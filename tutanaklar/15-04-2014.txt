



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 76’ncı
Birleşim
 15
Nisan 2014 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

 İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- YOKLAMA
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Şanlıurfa Milletvekili Abdulkerim Gök’ün,
Şanlıurfa’nın düşman işgalinden kurtuluşunun 94’üncü yıl dönümüne ilişkin
gündem dışı konuşması
2.- Muğla Milletvekili Tolga Çandar’ın, üniversitelerde
akademisyen kadroları üzerinde uygulanan baskılara ilişkin gündem dışı
konuşması
3.- Mersin Milletvekili Mehmet Şandır’ın, Mersin’in
Tarsus ilçesinin köylerinde yaşanan don afetine ilişkin gündem dışı konuşması

V.- AÇIKLAMALAR
1.- Kayseri Milletvekili Yusuf Halaçoğlu’nun,
Şanlıurfa’nın düşman işgalinden kurtuluşunun 94’üncü yıl dönümünü kutladığına
ilişkin açıklaması
2.- İzmir Milletvekili Oktay Vural’ın, Mecliste
güvenlikle ilgili alınan tedbirlere ve Meclisin önünün bir gösteri alanı hâline
dönüştürülmemesi gerektiğine ilişkin açıklaması


VI.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, Türkiye
Büyük Millet Meclisi Başkanı başkanlığında siyasi parti grup başkan
vekilleriyle yapılan toplantıda alınan 2/4/2014 tarihli karar uyarınca Türkiye
Büyük Millet Meclisi Başkan Vekili Ayşe Nur Bahçekapılı’nın 6-8 Nisan 2014
tarihlerinde Litvanya Parlamentosu tarafından Vilnius’ta düzenlenen Avrupa
Birliği Parlamento Başkanları Konferansı’na katılımına ilişkin tezkeresi
(3/1461)
2.- Türkiye Büyük Millet Meclisi Başkanlığının, Mardin
Milletvekili Ahmet Türk’ün, 30/3/2014 tarihinde yapılan mahallî idareler
seçiminde belediye başkanı seçildiğine ve Mahalli İdareler ile Mahalle
Muhtarlıkları ve İhtiyar Heyetleri Seçimi Hakkında Kanun’un 17’nci maddesi
uyarınca belediye başkanlığı görevini tercih ederek göreve başladığı tarih
itibarıyla Türkiye Büyük Millet Meclisi üyeliğinin sona ermiş bulunduğunun
Genel Kurulun bilgisine sunulmasına ilişkin tezkeresi (3/1462)

B) Meclis Araştırması Önergeleri
1.- Bingöl Milletvekili İdris Baluken ve 22
milletvekilinin, Kırım Kongo kanamalı ateşi hastalığının temel sebeplerinin
araştırılarak alınması gereken tedbirlerin belirlenmesi amacıyla Meclis araştırması
açılmasına ilişkin önergesi (10/901) 
2.- Mardin Milletvekili Erol Dora ve 22
milletvekilinin, HES inşaatlarından kaynaklanan sorunların araştırılarak
alınması gereken tedbirlerin belirlenmesi amacıyla Meclis araştırması
açılmasına ilişkin önergesi (10/902) 
3.- BDP Grup Başkan Vekili Şırnak Milletvekili Hasip
Kaplan’ın, özel yetkili ağır ceza mahkemelerinin yapısı ve yetkilerinden
kaynaklanan sorunların araştırılarak alınması gereken tedbirlerin belirlenmesi
amacıyla Meclis araştırması açılmasına ilişkin önergesi (10/903)

C) Duyurular
1.- Başkanlıkça, Kadın Erkek Fırsat Eşitliği
Komisyonunda siyasi parti grubu mensubu olmayan milletvekillerine düşen 1
üyelik için aday olmak isteyen siyasi parti grubu mensubu olmayan milletvekillerinin
yazılı olarak müracaat etmelerine ilişkin duyuru

D) Önergeler
1.- Afyonkarahisar Milletvekili Ahmet Toptaş’ın, (2/507)
esas numaralı 12 Eylül Öncesi Kapatılan veya Faaliyeti Durdurulan Demokratik
Kitle Örgütlerinin Haklarının ve Mal Varlıklarının İadesine Dair Kanun
Teklifi’nin doğrudan gündeme alınmasına ilişkin önergesi (4/152)

VII.- SÖZLÜ SORULAR VE CEVAPLARI
1.-Ardahan Milletvekili Ensar Öğüt’ün, Ardahan
ve ilçe belediyelerinin itfaiye aracı ihtiyacına ilişkin İçişleri Bakanından
sözlü soru önergesi (6/124) ve Gençlik ve Spor Bakanı Sayın Akif Çağatay
Kılıç’ın cevabı
2.-Tokat Milletvekili Reşat Doğru’nun, 2002 yılından
bu yana Tokat, Amasya ve Çorum’da yapılan yüzme havuzları ile yapılması
planlanan yüzme havuzlarına ilişkin sözlü soru önergesi (6/3844) ve Gençlik ve
Spor Bakanı Sayın Akif Çağatay Kılıç’ın cevabı
3.-Trabzon
Milletvekili Mehmet Volkan Canalioğlu’nun, amatör lige düşen futbol
takımlarının sigorta prim borçlarının silinmesine ilişkin sözlü soru önergesi
(6/3864) ve Gençlik ve Spor Bakanı Sayın Akif Çağatay Kılıç’ın cevabı 
4.-Kütahya
Milletvekili Alim Işık’ın, Bakanlık tarafından kiralanan araçlar ile diğer
taşınır mallara ilişkin sözlü soru önergesi (6/3879) ve Gençlik ve Spor Bakanı
Sayın Akif Çağatay Kılıç’ın cevabı 
5.-Kütahya
Milletvekili Alim Işık’ın, Bakanlık tarafından kiralanan taşınmazlara ilişkin
sözlü soru önergesi (6/3932) ve Gençlik ve Spor Bakanı Sayın Akif Çağatay
Kılıç’ın cevabı 
6.-Kahramanmaraş
Milletvekili Mesut Dedeoğlu’nun, 2012 yılında burs imkanı sağlanan ve yurt
hizmetlerinden yararlanan öğrencilere ilişkin Başbakandan sözlü soru önergesi
(6/3993) ve Gençlik ve Spor Bakanı Sayın Akif Çağatay Kılıç’ın cevabı 
7.-Kütahya
Milletvekili Alim Işık’ın, Bakanlık tarafından gerçekleştirilen taşınır mal
satışlarına ilişkin sözlü soru önergesi (6/3997) ve Gençlik ve Spor Bakanı
Sayın Akif Çağatay Kılıç’ın cevabı 
8.-Kütahya
Milletvekili Alim Işık’ın, Bakanlık tarafından gerçekleştirilen taşınmaz
satışlarına ilişkin sözlü soru önergesi (6/4000) ve Gençlik ve Spor Bakanı
Sayın Akif Çağatay Kılıç’ın cevabı 
9.-Kütahya
Milletvekili Alim Işık’ın, Kütahya’nın Hisarcık ilçesinde yükseköğrenim öğrenci
yurdu ihtiyacına ilişkin sözlü soru önergesi (6/4002) ve Gençlik ve Spor Bakanı
Sayın Akif Çağatay Kılıç’ın cevabı 
10.-Kütahya
Milletvekili Alim Işık’ın, Kütahya’nın Domaniç ilçesinde yükseköğrenim öğrenci
yurdu ihtiyacına ilişkin sözlü soru önergesi (6/4004) ve Gençlik ve Spor Bakanı
Sayın Akif Çağatay Kılıç’ın cevabı 
11.-Kütahya
Milletvekili Alim Işık’ın, Kütahya’nın Pazarlar ilçesinde yükseköğrenim öğrenci
yurdu ihtiyacına ilişkin sözlü soru önergesi (6/4006) ve Gençlik ve Spor Bakanı
Sayın Akif Çağatay Kılıç’ın cevabı 
12.-Kütahya
Milletvekili Alim Işık’ın, Kütahya’nın Altıntaş ilçesinde yükseköğrenim öğrenci
yurdu ihtiyacına ilişkin sözlü soru önergesi (6/4008) ve Gençlik ve Spor Bakanı
Sayın Akif Çağatay Kılıç’ın cevabı 
13.-Kütahya
Milletvekili Alim Işık’ın, Bakanlık kadrolarına ve personel durumuna ilişkin
sözlü soru önergesi (6/4126) ve Gençlik ve Spor Bakanı Sayın Akif Çağatay
Kılıç’ın cevabı 
14.-Kütahya
Milletvekili Alim Işık’ın, Bakanlık personelinin görev yeri değişikliklerine
ilişkin sözlü soru önergesi (6/4129) ve Gençlik ve Spor Bakanı Sayın Akif
Çağatay Kılıç’ın cevabı 
15.-Kütahya
Milletvekili Alim Işık’ın, 2002-2013 yılları arasında Bakanlıkta hizmet alımı
yoluyla veya sözleşmeli olarak çalıştırılan personele ilişkin sözlü soru
önergesi (6/4159) ve Gençlik ve Spor Bakanı Sayın Akif Çağatay Kılıç’ın cevabı

16.-Kütahya
Milletvekili Alim Işık’ın, Kütahya’da görev yapan Bakanlık personeline ilişkin
sözlü soru önergesi (6/4211) ve Gençlik ve Spor Bakanı Sayın Akif Çağatay
Kılıç’ın cevabı 
17.-Kütahya Milletvekili Alim
Işık’ın, Kütahya’da yapılması planlanan bir kapalı spor salonuna ilişkin sözlü
soru önergesi (6/4212) ve Gençlik ve Spor Bakanı Sayın Akif Çağatay Kılıç’ın
cevabı 
18.-Kütahya Milletvekili Alim Işık’ın,
Kütahya’da yapılması planlanan bir gençlik merkezine ilişkin sözlü soru
önergesi (6/4213) ve Gençlik ve Spor Bakanı Sayın Akif Çağatay Kılıç’ın cevabı

19.-Kütahya Milletvekili Alim
Işık’ın, Kütahya’da yapılması planlanan spor tesislerine ilişkin sözlü soru
önergesi (6/4214) ve Gençlik ve Spor Bakanı Sayın Akif Çağatay Kılıç’ın cevabı

20.-Mardin
Milletvekili Erol Dora’nın, seçme ve seçilme yaşının düşürülmesine ilişkin
sözlü soru önergesi (6/4253) ve Gençlik ve Spor Bakanı Sayın Akif Çağatay Kılıç’ın
cevabı 
21.-Ardahan
Milletvekili Ensar Öğüt’ün, Ardahan’daki öğrencilerin barınma sorununa ilişkin
sözlü soru önergesi (6/4687) ve Gençlik ve Spor Bakanı Sayın Akif Çağatay
Kılıç’ın cevabı 
22.-Ardahan
Milletvekili Ensar Öğüt’ün, Ardahan’a yönelik proje ve yatırımlara ilişkin
sözlü soru önergesi (6/4726) ve Gençlik ve Spor Bakanı Sayın Akif Çağatay
Kılıç’ın cevabı 
23.-Ardahan
Milletvekili Ensar Öğüt’ün, Ardahan’da yapılan ve yapılması planlanan spor
tesislerine ilişkin sözlü soru önergesi (6/4764) ve Gençlik ve Spor Bakanı
Sayın Akif Çağatay Kılıç’ın cevabı 
24.-Ardahan
Milletvekili Ensar Öğüt’ün, Ardahan iline yönelik işbirliği ve ticari anlaşma
amaçlı yabancı heyet ziyaretlerine ilişkin sözlü soru önergesi (6/4792) ve
Gençlik ve Spor Bakanı Sayın Akif Çağatay Kılıç’ın cevabı 
25.-Ardahan Milletvekili Ensar
Öğüt’ün, Kars ve Iğdır illerine yönelik işbirliği ve ticari anlaşma amaçlı
yabancı heyet ziyaretlerine ilişkin sözlü soru önergesi (6/4793) ve Gençlik ve
Spor Bakanı Sayın Akif Çağatay Kılıç’ın cevabı 
26.-Ardahan Milletvekili Ensar
Öğüt’ün, Gümüşhane ve Bayburt illerine yönelik işbirliği ve ticari anlaşma
amaçlı yabancı heyet ziyaretlerine ilişkin sözlü soru önergesi (6/4794) ve
Gençlik ve Spor Bakanı Sayın Akif Çağatay Kılıç’ın cevabı 
27.-Ardahan
Milletvekili Ensar Öğüt’ün, Van ve Ağrı illerine yönelik işbirliği ve ticari
anlaşma amaçlı yabancı heyet ziyaretlerine ilişkin sözlü soru önergesi (6/4806)
ve Gençlik ve Spor Bakanı Sayın Akif Çağatay Kılıç’ın cevabı 
28.-Ardahan Milletvekili Ensar Öğüt’ün,
Ardahan’ın ilçelerinde spor müdürlükleri kurulmasına ve sporcu lisans
ücretlerinin Bakanlık tarafından karşılanmasına ilişkin sözlü soru önergesi
(6/4823) ve Gençlik ve Spor Bakanı Sayın Akif Çağatay Kılıç’ın cevabı 
29.-Ardahan
Milletvekili Ensar Öğüt’ün, Gümüşhane ve Bayburt’ta bedensel engelli sporculara
yönelik desteklere ilişkin sözlü soru önergesi (6/4894) ve Gençlik ve Spor
Bakanı Sayın Akif Çağatay Kılıç’ın cevabı 
30.-Ardahan
Milletvekili Ensar Öğüt’ün, Ardahan’da bedensel engelli sporculara yönelik
desteklere ilişkin sözlü soru önergesi (6/4896) ve Gençlik ve Spor Bakanı Sayın
Akif Çağatay Kılıç’ın cevabı 
31.-Ardahan
Milletvekili Ensar Öğüt’ün, Kars ve Iğdır’da bedensel engelli sporculara
yönelik desteklere ilişkin sözlü soru önergesi (6/4898) ve Gençlik ve Spor
Bakanı Sayın Akif Çağatay Kılıç’ın cevabı 
32.-Ardahan Milletvekili Ensar Öğüt’ün, Van ve
Ağrı’da bedensel engelli sporculara yönelik desteklere ilişkin sözlü soru
önergesi (6/4900) ve Gençlik ve Spor Bakanı Sayın Akif Çağatay Kılıç’ın cevabı

33.-Ardahan Milletvekili Ensar Öğüt’ün, Erzurum
ve Elazığ’da bedensel engelli sporculara yönelik desteklere ilişkin sözlü soru
önergesi (6/4902) ve Gençlik ve Spor Bakanı Sayın Akif Çağatay Kılıç’ın cevabı

34.-Ardahan Milletvekili
Ensar Öğüt’ün, Muş ve Şırnak’ta bedensel engelli sporculara yönelik desteklere
ilişkin sözlü soru önergesi (6/4927) ve Gençlik ve Spor Bakanı Sayın Akif
Çağatay Kılıç’ın cevabı 
35.-Ardahan Milletvekili Ensar
Öğüt’ün, Adıyaman ve Hakkâri’de bedensel engelli sporculara yönelik desteklere
ilişkin sözlü soru önergesi (6/4928) ve Gençlik ve Spor Bakanı Sayın Akif
Çağatay Kılıç’ın cevabı 
36.-Ardahan Milletvekili Ensar
Öğüt’ün, Bingöl ve Batman’da bedensel engelli sporculara yönelik desteklere ilişkin
sözlü soru önergesi (6/4929) ve Gençlik ve Spor Bakanı Sayın Akif Çağatay
Kılıç’ın cevabı 
37.-Ardahan Milletvekili Ensar
Öğüt’ün, Bitlis ve Siirt’te bedensel engelli sporculara yönelik desteklere
ilişkin sözlü soru önergesi (6/4930) ve Gençlik ve Spor Bakanı Sayın Akif
Çağatay Kılıç’ın cevabı 
38.-Ardahan Milletvekili Ensar
Öğüt’ün, Diyarbakır ve Şanlıurfa’da bedensel engelli sporculara yönelik
desteklere ilişkin sözlü soru önergesi (6/4931) ve Gençlik ve Spor Bakanı Sayın
Akif Çağatay Kılıç’ın cevabı 
39.-Ardahan Milletvekili Ensar
Öğüt’ün, Mardin ve Osmaniye’de bedensel engelli sporculara yönelik desteklere
ilişkin sözlü soru önergesi (6/4932) ve Gençlik ve Spor Bakanı Sayın Akif
Çağatay Kılıç’ın cevabı 
40.-Ankara
Milletvekili Özcan Yeniçeri’nin, 2013 Kasım ayı itibarıyla gençlerin kültürel
faaliyetlere ilgisini arttırmaya yönelik projelere ilişkin sözlü soru önergesi
(6/4978) ve Gençlik ve Spor Bakanı Sayın Akif Çağatay Kılıç’ın cevabı 
41.-Ankara
Milletvekili Özcan Yeniçeri’nin, 2011-2013 yılları arasında STK’lar ile
birlikte yürütülen projelerin sayısına ilişkin sözlü soru önergesi (6/4988) ve
Gençlik ve Spor Bakanı Sayın Akif Çağatay Kılıç’ın cevabı 
42.-Ankara Milletvekili Özcan
Yeniçeri’nin, 2013 Kasım ayı itibarıyla gençlik merkezlerine üye olan gençlerin
sayısına ilişkin sözlü soru önergesi (6/4989) ve Gençlik ve Spor Bakanı Sayın
Akif Çağatay Kılıç’ın cevabı 
43.-Ankara Milletvekili Özcan
Yeniçeri’nin, 2013 Kasım ayı itibarıyla gençlerin bilim ve sanata ilgisini
arttırmaya yönelik projelere ilişkin Gençlik ve Spor Bakanından sözlü soru
önergesi (6/4990) Cevaplanmadı
44.-Ankara Milletvekili Özcan
Yeniçeri’nin, 2013 Kasım ayı itibarıyla gençlik merkezlerinden yararlanan
dezavantajlı gençlerin sayısına ilişkin Gençlik ve Spor Bakanından sözlü soru
önergesi (6/4991) Cevaplanmadı
45.-Ankara
Milletvekili Özcan Yeniçeri’nin, Gençlik Merkezlerinin alt yapı eksikliklerinin
giderilmesine yönelik çalışmalara ilişkin Gençlik ve Spor Bakanından sözlü soru
önergesi (6/5091) Cevaplanmadı
46.-Ankara Milletvekili Özcan
Yeniçeri’nin, Bakanlık personelinin bilgi ve becerilerinin artırılmasına
yönelik projelere ilişkin Gençlik ve Spor Bakanından sözlü soru önergesi
(6/5093) Cevaplanmadı
47.-Ankara Milletvekili Özcan
Yeniçeri’nin, madde bağımlılığındaki artışın önlenmesine yönelik çalışmalara
ilişkin Gençlik ve Spor Bakanından sözlü soru önergesi (6/5094) Cevaplanmadı
48.-Ankara Milletvekili Özcan
Yeniçeri’nin, spor bilinci oluşturulması için yürütülen faaliyetlere ilişkin
Gençlik ve Spor Bakanından sözlü soru önergesi (6/5095) Cevaplanmadı
49.-Ankara Milletvekili Özcan
Yeniçeri’nin, paydaşlarla iletişimin artmasına yönelik çalışmalara ilişkin
Gençlik ve Spor Bakanından sözlü soru önergesi (6/5096) Cevaplanmadı
50.-Ankara Milletvekili Özcan Yeniçeri’nin,
Bakanlık ile bağlı kurum ve kuruluşlar arasındaki mevzuat farklılıklarının
giderilmesine yönelik çalışmalara ilişkin Gençlik ve Spor Bakanından sözlü soru
önergesi (6/5097) Cevaplanmadı
51.-Ankara Milletvekili Özcan
Yeniçeri’nin, KKTC ile ortak yürütülen projelere ilişkin Gençlik ve Spor
Bakanından sözlü soru önergesi (6/5098) Cevaplanmadı
52.-Tokat
Milletvekili Reşat Doğru’nun, Ankara’nın Cebeci semtindeki bir parka yürüyüş
parkuru yapılması talebine ilişkin Gençlik ve Spor Bakanından sözlü soru önergesi
(6/5102) Cevaplanmadı
53.-Ankara Milletvekili Özcan
Yeniçeri'nin, gençlerin doğaya ilgisinin artırılmasına yönelik çalışma ve
projelere ilişkin Gençlik ve Spor Bakanı'ndan sözlü soru önergesi (6/5255)
Cevaplanmadı
54.-Ankara Milletvekili Özcan Yeniçeri'nin,
Yüksek Öğrenim Kredi ve Yurtlar Kurumuna bağlı yurtlardaki sağlık ve beslenme
hizmetlerinin iyileştirilmesine yönelik çalışma ve projelere ilişkin Gençlik ve
Spor Bakanı'ndan sözlü soru önergesi (6/5256) Cevaplanmadı
55.-Ankara Milletvekili Özcan
Yeniçeri'nin, gençlerin zararlı alışkanlıklardan korunmasına yönelik çalışma ve
projelere ilişkin Gençlik ve Spor Bakanı'ndan sözlü soru önergesi (6/5257)
Cevaplanmadı
56.-Ankara Milletvekili Özcan
Yeniçeri'nin, Bakanlık tarafından gençlerin sağlık, spor, beslenme gibi
konularda bilinçlendirilmesi adına yürütülmekte olan çalışma ve projelere
ilişkin Gençlik ve Spor Bakanı'ndan sözlü soru önergesi (6/5258) Cevaplanmadı
57.-Ankara Milletvekili Özcan
Yeniçeri'nin, ailevi değerler konusunda gençlerin hassasiyetlerinin
artırılmasına yönelik çalışma ve projelere ilişkin Gençlik ve Spor Bakanı'ndan
sözlü soru önergesi (6/5259) Cevaplanmadı
58.-Ankara Milletvekili Özcan
Yeniçeri'nin, gençlik derneklerinin uluslararası düzeyde diğer derneklerle
işbirliğinin artırılmasına yönelik çalışma ve projelere ilişkin Gençlik ve Spor
Bakanı'ndan sözlü soru önergesi (6/5260) Cevaplanmadı
59.-Ankara Milletvekili Özcan
Yeniçeri'nin, gençlerin sivil toplum kuruluşlarına katılımlarının teşvik
edilmesi amacıyla yürütülen çalışma ve projelere ilişkin Gençlik ve Spor
Bakanı'ndan sözlü soru önergesi (6/5261) Cevaplanmadı
60.-Ankara
Milletvekili Özcan Yeniçeri'nin, Bakanlık ile bağlı kurum ve kuruluşlar
tarafından eğitim dışındaki gençlerin sanata yönlendirilmesi adına yürütülmekte
olan çalışma ve projelere ilişkin Gençlik ve Spor Bakanı'ndan sözlü soru
önergesi (6/5268) Cevaplanmadı
61.-Adana Milletvekili Ali
Halaman'ın, Devlet sporcusu unvanını kazanan sporcu sayısına ve devlet
sporcularına sağlanan mali haklara ilişkin Gençlik ve Spor Bakanı'ndan sözlü
soru önergesi (6/5273) Cevaplanmadı
62.-Adana Milletvekili Ali
Halaman'ın, Adana'da verilen iddia bayiliklerine ve bayilik verilme
kriterlerine ilişkin Gençlik ve Spor Bakanı'ndan sözlü soru önergesi (6/5274)
Cevaplanmadı
63.-Ankara Milletvekili Özcan
Yeniçeri'nin, gençlerin kendini geliştireceği araştırma ve bilim merkezlerinin
sayısının artırılmasına yönelik çalışma ve projelere ilişkin Gençlik ve Spor
Bakanı'ndan sözlü soru önergesi (6/5282) Cevaplanmadı
64.-Ankara Milletvekili Özcan
Yeniçeri'nin, sivil toplum faaliyetlerine kamu desteğini artırmaya yönelik
çalışma ve projelere ilişkin Gençlik ve Spor Bakanı'ndan sözlü soru önergesi
(6/5283) Cevaplanmadı
65.-Ankara Milletvekili Özcan
Yeniçeri'nin, Bakanlık tarafından gençlerin aileleri için gençlik merkezlerinde
düzenlenecek etkinliklere ilişkin Gençlik ve Spor Bakanı'ndan sözlü soru
önergesi (6/5293) Cevaplanmadı
66.-Ankara Milletvekili Özcan
Yeniçeri'nin, gençlik merkezlerinin yaygınlaştırılmasına yönelik çalışma ve
projelere ilişkin Gençlik ve Spor Bakanı'ndan sözlü soru önergesi (6/5294)
Cevaplanmadı
67.-Ankara
Milletvekili Özcan Yeniçeri'nin, gençlerin serbest zamanlarında sportif
faaliyetlere yönlendirilmesine yönelik çalışma ve projelere ilişkin Gençlik ve
Spor Bakanı'ndan sözlü soru önergesi (6/5300) Cevaplanmadı
VIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)
3.- Çankırı Milletvekili İdris Şahin ve Niğde
Milletvekili Alpaslan Kavaklıoğlu’nun; Devlet İstihbarat Hizmetleri ve Milli İstihbarat
Teşkilatı Kanununda Değişiklik Yapılmasına Dair Kanun Teklifi ile İçişleri
Komisyonu Raporu (2/2011) (S. Sayısı: 563) 
4.- Danıştay Kanunu ile Bazı Kanunlarda Değişiklik
Yapılmasına Dair Kanun Tasarısı ve Adalet Komisyonu Raporu (1/865) (S. Sayısı:
521)
5.- Sanal Ortamda İşlenen Suçlar Sözleşmesinin
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/676) (S. Sayısı: 380) 

IX.- YAZILI SORULAR VE CEVAPLARI
1.- Eskişehir Milletvekili Ruhsar Demirel’in, personele
lojman tahsisine ilişkin sorusu ve Sağlık Bakanı Mehmet Müezzinoğlu'nun cevabı
(7/37066)
2.- Eskişehir Milletvekili Ruhsar Demirel’in, sivil
savunma uzmanlarının lojman tahsisinde yaşadıkları sorunlara ilişkin sorusu ve
Sağlık Bakanı Mehmet Müezzinoğlu'nun cevabı (7/37067)
3.- Kütahya Milletvekili Alim Işık’ın, vekil imam hatip
kadrolarına ilişkin sorusu ve Başbakan Yardımcısı Emrullah İşler'in cevabı
(7/37138)
4.- Niğde Milletvekili Doğan Şafak’ın, Bakanlığa ait
veri hazırlama kontrolü işletmeni kadrolarına ilişkin sorusu ve Sağlık Bakanı
Mehmet Müezzinoğlu'nun cevabı (7/37291)
5.- İstanbul Milletvekili İhsan Özkes’in, Dışişleri
Bakanının bir cami balkonundan vatandaşa konuşma yapmasına ilişkin Başbakandan
sorusu ve Başbakan Yardımcısı Emrullah İşler'in cevabı (7/37329)
6.- İstanbul Milletvekili Abdullah Levent Tüzel’in,
Gezi eylemlerine katıldıkları gerekçesiyle bazı öğrencilere yurttan süresiz
çıkarma cezası verildiği iddiasına ilişkin sorusu ve Gençlik ve Spor Bakanı
Akif Çağatay Kılıç'ın cevabı (7/37380)
7.- Eskişehir Milletvekili Ruhsar Demirel’in, spor
yaparken veya aktif sporculuk kariyeri sırasında hayatını kaybeden kişilere ve
sporcu sağlığının korunması kapsamında gerçekleştirilen çalışmalara ilişkin
sorusu ve Gençlik ve Spor Bakanı Akif Çağatay Kılıç'ın cevabı (7/37381)
8.- İstanbul Milletvekili Mustafa Sezgin Tanrıkulu’nun,
asaleten ve vekâleten görev yapan bürokratlara ilişkin sorusu ve Gençlik ve
Spor Bakanı Akif Çağatay Kılıç'ın cevabı (7/37542)
9.- İstanbul Milletvekili Mustafa Sezgin Tanrıkulu’nun,
Diyanet İşleri Başkanlığında mobbing uygulandığı iddialarına ve 2003-2013
yılları arasında görevden alınan, görev yeri değiştirilen veya görevinden
ayrılan müftülere ilişkin Başbakandan sorusu ve Başbakan Yardımcısı Emrullah
İşler'in cevabı (7/37724)
10.- Balıkesir Milletvekili Ayşe Nedret Akova’nın,
erken yaşta evlendirilen kız çocuklarının dini nikâhını kıyan imamlar hakkında
yapılan işlemlere ilişkin Başbakandan sorusu ve Başbakan Yardımcısı Emrullah
İşler'in cevabı (7/38021)
11.- Ankara Milletvekili Özcan Yeniçeri'nin, beyin
göçünü önlemeye yönelik çalışma ve projelere,
Yurt dışında yaşayan gençlerimizin kültürümüz ve
değerlerimizle bağlarını güçlendirecek politikaların geliştirilmesi amacıyla
yürütülen çalışmalara,
İlişkin soruları ve Başbakan Yardımcısı Emrullah
İşler'in cevabı (7/38497), (7/38500) 
12.- İstanbul Milletvekili D. Ali Torlak'ın, bağlı,
ilgili veya ilişkili kurum ve kuruluşlarda çalıştırılan taşeron işçilere
ilişkin sorusu ve Başbakan Yardımcısı Emrullah İşler'in cevabı (7/38501)
13.- Ardahan Milletvekili Ensar Öğüt'ün, KOBİ'lerin
sayısı ile üretim ve istihdamdaki paylarına ilişkin sorusu ve Kalkınma Bakanı
Cevdet Yılmaz’ın cevabı (7/39276)
14.- Diyarbakır Milletvekili Altan Tan'ın, Antalya
ilinin yatırım ve istihdam oranları açısından Türkiye genelindeki sıralamasına,
Erzurum ilinin yatırım ve istihdam oranları açısından
Türkiye genelindeki sıralamasına,
İlişkin soruları ve Kalkınma Bakanı Cevdet Yılmaz’ın
cevabı (7/39277), (7/39278) 
15.- Ankara Milletvekili Özcan Yeniçeri'nin, kamu
iktisadi teşebbüslerinin stratejik planlarını hayata geçirmelerine yönelik
projelere ilişkin sorusu ve Kalkınma Bakanı Cevdet Yılmaz’ın cevabı (7/39434)
16.- Ankara Milletvekili Özcan Yeniçeri'nin, kamu
idarelerinin politika oluşturma ve uygulama kapasitesi ile stratejik planlama
sürecinin etkinliğinin arttırılmasına yönelik projelere ilişkin sorusu ve
Kalkınma Bakanı Cevdet Yılmaz’ın cevabı (7/39436) 
17.- Ankara Milletvekili Özcan Yeniçeri'nin, komşu
ülkeler ve bölge ülkeleriyle işbirliği programlarının kapsamının genişletilmesine
yönelik projelere ilişkin sorusu ve Kalkınma Bakanı Cevdet Yılmaz’ın cevabı
(7/39437)
18.- Ankara Milletvekili Özcan Yeniçeri'nin, 2002-2014
yılları arasında Gümüşhane ilinde sanayi ve hizmetler sektöründe çalışanların
sayısına ilişkin sorusu ve Kalkınma Bakanı Cevdet Yılmaz’ın cevabı (7/39742)
19.- Ankara Milletvekili Özcan Yeniçeri'nin, 2002-2014
yılları arasında Niğde ilinde sanayi ve hizmetler sektöründe çalışanların
sayısına ilişkin sorusu ve Kalkınma Bakanı Cevdet Yılmaz’ın cevabı (7/39743)
20.- Ankara Milletvekili Özcan Yeniçeri'nin, 2002-2014
yılları arasında Ankara ilinde gerçekleşen kişi başına gayri safi katma değer
miktarına ilişkin sorusu ve Kalkınma Bakanı Cevdet Yılmaz’ın cevabı (7/39744)
21.- Ankara Milletvekili Özcan Yeniçeri'nin, Artvin'in
2002-2014 yılları arasındaki göç istatistiklerine ilişkin sorusu ve Kalkınma
Bakanı Cevdet Yılmaz’ın cevabı (7/39745)
22.- Ankara Milletvekili Özcan Yeniçeri'nin, 2002-2014
yılları arasında Gümüşhane ilinde gerçekleşen kişi başına gayri safi katma
değer miktarına ilişkin sorusu ve Kalkınma Bakanı Cevdet Yılmaz’ın cevabı
(7/39746)
23.- Ankara Milletvekili Özcan Yeniçeri'nin, 2002-2014
yılları arasında Artvin ilinde gerçekleşen kişi başına gayri safi katma değer
miktarına ilişkin sorusu ve Kalkınma Bakanı Cevdet Yılmaz’ın cevabı (7/39747)
24.- Ankara Milletvekili Özcan Yeniçeri'nin, 2002-2014
yılları arasında Niğde ilinde gerçekleşen kişi başına gayri safi katma değer
miktarına ilişkin sorusu ve Kalkınma Bakanı Cevdet Yılmaz’ın cevabı (7/39748)
25.- Ankara Milletvekili Özcan Yeniçeri'nin, Ankara'nın
2002-2014 yılları arasındaki göç istatistiklerine ilişkin sorusu ve Kalkınma
Bakanı Cevdet Yılmaz’ın cevabı (7/39749)
26.- Ankara Milletvekili Özcan Yeniçeri'nin,
Gümüşhane'nin 2002-2014 yılları arasındaki göç istatistiklerine ilişkin sorusu
ve Kalkınma Bakanı Cevdet Yılmaz’ın cevabı (7/39750)
27.- Ankara Milletvekili Özcan Yeniçeri'nin, Niğde'nin
2002-2014 yılları arasındaki göç istatistiklerine ilişkin sorusu ve Kalkınma
Bakanı Cevdet Yılmaz’ın cevabı (7/39751)
28.- İstanbul Milletvekili Haluk Eyidoğan'ın, konut
kiralarında yenilenen kira dönemlerinde uygulanan artışa ilişkin sorusu ve
Kalkınma Bakanı Cevdet Yılmaz’ın cevabı (7/39752)
29.- İzmir Milletvekili Rahmi Aşkın Türeli'nin, 2014
yılı ekonomik hedeflerine ilişkin sorusu ve Kalkınma Bakanı Cevdet Yılmaz’ın
cevabı (7/39841)
30.- İstanbul Milletvekili Mustafa Sezgin
Tanrıkulu'nun, Bilgi Edinme Hakkı Kanunu kapsamında yapılan başvurulara ilişkin
sorusu ve Bilim, Sanayi ve Teknoloji Bakanı Fikri Işık’ın cevabı (7/39934)
31.- İstanbul Milletvekili Mustafa Sezgin
Tanrıkulu'nun, 2013 yılından itibaren bağlı kurum ve kuruluşlarca düzenlenen
ihalelere ilişkin sorusu ve Enerji ve Tabii Kaynaklar Bakanı Taner Yıldız’ın
cevabı (7/39953)
32.- İstanbul Milletvekili Mustafa Sezgin
Tanrıkulu'nun, 2013 yılından itibaren bağlı kurum ve kuruluşlarca düzenlenen
ihalelere ilişkin sorusu ve Gümrük ve Ticaret Bakanı Hayati Yazıcı’nın cevabı
(7/39981)
33.- Ardahan Milletvekili Ensar Öğüt'ün, Ardahan'ın
istihdam ve yatırım bakımından ülke geneli içindeki durumuna,
Kars, Iğdır ve Ağrı'nın istihdam ve yatırım bakımından
ülke geneli içindeki durumuna ilişkin,
Erzurum, Gümüşhane ve Bayburt'un istihdam ve yatırım
bakımından ülke geneli içindeki durumuna,
Van, Bitlis ve Bingöl'ün istihdam ve yatırım bakımından
ülke geneli içindeki durumuna,
Muş, Hakkâri ve Şırnak'ın istihdam ve yatırım
bakımından ülke geneli içindeki durumuna,
Elazığ, Mardin ve Siirt'in istihdam ve yatırım
bakımından ülke geneli içindeki durumuna,
Batman, Adıyaman ve Diyarbakır'ın istihdam ve yatırım
bakımından ülke geneli içindeki durumuna,
İlişkin soruları ve Kalkınma Bakanı Cevdet Yılmaz’ın
cevabı (7/39995), (7/39996), (7/39997), (7/39998), (7/39999), (7/40000),
(7/40001) 
34.- İstanbul Milletvekili Mustafa Sezgin
Tanrıkulu'nun, 2013 yılından itibaren bağlı kurum ve kuruluşlarca düzenlenen
ihalelere ilişkin sorusu ve Kalkınma Bakanı Cevdet Yılmaz’ın cevabı (7/40002)
35.- İstanbul Milletvekili Mustafa Sezgin
Tanrıkulu'nun, Bilgi Edinme Hakkı Kanunu kapsamında yapılan başvurulara ilişkin
sorusu ve Kalkınma Bakanı Cevdet Yılmaz’ın cevabı (7/40003)
36.- Kastamonu Milletvekili Emin Çınar'ın, DSİ
Kastamonu Bölge Müdürlüğünce gerçekleştirilen işçi alımına ilişkin sorusu ve
Orman ve Su İşleri Bakanı Veysel Eroğlu’nun cevabı (7/40102)
37.- İstanbul Milletvekili Mustafa Sezgin
Tanrıkulu'nun, kamu kurum ve kuruluşlarında işe alım mülakatlarında ayrımcılık
yapıldığı iddialarına ilişkin sorusu ve Enerji ve Tabii Kaynaklar Bakanı Taner
Yıldız’ın cevabı (7/40212)
38.- Ankara Milletvekili Aylin Nazlıaka'nın, bağlı,
ilgili ya da ilişkili kuruluşlara karşı vatandaşlar tarafından açılan davalara
ilişkin sorusu ve Kalkınma Bakanı Cevdet Yılmaz’ın cevabı (7/40230)
39.- Ankara Milletvekili Özcan Yeniçeri'nin, Gelir
İdaresi Başkanlığı tarafından idari yapılanmanın tamamlanması adına yürütülmekte
olan çalışma ve projelere ilişkin sorusu ve Maliye Bakanı Mehmet Şimşek’in
cevabı (7/40378)
40.- Ankara Milletvekili Özcan Yeniçeri'nin, Gelir
İdaresi Başkanlığı tarafından kurum içerisinde katılımcılık anlayışının yerleştirilmesi
adına yürütülmekte olan çalışma ve projelere ilişkin sorusu ve Maliye Bakanı
Mehmet Şimşek’in cevabı (7/40379)
41.- Iğdır Milletvekili Sinan Oğan'ın, Türkiye Radyo
Televizyon Kurumunun yayın harcamalarına ilişkin sorusu ve Başbakan Yardımcısı
Bülent Arınç’ın cevabı (7/40434)
42.- Burdur Milletvekili Hasan Hami Yıldırım'ın, Burdur
iline Batı Akdeniz Kalkınma Ajansı (BAKA) tarafından sağlanan desteklere
ilişkin sorusu ve Kalkınma Bakanı Cevdet Yılmaz’ın cevabı (7/40516)
43.- İstanbul Milletvekili Mustafa Sezgin
Tanrıkulu'nun, İstanbul'da Bakanlığa ait olan gayrimenkul, arsa ve araziler ile
bunların satış ve kiralama işlemlerine ilişkin sorusu ve Ekonomi Bakanı Nihat
Zeybekçi'nin cevabı (7/40675)
44.- Ankara Milletvekili Aylin Nazlıaka'nın, 2011-2014
yılları arasında gerçekleşen atama, nakil ve görevden almalara ilişkin sorusu
ve Gümrük ve Ticaret Bakanı Hayati Yazıcı’nın cevabı (7/40741)
45.- Ankara Milletvekili Aylin Nazlıaka'nın, kamuda
kadın istihdamına ve bu sayının artırılmasına ilişkin sorusu ve Gümrük ve
Ticaret Bakanı Hayati Yazıcı’nın cevabı (7/40742)
46.- İstanbul Milletvekili Mustafa Sezgin
Tanrıkulu'nun, İstanbul'da Bakanlığa ait olan gayrimenkul, arsa ve araziler ile
bunların satış ve kiralama işlemlerine ilişkin sorusu ve Gümrük ve Ticaret
Bakanı Hayati Yazıcı’nın cevabı (7/40743)
47.- İzmir Milletvekili Ahmet Kenan Tanrıkulu'nun, yurt
dışına çıkış yapan araçların üzerinde trafikten men şerhi, haciz ve yakalama
kararı olup olmadığı yönünden kontrol edilmesine ilişkin sorusu ve Gümrük ve
Ticaret Bakanı Hayati Yazıcı’nın cevabı (7/40744)
48.- Ankara Milletvekili Özcan Yeniçeri'nin, 2002-2014
yılları arasında açık artırma yöntemi ile satılan araçlara ilişkin sorusu ve
Gümrük ve Ticaret Bakanı Hayati Yazıcı’nın cevabı (7/40745)
49.- İstanbul Milletvekili Ali Özgündüz'ün, yolsuzluk
ve rüşvet iddialarına ilişkin sorusu ve Maliye Bakanı Mehmet Şimşek’in cevabı
(7/40814)
15 Nisan 2014
Salı
BİRİNCİ OTURUM
Açılma Saati:
15.00
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER: Muhammet
Bilal MACİT (İstanbul), Muharrem IŞIK (Erzincan) 
------0------
BAŞKAN – Türkiye Büyük Millet
Meclisinin 76’ncı Birleşimini açıyorum.
III.- YOKLAMA
BAŞKAN - Elektronik cihazla yoklama
yapacağız.
Yoklama için üç dakika süre veriyorum
ve yoklama süresini başlatıyorum.
(Elektronik cihazla yoklama yapıldı)
BAŞKAN – Toplantı yeter sayısı vardır,
görüşmelere başlayacağız.
Sevgili milletvekilleri, hepimize iyi
çalışmalar diliyorum bu hafta. 
Gündeme geçmeden önce üç sayın
milletvekiline gündem dışı söz vereceğim.
Gündem dışı ilk söz, Şanlıurfa’nın
düşman işgalinden kurtuluşunun 94’üncü yıl dönümü münasebetiyle söz isteyen
Şanlıurfa Milletvekili Abdulkerim Gök’e aittir.
Buyurun Sayın Gök. (AK PARTİ
sıralarından alkışlar)
Sayın milletvekilleri, sessizliğimizi
muhafaza etmenizi rica ediyorum. 
IV.- GÜNDEM DIŞI KONUŞMALAR
A) Milletvekillerinin Gündem
Dışı Konuşmaları
1.- Şanlıurfa Milletvekili
Abdulkerim Gök’ün, Şanlıurfa’nın düşman işgalinden kurtuluşunun 94’üncü yıl
dönümüne ilişkin gündem dışı konuşması
ABDULKERİM GÖK (Şanlıurfa) – Sayın
Başkan, değerli milletvekilleri; hepinizi saygıyla selamlıyorum.
Bundan tam 94 yıl önce yani 11 Nisan
1920’de bir grup kahraman, yiğit, inançlı Şanlıurfalı, Şanlıurfa’nın düşman
işgalinden kurtuluşunu gerçekleştirdi ve Şanlıurfa’nın düşman işgalinden
kurtuluşu, aynı zamanda, Anadolu’nun birçok yerine ivme kazandırdı, arkasından
Anadolu’nun birçok yerinde düşman işgalinden kurtuluş hareketleri o inançlı
gruplar tarafından yapıldı. İşte, o tarihte ve sonrasında ülkemizin düşman
işgalinden kurtuluşunda şehit düşen herkesi minnetle, saygıyla yâd ediyorum,
mekânları cennet olsun diyorum.
Değerli milletvekilleri, Şanlıurfa, o
tarihten bugüne birçok ilklere sahne oldu. Şanlıurfa, yetiştirmiş olduğu
siyasetçisiyle, Şanlıurfa, yetiştirmiş olduğu sanatçısıyla, Şanlıurfa, aksiyon
insanı yetiştirmesiyle, sayabileceğimiz birçok ilklerin gerçekleşmesiyle bir
mesaj verdi o tarihte: Şanlıurfa, kardeşliğin, huzurun, sevginin, barışın bir
merkezi hâline dönüştü o tarihte. Peki bununla yetinildi mi? Hayır. Şanlıurfa,
bölgesine yakın illere âdeta Türkiye’de bir manada örnek bir il olma noktasında
adımlar attı ve onun da en güzel örneği 30 Mart akşamında, yeniden, hizmetin,
kardeşliğin, huzurun adresi ve merkezi noktasında, Sayın Başbakana olan sevgisi
ve muhabbetleri doğrultusunda Şanlıurfa yönünü bir kez daha belirlemiştir.
Şanlıurfa’da bu ilklerin yanında, özellikle bölgeye baktığımızda, 30 Mart
akşamı itibarıyla doğu ve güneydoğuda birinci parti olmamız noktasında yeniden
bir ilk gerçekleşmiştir. 
Bu ruh, 1920 yılında Şanlıurfa’nın
kurtuluşundaki mücadelenin bölgeye yayılmasıyla gerçekleşmiştir. Dönüp
baktığımızda, aslında Şanlıurfa’nın tarihî kodlarında sayabileceğimiz çok
önemli anekdotlar söz konusudur. Dünyanın ilk üniversitesi Şanlıurfa’dadır.
Aynı zamanda, dünyada tarımın ilk yapılmış olduğu illerin başında Şanlıurfa
gelmektedir. Kadim şehir dediğimiz yani tarihin bilindiği noktadan bugüne kadar
varlığını sürdüren Şanlıurfa… Son yapılan Göbeklitepe kazılarıyla
Şanlıurfa’nın on iki bin yıllık bir tarihe sahip olduğu tarihçiler tarafından
tescillenmiştir yani tarihin sıfır noktası, yeniden Şanlıurfa. 
Peki, Şanlıurfa ne demek istiyor?
Şanlıurfa diyor ki: Türkiye'nin siyasal istikrarı devam etsin, Türkiye'nin
kalkınması devam etsin, Türkiye'nin büyümesi devam etsin, Kürt’ü, Türk’ü,
Laz’ı, Arap’ı, Çerkez’i kardeşçe bir arada bulunmaya devam etsin. 
Bir kez daha o gün kahramanca şehit
olan tüm şehitlerimizi ve Şanlıurfa’nın kurtuluşunda o mücadeleyi veren herkesi
minnetle, şükranla yâd ediyorum, mekânları cennet olsun diyorum. 
Hepinizi saygıyla selamlıyorum. (AK PARTİ
sıralarından alkışlar) 
BAŞKAN – Teşekkür ederiz Sayın Gök. 
Gündem dışı ikinci söz, Türkiye’de
üniversitelerde akademisyen kadroları üzerine uygulanan baskılar konusunda söz
isteyen Muğla Milletvekili Tolga Çandar’a aittir.
Buyurun Sayın
Çandar. (CHP sıralarından alkışlar)
2.- Muğla Milletvekili Tolga
Çandar’ın, üniversitelerde akademisyen kadroları üzerinde uygulanan baskılara
ilişkin gündem dışı konuşması
TOLGA ÇANDAR
(Muğla) – Sayın Başkan, değerli milletvekilleri; çok teşekkür ediyorum.
Konuşmama başlamadan
önce, Milas Kemerköy ve Yeniköy ile Yatağan termik santrallerinde termik
santrallerin özelleştirilmesine karşı iki yüz on iki gündür mücadele eden
enerji ve maden işçilerini saygıyla selamlıyorum. Enerji ve maden işçileri
bulundukları yerde, yani Muğla’da seslerini duyuramadıklarına inandıkları için,
daha yakından seslenirsek belki duyarlar deyip Ankara’ya geldiler, bütün
olumsuz koşullara rağmen yaklaşık altı gündür Ankara’dalar ancak seslerini yine
ne Enerji Bakanına ne sayın hükûmet üyelerine duyurabildiler ama umudumuzu
kesmiş değiliz, önümüzdeki günlerde duyacaklardır. Ama İçişleri Bakanı duydu,
üzerlerine polis gönderiyor, TOMA gönderiyor. Türkiye'nin çalışan kesimlerinin
üzerine TOMA’lar ve polis coplarıyla giden hükûmetlerin sonunun dünyanın hangi
ülkesinde olursa olsun ne olduğunu tarih biliyor, lütfen, tarihe bakarlarsa
kendi sonlarının ne olacağını şimdiki yöneticiler de görecektir.
Konumuza
gelince…
Sayın Başkan,
değerli milletvekilleri…
BAŞKAN - Sayın
konuşmacı, bir dakika, sürenize ekleyeceğim.
Sayın
milletvekilleri, lütfen, sohbetinize kulislerde devam etmenizi öneriyorum,
çünkü büyük bir uğultu var. Konuşmacı kürsüde, en azından onu anlayabilelim,
dinleyebilelim, bu konuda hassasiyetinizi rica ediyorum.
Sürenize
ekleyeceğim, buyurun.
TOLGA ÇANDAR
(Devamla) – Peki Sayın Başkan, teşekkür ederim.
Bir ülkede
zenginlikten söz edilince, bu sadece ekonomik zenginlik anlamına gelmez. Bu,
aynı zamanda, o ülkenin bilimsel ve kültürel birikimleri anlamına da gelir. Bir
bilim adamı bir tespitinde şöyle diyor: “Bir ülkenin bilimi, sanatı hakkında
bilginiz yok ama o ülkenin toplumsal yapısı hakkında bir fikriniz varsa üç
aşağı beş yukarı sanatı hakkında bir şeyler çıkarabilirsiniz.” Tersi de
doğrudur; toplumsal yapı hakkında bir şeyler biliyor ama bir ülkenin sanatı,
bilimi hakkında herhangi bir şey bilmiyorsanız, o ülkenin toplumsal yapısına
bakarak bilimi hakkında… Bu, şu demektir: Bir ülkede bilimsel ve sanatsal
gelişmelerle o ülkenin toplumsal, siyasal yapısındaki gelişmeler arasında bire
bir koşutluk vardır. Bunun doğru olduğunu bir an için bile kabul etsek,
bugünkü Türkiye ortamının -bu anlamda çok önemli- bu tablonun çok hoş olmadığı,
güzel olmadığı ortadadır. 
Sayın Başkan, değerli milletvekilleri;
üniversitelerde kadrolaşma, kutuplaşma devletin tüm kademelerinde olduğu gibi
akademisyenler arasında da yaygındır ve unvanlarını torpille alan sözde bilim
insanları, gerçek bilim ve sanat insanları üzerinde uyguladıkları baskılarla
ülkemizde bilim ve sanat ortamının gittikçe körelmesine neden olmaktadır.
Ayrıca, Devlet Planlama Teşkilatı ve Avrupa Birliği kapsamında alınan bilimsel
projelerin yürütücülüğünün genellikle idari personel ve bürokratlar tarafından
yapılmasından dolayı bilimsel araştırma konusuyla ilgisi olmayan kişilerin
proje kaynaklarını heba ettiğini görmekteyiz. Bu, aynı zamanda, fikir ve sanat
eserlerinin özgün değerlerinin korunmasını da güçleştirmektedir. Kısacası,
bilimsel projelerin bilim adamları, o projenin sahibi olan insanlar tarafından
yapılması gerektiğini göstermektedir.
Sayın Başkan, değerli milletvekilleri;
vizyonu olmayan idareciler, dekan ve bölüm başkanları laboratuvarını kurduğu
hâlde, söz gelimi Harvardlı bir öğretim üyesini davet ediyorsunuz Türkiye’ye
Türk, “Getir, laboratuvarını da buraya kur.” diyorsunuz ama bir süre sonra,
konusuyla ilgisi olmadığı hâlde yaptığı tüm yayınların altında kendi imzasını
görmek istiyor dekan. Neden? Hangi hakla? Bu emek sömürüsünün önüne mutlaka
geçilmeli, uluslararası anlaşmalarla üniversite öğrencilerinin uluslararası
ilişkilerinin yolu açılmalı. Ulufe dağıtır gibi dağıtılan bu üniversite
kadrolarının bir an önce -kadrolaşmanın- önüne geçilmeli ki Türkiye bilimsel
gelişmelerde diğer ülkelere göre geri kalmasın.
Hepinizi saygıyla selamlıyorum. (CHP
sıralarından alkışlar)
BAŞKAN – Teşekkürler.
Gündem dışı üçüncü söz, Mersin’in
Tarsus ilçesinin köylerinde yaşanan don ve afet olayları münasebetiyle söz
isteyen Mersin Milletvekili Mehmet Şandır’a aittir.
Buyurun Sayın Şandır. (MHP sıralarından
alkışlar)
3.- Mersin Milletvekili
Mehmet Şandır’ın, Mersin’in Tarsus ilçesinin köylerinde yaşanan don afetine
ilişkin gündem dışı konuşması
MEHMET ŞANDIR (Mersin) – Sayın Başkan,
değerli milletvekilleri; öncelikle yüce heyetinizi saygıyla selamlıyorum.
Ülkemiz, ne yazık ki her yıl
yaşadığımız afet dönemini, tabii afetlerin zararını yaşamaya başladı.
Yurdumuzun her bölgesinde, hemen hemen her bölgesinde yaşanan tabii afetlerden
bir tanesinde, Mersin’in Tarsus ilçesinin Kulak, Yeşiltepe, Özel Bahşiş,
Köselerli, Aliağa, Egemen, Atalar köyleri ve Mezitli ilçesinin Tepeköy, Sarılar
ve Kocayer köylerinde 30-31 Mart gecesinde yaşanan rüzgâr ve soğuk havayla
çiftçilerimiz mahsulünü kaybetti, büyük bir afet yaşadı, bu hususa dikkatinizi
çekmek için söz aldım.
Değerli milletvekilleri, gerçekten
yalnız Mersin’de değil, işte, daha önce de burada konuşuldu, Malatya’da kayısı,
Karadeniz’de fındık, yine Ege ve Akdeniz Bölgelerinde üzüm ve birçok yerde de
sebze ve meyveler bu don felaketinden, soğuk havalardan, rüzgârdan ve dolu
afetinden büyük zarar gördü. 
Tarsus’ta yaklaşık 20 bin dönüm arazide
karpuz tarımı, buğday, mısır, nektarin tarımı ve üzüm tarımı büyük zararlar
görmüştür. Her ne kadar tespitler yapıldı, TARSİM üzerinden zararların
karşılanması yönüne de gidildiyse de burada, köylümüz, maalesef, TARSİM’in de bir
yanlış tavrından dolayı büyük bir mağduriyet yaşıyor.
Değerli milletvekilleri, bu konuyu her
dönemde, birçok milletvekili arkadaşımız dile getiriyor. Bu konunun temel
sebebi, 2090 sayılı tarımda afet kanununun 1’inci, 2’inci maddelerindeki tanım
yanlışlığından kaynaklanıyor. Çiftçinin tabii afetlerden gördüğü zararın
karşılanabilmesi için ürünlerinin, üretim araçlarının ve tesislerinin yüzde
40’ını kaybetmesi şartı getiriliyor bu kanunda. Şimdi, hemen hemen her
birinizin kendi ilinizde yaşadığınız bu afetlere karşı çaresizliğinizin sebebi
bu. 2090 sayılı Kanun’un 2’nci maddesindeki bu tanımı değiştirmediğimiz
takdirde, devletin zarar gören bu çiftçilere yardım eli uzatabilmesi mümkün
değil. Eğer bir çiftçinin varlığının yüzde 40’ını kaybetmesini şart koşar “Buna
dayalı olarak yardım edeceğiz.” derseniz, bunun adı yardım etmemek olur. 
Değerli milletvekilleri, bu arada bir
hususu daha ifade etmek istiyorum: Tabii, arzu ederdik ki Tarım Bakanı burada
olsaydı, yoğun biçimde yaşanan bu afete karşı da çiftçimizi rahatlatacak üç beş
cümle söyleseydi; Tarım Komisyonu Başkanımız ümit ederim ki salondadır, o bir
şeyler söyler ama çiftçi ürününü kaybetmiş ve fakruzaruret içerisinde,
devletten, Hükûmetten, bizlerden bir şeyler bekliyor ama bizim duyarsızlığımız
maalesef had safhada.
Bir hususu daha ifade etmek istiyorum:
TARSİM, tarımda sigorta konusu -halka zorla kabul ettirilen- zor, bu kültürün
yerleşmesi bayağı emek isteyen bir husus. Ancak, Tarsus’ta yaşanan bu
felaketten sonra TARSİM yöneticilerinin gösterdiği tavır, bu sigortacılık
hususuna duyulan endişeleri besleyecek mahiyette. Şimdi, TARSİM, Tarsus’ta
yaşanan bu rüzgâr, don ve dolu afeti karşısında “Sözleşmede bunlar yazmıyor.”
diye herhangi bir ödemeden kaçınmaktadır. Zorla sağladığımız TARSİM’e malını
sigortalattırma hususu böylelikle bir şüpheye, endişeye, güvensizliğe
dönüşmektedir. Buradan yine uyarıyorum: Tarım Bakanlığı veya Hükûmetin ilgili
birimleri TARSİM’in bu uygulamasına da müdahale etmeli. TARSİM’le köylü
arasında, Tarım Bakanlığıyla köylü arasında yeniden mahkeme süreçlerinin
başlaması hiç de akıllıca bir şey değil. İdare olarak Hükûmetin bu işe müdahil
olup TARSİM’in bu uygulamadan geri dönmesi ve malını, ürününü sigorta ettiren
çiftçilere zararını karşılayacak yönde bir uygulamayı başlatması gerekmektedir.
Ben öncelikle, Hükûmetin bu konuya
duyarlı olmasını, Türkiye Büyük Millet Meclisini tüm partiler olarak bu 2090
sayılı Kanun’un 2’nci maddesindeki tanımı değiştirmeye davet ediyor, bu hususu
bilgilerinize ve takdirlerinize sunuyor, teşekkür ediyor, saygılar sunuyorum.
(MHP sıralarından alkışlar)
BAŞKAN – Teşekkür ederim Sayın Şandır.
Gündeme geçiyoruz.
Grup başkan vekillerinden söz isteyen?
Sayın Halaçoğlu, buyurun.
V.- AÇIKLAMALAR
1.- Kayseri Milletvekili
Yusuf Halaçoğlu’nun, Şanlıurfa’nın düşman işgalinden kurtuluşunun 94’üncü yıl
dönümünü kutladığına ilişkin açıklaması
YUSUF HALAÇOĞLU (Kayseri) – Teşekkür
ederim Sayın Başkanım.
11 Nisan 1920 Urfa’nın kurtuluş yıl
dönümü. 11 Nisan cuma gününe geldiği için bugün kurtuluş yıl dönümünü
kutluyoruz ve bir daha ülkemizi bu şekilde işgale uğrayacak bir konuma
getirmemesini yüce Allah’tan diliyorum. Bütün Urfalı vatandaşlarımıza da sevgi
ve saygılarımı sunuyorum.
BAŞKAN – Teşekkür ederim.
Sayın Vural…
2.- İzmir Milletvekili Oktay
Vural’ın, Mecliste güvenlikle ilgili alınan tedbirlere ve Meclisin önünün bir
gösteri alanı hâline dönüştürülmemesi gerektiğine ilişkin açıklaması
OKTAY VURAL (İzmir) – Sayın Başkan,
teşekkür ederim.
Ben bir hususu tekrar paylaşmak
istiyorum. Bu güvenlikle ilgili alınan tedbirler istikametinde birtakım
uygulamalar oldu ama bugün grup toplantımıza iştirak edecek olan ziyaretçilerin
Dikmen kapısında grup toplantısı başlayıncaya kadar bekletilmiş olması kabul
edilebilir gibi değil. Dolayısıyla, bu konuda aracılığınızla bunu ifade etmek
istiyorum.
Ayrıca, gruplara gelen ziyaretçilerin
giriş yeri ve çıkış yeri olarak belirlenmiş olmasına rağmen ve bu toplantıda
Meclisin önünün bir gösteri alanı hâline dönüştürülmemesi gerektiğine ilişkin
talebimiz olmasına rağmen, yine bugün Meclisin girişi yani gösteri alanına
dönmüş. Şimdi, dolayısıyla, bu konularda, bizim ziyaretçilerimiz için yol
gösterenlerin, bu gruplar için Meclisin önüne getirecek şekilde yol göstererek
Meclisin önünde bu tür görüntülerin verilmesi doğru değil çünkü burası hepimizin
ortak yeridir. Bunu, özellikle sizin dikkatinize sunarak bir duyarlılıkla
hareket edilmesi gerektiğini ifade etmek istiyorum.
Benim söyleyeceklerim bunlar.
Teşekkür ederim Sayın Başkan.
BAŞKAN – Ben teşekkür ederim,
Başkanlığa iletilecek.
MAHMUT TANAL (İstanbul) – Sayın Başkan,
özür diliyorum. 
Ben de Şanlıurfalıyım. Eğer izin
verirseniz size Urfa’nın kurtuluş yıl dönümüyle ilgili bir şey söylemek
isterim. 
BAŞKAN – Şimdi, gündem dışında
milletvekillerine söz vermiyoruz 59’uncu maddede. 60’ıncı maddeyi uygulamıyoruz
Sayın Tanal, anlayış gösterirseniz çok memnun olurum.
MAHMUT TANAL (İstanbul) – Peki, bir de,
özür dilerim, yine Türk Tarih Kurumunun kuruluş yıl dönümü; o konuda izin
isterim. Eğer onu da vermiyorsanız takdirlerinize bırakırım.
BAŞKAN – Şimdi, içeriğe bakarak değil,
usulü uygulamak durumundayız ama niyetiniz en azından anlaşıldı. Anlayışınıza
sığınıyorum, çok teşekkür ederim.
MAHMUT TANAL (İstanbul) – Peki,
teşekkür ediyorum, sağ olun.
BAŞKAN – Başkanlığın Genel Kurula
sunuşları vardır.
Sayın milletvekilleri, Gençlik ve Spor
Bakanı Sayın Akif Çağatay Kılıç, gündemin “Sözlü Sorular” kısmının 1, 2055,
2074, 2089, 2137, 2193, 2196, 2199, 2201, 2203, 2205, 2206, 2313, 2316, 2342,
2394, 2395, 2396, 2397, 2435, 2844, 2883, 2920, 2948, 2949, 2950, 2959, 2975,
3044, 3046, 3048, 3050, 3052, 3077, 3078, 3079, 3080, 3081, 3082, 3127, 3137,
3138, 3139, 3140, 3232, 3234, 3235, 3236, 3237, 3238, 3239, 3243, 3396, 3397,
3398, 3399, 3400, 3401, 3402, 3409, 3114, 3415, 3423, 3424, 3434, 3435 ve
3441’inci sıralarında yer alan önergeleri birlikte cevaplandırmak
istemişlerdir. Sayın Bakanın bu istemini sırası geldiğinde yerine getireceğim. 
Türkiye Büyük Millet Meclisi
Başkanlığının bir tezkeresi vardır, okutup bilgilerinize sunacağım. 
Buyurun. 
VI.- BAŞKANLIĞIN GENEL KURULA
SUNUŞLARI
A) Tezkereler
1.- Türkiye Büyük Millet
Meclisi Başkanlığının, Türkiye Büyük Millet Meclisi Başkanı başkanlığında
siyasi parti grup başkan vekilleriyle yapılan toplantıda alınan 2/4/2014
tarihli karar uyarınca Türkiye Büyük Millet Meclisi Başkan Vekili Ayşe Nur Bahçekapılı’nın
6-8 Nisan 2014 tarihlerinde Litvanya Parlamentosu tarafından Vilnius’ta
düzenlenen Avrupa Birliği Parlamento Başkanları Konferansı’na katılımına
ilişkin tezkeresi (3/1461)
Türkiye Büyük
Millet Meclisi Genel Kuruluna
Türkiye Büyük Millet Meclisi Başkan
Vekili Sayın Ayşe Nur Bahçekapılı’nın 6-8 Nisan 2014 tarihlerinde Litvanya
Parlamentosu tarafından Vilnius’ta düzenlenen Avrupa Birliği Parlamento
Başkanları Konferansı’na katılımına ilişkin Türkiye Büyük Millet Meclisi
Başkanı başkanlığında siyasi parti grup başkan vekilleri ile yapılan toplantıda
alınan 2 Nisan 2014 tarihli karar, 28/3/1990 tarihli ve 3620 sayılı Türkiye
Büyük Millet Meclisinin Dış İlişkilerinin Düzenlenmesi Hakkında Kanun’un
11’inci maddesi gereğince Genel Kurulun bilgisine sunulur. 
 
Cemil Çiçek 
Türkiye Büyük
Millet Meclisi Başkanı 
BAŞKAN – Bilgilerinize sunulmuştur. 
Meclis araştırması açılmasına ilişkin 3
önerge vardır. Önergeleri ayrı ayrı okutacağım. 3’üncü sırada okutacağım Meclis
araştırma önergesi 500 kelimeden fazla olduğu için özeti okunacaktır ancak
önergenin tam metni tutanak dergisinde yer alacaktır. 
Buyurun. 
B) Meclis Araştırması
Önergeleri
1.- Bingöl Milletvekili İdris
Baluken ve 22 milletvekilinin, Kırım Kongo kanamalı ateşi hastalığının temel
sebeplerinin araştırılarak alınması gereken tedbirlerin belirlenmesi amacıyla
Meclis araştırması açılmasına ilişkin önergesi (10/901) 
Türkiye Büyük
Millet Meclisi Başkanlığına
Kırım-Kongo kanamalı ateşi hastalığının
temel sebeplerinin ortaya çıkarılması, bu hastalığa karşı önlemlerin
belirlenmesi ve 2002 yılından beri gündemimizde olan bu hastalık kaynaklı
yaşamını yitiren veya hastalanan yurttaşlara ve yakınlarına gerekli yardımların
yapılması amacı ile Anayasa'nın 98'inci, TBMM İçtüzüğü’nün 104 ve 105'inci
maddeleri uyarınca Meclis araştırması açılmasını arz ederim.
1) İdris Baluken (Bingöl)
2) Pervin Buldan (Iğdır)
3) Hasip Kaplan (Şırnak)
4) Sırrı Sakık (Muş)
5) Murat Bozlak (Adana)
6) Halil Aksoy  (Ağrı)
7) Ayla Akat Ata  (Batman)
8) Hüsamettin Zenderlioğlu  (Bitlis)
9) Emine Ayna  (Diyarbakır)
10) Nursel Aydoğan  (Diyarbakır)
11) Altan Tan  (Diyarbakır)
12) Adil Zozani  (Hakkâri)
13) Esat Canan  (Hakkâri)
14) Sırrı Süreyya Önder  (İstanbul)
15) Sebahat Tuncel (İstanbul)
16) Mülkiye Birtane  (Kars)
17) Erol Dora  (Mardin)
18) Ertuğrul Kürkcü  (Mersin)
19) Demir Çelik (Muş)
20) İbrahim Binici  (Şanlıurfa)
21) Nazmi Gür (Van)
22) Özdal Üçer (Van)
23) Leyla Zana  (Diyarbakır)
Gerekçe:
Kırım-Kongo kanamalı ateşi hastalığı
2002 yılından beri ülke gündemimizde yer tutmaktadır. Bu hastalıktan ötürü
onlarca yurttaşımız hayatını yitirmiştir. Buna karşılık hükümet ve kamu
görevlileri söz konusu hastalığa ilişkin kamuoyunu yanıltıcı açıklamalar
yapmaktadır. 2010 ve 2011 yıllarında bu konuyla ilgili bilgi ve veri paylaşımı
geçmiş yıllara göre kesin rakam verilmeden yapılmış, hastalığa yakalanan ve
ölenlerin azaldığı şeklinde sözlü açıklamalarla yetinilmiştir. 2012 yılının
Mayıs ayının ikinci yarısında, sadece Kastamonu ilimizde yaşamını yitiren
sayısı dörttür. KKKA hastalığı bugüne kadar ülkemizde onlarca vatandaşımızı
kaybetmemize neden olmuştur.
İlgili sivil toplum kuruluşları ve
meslek örgütleri tarafından yapılan araştırmalara göre, söz konusu hastalığın
halk sağlığında yarattığı mağduriyetler Hükûmet yetkililerinin açıkladığının
çok üstünde bulunmaktadır. Halk sağlığı kavramına ve bu kavramın içeriğinin
gerektirdiği önlemlere olumsuz yaklaşan AKP iktidarı, Sağlıkta Dönüşüm Programı
çerçevesinde de halk sağlığından uzak, paran kadar sağlık anlayışı ile hareket
etmektedir. 2004 yılından beri sağlık politikalarının birçok alanında toplumsal
mağduriyetler günbegün artmasına rağmen AKP iktidarı tüm bu sorunlara
kulaklarını tıkamış ve Sağlıkta Dönüşüm Programından geri adım atmamıştır.
Yapılan araştırmaya göre kenelerin
çoğalmasının sebebi, ekosistemin bozulmasıdır. Ekosistem dengesi, Türkiye
Cumhuriyet tarihinde AKP iktidarı dönemi itibarıyla çok fazla bozulmuştur.
Çevresel, iktisadi ve sağlık politikalarının piyasa kâr hırsına mahkûm edildiği
bu politikalar, Kırım Kongo ateşi hastalığının artmasına da etki etmiştir.
Ekosistemin bozulması yoluyla kene artışlarının sebebi ise, bilinçsiz kimyasal
-tarım ilaçları- satımı, alımı ve uygulamaları, bilinçsiz avcılık ve bilinçsiz
hayvan katliamı, bilinçsiz tarla ve konut amacıyla orman alanı tahribi,
bilinçsiz kent ve kırsal alanlarda çarpık yapılaşmalar ve bilinçsiz köyden
şehre göç ile işlenen arazilerin işlenmemesidir.
Tüm bunlardan hareketle, söz konusu
hastalığa ilişkin bilimsel çalışmaların yapılması için gerekli adımların
atılması, bu hastalıkla mücadeleye yönelik kamusal bir strateji belirlenmesi,
bilinçsiz, kontrolsüz ve olumsuz yaşam tarzı ve yaşam alanları yaşamımızdan
çıkarılması için gerekli programın belirlenmesi ve AKP Hükûmetinin
politikalarından kaynaklanan tüm bu sorunların kaynağında bulunan hükûmet
uygulamalarının belirlenmesi amacıyla bir Meclis araştırması açılmasını arz
ederim.
2.- Mardin Milletvekili Erol
Dora ve 22 milletvekilinin, HES inşaatlarından kaynaklanan sorunların
araştırılarak alınması gereken tedbirlerin belirlenmesi amacıyla Meclis
araştırması açılmasına ilişkin önergesi (10/902)
Türkiye Büyük
Millet Meclisi Başkanlığına
Türkiye'de temel enerji kaynağı olarak
görülen hidroelektrik santralleri giderek yaygınlaşmakta, özensiz inşaatlardan
kaynaklı çevre felaketleri yaşanmaktadır. İş ve işçi güvenliğinin ciddiye
alınmadığı HES inşaatlarında yılbaşından bu yana 26 vatandaşımız hayatını
kaybetmiştir. Bu bağlamda HES inşaatlarıyla ilgili sorunların araştırılması ve
gerekli tedbirlerin alınması amacıyla Anayasa'nın 98'inci, TBMM İçtüzüğü’ nün
104 ve 105'inci maddeleri uyarınca Meclis araştırması açılmasını arz ederim.
1) Erol Dora (Mardin)
2) Pervin Buldan (Iğdır)
3) Hasip Kaplan (Şırnak)
4) Sırrı Sakık (Muş)
5) Murat Bozlak (Adana)
6) Halil Aksoy (Ağrı)
7) Ayla Akat Ata (Batman)
8) İdris Baluken (Bingöl)
9) Hüsamettin Zenderlioğlu (Bitlis)
10) Emine Ayna (Diyarbakır)
11) Nursel Aydoğan (Diyarbakır)
12) Altan Tan (Diyarbakır)
13) Adil Zozani (Hakkâri)
14) Esat Canan (Hakkâri)
15) Sırrı Süreyya Önder (İstanbul)
16) Sebahat Tuncel (İstanbul)
17) Mülkiye Birtane (Kars)
18) Ertuğrul Kürkcü (Mersin)
19) Demir Çelik (Muş)
20) İbrahim Binici (Şanlıurfa)
21) Nazmi Gür (Van)
22) Özdal Üçer (Van)
23) Leyla Zana (Diyarbakır)
Gerekçe:
Ülkemizde hemen her yerde HES
inşaatlarıyla karşılaşmak olağan bir hâle gelmiştir. Türkiye'nin enerji
ihtiyacını karşılayacağı iddia edilen hidroelektrik santraller için çevreye
zarar veriliyor, insanlar yerinden ediliyor. Usulsüz uygulamalarla, iş ve işçi
güvenliği şartı aranmaksızın süregelen HES inşaatlarından dolayı sadece bu
yılın başından günümüze kadar 26 vatandaşımız hayatını kaybetti. HES
facialarının sonuncusu Giresun Dereli'de yaşandı ve bu faciada 4 işçi ölürken,
1 işçi de yaralandı. Ülkemizin enerji ihtiyacını büyük oranda karşılayacağı
iddia edilen HES'ler için yapılan bilimsel araştırmalar bunun gerçeği
yansıtmadığını dile getirmektedir.
Elektrik Mühendisleri Odası (EMO)'nun
Doğu Karadeniz Bölgesi'ndeki HES'leri inceleyen raporunda, Türkiye'nin elektrik
ihtiyacının karşılanmasında yüzde 10’luk bile pay sahibi olamayacak kadar küçük
küçük bir sürü proje olduğuna dikkat çekilmekte, yöre halkının isteği ya da
isteği olmamasının ötesinde enerji arz-talep dengesi açısından da HES'lerin
sorgulanması gerektiği ifade edilmektedir. HES'lerde yaşanan durum, ülkemizin
enerji ihtiyacını karşılamak değil, suyun ticarileşmesi sürecidir. Sözü edilen
raporda ayrıca en az bin HES'in daha yapılacağı belirtilmiş, Türkiye'nin orta
vadede bir HES çöplüğüne dönüşeceği uyarısı yapılmıştır.
Bütün bunlar yaşanırken yasalar ve
yürürlükteki mevzuatlar ciddi biçimde ihlal edilmektedir. Örneğin, Fethiye
Kargı Çayı'nın gözü Kızıldere'de hidroelektrik santral (HES) yapmak uğruna el
birliğiyle hukuk çiğnenmektedir. Bölgede izinsiz şantiyeler yapılmakta, ağaçlar
kesilmekte, yollar yapılmaktadır.
Benzeri sıkıntılar ve hukuk ihlalleri
ülkenin her bölgesinde aynı oranda devam etmektedir.
Su hayattır. Su doğadır. Su üzerinde
oynanan oyunlar atalarımızdan kalan mirasın hor kullanılması anlamına gelir.
Doğayı tahrip etmeyen, ekolojik-alternatif enerji kaynakları (rüzgâr, güneş,
jeotermal vb) açısından ülkemiz son derece zengindir. Buna rağmen her yerde
mantar gibi türeyen ve hem doğaya hem de bulunduğu yöre halkına ciddi zararlar
veren HES'lerin yapımıyla ilgili sorunların araştırılması ve verdiği zararlar
konusunda gerekli tedbirlerin alınmasına yönelik Meclis araştırması talep ediyoruz.
3.- BDP Grup Başkan Vekili
Şırnak Milletvekili Hasip Kaplan’ın, özel yetkili ağır ceza mahkemelerinin
yapısı ve yetkilerinden kaynaklanan sorunların araştırılarak alınması gereken
tedbirlerin belirlenmesi amacıyla Meclis araştırması açılmasına ilişkin önergesi
(10/903)(x)
Türkiye Büyük Millet Meclisi
Başkanlığına
Özel yetkili mahkemelerin birtakım anayasal ilkelere, temel
hak ve özgürlüklere aykırı nitelikte oldukları ve varlıklarının adil yargılanma
hakkı, eşitlik ilkesi, bağımsız mahkeme hakkı, doğal hâkim ilkesi ile yargı
birliğini zedelediği hususlarının bütün boyutlarıyla araştırılarak gerekli
çalışmaların yapılması için Anayasanın 98’inci, İç Tüzük’ün 104 ve 105’inci
maddeleri uyarınca bir Meclis araştırması açılmasını arz ve talep ederiz.
 Hasip Kaplan
 BDP
Grup Başkan Vekili
Özet Gerekçe:
Özel yetkili ağır ceza mahkemeleri 5190 sayılı Ceza
Muhakemeleri Usulü Kanununda Değişiklik Yapılması ve Devlet Güvenlik
Mahkemelerinin Kaldırılmasına Dair Kanun’la getirilmiş yeni bir düzenlemedir.
Bahse konu kanun devlet güvenlik mahkemelerini kaldırmış ve bunların yerine
özel yetkili ağır ceza mahkemelerini getirmiştir. Ancak doktrinde de genel
kabul gördüğü üzere özel yetkili ağır ceza mahkemelerinin, devlet güvenlik
mahkemelerinden adları dışında içerik olarak bir farkı bulunmamaktadır.
Devlet güvenlik mahkemeleri kavramı hukukumuzda ilk olarak
1970'li yıllara tekabül eden yıllarda 1961 Anayasası'nın 136’ncı maddesine 1699
sayılı Kanun’la DGM'lerin kurulacağı yönünde hükümler eklenmesiyle girmiş ve bu
çerçevede 11/07/1973 tarihinde yürürlüğe giren 1773 sayılı Kanun’la DGM'ler
kurulmuştur. Ancak Anayasa Mahkemesi 06/05/1975 tarihinde vermiş olduğu 35/126
sayılı Kararıyla 1773 sayılı Kanun’un tamamını usule ilişkin sebeplerle iptal
etmiştir. Bu iptal üzerine Türkiye Büyük Millet Meclisince yeni bir kanun
teklifi hazırlanmışsa da teklif kanunlaştırılamamış ve DGM'ler tekrar
kurulmamıştır.
Ne var ki bu durum 1982 Anayasası'nın hazırlanmasına kadar
sürmüş ve anayasa koyucu, 1982 Anayasası'nın 143’üncü maddesine DGM'lerin
kurulması yönünde bir hüküm koymuştur. Bu hüküm ışığında, 2845 sayılı DGM'lerin
Kuruluş ve Yargılama Usulleri Hakkında Kanun çıkarılmış ve böylece DGM'ler
hukuk sistemimize tekrar dâhil edilmiştir.
DGM'lerle ilgili bir diğer önemli gelişme 22/06/1999
tarihinde 4390 sayılı Kanun’la askerî hâkimin DGM bünyesinden çıkarılması
olmuştur. Ardında da son olarak Türkiye'nin Avrupa Birliği hedefi ve uyum
paketleri çerçevesinde 1982 Anayasası'nın DGM'leri düzenleyen 143’üncü maddesi
2004 yılı itibarıyla yürürlükten kaldırılmış, bunu 5190 sayılı Kanun’la
DGM'lerin kaldırılması ve bunların yerine özel ağır ceza mahkemelerinin ihdası
izlemiştir.
Özel yetkili ağır ceza mahkemelerin yargılama usulleri adil
yargılanma hakkını açıkça zedelemektedir. Adil yargılanma hakkının en önemli
parçalarından biri savunma hakkıdır. Bu çerçevede sanığa kendini savunabilmesi
için imkân verilmelidir.
Ancak yine 394/d maddesi hükmü hâkime, belli durumlarda,
sanığı ve müdafii o günkü duruşma için duruşma salonundan çıkarma ve sonraki
duruşmalara bunların yokluğunda devam edilmesine karar verme yetkisini
tanımaktadır. Her ne kadar bu yetki, sanık veya müdafinin duruşma düzenini
bozma şartına bağlanmış olsa da o günkü duruşma ve/veya sonraki duruşmalar
bakımından sanığın savunma hakkını ortadan kaldırmıştır. Duruşmanın düzeni için
bu yönde alınan tedbir "ölçülülük ilkesine" tamamen
aykırıdır.
Özel yetkili ağır ceza mahkemeleri
eşitlik ilkesine aykırı düşmektedir. Şöyle ki: Bu mahkemelerde görev yapan
hâkimlerle diğer mahkemelerde görev yapan hâkimler arasında hukuki statü
bakımından fark yoktur. Oysa 5190 sayılı Kanun’un geçici 1’inci maddesi
uyarınca özel yetkili ağır ceza mahkemelerinde görev yapacak hâkimler üç yıl
süreyle başka bir yere atanamama gibi birtakım ek güvencelere sahiptir. 
Adil yargılanma hakkının temel
unsurlarından biri bağımsız mahkeme hakkıdır. Yine ceza yargılamasının temel
taşlarından biri doğal hâkim prensibidir. Suçta ve cezada kanunilik ilkesi
uyarınca sanığın suçun işlendiği sırada var olan görevli-yetkili bir mahkemeden
başka bir mahkemede yargılanmaması gerekmektedir. Doğal hâkim ilkesi, sanığın
suçu işlediği sırada mevcut olan görevli-yetkili mahkemede yargılanmasını
gerekli kılmaktadır. Yine bu mahkemelerin genel mahkemelere nazaran farklı
suçlardan doğan yargılamaları farklı usullerde yürüten özel nitelikli
mahkemeler oluşu dolayısıyla aynı alanda farklı usullerin uygulanması gündeme
gelmiştir. Aynı görevi üstlenen mahkemeler arasında yetki farkı yaratılmıştır.
Bu durum "yargı birliği" ilkesinin de yok sayıldığını göstermektedir.
Kısaca açıkladığımız üzere, özel
yetkili ağır ceza mahkemeleri genel hukuk kaidelerini zedelemekte olup
kaldırılması zaruret arz etmektedir. Yargı organının iktidarların tekelinde
teşkilatlara dönüşmesinin önlenmesiyle adalet ve eşitliğin sağlanması adına
Meclis araştırması açılmasını talep etmek gerekmiştir. 
BAŞKAN – Bilginize sunulmuştur. 
Önergeler gündemdeki yerlerini alacak
ve Meclis araştırması açılıp açılmaması konusundaki ön görüşmeler sırası
geldiğinde yapılacaktır. 
C) Duyurular
1.- Başkanlıkça, Kadın Erkek
Fırsat Eşitliği Komisyonunda siyasi parti grubu mensubu olmayan
milletvekillerine düşen 1 üyelik için aday olmak isteyen siyasi parti grubu
mensubu olmayan milletvekillerinin yazılı olarak müracaat etmelerine ilişkin
duyuru
BAŞKAN – Sayın milletvekilleri, Kadın,
Erkek Fırsat Eşitliği Komisyonunda siyasi parti grubu mensubu olmayan
milletvekillerine de 1 üyelik düşmektedir. Bu Komisyona aday olmak isteyen
siyasi parti grubu mensubu olmayan milletvekillerinin 21 Nisan 2014 Pazartesi
günü saat 18.00’e kadar Türkiye Büyük Millet Meclisi Başkanlığına yazılı olarak
müracaat etmelerini rica ediyorum.
Sayın milletvekilleri, Mardin
Milletvekili Sayın Ahmet Türk 30 Mart 2014 tarihinde yapılan mahallî idareler
seçimlerinde belediye başkanı seçilerek mazbatasını almıştır. Sayın
Milletvekilinin Mahallî İdareler ile Mahalle Muhtarlıkları ve İhtiyar Heyetleri
Seçimi Hakkında Kanun’un 17’nci maddesi gereğince Türkiye Büyük Millet Meclisi
Başkanlığına sunmuş olduğu yazıyı okutuyorum:
A) Tezkereler (Devam)
2.- Türkiye Büyük Millet
Meclisi Başkanlığının, Mardin Milletvekili Ahmet Türk’ün, 30/3/2014 tarihinde
yapılan mahallî idareler seçiminde belediye başkanı seçildiğine ve Mahalli
İdareler ile Mahalle Muhtarlıkları ve İhtiyar Heyetleri Seçimi Hakkında Kanun’un
17’nci maddesi uyarınca belediye başkanlığı görevini tercih ederek göreve
başladığı tarih itibarıyla Türkiye Büyük Millet Meclisi üyeliğinin sona ermiş
bulunduğunun Genel Kurulun bilgisine sunulmasına ilişkin tezkeresi (3/1462)
Türkiye Büyük Millet Meclisi
Başkanlığına
30 Mart 2014 tarihinde yapılan mahallî
idareler genel seçiminde Mardin ili Belediye Başkanı seçildim. Belediye Başkanı
seçilmiş olduğuma dair mazbata örneği ektedir.
Mahallî İdareler
ile Mahalle Muhtarlıkları ve İhtiyar Heyetleri Seçimi Hakkında Kanun'un 17'nci
maddesinde yer alan "Milletvekilliği, belediye başkanlığı, il genel
meclisi ve belediye meclisi üyeliği ile muhtarlık bir şahıs uhdesinde
birleşemez. Bu görevlerin birisinde bulunanlardan bir diğerine seçilenler,
seçim sonuçlarının kendilerine tebliğ edildiği tarihten itibaren 15 gün içinde
tercih haklarını kullanırlar." hükümleri uyarınca Belediye Başkanlığını
tercih ederek 8/4/2014 tarihi itibarıyla Belediye Başkanlığı görevine başlamış
olduğumu bilgilerinize arz ederim.
 Ahmet
Türk
 
Mardin
BAŞKAN – Sayın
milletvekilleri, bu tercih karşısında Mardin Milletvekili Sayın Ahmet Türk’ün
Türkiye Büyük Millet Meclisi üyeliği, Belediye Başkanlığını tercih ederek
göreve başladığı tarih itibarıyla daha önceki uygulamalara da uygun olarak
kendiliğinden sona ermiş bulunmaktadır.
Bilgilerinize
sunuyorum ve kendisine yeni görevinde iyi çalışmalar diliyorum.
İç Tüzük’ün
37’nci maddesine göre verilmiş bir doğrudan gündeme alınma önergesi vardır,
okutup işleme alacağım ve oylarınıza sunacağım.
Okutuyorum:
D) Önergeler
1.- Afyonkarahisar Milletvekili
Ahmet Toptaş’ın, (2/507) esas numaralı 12 Eylül Öncesi Kapatılan veya Faaliyeti
Durdurulan Demokratik Kitle Örgütlerinin Haklarının ve Mal Varlıklarının İadesine
Dair Kanun Teklifi’nin doğrudan gündeme alınmasına ilişkin önergesi (4/152)
Türkiye Büyük Millet Meclisi Başkanlığına
(2/507) esas
numaralı Kanun Teklifi’min İç Tüzük 37'ye göre Genel Kurulda görüşülmesini
saygılarımla arz ederim.
 Ahmet
Toptaş 
 Afyonkarahisar

BAŞKAN – Teklif
sahibi olarak söz, Afyonkarahisar Milletvekili Sayın Ahmet Toptaş’a aittir.
Buyurun Sayın
Toptaş. (CHP sıralarından alkışlar) 
AHMET TOPTAŞ
(Afyonkarahisar) – Sayın Başkan, değerli milletvekilleri; 12 Eylül 1980 darbesi
sürecinde kapatılan dernek, meslek kuruluşları ve sendikaların haklarının ve
mal varlıklarının iade edilmesini hedefleyen 24/04/2012 ve (2/507) esas
numaralı Kanun Teklifi’m üzerine söz almış bulunuyorum. Bu vesileyle yüce
Meclisi saygılarımla selamlarım.
Değerli arkadaşlar, Türkiye çok partili
demokratik rejime geçtikten bu yana çok sıkıntılı süreçler yaşamıştır. Çok
partili demokratik yaşamımızda darbe tehditleri ve darbeler, demokratik
kurumlarımızın buluşup kökleşmesini önlemiş, demokratik kuralları
içselleştirmemize fırsat vermemiş, bu nedenle demokrasimiz korunaksız kalmış,
uzlaşma kültürümüzün de gelişmemiş olması yüzünden her dönemde darbecilere
darbe yapma fırsatı altın tepsi içinde sunulmuştur.
Darbe yapanlar, demokratik kurumları
yeniden düzenleyeceklerini, hukuka uygun davranacaklarını, ülkemizde bozulmuş
olan iç barışı en kısa sürede tesis edeceklerini ve Türkiye'nin ihtiyaçlarına
uygun bütün düzenlemeleri yaptıktan sonra tekrar iktidarı sivillere
devredeceklerini söyleyerek bütün demokratik kurumları felç etmişler, temel hak
ve özgürlükleri ortadan kaldırmışlar, kendi ağızlarından çıkanın kanun olduğunu
ilan edip bütün toplumu bir toplama kampının esirleri hâline getirmişlerdir. 
Darbe süreçlerinde ülkenin
bağımsızlığını, demokrasinin evrensel değerlere evrilmesini, temel hak ve
özgürlüklerin geliştirilip güvence altına alınmasını isteyen kişi ve sivil
toplum örgütleri, düşman ilan edilmiş, kendilerine her türlü baskı, cebir ve
şiddet uygulanmıştır.
“Asmayalım da besleyelim mi?” anlayışı
her dönemde darbecilerin düsturu olmuş, binlerce insan insanlık dışı
uygulamalarla, işkencelerle faili meçhullere maruz kalmış, asılmış ya da
cezaevlerinde çürütülmüştür; yüz binlerce genç okulundan, yüz binlerce çalışan
işinden olmuş, binlerce aile dağılmış, yok olmuştur.
İç barışı yeniden tesis etme
propagandasıyla darbe yapanlar, faşizmin en vahşi yöntemleriyle tüm ülkeyi
cehenneme çevirmişlerdir. Faşist cuntanın beslengileri olan iş ve sermaye
çevreleri bu dönemlerde hep gelişip serpilmişler; emekçiler, aydınlar,
demokrasi güçleri, devrimciler, demokratlar ve onların örgütleri olan sivil
toplum kuruluşları en acımasız uygulamalarla yerle bir edilmişlerdir.
Bu cümleden olarak en son 12 Eylül 1980
darbesiyle siyasi partiler, meslek kuruluşları, dernekler, sendikalar
kapatılmış, mensupları idam sehpalarına gönderilmiş ya da cezaevlerinde en
acımasız uygulamalara maruz bırakılmış, bunların üçüncü kişilerdeki hak ve
alacaklarına ve mallarına el konulmuştur. 
Darbeden sonra yeniden sivil yönetime
dönülmüş, bu süreçte siyasi partilerin ve bazı sivil toplum örgütlerinin
malları iade edilmiş fakat seçimle iktidara gelenler darbe dönemlerinde el
konulan birçok sivil toplum kuruluşunun mallarının iadesi konusunda bir adım
atmamışlardır. Örneğin, benim de mensubu olmaktan onur duyduğum TÖB-DER’in yani
eğitim emekçilerinin örgütünün, sağlık çalışanlarının örgütü TÜSDER’in malları
bugüne değin iade edilmemiştir. Bu insanların, kendi üyelerinin 5’er lira,
10’ar lira katarak demokratik eğitimi savunmak, eğitim seviyesini yükseltmeyi
savunmak gibi kaygılarından başka bir kaygıları olmayan bu örgütlerin düşman
ilan edilmesi ve bugüne kadar mallarının iade edilmemiş olmasının çifte
standart olduğunu; Yargıtay Genel Kurulu kararına rağmen azınlık mallarının
iade edilmiş olması karşısında, 28 Şubatta el konulan Millî Gençlik Vakfının
mallarının iade edilmiş olması karşısında bunların mallarının iade edilmemiş
olmasını bir çifte standart olarak kabul ediyor ve kınıyorum.
Darbe Komisyonu raporunda bütün parti
temsilcilerinin oy birliğiyle kabul ettiği darbe dönemlerinde el konulan
malların sivil toplum kuruluşlarına iadesi yolundaki öneri bütün partilerin
ortak önerisidir, Darbe Komisyonu raporunda da Meclise sunulmuştur. Bu önerinin
dikkate alınarak yüce heyetinizin teklifimize destek vermesini bekliyor,
saygılarımı sunuyorum. (CHP sıralarından alkışlar)
BAŞKAN – Teşekkür ederim.
Sayın milletvekilleri, İç Tüzük’ün
37’nci maddesine göre bir milletvekilinin de söz hakkı bulunmakta. 
Bu talepte bulunan İstanbul
Milletvekili Sayın Süleymen Çelebi’yi kürsüye davet ediyorum.
Buyurun Sayın Çelebi. (CHP sıralarından
alkışlar)
SÜLEYMAN ÇELEBİ (İstanbul) – Çok
teşekkür ederim Sayın Başkan.
Ben de Afyonkarahisar Milletvekilimiz
Sayın Ahmet Toptaş’ın verdiği kanun teklifi üzerine söz almış bulunuyorum. Yüce
Meclisi ben de saygıyla sevgiyle selamlıyorum.
Aslında, darbelerle ilgili, 12 Eylül
darbesinde yargılanmış, idamla yargılanmış bir arkadaşınız olarak
huzurunuzdayım ve özellikle de AKP’nin darbelerle mücadele, darbelerde yok olan
hakların iadesi konusunda sürekli ortaya koyduğu tezlerin en çelişkili
uygulaması bu yasadaki uygulamasıdır ve çifte standartlı uygulamasıdır. 
Biraz önce Ahmet Toptaş arkadaşım
burada çok açık ifade etti, Darbeler Komisyonunda ortak, bütün partilerin oy
birliğiyle alınan karar gereği, 12 Eylül darbesinde mallarına el konulan vakıf,
dernek ve benzeri bütün kurumlara yapılan bu anlamdaki haksızlığın giderilmesi
konusunda aldığımız mutabakat kararına rağmen, burada, Mecliste o mutabakat
kararından sonra görüşülen birçok dernek ve vakfa mal iadesi yapıldığında
TÖB-DER’le ilgili burada bir önerge verdik, dedik ki: “Bakın, bu örgüt
Türkiye'nin 600 bin üyeli bir örgütü. 5 lira, 10 lira bir dayanışmayla kendi
derneklerini kurdular, kendi öğretmen kimlikleriyle bu mücadeleyi verdiler,
bunların haklarını verelim.” Daha önce bu kürsüde Adalet Bakanı bunun ileride
çözüleceğini söyledi, “Bugün, hemen yetişmez.” dedi, bu kürsüde, şu andaki
Adalet Bakanı, o zaman Başbakan Yardımcısıydı, Bekir Bozdağ. Yine, bu kürsüde
oturan, o zamanki Başbakan Yardımcısı Bülent Arınç dedi ki: “Bugüne yetişmez
ama en geç yılbaşından önce biz bu sorunu çözeceğiz. Evet, bir haksızlık var,
biz bu haksızlığı gidereceğiz.” İkisinin de beyanı tutanaklarda var, bize
verdikleri iradede var ve bu iradeye rağmen hâlen TÖB-DER’in mal varlığı iade
edilmiyor arkadaşlar; bunun tanıkları var. Niye yapılmıyor? Çünkü bu örgüt daha
önce muhalif bir örgüttü. Bu örgüt daha önce bu ülkede demokrasi ve özgürlükler
mücadelesini veren bir örgüttü. Bu örgüt bir tanımla Millî Gençlik Teşkilatı ve
benzeri anlayışta değildi. Onun için, diğerleri tamam ama soldan bir örgütse,
demokrat bir örgütse bunun mallarını gasbetmek hakkımızdır, o hakkı
kullanmalıyız gibi bir anlayış egemen burada. 
İşte, çifte standart, AKP iktidarının
uygulamasının en belirgin örneği bu uygulamada çok açık, belirgindir
arkadaşlar. Onun için, bu verilen yasa teklifinde şimdi sizin sınava
ihtiyacınız var. Yeniden AKP Grubunun oylarının nasıl bir çifte standarda
dayandırıldığını biz bu oylamada göreceğiz. 
Bakın, daha önce, biliyorsunuz, Anayasa
Mahkemesinin kullandığı, Anayasa Mahkemesinin elinde bulundurduğu bina DİSK’e
aitti, el konuldu. Şimdi yeni bir binaya geçtiler. DİSK yazı yazdı, dedi ki:
“Bu binayı bize geri verin. Ne kadar da şeklî bir bedel ödediler. O bedeli de
ödeyelim, faizleriyle ödeyelim. Bize binamızı geri verin.” İşçilerin mallarına
el konuldu, öğretmenlerin mallarına el konuldu, diğerlerinin hepsi iade
ediliyor ama sendikaların ama demokratik kitle örgütlerinin, özellikle
TÖB-DER’in mal varlığının iadesi konusunda bir tek adım atılmıyor. 
Burada bir kez daha o sözlerin buza
yazılmadığını AKP Grubundan görmek istiyoruz, bir kez daha çifte standardı AKP
Grubunun bırakmasını istiyoruz ve verdikleri sözü yerine getirmesini diliyorum.

Hepinize saygılar, sevgiler sunuyorum.
(CHP sıralarından alkışlar)
BAŞKAN – Teşekkür ederim. 
Önergeyi oylarınıza sunuyorum...
MUHARREM İNCE (Yalova) – Karar yeter
sayısı...
BAŞKAN – Karar yeter sayısı arayacağım.
Kabul edenler… Kabul etmeyenler… Karar
yeter sayısı yoktur.
Birleşime on dakika ara veriyorum.
Kapanma Saati:
15.49
İKİNCİ OTURUM
Açılma Saati:
16.03
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Muhammet Bilal MACİT (İstanbul), Muharrem IŞIK (Erzincan) 
------0------
BAŞKAN – Sayın milletvekilleri, Türkiye
Büyük Millet Meclisinin 76’ncı Birleşiminin İkinci Oturumunu açıyorum.
Afyonkarahisar Milletvekili Ahmet
Toptaş’ın İç Tüzük’ün 37’nci maddesine göre verdiği doğrudan gündeme alınma
önergesinin oylamasında karar yeter sayısı bulunamamıştı. 
Şimdi önergeyi tekrar oylarınıza
sunacağım ve karar yeter sayısı arayacağım: Kabul edenler… Kabul etmeyenler…
Peki, kâtip üyeler arasında bir
anlaşmazlık var, elektronik oylama yapıyoruz. Oylama için iki dakika süre
veriyorum ve süreyi başlatıyorum.
(Elektronik cihazla oylama yapıldı)
BAŞKAN – Karar
yeter sayısı vardır, önerge kabul edilmemiştir.
Gündemin “Sözlü
Sorular” kısmına geçiyoruz.
VII.- SÖZLÜ SORULAR VE CEVAPLARI (x)
1.-Ardahan Milletvekili Ensar Öğüt’ün, Ardahan
ve ilçe belediyelerinin itfaiye aracı ihtiyacına ilişkin İçişleri Bakanından
sözlü soru önergesi (6/124) ve Gençlik ve Spor Bakanı Sayın Akif Çağatay Kılıç’ın
cevabı
2.-Tokat Milletvekili Reşat Doğru’nun, 2002
yılından bu yana Tokat, Amasya ve Çorum’da yapılan yüzme havuzları ile
yapılması planlanan yüzme havuzlarına ilişkin sözlü soru önergesi (6/3844) ve
Gençlik ve Spor Bakanı Sayın Akif Çağatay Kılıç’ın cevabı
3.-Trabzon
Milletvekili Mehmet Volkan Canalioğlu’nun, amatör lige düşen futbol
takımlarının sigorta prim borçlarının silinmesine ilişkin sözlü soru önergesi
(6/3864) ve Gençlik ve Spor Bakanı Sayın Akif Çağatay Kılıç’ın cevabı 
4.-Kütahya Milletvekili
Alim Işık’ın, Bakanlık tarafından kiralanan araçlar ile diğer taşınır mallara
ilişkin sözlü soru önergesi (6/3879) ve Gençlik ve Spor Bakanı Sayın Akif
Çağatay Kılıç’ın cevabı 
5.-Kütahya
Milletvekili Alim Işık’ın, Bakanlık tarafından kiralanan taşınmazlara ilişkin
sözlü soru önergesi (6/3932) ve Gençlik ve Spor Bakanı Sayın Akif Çağatay
Kılıç’ın cevabı 
6.-Kahramanmaraş
Milletvekili Mesut Dedeoğlu’nun, 2012 yılında burs imkanı sağlanan ve yurt
hizmetlerinden yararlanan öğrencilere ilişkin Başbakandan sözlü soru önergesi
(6/3993) ve Gençlik ve Spor Bakanı Sayın Akif Çağatay Kılıç’ın cevabı 
7.-Kütahya
Milletvekili Alim Işık’ın, Bakanlık tarafından gerçekleştirilen taşınır mal
satışlarına ilişkin sözlü soru önergesi (6/3997) ve Gençlik ve Spor Bakanı
Sayın Akif Çağatay Kılıç’ın cevabı 
8.-Kütahya
Milletvekili Alim Işık’ın, Bakanlık tarafından gerçekleştirilen taşınmaz
satışlarına ilişkin sözlü soru önergesi (6/4000) ve Gençlik ve Spor Bakanı
Sayın Akif Çağatay Kılıç’ın cevabı 
9.-Kütahya Milletvekili
Alim Işık’ın, Kütahya’nın Hisarcık ilçesinde yükseköğrenim öğrenci yurdu
ihtiyacına ilişkin sözlü soru önergesi (6/4002) ve Gençlik ve Spor Bakanı Sayın
Akif Çağatay Kılıç’ın cevabı 
10.-Kütahya
Milletvekili Alim Işık’ın, Kütahya’nın Domaniç ilçesinde yükseköğrenim öğrenci
yurdu ihtiyacına ilişkin sözlü soru önergesi (6/4004) ve Gençlik ve Spor Bakanı
Sayın Akif Çağatay Kılıç’ın cevabı 
11.-Kütahya
Milletvekili Alim Işık’ın, Kütahya’nın Pazarlar ilçesinde yükseköğrenim öğrenci
yurdu ihtiyacına ilişkin sözlü soru önergesi (6/4006) ve Gençlik ve Spor Bakanı
Sayın Akif Çağatay Kılıç’ın cevabı 
12.-Kütahya
Milletvekili Alim Işık’ın, Kütahya’nın Altıntaş ilçesinde yükseköğrenim öğrenci
yurdu ihtiyacına ilişkin sözlü soru önergesi (6/4008) ve Gençlik ve Spor Bakanı
Sayın Akif Çağatay Kılıç’ın cevabı 
13.-Kütahya
Milletvekili Alim Işık’ın, Bakanlık kadrolarına ve personel durumuna ilişkin
sözlü soru önergesi (6/4126) ve Gençlik ve Spor Bakanı Sayın Akif Çağatay
Kılıç’ın cevabı 
14.-Kütahya
Milletvekili Alim Işık’ın, Bakanlık personelinin görev yeri değişikliklerine
ilişkin sözlü soru önergesi (6/4129) ve Gençlik ve Spor Bakanı Sayın Akif
Çağatay Kılıç’ın cevabı 
15.-Kütahya
Milletvekili Alim Işık’ın, 2002-2013 yılları arasında Bakanlıkta hizmet alımı
yoluyla veya sözleşmeli olarak çalıştırılan personele ilişkin sözlü soru
önergesi (6/4159) ve Gençlik ve Spor Bakanı Sayın Akif Çağatay Kılıç’ın cevabı

16.-Kütahya
Milletvekili Alim Işık’ın, Kütahya’da görev yapan Bakanlık personeline ilişkin
sözlü soru önergesi (6/4211) ve Gençlik ve Spor Bakanı Sayın Akif Çağatay
Kılıç’ın cevabı 
17.-Kütahya Milletvekili Alim
Işık’ın, Kütahya’da yapılması planlanan bir kapalı spor salonuna ilişkin sözlü
soru önergesi (6/4212) ve Gençlik ve Spor Bakanı Sayın Akif Çağatay Kılıç’ın
cevabı 
18.-Kütahya Milletvekili Alim
Işık’ın, Kütahya’da yapılması planlanan bir gençlik merkezine ilişkin sözlü
soru önergesi (6/4213) ve Gençlik ve Spor Bakanı Sayın Akif Çağatay Kılıç’ın
cevabı 
19.-Kütahya Milletvekili Alim Işık’ın,
Kütahya’da yapılması planlanan spor tesislerine ilişkin sözlü soru önergesi
(6/4214) ve Gençlik ve Spor Bakanı Sayın Akif Çağatay Kılıç’ın cevabı 
20.-Mardin
Milletvekili Erol Dora’nın, seçme ve seçilme yaşının düşürülmesine ilişkin
sözlü soru önergesi (6/4253) ve Gençlik ve Spor Bakanı Sayın Akif Çağatay
Kılıç’ın cevabı 
21.-Ardahan
Milletvekili Ensar Öğüt’ün, Ardahan’daki öğrencilerin barınma sorununa ilişkin
sözlü soru önergesi (6/4687) ve Gençlik ve Spor Bakanı Sayın Akif Çağatay
Kılıç’ın cevabı 
22.-Ardahan
Milletvekili Ensar Öğüt’ün, Ardahan’a yönelik proje ve yatırımlara ilişkin
sözlü soru önergesi (6/4726) ve Gençlik ve Spor Bakanı Sayın Akif Çağatay
Kılıç’ın cevabı 
23.-Ardahan
Milletvekili Ensar Öğüt’ün, Ardahan’da yapılan ve yapılması planlanan spor
tesislerine ilişkin sözlü soru önergesi (6/4764) ve Gençlik ve Spor Bakanı
Sayın Akif Çağatay Kılıç’ın cevabı 
24.-Ardahan
Milletvekili Ensar Öğüt’ün, Ardahan iline yönelik işbirliği ve ticari anlaşma
amaçlı yabancı heyet ziyaretlerine ilişkin sözlü soru önergesi (6/4792) ve
Gençlik ve Spor Bakanı Sayın Akif Çağatay Kılıç’ın cevabı 
25.-Ardahan Milletvekili Ensar
Öğüt’ün, Kars ve Iğdır illerine yönelik işbirliği ve ticari anlaşma amaçlı
yabancı heyet ziyaretlerine ilişkin sözlü soru önergesi (6/4793) ve Gençlik ve
Spor Bakanı Sayın Akif Çağatay Kılıç’ın cevabı 
26.-Ardahan Milletvekili Ensar
Öğüt’ün, Gümüşhane ve Bayburt illerine yönelik işbirliği ve ticari anlaşma
amaçlı yabancı heyet ziyaretlerine ilişkin sözlü soru önergesi (6/4794) ve
Gençlik ve Spor Bakanı Sayın Akif Çağatay Kılıç’ın cevabı 
27.-Ardahan
Milletvekili Ensar Öğüt’ün, Van ve Ağrı illerine yönelik işbirliği ve ticari
anlaşma amaçlı yabancı heyet ziyaretlerine ilişkin sözlü soru önergesi (6/4806)
ve Gençlik ve Spor Bakanı Sayın Akif Çağatay Kılıç’ın cevabı 
28.-Ardahan Milletvekili Ensar Öğüt’ün,
Ardahan’ın ilçelerinde spor müdürlükleri kurulmasına ve sporcu lisans
ücretlerinin Bakanlık tarafından karşılanmasına ilişkin sözlü soru önergesi
(6/4823) ve Gençlik ve Spor Bakanı Sayın Akif Çağatay Kılıç’ın cevabı 
29.-Ardahan
Milletvekili Ensar Öğüt’ün, Gümüşhane ve Bayburt’ta bedensel engelli sporculara
yönelik desteklere ilişkin sözlü soru önergesi (6/4894) ve Gençlik ve Spor
Bakanı Sayın Akif Çağatay Kılıç’ın cevabı 
30.-Ardahan
Milletvekili Ensar Öğüt’ün, Ardahan’da bedensel engelli sporculara yönelik
desteklere ilişkin sözlü soru önergesi (6/4896) ve Gençlik ve Spor Bakanı Sayın
Akif Çağatay Kılıç’ın cevabı 
31.-Ardahan
Milletvekili Ensar Öğüt’ün, Kars ve Iğdır’da bedensel engelli sporculara
yönelik desteklere ilişkin sözlü soru önergesi (6/4898) ve Gençlik ve Spor
Bakanı Sayın Akif Çağatay Kılıç’ın cevabı 
32.-Ardahan Milletvekili Ensar Öğüt’ün, Van ve
Ağrı’da bedensel engelli sporculara yönelik desteklere ilişkin sözlü soru
önergesi (6/4900) ve Gençlik ve Spor Bakanı Sayın Akif Çağatay Kılıç’ın cevabı

33.-Ardahan Milletvekili Ensar Öğüt’ün, Erzurum
ve Elazığ’da bedensel engelli sporculara yönelik desteklere ilişkin sözlü soru
önergesi (6/4902) ve Gençlik ve Spor Bakanı Sayın Akif Çağatay Kılıç’ın cevabı

34.-Ardahan
Milletvekili Ensar Öğüt’ün, Muş ve Şırnak’ta bedensel engelli sporculara
yönelik desteklere ilişkin sözlü soru önergesi (6/4927) ve Gençlik ve Spor
Bakanı Sayın Akif Çağatay Kılıç’ın cevabı 
35.-Ardahan Milletvekili Ensar
Öğüt’ün, Adıyaman ve Hakkâri’de bedensel engelli sporculara yönelik desteklere
ilişkin sözlü soru önergesi (6/4928) ve Gençlik ve Spor Bakanı Sayın Akif
Çağatay Kılıç’ın cevabı 
36.-Ardahan Milletvekili Ensar
Öğüt’ün, Bingöl ve Batman’da bedensel engelli sporculara yönelik desteklere
ilişkin sözlü soru önergesi (6/4929) ve Gençlik ve Spor Bakanı Sayın Akif
Çağatay Kılıç’ın cevabı 
37.-Ardahan Milletvekili Ensar
Öğüt’ün, Bitlis ve Siirt’te bedensel engelli sporculara yönelik desteklere
ilişkin sözlü soru önergesi (6/4930) ve Gençlik ve Spor Bakanı Sayın Akif
Çağatay Kılıç’ın cevabı 
38.-Ardahan Milletvekili Ensar
Öğüt’ün, Diyarbakır ve Şanlıurfa’da bedensel engelli sporculara yönelik
desteklere ilişkin sözlü soru önergesi (6/4931) ve Gençlik ve Spor Bakanı Sayın
Akif Çağatay Kılıç’ın cevabı 
39.-Ardahan Milletvekili Ensar
Öğüt’ün, Mardin ve Osmaniye’de bedensel engelli sporculara yönelik desteklere
ilişkin sözlü soru önergesi (6/4932) ve Gençlik ve Spor Bakanı Sayın Akif Çağatay
Kılıç’ın cevabı 
40.-Ankara
Milletvekili Özcan Yeniçeri’nin, 2013 Kasım ayı itibarıyla gençlerin kültürel
faaliyetlere ilgisini arttırmaya yönelik projelere ilişkin sözlü soru önergesi
(6/4978) ve Gençlik ve Spor Bakanı Sayın Akif Çağatay Kılıç’ın cevabı 
41.-Ankara
Milletvekili Özcan Yeniçeri’nin, 2011-2013 yılları arasında STK’lar ile
birlikte yürütülen projelerin sayısına ilişkin sözlü soru önergesi (6/4988) ve
Gençlik ve Spor Bakanı Sayın Akif Çağatay Kılıç’ın cevabı 
42.-Ankara Milletvekili Özcan
Yeniçeri’nin, 2013 Kasım ayı itibarıyla gençlik merkezlerine üye olan gençlerin
sayısına ilişkin sözlü soru önergesi (6/4989) ve Gençlik ve Spor Bakanı Sayın
Akif Çağatay Kılıç’ın cevabı 
43.-Ankara Milletvekili Özcan
Yeniçeri’nin, 2013 Kasım ayı itibarıyla gençlerin bilim ve sanata ilgisini
arttırmaya yönelik projelere ilişkin Gençlik ve Spor Bakanından sözlü soru
önergesi (6/4990) Cevaplanmadı
44.-Ankara Milletvekili Özcan
Yeniçeri’nin, 2013 Kasım ayı itibarıyla gençlik merkezlerinden yararlanan
dezavantajlı gençlerin sayısına ilişkin Gençlik ve Spor Bakanından sözlü soru
önergesi (6/4991) Cevaplanmadı
45.-Ankara
Milletvekili Özcan Yeniçeri’nin, Gençlik Merkezlerinin alt yapı eksikliklerinin
giderilmesine yönelik çalışmalara ilişkin Gençlik ve Spor Bakanından sözlü soru
önergesi (6/5091) Cevaplanmadı
46.-Ankara Milletvekili Özcan
Yeniçeri’nin, Bakanlık personelinin bilgi ve becerilerinin artırılmasına
yönelik projelere ilişkin Gençlik ve Spor Bakanından sözlü soru önergesi
(6/5093) Cevaplanmadı
47.-Ankara Milletvekili Özcan
Yeniçeri’nin, madde bağımlılığındaki artışın önlenmesine yönelik çalışmalara
ilişkin Gençlik ve Spor Bakanından sözlü soru önergesi (6/5094) Cevaplanmadı
48.-Ankara Milletvekili Özcan
Yeniçeri’nin, spor bilinci oluşturulması için yürütülen faaliyetlere ilişkin
Gençlik ve Spor Bakanından sözlü soru önergesi (6/5095) Cevaplanmadı
49.-Ankara Milletvekili Özcan
Yeniçeri’nin, paydaşlarla iletişimin artmasına yönelik çalışmalara ilişkin
Gençlik ve Spor Bakanından sözlü soru önergesi (6/5096) Cevaplanmadı
50.-Ankara Milletvekili Özcan
Yeniçeri’nin, Bakanlık ile bağlı kurum ve kuruluşlar arasındaki mevzuat
farklılıklarının giderilmesine yönelik çalışmalara ilişkin Gençlik ve Spor
Bakanından sözlü soru önergesi (6/5097) Cevaplanmadı
51.-Ankara Milletvekili Özcan
Yeniçeri’nin, KKTC ile ortak yürütülen projelere ilişkin Gençlik ve Spor
Bakanından sözlü soru önergesi (6/5098) Cevaplanmadı
52.-Tokat
Milletvekili Reşat Doğru’nun, Ankara’nın Cebeci semtindeki bir parka yürüyüş
parkuru yapılması talebine ilişkin Gençlik ve Spor Bakanından sözlü soru
önergesi (6/5102) Cevaplanmadı
53.-Ankara Milletvekili Özcan
Yeniçeri'nin, gençlerin doğaya ilgisinin artırılmasına yönelik çalışma ve
projelere ilişkin Gençlik ve Spor Bakanı'ndan sözlü soru önergesi (6/5255)
Cevaplanmadı
54.-Ankara Milletvekili Özcan
Yeniçeri'nin, Yüksek Öğrenim Kredi ve Yurtlar Kurumuna bağlı yurtlardaki sağlık
ve beslenme hizmetlerinin iyileştirilmesine yönelik çalışma ve projelere
ilişkin Gençlik ve Spor Bakanı'ndan sözlü soru önergesi (6/5256) Cevaplanmadı
55.-Ankara Milletvekili Özcan
Yeniçeri'nin, gençlerin zararlı alışkanlıklardan korunmasına yönelik çalışma ve
projelere ilişkin Gençlik ve Spor Bakanı'ndan sözlü soru önergesi (6/5257)
Cevaplanmadı
56.-Ankara Milletvekili Özcan
Yeniçeri'nin, Bakanlık tarafından gençlerin sağlık, spor, beslenme gibi
konularda bilinçlendirilmesi adına yürütülmekte olan çalışma ve projelere
ilişkin Gençlik ve Spor Bakanı'ndan sözlü soru önergesi (6/5258) Cevaplanmadı
57.-Ankara Milletvekili Özcan
Yeniçeri'nin, ailevi değerler konusunda gençlerin hassasiyetlerinin
artırılmasına yönelik çalışma ve projelere ilişkin Gençlik ve Spor Bakanı'ndan
sözlü soru önergesi (6/5259) Cevaplanmadı
58.-Ankara Milletvekili Özcan
Yeniçeri'nin, gençlik derneklerinin uluslararası düzeyde diğer derneklerle
işbirliğinin artırılmasına yönelik çalışma ve projelere ilişkin Gençlik ve Spor
Bakanı'ndan sözlü soru önergesi (6/5260) Cevaplanmadı
59.-Ankara Milletvekili Özcan
Yeniçeri'nin, gençlerin sivil toplum kuruluşlarına katılımlarının teşvik
edilmesi amacıyla yürütülen çalışma ve projelere ilişkin Gençlik ve Spor
Bakanı'ndan sözlü soru önergesi (6/5261) Cevaplanmadı
60.-Ankara
Milletvekili Özcan Yeniçeri'nin, Bakanlık ile bağlı kurum ve kuruluşlar
tarafından eğitim dışındaki gençlerin sanata yönlendirilmesi adına yürütülmekte
olan çalışma ve projelere ilişkin Gençlik ve Spor Bakanı'ndan sözlü soru
önergesi (6/5268) Cevaplanmadı
61.-Adana Milletvekili Ali
Halaman'ın, Devlet sporcusu unvanını kazanan sporcu sayısına ve devlet
sporcularına sağlanan mali haklara ilişkin Gençlik ve Spor Bakanı'ndan sözlü
soru önergesi (6/5273) Cevaplanmadı
62.-Adana Milletvekili Ali
Halaman'ın, Adana'da verilen iddia bayiliklerine ve bayilik verilme
kriterlerine ilişkin Gençlik ve Spor Bakanı'ndan sözlü soru önergesi (6/5274)
Cevaplanmadı
63.-Ankara Milletvekili Özcan
Yeniçeri'nin, gençlerin kendini geliştireceği araştırma ve bilim merkezlerinin
sayısının artırılmasına yönelik çalışma ve projelere ilişkin Gençlik ve Spor
Bakanı'ndan sözlü soru önergesi (6/5282) Cevaplanmadı
64.-Ankara Milletvekili Özcan
Yeniçeri'nin, sivil toplum faaliyetlerine kamu desteğini artırmaya yönelik
çalışma ve projelere ilişkin Gençlik ve Spor Bakanı'ndan sözlü soru önergesi
(6/5283) Cevaplanmadı
65.-Ankara Milletvekili Özcan
Yeniçeri'nin, Bakanlık tarafından gençlerin aileleri için gençlik merkezlerinde
düzenlenecek etkinliklere ilişkin Gençlik ve Spor Bakanı'ndan sözlü soru
önergesi (6/5293) Cevaplanmadı
66.-Ankara Milletvekili Özcan
Yeniçeri'nin, gençlik merkezlerinin yaygınlaştırılmasına yönelik çalışma ve
projelere ilişkin Gençlik ve Spor Bakanı'ndan sözlü soru önergesi (6/5294)
Cevaplanmadı
67.-Ankara
Milletvekili Özcan Yeniçeri'nin, gençlerin serbest zamanlarında sportif
faaliyetlere yönlendirilmesine yönelik çalışma ve projelere ilişkin Gençlik ve
Spor Bakanı'ndan sözlü soru önergesi (6/5300) Cevaplanmadı
BAŞKAN – Sayın milletvekilleri,
“Sunuşlar” bölümünde belirttiğim üzere, birlikte cevaplandırmak istediği sözlü
soru önergelerini cevaplandırması için Gençlik ve Spor Bakanı Sayın Akif
Çağatay Kılıç’ı kürsüye davet ediyorum.
Buyurun Sayın Bakan. (AK PARTİ
sıralarından alkışlar)
GENÇLİK VE SPOR
BAKANI AKİF ÇAĞATAY KILIÇ (Samsun) – Sayın Başkanım, değerli
milletvekillerimiz; Genel Kurulu saygıyla selamlıyorum.
Ardahan
Milletvekili Sayın Ensar Öğüt’ün İçişleri Bakanımıza yönelttiği (6/124) esas
numaralı Ardahan il ve ilçe belediyelerine ait itfaiye aracı alınmasına ilişkin
soru önergesini cevaplandırıyorum: İtfaiye aracı alımları belediyelerin kendi
bütçesinden yapılmaktadır. Buna göre belediyelere itfaiye aracı dağıtılması
hususunda İçişleri Bakanlığınca yapılan herhangi bir işlem bulunmamaktadır.
Tokat
Milletvekili Sayın Reşat Doğru’nun (6/3844) esas numaralı Tokat, Amasya ve
Çorum illerine yapılan yüzme havuzlarına ilişkin soru önergesi: Bakanlığımızca
2002-2013 yılları arasında Çorum ilinde yaptırılan kapalı yüzme havuzu 2008
yılında hizmete açılmıştır. 2006 yılında Tokat ilimizde, mahallî idareler spor
tesisleri projesi kapsamında Niksar Belediyesi kapalı yüzme havuzu projesi
belediye tarafından protokol çerçevesinde tamamlanmıştır. Ayrıca, Tokat
merkezde bir yarı olimpik kapalı yüzme havuzu da bulunmaktadır. 2013 Yılı
Yatırım Programı’nda yer alan ve bugüne kadar 5 milyon 797 bin 487 lira ödenek
tahsis edilen Amasya Merkez Kapalı Yüzme Havuzu’nun yapımı ise hâlen devam
etmektedir. Projenin şu andaki fiziki gerçekleşme oranı yüzde 75
seviyesindedir. Hâlihazırda ülke genelinde 54 ilimizde 59 yüzme havuzu inşaatı
devam etmektedir. 
Trabzon Milletvekili Sayın Mehmet
Volkan Canalioğlu’nun (6/3864) esas numaralı, amatör lige düşen futbol
takımlarının sigorta prim borçlarının silinmesine ilişkin soru önergesi:
Profesyonel futbol liglerinde mücadele eden futbol takımlarının lig sonunda
amatör lige düşmeleri hâlinde hükmi şahsiyetleri son bulmamakta ve bu takımlar
tüzel kişi olarak alt liglerde mücadeleye devam etmektedir. Başarısız olan spor
kulüplerinin sigorta prim borçlarının silinmesi mevzuata aykırıdır. Ayrıca,
böyle bir düzenleme, başarılı olan spor kulüpleri açısından haksızlık
olabileceğinden eşitlik ilkesine de aykırı olacaktır. Sigorta borcu olan
kulüplerin bu borçlarının silinerek ödüllendirilmesi başarısız kulüpleri amatör
liglere düşmeye teşvik edebileceğinden sportif açıdan da uygun olmayacağı değerlendirilmektedir.
Kütahya Milletvekili Sayın Alim Işık’ın
(6/3879) esas numaralı, Bakanlık tarafından kiralanan araçlara ilişkin soru
önergesi: Bakanlığımızca 2012 yılı içerisinde, 4734 sayılı Kamu İhale
Kanunu’nun 19’uncu maddesi gereğince açık ihale usulü kapsamında, merkez
teşkilatımızca kullanılmak üzere 64 adet araç ile birlikte 58 adet sürücü için
1 milyon 943 bin 739 lira ve Bakanlığımız personelinin servis hizmeti için
toplamda 1 milyon 909 bin lira en uygun teklifi ihaleyle kazanan firmalara ödeme
yapılmıştır. Bakanlığımıza bağlı Spor Genel Müdürlüğü merkez teşkilatınca araç
kiralaması yapılmamıştır. Genel Müdürlüğümüz taşra teşkilatlarında ise 2011 ve
2012 yıllarında toplamda 275 araç kiralaması karşılığında 4 milyon 368 bin 762
lira, 2013 yılının ilk altı ayı kapsamında 169 araç kiralaması karşılığında 1
milyon 256 bin 310 lira ödeme gerçekleştirilmiştir. Taşra teşkilatımızda
fayda-masraf analizleri yapılmış olup ekonomik ömrünü dolduran veya hurdaya
ayrılan araçların yerine kiralama usulüyle araç temin etme yoluna gidilmekte ve
söz konusu kiralama işlemleri 4734 sayılı Kamu İhale Kanunu’na göre
gerçekleştirilmektedir.
Bakanlığımıza
bağlı Yüksek Öğrenim Kredi ve Yurtlar Kurumu Genel Müdürlüğünce 2011 ve 2013
yılları arasında toplamda 182 araç için 1 milyon 658 bin 378 lira ödeme
yapılmıştır. Kurumumuzca araç kiralanması iş ve işlemleri 4734 sayılı Kamu
İhale Kanunu hükümleri gereği açık ihale usulü ile en avantajlı teklif ve en
düşük fiyat esasına göre gerçekleştirilmiştir. 
Geçmiş yıllarda
kiralanan taşıtlar ile kuruma ait taşıtlar arasında yapılan fayda-maliyet
analizlerinde, satın alma yoluyla temin edilen taşıtlar ilk yıllarda daha
faydalı ve masrafsız görünse de taşıtların eskimesiyle birlikte, bakım, onarım
ve servis ücretlerinin kuruma ağır maliyetler getirdiği, ayrıca, kurum malı
olan taşıtların herhangi bir kazaya karşı kasko sigortalarının ilgili mevzuat
uyarınca yapılamaması, buna karşılık, taşıtların kiralama yoluyla temin
edilmesi durumunda, yukarıda bahsedilen giderlerin yükleniciye ait olması
sebebiyle, kiralama yoluyla araç temin etmenin daha hesaplı olduğu tespit
edilmiş ve bu suretle kiralama yöntemi tercih edilmiştir.
Kütahya
Milletvekili Sayın Alim Işık’ın (6/3932) esas numaralı, kiralanan taşınmazlara
ilişkin soru önergesi: Haziran 2011 yılında kurulan Bakanlık merkez
teşkilatımız tarafından bugüne kadar herhangi bir gayrimenkul kiralanmamıştır.
Bakanlığımıza bağlı Spor Genel Müdürlüğünce, merkez ve taşra teşkilatlarında
kullanılmak üzere 2011-2013 yılları arasında toplamda 48 adet bina kiralanmış
ve kiralama bedeli olarak 3 milyon 217 bin 151 Türk lirası ödeme
gerçekleştirilmiştir. Söz konusu kiralamalar 4734 sayılı Kamu İhale Kanunu
hükümlerine göre yapılmakta ve kira bedelleri, kiralanacak taşınmazların
bulunduğu mahalledeki emsal rayiçler de dikkate alınarak yapılan piyasa
araştırmalarına göre belirlenmektedir. Bakanlığımıza bağlı Yüksek Öğrenim Kredi
ve Yurtlar Kurumu Genel Müdürlüğünce öğrencilerin barınma ihtiyaçlarının
giderilmesi amacıyla kiralama yoluyla ülke genelinde 167 adet öğrenci yurdu ve
1 adet bölge müdürlüğü olmak üzere toplam 168 adet bina temin edilmiştir.
2011-2013 yılları arasında hizmet binası kiralama giderleri için toplamda 73
milyon 935 bin 132 Türk lirası ödeme gerçekleşmiştir.
Kahramanmaraş
Milletvekili Sayın Mesut Dedeoğlu’nun (6/3993) esas numaralı, burs-kredi imkânı
sağlanan ve yurt hizmetlerinden faydalanan öğrencilere ilişkin soru önergesi:
Bakanlığımıza bağlı Yüksek Öğrenim Kredi ve Yurtlar Kurumu Genel Müdürlüğünce
yurt içinde ve yurt dışında yükseköğrenim gören Türkiye Cumhuriyeti uyruklu
öğrencilere devam ettikleri yükseköğrenim kurumlarında geçerli öğrenim
süresince verilen ve zorunlu hizmet yükümlülüğü bulunmayan borç paraya “öğrenim
kredisi”, karşılıksız verilen paraya da “burs” denir. Kurumumuzca 2012-2013
yılında yurt içinde 431.539, yurt dışında ise 1.033 olmak üzere toplam 432.572
yükseköğrenim öğrencisine burs, yurt içinde 861.449, yurt dışında ise 10.088
olmak üzere toplam 871.537 yükseköğrenim öğrencisine de öğrenim kredisi
verilmek suretiyle toplamda 1 milyon 304 bin 109 öğrenciye burs-kredi imkânı
sağlanmıştır. 2013-2014 öğretim yılında ise yurt içinde 362.337, yurt dışında
ise 718 olmak üzere toplam 363.055 yükseköğrenim öğrencisine burs, yurt içinde
871.234, yurt dışında ise 10.581 olmak üzere toplam 881.815 yükseköğrenim
öğrencisine öğrenim kredisi verilmek suretiyle toplamda, yine, 1 milyon 244 bin
870 öğrenciye burs-kredi imkânı sağlanmıştır.
2012 yılında 187.999’u kız, 120.001’i
de erkek olmak üzere toplam 308 bin öğrencimiz yurt hizmetlerimizden
yararlanmıştır. Kurumumuzca 2012 yılında 70 il, ilçede 27.268’i kız, 9.552’si
erkek olmak üzere toplam 36.820 yatak kapasiteli 132 adet yurt binası hizmete
açılmıştır. Hâlen YURTKUR tarafından işletilen, ikisi Kuzey Kıbrıs Türk
Cumhuriyeti’nde olmak üzere, 81 il ve 145 ilçede toplam 376 adet yurt binası
bulunmaktadır. Söz konusu yurtların toplam yatak kapasitesi 199.939’u kız ve
119.154’ü erkek öğrenciler için olmak üzere, toplam 319.093 olup önümüzdeki yıl
eğitim öğretim dönemi başında toplam yatak kapasitesinin 450 bine çıkarılması
hedeflenmektedir. 
Kütahya Milletvekili Sayın Alim Işık’ın
(6/3997) esas numaralı taşınır mal satışlarına ilişkin soru önergesi:
Bakanlığımız merkez teşkilatı ile bağlı kuruluşlarımızdan Yüksek Öğrenim Kredi
ve Yurtlar Kurumu Genel Müdürlüğünce 2002-2013 yılları arasında satışı yapılan
taşınır bulunmamaktadır. Bakanlığımıza bağlı Spor Genel Müdürlüğü bünyesindeki
81 gençlik hizmetleri ve spor il müdürlüklerince 2006-2013 yılları arasında
gerçekleşen taşınır satışlarından toplam 2 milyon 486 lira gelir elde
edilmiştir. Spor Genel Müdürlüğünce gerçekleştirilen taşınır satışları
nedeniyle kuruma açılmış herhangi bir dava bulunmamaktadır. 
Kütahya Milletvekili Sayın Alim Işık’ın
(6/4000) esas numaralı taşınmaz satışlarına ilişkin soru önergesi: Bakanlığımız
merkez teşkilatı ile bağlı kurum ve kuruluşlarınca 2002-2013 döneminde satışı
yapılan herhangi bir taşınmaz bulunmamaktadır. Bu nedenle konuyla ilgili
açılmış bir dava da mevcut değildir.
Kütahya Milletvekili Sayın Alim Işık’ın
(6/4002), (6/4004), (6/4006), (6/4008) esas numaralı Kütahya’nın bazı
ilçelerine yurt yapılmasına ilişkin soru önergeleri: Hâlihazırda Kütahya il
merkezinde 3.712 yatak kapasiteli 2, Gediz ilçesinde 168, Simav ilçesinde 508
ve Şaphane ilçesinde de 314 yatak kapasiteli birer yurt bulunmaktadır. Kütahya
ili ile ilçelerinde toplamda 4.702 yatak kapasiteli 5 adet yurt bulunmaktadır. 
Kütahya ili için Bakanlığımız 2014
yatırım programı kapsamında Kütahya Merkezde bin, Şaphane’de 400, Gediz’de 500
ve Tavşanlı’da 500 olmak üzere genel toplamda 2.400 yatak kapasiteli 4 adet
yeni yurt projesi bulunmaktadır. Ayrıca, 72 ilde özel sektörden on beş
yıllığına ön protokolle yurt kiralamak için ilana çıkılmıştır. Bu proje
kapsamında 100.250 ek yatak kapasitesi temin edilmesi planlanmaktadır. Söz
konusu proje kapsamında Kütahya ili içinde 2.500 mevcut kapasiteye ek yeni
yatak kapasitesi için kiralama ilanı verilmiştir. 
Yurt ihtiyacı tespit edilen il ve
ilçelerde yatırım programı çerçevesinde çağdaş normlara uygun yurt binaları
yapılmaktadır. Şu anda 123.360 yatak kapasiteli 183 yeni yurt inşaatı devam
etmekte olup bu yurt projeleri için 3,5 milyar Türk lirası kaynak
aktarılmıştır.
Kütahya Milletvekili Sayın Alim Işık’ın
(6/4126) esas numaralı Bakanlık kadrolarına ilişkin soru önergesi: 2011 yılında
kurulan Bakanlığımız merkez teşkilatında istifa, emeklilik, ölüm ve bunun gibi
nedenlerle 2012 yılında 10, 2013 yılında da 17 olmak üzere toplam 27 kadro
boşalmış, aynı dönemlerde toplam 27 kadrolu personelin ataması gerçekleşmiştir.

2002-2013 döneminde Bakanlığımıza bağlı
kurum ve kuruluşlardan Spor Genel Müdürlüğünde 2002 yılında 357, 2003’te 288,
2004’te 337, 2005’te 326, 2006’da 301, 2007’de 348, 2008’de 268, 2009’da 216,
2010’da 198, 2011’de 251, 2012’de 153 ve 2013’te 140 olmak üzere, toplam 3.183
kadro boşalmış olup aynı sayıda personelin ataması gerçekleşmiştir. 
Yüksek Öğrenim Kredi ve Yurtlar Kurumu
Genel Müdürlüğünde 2002 yılında 105, 2003’te 165, 2004’te 130, 2005’te 116,
2006’da 124, 2007’de 155, 2008’de 166, 2009’da 170, 2010’da 172, 2011’de 176,
2012’de 224 ve 2013’te de 120 olmak üzere, toplam 1.823 kadro boşalmış olup
aynı dönemlerde toplamda 3.210 kadrolu personelin ataması gerçekleştirilmiştir.

Spor Toto Teşkilat Başkanlığında ise
2002 yılında 9, 2003’te 18, 2004’te 6, 2005’te 8, 2006’da 6, 2007’de 6, 2008’de
2, 2009’da 6, 2010’da 7, 2011’de 1, 2012’de 4 olmak üzere, 73 kadro boşalmış
olup anılan dönemde toplamda 138 personelin ataması yapılmıştır. 
21/06/2013 tarihi itibarıyla
Bakanlığımız merkez teşkilatında çeşitli unvanlarda 453 kadrolu personel ve 476
adet boş kadro bulunmaktadır. YURTKUR Genel Müdürlüğünde 7.485 kadrolu
personel, 320 adet boş kadro bulunmaktadır. Mevcut boş kadroların 194 tanesi
için KPSS 2013’e birinci döneminde Devlet Personel Başkanlığından yerleştirme
talebinde bulunulmuştur. Spor Genel Müdürlüğünde 6.490, Spor Toto Teşkilat
Başkanlığında ise 188 kadrolu personel çalışmaktadır.
Kütahya Milletvekili Sayın Alim Işık’ın
(6/4129) esas numaralı Bakanlık personelinin görev yeri değişikliklerine
ilişkin soru önergesi: 638 sayılı Kanun Hükmünde Kararname’yle 2011 yılında
kurulan ve sadece merkez teşkilatından oluşan Bakanlığımızın taşrada herhangi
bir birimi olmadığından Bakanlığımızca merkez birimler dışında görev yeri
değişikliği yapılmamıştır. 2002-2013 döneminde Bakanlığımız bağlı kurum ve
kuruluşlarından Yüksek Öğrenim Kredi ve Yurtlar Kurumu Genel Müdürlüğü
bünyesinde çalışan 2002 yılında 9, 2003’te 13, 2004’te 16, 2005’te 17, 2006’da
13, 2007’de 8, 2008’de 15, 2009’da 9, 2010’da 14, 2011’de 15, 2012’de 7 ve
2013’te de 15 olmak üzere toplam 151, Spor Toto Teşkilat Başkanlığı bünyesinde
çalışan 2005 yılında 5, 2006’da 2, 2008’de 1, 2009’da 1 ve 2011’de de 1 olmak
üzere toplam 10, Spor Genel Müdürlüğü bünyesinde çalışan toplam 89 personelin
kendi istekleri dışında görev yerleri değiştirilmiştir. Görev yeri değişikliği
nedeniyle YURTKUR Genel Müdürlüğüne 161 dava açılmış olup bu davaların 38
tanesi kurum aleyhine, Spor Genel Müdürlüğünde ise 325 adet dava açılmış olup
bu davalardan 194’ü idare lehine, 105 tanesi ise idare aleyhine sonuçlanmıştır,
26 dava dosyası ise derdesttir. Spor Genel Müdürlüğü aleyhine sonuçlanan
davalar neticesinde mahkemelerin verdiği kararlar idare tarafından yerine
getirilmiştir. Anılan görev yeri değişikliklerinin soru önergesinde
bahsedildiği gibi siyasi kadrolaşma amacıyla yapıldığı iddiaları asılsızdır. 
Kütahya Milletvekili Sayın Alim Işık’ın
(6/4159) esas numaralı Bakanlık ve bağlı kurum ve kuruluşlarda hizmet alımı
yoluyla çalıştırılan personele ilişkin soru önergesi: 638 sayılı Kanun Hükmünde
Kararname’yle 8/6/2011 tarihinde kurulan Bakanlığımız, ana hizmet birimleri, 3
genel müdürlük, 9 yardımcı hizmet birimi ile bağlı kuruluşlarından Spor Genel
Müdürlüğünü de bünyesinde barındıran ve yaklaşık 48 bin metrekare kapalı alan
ve 19 bin metrekare açık alanıyla 15 kattan oluşan bir binada çalışmalarını
sürdürmektedir. Söz konusu merkez teşkilatımızdaki faaliyetleri sürdürebilmek
için hizmet alımı yoluyla 2012 yılında 400 ve 2013 yılında 372 personelin
istihdamı gerçekleşmiştir. 
Bakanlığımıza bağlı Yüksek Öğrenim
Kredi ve Yurtlar Kurumu Genel Müdürlüğüne ait 20 bölge müdürlüğü ve bağlı yurt
müdürlükleri bünyesinde hizmet alımı yoluyla 2002’de 4.281, 2003’te 4.281,
2004’te 4.353, 2005’te 5.044, 2006’da 6.391, 2007’de 6.670, 2008’de 7.000,
2009’da 8.922, 2010’da 7.931, 2011’de 9.697, 2012’de 11.555 ve 2013’te 13.469
personel istihdam edilmiştir. Ayrıca, kurumumuzca 2002-2013 yılları arasında
hizmet alımı yoluyla temizlik, çamaşırcı, kaloriferci, özel güvenlik gibi 3
adet sözleşmeli personel ve taşeron işçi istihdam edilmiştir. 
Ülkemizde 20 bölge müdürlüğü ile bağlı
376 adet yurt müdürlüklerinde 319 bin yatak kapasitesiyle yükseköğrenim gören
öğrencilerimizin barınma ihtiyacını temin eden YURTKUR Genel Müdürlüğünün
hizmet alanı ve yoğunluğunda sürekli bir büyüme meydana gelmektedir. Bu büyüme
ve gelişme karşısında personel kadro sayılarında aynı oranda artış
sağlanamadığından 5188 sayılı Özel Güvenlik Hizmetlerine Dair Kanun ile 657
sayılı Devlet Memurları Kanunu’nun ilgili hükümlerine göre koruma ve güvenlik
görevlisi, hizmetli unvanlarındaki personel eliyle yerine getirilmesi gereken
işler hizmet alımı yoluyla yürütülmektedir. Bakanlığımıza bağlı Spor Genel Müdürlüğünce
hizmet alımı yoluyla 2003’te 396, 2004’te 607, 2005’te 792, 2006’da 1.146,
2007’de 1.036, 2008’de 1.256, 2009’da 1.662, 2010’da 2.247, 2011’de 3.065,
2012’de 3.726, 2013’te de 6.865 personel istihdam edilmiştir.
Genel Müdürlüğümüz bünyesinde sözleşmeli
kadrolarda 2012’de 466 spor uzmanı, 17 antrenör, 16 avukat; 2003’te 439 spor
uzmanı, 21 antrenör, 16 avukat; 2004’te 430 spor uzmanı, 20 antrenör, 16
avukat; 2005’te 410 spor uzmanı, 18 antrenör, 16 avukat; 2006’da 399 spor
uzmanı, 24 antrenör, 16 avukat; 2007’de 388 spor uzmanı, 48 antrenör, 14
avukat; 2008’de 358 spor uzmanı, 174 antrenör, 16 avukat; 2009’da 354 spor
uzmanı, 238 antrenör, 22 avukat; 2010’da 343 spor uzmanı, 276 antrenör, 21
avukat; 2011’de 339 spor uzmanı, 470 antrenör, 22 avukat; 2012’de 331 spor
uzmanı, 653 antrenör, 22 avukat; 2013’te de 322 Türkiye Cumhuriyeti uyruklu, 6
adet de yabancı uyruklu spor uzmanı, 1.146 antrenör ve 22 de avukat istihdam
edilmiştir. 
Ayrıca, yine Genel Müdürlüğümüz bünyesinde 2002’de 523, 2003’te 498, 2004’te
476, 2005’te 417, 2006’da 405, 2007’de 394, 2008’de 337, 2009’da 358, 2010’da
450, 2011’de 592, 2012’de 578, 2013’te 552 işçi istihdam edilmiş olup 2009,
2010 ve 2011’de 10’ar kişi, 2012 ve 2013’te de 24’er kişi olmak üzere geçici
personel çalıştırılmıştır. 
2 Ağustos 2013 tarih ve 28726 sayılı Resmî Gazete’de yayınlanarak
yürürlüğe giren 6495 sayılı Bazı Kanun ve Kanun Hükmünde Kararnamelerde
Değişiklik Yapılmasına Dair Kanun’un 9’uncu maddesi gereğince 322 spor uzmanı
ve 1.146 antrenör memur kadrosuna atanmıştır. Bakanlığımıza bağlı Spor Toto
Teşkilat Başkanlığınca hizmet alımı vasıtasıyla 2005 yılında 20, 2006’da 20,
2007’de 20, 2008’de 25, 2009’da 25, 2010’da 49, 2011’de 49, 2012’de 49, 2013
yılı içerisinde de 49 temizlik personeli ve güvenlik görevlisi
çalıştırılmıştır.
Bakanlığımıza bağlı kurum ve
kuruluşlarınca personel alımı süreçlerinde siyasi ayrım yapıldığı yönündeki
önergede yer alan iddialar ise gerçeği yansıtmamaktadır. 10/6/2003 tarih ve
25134 sayılı Resmî Gazete’de yayınlanan 4857 sayılı İş Kanunu’nun 2’nci maddesi
gereği işe alınacak kişilerin belirlenmesinde kurumların inisiyatifi
bulunmamakta olup işe alımlar ilgili kanun hükümlerine göre yapılmaktadır. 
Kütahya Milletvekili Sayın Alim Işık’ın
(6/4211) esas numaralı, Kütahya’da görev yapan Bakanlık personeline ilişkin
soru önergesi: 638 sayılı Kanun Hükmünde Kararname ile 2011 yılında kurulan ve
sadece merkez teşkilatından oluşan Bakanlığımızın taşrada herhangi bir birimi
bulunmamaktadır. 
Bakanlığımız bağlı kurumlarından Yüksek
Öğrenim Kredi ve Yurtlar Kurumu Genel Müdürlüğü bünyesinde Kütahya merkez ve
ilçe yurtlarında toplam 72, Spor Genel Müdürlüğü Kütahya Gençlik Hizmetleri ve
Spor İl Müdürlüğü bünyesinde toplam 51 kadrolu personel görev yapmaktadır. 
26/6/2013 tarihi itibarıyla Kütahya ili
merkez ve ilçeleri kapsamında YURTKUR Genel Müdürlüğü bünyesinde 4 yurt
müdürü, 5 yurt müdür yardımcısı, 2 psikolog, 37 yurt yönetim memuru, 3
teknisyen yardımcısı, 1 hizmetli, 3 şoför, 15 koruma ve güvenlik görevlisi, 1
uzman ve 1 şef olmak üzere toplam 72; Spor Genel Müdürlüğü Kütahya Gençlik
Hizmetleri ve Spor İl ve İlçe Müdürlükleri bünyesinde 1 il müdürü, 3 şube
müdürü, 2 şef, 7 antrenör, 4 bilgisayar işletmeni, 10 memur, 2 araştırmacı, 5
sportif eğitim uzmanı, 1 teknisyen, 3 teknisyen yardımcısı ve 13 de bekçi,
bakıcı olmak üzere toplam 51 personel görev yapmaktadır. 
Kütahya genelinde 171 spor kulübü ve
5.571 bayan, 12.047’de erkek olmak üzere toplam 17.618 lisanslı sporcu
mevcuttur. Spor Genel Müdürlüğünce, ihtiyaç duyulan personel sayısı belirlenirken,
sporcu sayısı da göz önünde bulundurulmaktadır. 
26/06/2013 tarihi itibarıyla YURTKUR
Genel Müdürlüğü, Kütahya merkez ve ilçe yurtlarında hizmet alımı yapılan, kadro
unvanları hariç, toplam 55 adet personel görev yapmaktadır. 
14/05/2013 tarihli Başbakanlık oluruyla
YURTUKUR Genel Müdürlüğüne 320 adet boş kadro kullanım izni verilmiş ve KPSS
2013/1 döneminde Devlet Personel Başkanlığından Kütahya ili kapsamında 3 kadro
için yerleştirme talebinde bulunulmuştur.
Kütahya Milletvekili Sayın Alim Işık’ın
(6/4212), (6/4213) ve (6/4214) esas numaralı, Kütahya’da yapılması planlanan
spor salonu ve gençlik merkezine ilişkin soru önergesi: Bakanlığımız 2013 Yılı
Yatırım Programı’nda Kütahya il merkezinde 10 milyon Türk lirası proje
maliyetiyle, 1 milyon Türk lirası ödenekle 2.500 seyirci kapasiteli Spor Salonu
Projesi yer almaktadır. Söz konusu projenin arsa tahsisi ve etüt proje
işlemleri devam etmekte olup çalışmalar tamamlandıktan sonra ihalesi yapılarak
inşaatına başlanacaktır. 
2013 Yılı Yatırım Programı’nda Kütahya
merkezinde olması planlanan Gençlik Merkezi Projesi 3 milyon Türk lirası proje
maliyeti ve 1 milyon Türk lirası ödenekle yer almakta olup projenin ihale
çalışmaları tamamlanmış ve ilana çıkılmıştır. 
2013 Yılı Yatırım Programı’nda 2,5 milyon
Türk lirası proje maliyeti ve 500 bin TL ödenekle Tavşanlı Gençlik Merkezi
Projesi’nin de ihalesi tamamlanmıştır. 
Bakanlığımız 2014 Yılı Yatırım Programı
kapsamında Kütahya’da, merkezde 3 milyon 400 bin Türk lirası proje maliyetiyle
başlanılan ve bugün itibarıyla yüzde 50 fiziki gerçekleşme oranı tamamlanan 1
adet gençlik merkezi, 2 milyon Türk lirası proje maliyetiyle yapımı devam
etmekte olan 1 adet atletizm pisti, Tavşanlı ilçesinde 2,5 milyon Türk lirası
proje maliyetiyle ihalesi yapılan 1 adet gençlik merkezi, 5 milyon Türk lirası
proje maliyetiyle çalışmaları devam eden Tavşanlı Spor Salonu olmak üzere
toplam 4 adet proje yer almaktadır. 
Mardin Milletvekili Sayın Erol Dora’nın
(6/4253) esas numaralı, seçme ve seçilme yaşının düşürülmesine ilişkin soru
önergesi: Bilindiği üzere, Hükûmetimizin girişimleriyle seçme yaşı daha önce
yapılan bir yasal değişiklikle 18 yaşına indirilmiştir, seçilme yaşının da 18’e
indirilmesinin uygun olacağı fikrini yine Hükûmetimiz kamuoyuna deklare
etmiştir. 
Yeni anayasa çalışmalarına katkıda
bulunmak üzere Bakanlığımız Proje ve Koordinasyon Genel Müdürlüğü tarafından 81
ilden 15-30 yaş aralığında 200 gencin katılımıyla Genç Anayasa Çalıştayı
düzenlenmiştir. Çalıştay, Bakanlığımız ve Yükseköğretim Kurumları Ulusal Öğrenci
Konseyi ortaklığıyla düzenlenmiş ve katılımcıların 100’ü söz konusu Öğrenci
Konseyi tarafından belirlenmiştir. Diğer katılımcılar anayasayla ilgili
konularda bilgi sahibi, tercihen daha önce Bakanlığımızca icra edilen bölgesel
gençlik çalıştaylarına katılmış, gençlik meclisi veya STK temsilcisi, lise veya
üniversite öğrencisi, akademisyen gibi toplumun farklı kesimlerinden gençler
arasından belirlenmiştir. 
Genç Anayasa Çalıştayı iki gün boyunca,
dört ayrı salonda, 50’şer kişilik çalışma grupları şeklinde gerçekleşmiştir.
Çalıştayda sekiz ana başlık anayasa hukuku alanında uzman öğretim üyeleri
moderatörlüğünde tartışılmış ve üzerinde uzlaşılan konular çerçevesinde rapor
hazırlanmıştır. Bu ana başlıkların yanında gençlerin yeni anayasadan
beklentileri ve nasıl bir anayasa istedikleri tüm gruplarda tartışılmıştır.
Çalıştay sonrası üzerinde uzlaşılan noktalar metne dönüştürülerek Türkiye Büyük
Millet Meclisi Başkanı Sayın Cemil Çiçek’e sunulmuştur.
Ayrıca, Genel Müdürlüğümüzce düzenlenen
lider gençlik kampları çerçevesinde 2013 yılında 100 gencin katılımıyla siyaset
bilimi temalı bir kamp düzenlenmiştir. Kampa katılan gençler, alanında uzman
akademisyenlerle seminer ve atölye çalışmaları gerçekleştirmişlerdir. Bununla
birlikte Gençlik Projeleri Destek Programı kapsamında 2012 yılında siyasal
yaşama etkin katılımların artırılması ve karar alma süreçlerindeki rollerin
güçlendirilmesine yönelik eğitim projesine…
MAHMUT TANAL (İstanbul) – Sayın Bakan,
hiç Şanlıurfa’nın Hilvan ilçesine bir şey yapmamışsınız. 
GENÇLİK VE SPOR BAKANI AKİF ÇAĞATAY
KILIÇ (Devamla) - …ve Diyarbakır 21 İl Gençlik Platformu Projesi’ne de mali
destek sağlanmıştır. 
Ardahan Milletvekili Sayın Ensar Öğüt
tarafından verilen (6/4687) esas numaralı, Ardahan ilinde yurt yapımına ilişkin
soru önergesi: Bakanlığımıza bağlı Yüksek Öğrenim Kredi ve Yurtlar Kurumu Genel
Müdürlüğünün 2014 Yılı Yatırım Programı’nda Ardahan il merkezinde 634’ü kız,
522’si de erkek öğrenciler için olmak üzere toplamda 1.156 yatak kapasiteli
yurt yapımı projesi yer almaktadır. Ayrıca Ardahan için…
MAHMUT TANAL (İstanbul) – Özür dilerim
Sayın Bakan, hiç Urfa’nın Hilvan ilçesine yatırım yapmayacak mısınız?
BAŞKAN – Sayın Tanal lütfen…
MAHMUT TANAL (İstanbul) – Çok özür
dilerim. Yani Sayın Bakan Ardahan’dan başladı…
BAŞKAN – Sayın Bakan, lütfen devam eder
misiniz.
MAHMUT TANAL (İstanbul) -
Şanlıurfa’nın, hiç, Hilvan, Siverek ilçesine de bir yatırım yapmayı düşünür
müsünüz Sayın Bakan?
BAŞKAN – Teşekkür ederiz Sayın Tanal.
GENÇLİK VE SPOR BAKANI AKİF ÇAĞATAY
KILIÇ (Devamla) – Bir soru önergesi de siz yollayın Sayın Tanal, onun da
cevabını veririz böylece.
MAHMUT TANAL (İstanbul) – Çok teşekkür
ederim.
GENÇLİK VE SPOR BAKANI AKİF ÇAĞATAY
KILIÇ (Devamla) - Ayrıca Ardahan için on beş yıllığına ön protokolle 500 yatak
kapasiteli yurt kiralanması için de ilana çıkılmıştır.
Ardahan Milletvekili Sayın Ensar Öğüt
tarafından verilen (6/4726) esas numaralı, Ardahan’da yaşayan gençlerin iş
sorunlarına ilişkin soru önergesi: Türkiye’yi bir olimpiyat ve spor ülkesine
dönüştürme vizyonuyla yürürlüğe konulan tesisleşme programında inşaatı devam
eden 888 spor tesisinden 259 tanesinin yapımı tamamlanmıştır. Bu çerçevede
Bakanlığımıza bağlı Spor Genel Müdürlüğünce Ardahan’da hâlen devam eden
yatırımlarımızda ve 2014 Yılı Yatırım Programı kapsamında illerimize
kazandırılması planlanan tesislerimizde antrenörlük, gençlik liderliği,
güvenlik, temizlik ve şoförlük gibi alanlarda personel istihdamı yapılacaktır.
Bakanlığımıza bağlı Yüksek Öğrenim Kredi ve Yurtlar Kurumu Genel Müdürlüğü 2013
Yılı Yatırım Programı’nda 3,5 milyar TL bütçeli ve toplamda 123.360 öğrenci
kapasiteli 183 adet yurt projesi yer almaktadır. Ayrıca Ardahan’da 16 milyon
688 bin Türk lirası sözleşme bedelli ve 2014 yılı içerisinde tamamlanması
planlanan 750 kişilik yurt projesi devam etmektedir. Söz konusu spor
tesislerinin ve yurtların inşaatı aşamasında oluşan katma değerle ekonomiye ve
istihdama katkı sağlanmaktadır. Tesislerin hizmete girmesiyle oluşturacağı iş
gücü talebiyle de yapıldığı illerde ve çevresinde insanlarımızın iş sahibi
olmalarına katkı sunulacaktır. 
Ardahan Milletvekili Sayın Ensar Öğüt
tarafından verilen (6/4764) esas numaralı, Ardahan’da yapılan ve yapılması
planlanan spor tesislerine ilişkin soru önergesi: Bakanlığımızca 2002-2013
döneminde Ardahan ve ilçelerinde hizmete açılan toplam 13 tesisin isimleri şu
şekildedir: Yalnızçam Uğurludağ Kayak Tesisleri, Sulakyurt köyü semt sahası,
Sulayyurt köyü Atlı Cirit ve Eğitim Alanı, yarı olimpik yüzme havuzu, Çıldır
ilçesi semt sahası, Damal ilçesi semt sahası, Hanak ilçesi semt sahası, Posof
ilçesi semt sahası, Çıldır ilçesi Âşıkşenlik beldesi semt sahası, Merkez Halil
Efendi Mahallesi sentetik futbol sahası, Ardahan Gençlik Merkezi, Göle Spor
Salonu, Göle sentetik futbol sahası. 2014 Yatırım Programı’nda ise Ardahan’ın Göle
ilçesinde 2 milyon Türk lirası proje bedelli ve arazi tahsis işlemleri devam
etmekte olan bir gençlik merkezi projesi yer almaktadır.
Ardahan Milletvekili Sayın Ensar Öğüt
tarafından verilen (6/4792), (6/4793), (6/4794), (6/4806) esas numaralı,
Ardahan iline yönelik iş birliği ve ticari anlaşma amaçlı yabancı heyet
ziyaretlerine ilişkin soru önergeleri: Yabancı heyetlerin ülkemizi ziyareti ve
uluslararası anlaşmaların imzalanacağı yerlerin tespiti taraflarla yapılan
görüşmeler sonucu Dışişleri Bakanlığının uygun görüşleri doğrultusunda
belirlenmektedir. Ardahan, Gümüşhane, Bayburt, Kars, Iğdır ve Ağrı Gençlik
Hizmetleri ve Spor İl Müdürlüklerine son on yılda iş birliği ve ticari anlaşma
yapmak üzere herhangi bir yabancı heyet gelmemiştir. 
Van ilimizde ise, Tekvando Federasyonu
ve Güney Kore Büyükelçiliğinin birlikte yürüttüğü Sportif Aktivite Projesi
bulunmaktadır. Bu proje kapsamında Büyükelçilik ve Federasyon yetkilileri,
belirli dönemlerde söz konusu projeyi denetleme ve izleme amacıyla Van ilimizi
ziyaret etmektedir. 
Ardahan Milletvekili Sayın Ensar Öğüt
tarafından verilen (6/4823) esas numaralı, Ardahan’ın ilçelerine spor
müdürlükleri kurulması ve sporcu lisans ücretlerine ilişkin soru önergesi:
Bakanlığımıza bağlı Spor Genel Müdürlüğü, Ardahan Gençlik Hizmetleri ve Spor İl
Müdürlüğü bünyesindeki ilçe müdürlüklerine atama işlemleri kadro ve ihtiyaç
durumları dikkate alınarak geçerli mevzuat hükümleri doğrultusunda
değerlendirilmek suretiyle gerçekleştirilmektedir. Federasyon faaliyetlerine
katılan sporcuların lisans, tescil, vize ve transfer işlemlerinde 16 yaş ve
altı sporcular için herhangi bir ücret alınmamaktadır. 16 yaş üstü sporcular
için ise bağımsız federasyonları tarafından lisans, tescil, vize ve transfer
talimatında belirledikleri ücretler alınmaktadır. 
Ardahan
Milletvekili Sayın Ensar Öğüt tarafından verilen (6/4894), (6/4896), (6/4898),
(6/4900), (6/4902), (6/4927), (6/4928), (6/4929), (6/4930), (6/4931), (6/4932)
esas numaralı, doğu illerimizdeki bedensel engelli sporculara ilişkin soru önergeleri:
2013 yılında Bakanlığımıza bağlı Spor Genel Müdürlüğü ve Spor Toto Teşkilat
Başkanlığı bütçelerinden Bedensel Engelliler Federasyonuna 3 milyon 150 bin,
Görme Engelliler Federasyonuna 2 milyon 150 bin, İşitme Engelliler
Federasyonuna 5 milyon 200 bin ve Özel Sporcular Federasyonuna da 2 milyon 400
bin Türk lirası yardım yapılmıştır. 
Ayrıca,
federasyonlarımızın eğitim ve altyapı çalışmalarına yönelik projelerine de mali
destek verilmektedir. 
Ankara, Aksaray,
Adıyaman, Bursa, Erzurum, Sakarya, Samsun ve Tokat olmak üzere, ilk etapta 8
adet üretilen ve illerimizde hizmet veren özel donanımlı araçlarla paralimpik
sporcuların spor tesislerine ücretsiz ulaşımı sağlanmaktadır. Söz konusu
araçların en kısa sürede 81 ilimizde de faaliyete geçirilip engelli
vatandaşlarımıza hizmet verilmesi amaçlanmaktadır.
Gençlik
hizmetleri ve spor müdürlükleri tarafından, adres bilgileri ve spora
yatkınlıkları tespit edilen engelli bireylere spor yapma bilinci konusunda
bilgiler verilmektedir.
İl
müdürlüklerimizce, engelli bireylerimizin evlerinden alınarak spor tesislerine
ulaştırılmaları ve tekrar evlerine bırakılmaları sağlanmaktadır. 
Resmî binalar ve
yapılar, spor alanları ve benzeri sosyal ve kültürel altyapı alanları,
engellilerin erişebilirliğine uygun duruma getirilmektedir. Engelli sporculara
yönelik soyunma odaları yapılmasına, engelli seyirciler için uygun seyir
alanları oluşturulmasına ve sosyal imkânlardan faydalanmalarına yönelik
düzenlemelere özen gösterilmektedir. 
Spor Genel
Müdürlüğünün mülkiyetinde bulunan açık ve kapalı bütün spor tesisleri, engelli
vatandaşlarımızın erişebilirliği dikkate alınarak özel rampalar, asansörler ile
lavabo, duş mahalleri planlanarak projelendirilmiştir. Söz konusu düzenlemeler
hâlen yeni yapılmakta olan bütün tesislerde de hayata geçirilmektedir.
Gümüşhane ilimizde toplam 110,
Bayburt’ta 39, Ardahan’da 19, Kars’ta 42, Iğdır’da 163, Van’da 168, Ağrı’da
109, Erzurum’da 260, Elâzığ’da 262, Muş’ta 127, Şırnak’ta 4, Adıyaman’da 287,
Hakkâri’de 113, Bingöl’de 116, Batman’da 89, Bitlis’te 63, Siirt’te 68,
Diyarbakır’da 399, Şanlıurfa’da 269, Mardin’de 78 ve Osmaniye’de de 427 engelli
sporcumuz çeşitli branşlarda aktif olarak faaliyet göstermektedir.
Ankara Milletvekili Sayın Özcan
Yeniçeri tarafından verilen (6/4978) esas numaralı, gençlerin kültürel
faaliyetlere katılmalarını artırmaya yönelik projelere ilişkin soru önergesi:
Bakanlığımız Eğitim, Kültür ve Araştırma Genel Müdürlüğünce 2011-2013 yılları
arasında yurt içinde 5 adet gençlik liderliği eğitimi, 3 adet kamp liderliği eğitimi,
2 adet afet rehabilitasyon destek gönüllüleri eğitimi, 1 adet değerler eğitimi
kongresi, 1 adet 7’nci Ulusal Sosyoloji Kongresi ve 1 adet eğitim çalıştayı, 1
adet gençlik araştırmaları çalıştayı ve hâlen muhtelif illerde gençlerin
katılımıyla sürdürülen güvenli İnternet ve sosyal medya eğitimleri olmak üzere
15 adet kurs, toplantı, seminer ve benzeri faaliyetler gerçekleştirilmiştir. 
Ayrıca, Atasız Ati Olmaz Projesi
kapsamında Sarıkamış belgeseli gösterimi ve Sarıkamış temalı konserler ve
Mehmet Akif Ersoy’u anma programı gerçekleştirilmiştir. 
Bakanlığımız Gençlik Hizmetleri Genel
Müdürlüğünce 2012, 2013 yıllarında Atatürk’ü Anma, Gençlik ve Spor Bayramı,
Gençlik Haftası, Gençlik Şühedanın İzinde Projesi kapsamında çeşitli yürüyüşler
ve anma etkinlikleri, Türk halk müziği ve Türk halk oyunları yarışmaları gibi
programlar düzenlenmiştir. 
Söz konusu etkinlik ve faaliyetlere
katılımı artırmak amacıyla etkinlik ve faaliyetlerin tamamlanmasını müteakip
değerlendirme toplantıları yapılmaktadır.
Gençlik Hizmetleri Genel Müdürlüğümüzce
yurt dışında 2 gençlik çalıştayı, 2011, 2012, 2013 yıllarında Güney Kore’yle
gençlik değişim programları düzenlenmiştir. 2012 ve 2013 yıllarında Japonya
tarafından gerçekleştirilen Dünya Gençlik Gemisi programına ülkemiz tarafından
katılım sağlanmış, Almanya Federal Cumhuriyeti’yle yapılan iş birliği protokolü
çerçevesinde 2011 yılında 14 gençlik ve 4 uzman değişim programı; 2012 yılında
7 gençlik, 1 uzman değişim programı; 2013 yılında 6 gençlik ve 4 uzman değişim
programı olmak üzere toplam 43 faaliyet gerçekleştirilmiştir. 
Ayrıca, aralarında Tunus, Bosna-Hersek, Japonya, Güney Kore, İsveç,
Avusturya gibi ülkelerin bulunduğu birçok ülkeyle ikili ilişkiler
geliştirilmiş, gençlik ve uzman heyetleri ağırlanmış ve faaliyetler düzenlenmiştir.

Ayrıca, Avrupa Konseyi eğitmenleri tarafından verilen Türkiye’de gençlik
politikası geliştirilmesi ve gençlik katılımı kurslarına 27 gencimizin iştiraki
sağlanmıştır. 
Bakanlığımız Proje ve Koordinasyon Genel Müdürlüğünce 2013 yılı Kasım
ayına kadar bilimsel, sanatsal ve kültürel alanlarda Uluslararası Gençlik Kısa
Film Festivali Altın Pars, Lider Gençlik Kampları, Bir Gün Bir Değer, Seyyah
Bizim İller, Seyyah Ulu Çınarın İzinde, Balkan Gençlik Treni, Yurt İçi Gençlik
Treni, Türkiye Akdeniz Gençlik Barış Gemisi, 57. Alay Vefa Yürüyüşü ve Genç
Gazeteciler Buluşması adlı projeler gerçekleşmiştir. Söz konusu projelerin
geniş kitlelere ulaştırılabilmesi için her projenin kendi adıyla oluşturulan
web sitesi, Facebook ve Twitter gibi sosyal medya araçlarıyla gençlik
hizmetleri spor il müdürlükleri ve Bakanlığımızın web sayfası kullanılmıştır. 
Bununla birlikte, Uluslararası Gençlik Kısa Film Festivali Altın Pars
Projesi için iletişim fakültesi bulunan üniversitelere festival afişleri
gönderilerek üniversite panolarında tanıtımı yapılmış, İstanbul’da 30 ve
Ankara’da da 40 adet billboardda iki hafta süresince tanıtım yapılmıştır. Diğer
taraftan, Proje ve Koordinasyon Genel Müdürlüğünce Gençlik Projeleri Destek
Programı kapsamında 2013 yılında 27 adet kültür ve sanatla ilgili projeyle 2
adet bilimsel projeye mali destek sağlanmış olup proje uygulamaları devam
etmektedir.
Ankara Milletvekili Sayın Özcan Yeniçeri tarafından verilen (6/4988)
esas numaralı, STK’lar ile birlikte yürütülen projelere ilişkin soru önergesi: Bakanlığımız Proje ve
Koordinasyon Genel Müdürlüğünce 2012 yılında 79; 2013 yılında ise 157 sivil
toplum kuruluşu proje destek programı kapsamında desteklenmiştir. Bu projelerin
ve sivil toplum kuruluşlarının isimleri Bakanlığımızın web sayfasında ilan
edilmiştir. Genel Müdürlüğümüzce 2012 yılı içerisinde kamu kurum ve
kuruluşlarıyla 16, mahallî idarelerle 4, üniversitelerle 19 olmak üzere toplam
39 proje; 2013 yılında ise kamu kurum ve kuruluşlarıyla 15, mahallî idarelerle
2, üniversitelerle de 8 olmak üzere toplam 25 ortak proje yürütülmüştür. Proje
destek programı kapsamında 2012 yılında dezavantajlı gençlere yönelik 39; 2013
yılında da 56 olmak üzere toplamda 95 adet proje desteklenmiştir. Desteklenen
projelerin listesi Bakanlığımızın web sayfasında ilan edilmiştir.
Bakanlığımız Gençlik Hizmetleri Genel
Müdürlüğünce, 81 ilden gençlik alanında çalışmalar yapan sivil toplum
kuruluşlarının katılımıyla 14 il merkezinde proje döngüsü yönetimi eğitimi
gerçekleştirilmiştir. Diğer taraftan, Girişimcilik Eğitimi Projesi de 81
ilimizde bulunan gençlik merkezlerinde uygulanmakta olup bu konuda KOSGEB ile
iş birliği yapılmaktadır. Ayrıca, İyilik Ağacı Projesi 81 il ve gençlik
merkezimizde millî eğitim müdürlükleri, sağlık müdürlükleri, il emniyet
müdürlükleri, Aile ve Sosyal Politikalar Bakanlığına bağlı sosyal hizmetler il
müdürlükleri, yerel yönetimler, gençlik ve spor kulüpleri ve derneklerle iş
birliği yapılarak yürütülmüştür. Dezavantajlı gençlerimize yönelik Genç
Girişimciler İçin Uygulamalı Girişimcilik Eğitimi, gençlik ve izcilik kampları,
Genç Dönüşüm ve Gençlerin İyilik Ağacı projeleri uygulamaya geçirilmiştir.
Ankara Milletvekili Sayın Özcan
Yeniçeri tarafından verilen (6/4989) esas numaralı, gençlik merkezleri ve üye
sayılarına ilişkin soru önergesi: 2013 Kasım ayı itibarıyla Bakanlığımıza bağlı
gençlik merkezlerine üye olan gençlerimizin sayısı 447.838 olmuştur. 30 Mart
2014 tarihi
itibarıyla bu sayı 542.084 olmuştur, bunun bölümü de 275.569’u kız, 266.515’i
erkek. 2013 Kasım ayı itibarıyla 173 olan gençlik merkezi sayımız 30 Mart 2014
tarihi itibarıyla 180 olup 81 ilimizin hepsinde ve pek çok ilçemizde gençlik
merkezimiz bulunmaktadır. Ayrıca muhtelif illerde açılacak 19 adet yeni gençlik
merkezinin kiralama yoluyla temini için çalışmalar devam etmektedir. Diğer
taraftan, Bakanlığımız yatırım programında yer alan 173 adet yeni gençlik
merkezi projesinden 97’sinin hâlen inşaatı devam etmekte, 29’u ihale aşamasında
bulunmakta ve 47’sinin ise proje çalışmaları sürdürülmektedir. 
Gençlik merkezlerinin tanıtım
faaliyetleri yıl boyu aralıksız devam etmektedir. Tanıtım faaliyetlerimiz özel
ve resmî okullarda, üniversitelerde ve her alanda broşürler, afişler, anketler,
çeşitli sosyal ve kültürel faaliyetler, geziler, kamplar, seminerler,
toplantılar ve kampanyalarla yürütülmektedir. Ayrıca Bakanlığımızın düzenlediği
ve tüm gençlik merkezleri üzerinden yürütülen gençlik proje faaliyetleriyle
daha fazla gence ulaşılması için yazılı ve görsel basında da yer alarak
çalışmalarımızı sürdürmekteyiz.
BAŞKAN – Sayın Bakan, süreniz dolmak
üzere, sisteme giren sayın milletvekilleri var ek bir açıklama yapmak üzere,
toparlarsanız seviniriz.
GENÇLİK VE SPOR BAKANI AKİF ÇAĞATAY
KILIÇ (Devamla) – Peki.
Bakanlığımızca gerçekleştirilen tüm
faaliyet ve projeleri Yüksek Öğrenim Kredi ve Yurtlar Kurumu Genel Müdürlüğü
yurtlarında kalan gençlere tanıtmak, söz konusu proje ve faaliyetlere gençlerin
katılımını artırmak amacıyla yurtlarımızda “genç ofis” adıyla gençlik
merkezleri irtibat ofislerinin açılmasıyla ilgili çalışmalarımız da devam
etmektedir. Genç ofis irtibat bürolarıyla üniversite gençliğinin ders dışı
zamanlarını sosyal, kültürel ve sportif faaliyetlerle geçirmeleri, düzenlenen
proje ve faaliyetlerden haberdar olmaları ve bazı faaliyet ve projelerin
yurtlarda düzenlenmesi amaçlanmaktadır.
Ayrıca, Bakanlığımızca düzenlenen
Eğitim ve Hayat Boyu Öğrenme, Lider Gençlik Kampları –ki bunlar tematik
kamplardır- eğitim ve seminer faaliyetleri, gençlik liderleri eğitimi, kamp
liderliği eğitimi, Genç Gazeteciler, gençlik uzmanlığı değişimi, Güney
Kore-Türkiye Değişim Programı, Türk-Alman Paydaş Borsası, yapılandırılmış
diyalog uzman değişimi, AGİT 2013 Gençlik Zirvesi, Filistin Hareketlilik
Programı, Dünya Gençlik Gemisi, Almanya-Türkiye Değişim Programı, basın yayın
dağıtım, Bakanlığımız Bir Yaşında, Gençlik Projeleri Destek Programı, Avrupa
Gönüllülük Hizmeti –gençlik, gönüllülük bunlar- Genç Dönüşüm, Gençlik Treni,
Gençlik ve Spor Bakanlığı Afet ve Rehabilitasyon Görevlileri, gönüllülük
çalışma ziyareti ve Gençlerin İyilik Ağacı projeleri gençlik merkezlerinde
uygulamaya geçirilmiş olup bazı projelerimiz hâlen devam etmektedir. Söz konusu
projelere, gençlik merkezlerimize üye olmayan gençlerimiz de katılım
sağlamıştır. 
Bakanlık olarak gençlik merkezlerinin
fiziki şartlarının iyileştirilmesi ve gençlere daha cazip gelecek şekilde
tefrişatlarının yenilenmesi çalışmaları da devam etmektedir.
Başkanım, burada…
BAŞKAN – Sayın Bakan, cevaplamadığınız
çok soru var ama süre sıkıntısı çekiyoruz, isterseniz burada kesebilirsiniz.
Sisteme giren sayın milletvekillerine kısa bir açıklama yapmak için söz
vereceğim.
GENÇLİK VE SPOR BAKANI AKİF ÇAĞATAY
KILIÇ (Devamla) – O zaman Başkanım ben burada tamamlayayım. 
BAŞKAN – Başka bir zaman cevaplarsınız.
GENÇLİK VE SPOR BAKANI AKİF ÇAĞATAY
KILIÇ (Devamla) – Daha vardı ama...
BAŞKAN – Epeyce var evet. 
GENÇLİK VE SPOR BAKANI AKİF ÇAĞATAY
KILIÇ (Devamla) – Peki.
Teşekkür ediyorum, Genel Kurulu
saygıyla selamlıyorum. (AK PARTİ sıralarından alkışlar)
BAŞKAN – Biz de teşekkür ediyoruz.
Soru soran ve sorusu cevaplanan
milletvekillerine söz vereceğim kısa bir açıklama için, bir dakikalık bir süre.
Sayın Doğru…
REŞAT DOĞRU (Tokat) – Teşekkür ederim
Sayın Başkanım.
Sayın Bakanı bir iki konuda bilgi almak
için rahatsız ediyorum: Ülkemizde son yıllarda uyuşturucu, alkol ve sigara
başta olmak üzere madde kullanımı çok yoğun bir şekilde, başta büyük şehirler
olmak üzere her yerde artış göstermektedir. Madde bağımlılığı ve elektronik
bağımlılık olmak üzere her türlü bağımlılığa karşı mücadelede, birçok
bakanlığın yanında Gençlik ve Spor Bakanlığına daha fazla görev düşmektedir. Bu
yönlü olarak Bakanlıkça gençlik merkezleri kurulması, gençleri spora teşvik
eden çalışmalar yapılması, amatör sporların desteklenmesi, gençlerin ihtiyacı
olan öğrenci yurtlarının daha fazla yapılması gerekmektedir. Bakanlık olarak bu
yönlü çalışmalarınızın ne durumda olduğunu öğrenmek istiyoruz. 
Ayrıca, İnternet bağımlılığı,
ortaöğretim gençliği başta olmak üzere bütün gençliği ve bütün toplumu
sarmaktadır. Gençlerin bilinçli İnternet kullanımıyla ilgili olarak da Bakanlık
olarak çalışmalarınız var mıdır? Bu konuda bilgi istiyorum.
Teşekkür ederim.
BAŞKAN – Teşekkür ederim.
Sayın Işık, size de söz vereceğim ama
size biraz uzun süre vereceğim çünkü 10 küsur sorunuz var.
Buyurun, iki dakika.
ALİM IŞIK (Kütahya) – Teşekkür ediyorum
Sayın Başkan.
Sayın Bakana da, geç de olsa
sorularımıza verdiği cevaplar için teşekkür ediyorum, daha önceki Sayın Bakana
sorduğum soruların cevabıydı.
Sayın Bakan, tabii ki Kredi ve Yurtlar
Kurumunun yurt kapasiteleri ve bunların kullanımıyla ilgili Türkiye'de ciddi
bir sıkıntı var. Örneğin, kendi ilim Kütahya’da, yaklaşık 46 bin öğrencisi olan
bir üniversitenin toplam yatak kapasitesi yüzde 10 civarında. Özellikle
kayıtların olduğu dönemlerde çok yoğun bir talebin olduğu sizin tarafınızdan da
bilinmekte. Kütahya’da yurt kapasitesinin artırılmasına yönelik çalışmalarınızı
duymuş olmaktan memnuniyet duydum. Ancak, Altıntaş, Emet, Hisarcık, Domaniç
gibi ilçelerimizde ciddi yurt talebi vardır. Belki, yurt yapma yerine, buralarda
yurt kiralama ya da “özel yurtlara yurt desteği” adı altında bir kaynak
aktarmayla bu sorunun çözümü daha kolay olabilir. Özellikle bu adını
zikrettiğim ilçelerde bu sorunun çözümüne katkıda bulunursanız memnun olurum.
Ayrıca, Bakanlığınızın hizmet alımı
yoluyla oldukça fazla sayıda personel çalıştırdığı görülmekte. Hizmet alımında
objektif kriterlerin uygulanmadığı, daha çok siyasi ve yerel baskılar nedeniyle
bazı şirketlerin bu hizmet alımına dâhil edilmediği iddiaları hâlen
geçerliliğini sürdürmektedir. Bu konuyu da bir inceletirseniz yerinde olur diye
düşünüyorum. 
Teşekkür ediyorum.
BAŞKAN – Sayın Halaman, sizin de bir
cevap isteminiz var; yalnız, sizin sorunuzu cevaplandıramadığı için bu
isteminizi yerine getiremeyeceğim. Bir başka zaman inşallah.
Sayın Bakan, buyurun.
GENÇLİK VE SPOR BAKANI AKİF ÇAĞATAY
KILIÇ (Samsun) – Tabii, Sayın Milletvekilimizin madde bağımlılığıyla ilgili
dile getirmiş olduğu konu, gerçekten bizim de önem verdiğimiz ve dikkatle
incelediğimiz bir konu ama sizin de dile getirdiğiniz gibi, İnternet
bağımlılığı noktasında gerçekten farklı çalışmalar şu anda yapılıyor. Bunun,
aynı zamanda, yeni bir olgu olduğunu da göz önünde bulundurursak, tabii,
geçmişi çok uzun olan bir süreç değil ama Bakanlığımız nezdindeki hem
sosyologlarla olan çalışma hem psikologlarla ve psikiyatristlerle olan
çalışmalar sonucunda birtakım veriler elde ettik. Bu noktadaki çalışmalarımız
da hem yurtlarımızda olsun hem gençlik merkezlerimizde olsun devam ediyor ama
aynı zamanda Millî Eğitim Bakanlığımızla ve Aile ve Sosyal Politikalar
Bakanlığımızla da beraber bu konularda birtakım fikirler üzerinde şu anda
müzakere hâlindeyiz. Ümit ediyorum ki en kısa zaman içerisinde daha
bilgilendirici ve daha olumlu bir İnternet kullanımı noktasında bizim de
yardımlarımız olacaktır ve ümit ediyorum ki genç kardeşlerimiz, sadece
gençlerimiz değil tabii, genel olarak bütün Türkiye’de bu noktada adım
atabileceğiz. 
Sayın Işık, doğru dile getiriyorsunuz,
gerçekten yoğun bir talep var şu anda Kredi ve Yurtlar Kurumumuzun bünyesinde
olan yurtlarımıza. Aynen sizin de dile getirmiş olduğunuz gibi, bazı ilçelerde
ve illerde yurt yapımı noktasındaki çalışma talebe yetişemiyor. Bu noktada biz
devreye girerek doğrudan kiralama usulleriyle ve ön protokollü kiralama
usulüyle sayıyı hızlı bir şekilde artırmak üzere şu anda çalışmalarımızı
sürdürüyoruz. Ümit ediyorum ki -Kütahya ili, tabii, sizin iliniz olduğu için o
ölçekte cevabı veriyorum- Kütahya ilinde ciddi manada sorunu çözmüş olacağız
önümüzdeki yılın başlangıcı ama Türkiye genelindeki çalışmalarda da iyi mesafe
katettiğimizi söyleyebilirim. Öğrenci kardeşlerimizin Kredi ve Yurtlar
Kurumunda barınma noktasındaki sayılarını ciddi manada artıracağımızı
düşünüyorum. 
Teşekkür ediyorum, saygıyla
selamlıyorum. (AK PARTİ sıralarından alkışlar) 
BAŞKAN – Teşekkür ederiz. 
Birleşime on beş dakika ara veriyorum. 
Kapanma Saati:
17.06
ÜÇÜNCÜ OTURUM
Açılma Saati: 17.24
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Muhammet Bilal MACİT (İstanbul),
Muharrem IŞIK (Erzincan) 
------0------
BAŞKAN
– Sayın milletvekilleri, Türkiye Büyük Millet Meclisinin 76’ncı Birleşiminin
Üçüncü Oturumunu açıyorum. 
Alınan karar gereğince diğer denetim
konularını görüşmüyor ve gündemin “Kanun Tasarı ve Teklifleri ile
Komisyonlardan Gelen Diğer İşler” kısmına geçiyoruz.
1’inci sırada yer alan, Türkiye Büyük
Millet Meclisi İçtüzüğünde Değişiklik Yapılmasına Dair İçtüzük ve Anayasa
Komisyonu Raporu’nun görüşmelerine kaldığımız yerden devam edeceğiz.
VIII.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma
Partisi Grup Başkanvekilleri İstanbul Milletvekili Ayşe Nur Bahçekapılı,
Kayseri Milletvekili Mustafa Elitaş, Giresun Milletvekili Nurettin Canikli,
Kahramanmaraş Milletvekili Mahir Ünal ve Adıyaman Milletvekili Ahmet Aydın’ın;
Türkiye Büyük Millet Meclisi İçtüzüğünde Değişiklik Yapılmasına Dair İçtüzük
Teklifi ile Tunceli Milletvekili Kamer Genç’in; Türkiye Büyük Millet Meclisi
İçtüzüğünün Bir Maddesinin Değiştirilmesi Hakkında İçtüzük Teklifi ve Anayasa
Komisyonu Raporu (2/242, 2/80) (S. Sayısı: 156)
BAŞKAN – Komisyon? Yok.
Ertelenmiştir.
2’nci sırada yer alan, Devlet Sırrı
Kanunu Tasarısı ve Avrupa Birliği Uyum Komisyonu ile Adalet Komisyonu
Raporlarının görüşmelerine kaldığımız yerden devam edeceğiz.
2.- Devlet Sırrı Kanunu
Tasarısı ve Avrupa Birliği Uyum Komisyonu ile Adalet Komisyonu Raporları
(1/484) (S. Sayısı: 287)
BAŞKAN – Komisyon? Yok.
Ertelenmiştir.
3’üncü sırada yer alan, Çankırı
Milletvekili İdris Şahin ve Niğde Milletvekili Alpaslan Kavaklıoğlu’nun; Devlet
İstihbarat Hizmetleri ve Milli İstihbarat Teşkilatı Kanununda Değişiklik
Yapılmasına Dair Kanun Teklifi ile İçişleri Komisyonu Raporu’nun görüşmelerine
kaldığımız yerden devam edeceğiz.
3.- Çankırı Milletvekili
İdris Şahin ve Niğde Milletvekili Alpaslan Kavaklıoğlu’nun; Devlet İstihbarat
Hizmetleri ve Milli İstihbarat Teşkilatı Kanununda Değişiklik Yapılmasına Dair
Kanun Teklifi ile İçişleri Komisyonu Raporu (2/2011) (S. Sayısı: 563)(x)
BAŞKAN – Komisyon? Burada.
Hükûmet? Burada.
10/4/2014 tarihli 75’inci Birleşimde,
İç Tüzük’ün 91’inci maddesine göre temel kanun olarak görüşülen teklifin
birinci bölümünde yer alan 1’inci madde üzerinde Ankara Milletvekili Sayın
Özcan Yeniçeri’nin verdiği Anayasa’ya aykırılık önergesinin işleminde kalınmıştı.
Şimdi önergeyi hatırlatmak için tekrar
okutup oylarınıza sunacağım:
Türkiye Büyük
Millet Meclisi Başkanlığına
Görüşülmekte olan 563 sıra sayılı
Devlet İstihbarat Hizmetleri ve Milli İstihbarat Teşkilatı Kanununda Değişiklik
Yapılmasına Dair Kanun Teklifinin 1. Maddesinin Anayasaya aykırı olmasından
dolayı teklif metninden çıkarılmasını arz ve teklif ederiz.
 
 Özcan
Yeniçeri Reşat Doğru Bülent
Belen
 Ankara Tokat Tekirdağ
 Mesut
Dedeoğlu Faruk Bal Alim
Işık
 Kahramanmaraş Konya Kütahya
 Hasan
Hüseyin Türkoğlu Mehmet Erdoğan
 Osmaniye Muğla
BAŞKAN – Kabul edenler… Kabul
etmeyenler… Önerge kabul edilmemiştir.
Aynı mahiyetteki diğer iki önergeyi
okutuyorum:
Türkiye Büyük
Millet Meclisi Başkanlığı'na
Görüşülmekte olan 563 sıra sayılı kanun
tasarısının 1'inci maddesinin yasa metninden çıkarılmasını arz ve teklif
ederiz. 
 Hasip
Kaplan Adil Zozani Halil
Aksoy
 Şırnak Hakkâri Ağrı
 Altan
Tan Ertuğrul Kürkcü Erol
Dora
 Diyarbakır Mersin Mardin
 Gülser
Yıldırım
 Mardin
Aynı mahiyetteki diğer önergenin imza sahipleri:
 Atilla
Kart Ali Haydar Öner Mehmet
Volkan Canalioğlu
 Konya Isparta Trabzon
 Ferit
Mevlüt Aslanoğlu Ali Serindağ Mahmut
Tanal 
 İstanbul Gaziantep İstanbul
BAŞKAN –
Komisyon önergelere katılıyor mu?
İÇİŞLERİ
KOMİSYONU BAŞKANI MEHMET ERSOY (Sinop) - Katılmıyoruz.
BAŞKAN –
Hükûmet?
BAŞBAKAN
YARDIMCISI BEŞİR ATALAY (Kırıkkale) – Katılmıyoruz.
BAŞKAN –
İstanbul Milletvekili Sayın Mahmut Tanal konuşacak önerge üzerinde. (CHP
sıralarından alkışlar)
Buyurun. 
MAHMUT TANAL
(İstanbul) – Teşekkür ederim Sayın Başkan.
Değerli
milletvekilleri, hepinizi saygıyla selamlıyorum.
563 sıra sayılı
MİT Yasası’yla ilgili teklif nedir? Türkiye’deki tüm kamuoyunu ilgilendiren bir
kanun teklifi. Bu kanun teklifi neler getiriyor? Bu eğer yasalaşırsa, Türkiye
bir istihbarat örgütüne dönüşmüş olacak. Bununla ilgili, yine bu yasalaşırsa,
MİT’e denetimsiz operasyon yetkisi veriliyor, istediğini gözaltına alabilecek.
Yine, bu teklif yasalaşırsa, MİT, tüm kamu kurumlarında yasa dışı bilgi
toplayabilecek, MİT elemanlarına kanunda koruma zırhı getiriliyor, terör
örgütleriyle pazarlık yapılabilecek karanlık bir ortam yaratacak tabii ki. Bu
teklif nedir? 
Hatta şu anda
Adalet ve Kalkınma Partisinden Tekirdağ Milletvekilimiz var. Tekirdağ
Milletvekili geçmişte Şanlıurfa’da valiydi. Şanlıurfa’da, faili meçhul
cinayetlerle ilgili, dünya kadar insan o dönem gerçekten öldürüldü ama bu faili
meçhul cinayetlerin sorumluları kimlerdir, kim yaptı hâlen belli değil. Yani,
bu, o dönemde yapılan karanlık yeraltı çete örgütlerinin şimdi başka versiyonu,
yasayla bu oluşmuş olacak.
Nedir bu yasayla
getirilen? Efendim, MİT’le ilgili herhangi bir silah taşıma da olsa, eğer bir
kamyonun arkasında ceset de taşınmış olsa MİT’le bağlantısı olduğu zaman
kesinlikle soruşturma konusu yapılmamış olacak. Bu nedir? Devlet, hukukla
sınırlandırılmıyor. Devlet, âdeta tek kişinin iki dudağının arasına
sınırlandırılmış, tek kişinin yetkisine bırakılmış bir yasa hükmüne dönüşmüş
olacak.
Burada, tabii, yine tanıklıkla ilgili
bir sorun var. Tanıklıkla ilgili, suç işlese bile, MİT’in hiçbir personelinin
suç işleme nedeniyle tanıklığına başvurulamayacak, ifadesine başvurulamayacak.
Burada bir korunma zırhı getirilmiş oluyor. Peki, hukuk devletlerinde bu
olabilecek olan bir uygulama mı? Değil. 
Mevcut olan bu kanunun tamamı,
Anayasa’mızın 2’nci maddesinde öngörülen hukuk devleti ilkesine aykırı,
Anayasa’mızın 9’uncu maddesindeki hükümlere aykırı, Anayasa’mızın 10’uncu
maddesindeki eşitlik ilkesine -bazılarına imtiyaz getiriliyor- aykırı,
Anayasa’mızın 20’nci maddesindeki özel hayatın gizliliği ilkesine aykırı,
Anayasa’mızın 22’nci maddesindeki haberleşme hürriyetine aykırı, Anayasa’mızın
28’inci maddesindeki basın hürriyetine aykırı, Anayasa’mızın 36’ncı
maddesindeki hak arama özgürlüğüne aykırı, Anayasa’mızın 138’inci maddesine,
yine, mahkemelerin bağımsızlığı ilkesine aykırı.
Peki, bu yasayla ne oluyor? Genellikle
tüm kamu kurum ve kuruluşlarından bilgi, belge toplama yetkisi veriliyor. Bu,
hukuk devletinde karşılanabilecek olan bir husus değil. Temel hak ve
özgürlüklerin tamamı burada daraltılıyor. Temel hak ve özgürlüklerin
daraltıldığı bir yerde hukuk devletinden bahsedilmez. Totaliter, otoriter
rejime doğru bir gidişat var. Bununla asıl getirilmek istenilen, bir istihbarat
devleti kurmaktır. İstihbarat devleti kurmak, hukuk devletiyle yan yana durmaz,
hukuk devletinin kabul edebileceği bir husus değil. Aynı zamanda, bu,
istihbarat devletinden ziyade, siyasal iktidarların istihbarat örgütü olmuş
olacak. İstihbarat örgütlerine niçin ihtiyaç duyulur? Genellikle Orta Doğu ülkelerinde
istihbarat örgütlerine hakikaten çok fazla ihtiyaç var ama eğer Türkiye… Doğu
ülkelerine doğru yani diktatörlüğe doğru gidişin göstergesi önümüzdeki bu MİT
Yasası’dır. Bu MİT Yasası şeffaflıktan, hesap verilebilirlikten uzak,
diktatörlüğe doğru giden yol, diktatörlüğe doğru dizayn yapan bir yasadır. 
Bu, aynı zamanda… Mesela, tutukluların
veya sanıkların takası söz konusu. Devletlerle ilgili, tutukluların veya
sanıkların takası açık ve net belli değil. Hangi siyasi suçlarla ilgili… Siyasi
suçlarla ilgili mi takas olacak, uyuşturucu çetesiyle ilgili mi olacak,
mafyayla ilgili mi olacak? Hangi suçla ilgili takas işleminin
gerçekleştirileceği belli değil. Bu anlamda, 1’inci maddedeki sınırsız yetki,
mevcut olan yasada görev ve yetkilerle ilgili yetki verilmişken burada “her
türlü yetki” deniliyor. Ki hukuk devletinde, Anayasa’mızdaki olaylarda, görevin
ve sorumluluğun başı ve sonu belli olması gerekirken burada, buradaki görevin
ve sorumluluğun ne başı belli ne sonu belli; tamamen Anayasa’ya aykırıdır.
(Mikrofon otomatik cihaz tarafından
kapatıldı) 
MAHMUT TANAL (Devamla) – Hepinize
teşekkür ediyorum, saygılar sunuyorum. (CHP sıralarından alkışlar)
BAŞKAN – Teşekkür ederim Sayın Tanal. 
MAHMUT TANAL (İstanbul) - Karar yeter
sayısı istiyoruz efendim.
BAŞKAN – Bir konuşmacımız daha var. 
Diğer önerge konusunda Hakkâri
Milletvekili Sayın Adil Zozani konuşacak.
Buyurun. (BDP sıralarından alkışlar)
ADİL ZOZANİ (Hakkâri) – Teşekkür ederim
Sayın Başkan.
Ben de 1’inci maddeyle ilgili olarak
verdiğimiz önerge üzerine grubumuz adına söz aldım. Hepinizi saygıyla
selamlıyorum.
Şimdi, bize bir sorun, 1’inci maddenin
neden metinden çıkarılmasını istiyoruz, talep ediyoruz. Çünkü bir şey unutulmuş
orada. Esasında, onu size hatırlatmak için bu sözü aldım, bu konuşmayı aldım,
konuşuyorum. MİT, tarihi boyunca, cumhuriyet tarihi boyunca 3 defa ismini
değiştirmiş; “MEH”, “MAH”, sonra “MİT” olmuş. 1’inci maddede bir eksiklik
bırakılmış. MİT’in isim değişikliğini unutmuşsunuz, size hatırlatmak için
çıktım. Artık “MİT” demeyin, bence, naçizane teklif olarak, öneri olarak kabul
edin -teklifimizin içerisinde unuttuk onu, önergede ifade etmedik, şimdi ben
burada sözlü olarak, nasılsa kayda da geçiyor, siz de dinliyorsunuz- isminin
değiştirilmesini talep ediyoruz; “AKİT” yapalım bunu da. Yani, bunu da
yaparsanız tamamıyla partinin organı bir istihbarat mekanizmasını kurmuş
olursunuz. Onun için, artık “MİT” ifadesi de çok demode bir ifade olmaya
başladı, kullanmaya gerek yok. Bence, sizde AKİM var, başka şeyler var, (A)’yla
başlayan çok teşkilatınız var, yanı başına “AKİT”i de ekleyin, Millî İstihbarat
Teşkilatını da bu şekilde AK PARTİ şeması içerisinde, teşkilat şeması
içerisinde tescillemiş olursunuz çünkü MİT’le ilgili bu kanun telifiyle
tamamıyla iktidara bağlı bir teşkilata dönüştürülüyor. Yarın öbür gün, kısmet
olur siz iktidardan düşersiniz başka bir parti gelir, o zaman o parti de kısa
yoldan teklifini verir, kendisine göre, kendi parti şeması içerisinde
gösterecek yeni bir isim bulur. Bu ismi eksik bıraktığınız için bu sözü alıyorum.

İkincisi, önemli bir husus -Sayın
Bakanın da dinlemesini arzu ediyorum- son dönemlerde “paralel yapılanma”
ifadesi çok kullanılıyor ama Türkiye'nin her yerinde bu paralel yapılanmaya
ilişkin birtakım operasyonlar yapıyorsunuz ancak öyle zannediyorum ki
Hakkâri’deki paralel yapılanmayla ilgili MİT size herhangi bir istihbari bilgi
sunmuş değil.
Bakın, canhıraş hepimiz çaba sarf
ediyoruz, demokratik barış ve çözüm sürecinin sabote olmaması için gecemizi
gündüzümüze katarak, yeri geldiğinde arazide yatmayı da göze alarak bu süreci
korumaya çalışıyoruz. Tam on gündür Meskan Dağı’nda bizim partili
arkadaşlarımız, içlerinde 70 yaşında annelerin de olduğu partili arkadaşlarımız
bu sürece karşı sabotaj girişimlerini engellemek için barış nöbeti tutuyorlar.
Ancak bugüne kadar Hükûmete yönelik yaptığımız bütün çağrılar, Hakkâri’deki
mülki idare amirleriyle ilgili olarak yaptığımız bütün görüşmeler sonuçsuz
kalmış. Âdeta bu süreci sabote etmeye dönük özel bir gayret var orada. Siz bunu
paralel yapının bir gayreti olarak tarif edebilirsiniz ancak bizim bu
gayretleri bu şekilde tarif etme gibi bir lüksümüz yok. Oradaki bu süreci
sabote etmeye dönük gayretler doğrudan doğruya Hükûmetinizin politikalarıyla
bağlantılıdır, tersini yapmadığınız sürece bu pratiğin, bu uygulamanın
sorumlusu Hükûmettir. Kafasına böyle esti diye “Şuraya, buraya operasyon
çekiyorum.” diyemez asker. Siz de askerî vesayeti sonlandırdığınız iddiasında
bir Hükûmet olarak bu konuda artık adım atmak durumundasınız.
Bakın,
kamuoyundan gizliyor olabilirsiniz, kamuoyuyla paylaşmıyor olabilirsiniz,
Hakkâri sınır boyunda sıcak temaslar gerçekleşiyor. Yarın öbür gün, maazallah,
şehirlerimize cenazeler gelmeye başladığı andan itibaren geriye dönüp “Ah!
Vah!” demenin bir anlamı yok. Sınır boyundaki, Hakkâri’deki askerî
hareketliliği durdurmanız gerekir, buna ilişkin tedbir geliştirmeniz gerekir.
Tersi bir durumda, siz, ortaya çıkan durumun sorumlusu durumunda olursunuz. 
(Mikrofon
otomatik cihaz tarafından kapatıldı)
ADİL ZOZANİ
(Devamla) – Eğer bu süreci bitirmek istiyorsanız çıkın, buradan açık, alenen
söyleyin “Biz bu sürecin bitmesinden yanayız.” deyin; tersi bir tutumunuz varsa
o zaman güvenlik tedbirlerinizi gözden geçirin. (BDP sıralarından alkışlar) 
BAŞKAN –
Teşekkür ederiz Sayın Zozani.
Aynı mahiyetteki
önergeleri oylarınıza sunuyorum: Kabul edenler…
MAHMUT TANAL
(İstanbul) – Karar yeter sayısı istemiştik.
BAŞKAN - Karar
yeter sayısı istediniz mi?
MAHMUT TANAL
(İstanbul) – İstemiştik, kürsüdeyken istemiştik ya Sayın Başkan, tutanaklarda
var.
BAŞKAN - “İsteyeceğiz.”
demiştiniz, evet.
Kabul edenler...
Kabul etmeyenler... Karar yeter sayısı vardır, önergeler kabul edilmemiştir.
Diğer önergeyi
okutuyorum:
Türkiye Büyük Millet Meclisi
Başkanlığına
Görüşülmekte
olan Kanun teklifinin çerçeve 1 inci maddesi ile değiştirilmesi öngörülen 2937
sayılı Kanunun 4 üncü maddesinin birinci fıkrasına eklenen (h) ve (i)
bentlerinin aşağıdaki şekilde değiştirilmesini arz ve teklif ederiz.
Nurettin Canikli Mehmet
Doğan Kubat Yılmaz Tunç
 Giresun İstanbul 
Bartın
Hakan Çavuşoğlu Osman
Aşkın Bak Ramazan Can
 Bursa İstanbul 
Kırıkkale
Bünyamin Özbek
 Bayburt
“h) Dış
güvenlik, terörle mücadele ve millî güvenliğe ilişkin konularda Bakanlar
Kurulunca verilen görevleri yerine getirmek.
i) Dış
istihbarat, millî savunma, terörle mücadele ve uluslararası suçlar ile siber
güvenlik konularında her türlü teknik istihbarat ve insan istihbaratı usul,
araç ve sistemlerini kullanmak suretiyle bilgi, belge, haber ve veri toplamak,
kaydetmek, analiz etmek ve üretilen istihbaratı gerekli kuruluşlara
ulaştırmak.”
BAŞKAN –
Komisyon önergeye katılıyor mu?
İÇİŞLERİ KOMİSYONU BAŞKANI MEHMET ERSOY
(Sinop) – Takdire bırakıyoruz efendim. 
BAŞKAN – Hükûmet?
BAŞBAKAN YARDIMCISI BEŞİR ATALAY
(Kırıkkale) – Katılıyoruz Sayın Başkan.
MUSTAFA ELİTAŞ (Kayseri) – Gerekçe… 
BAŞKAN – Gerekçeyi okutuyorum:
Gerekçe:
Önergeyle, Bakanlar Kurulunca MİT'e
verilecek görevler maddesinde yer alan “her türlü” ibaresi çıkarılmakta ve
toplanan teknik istihbarat ve insan istihbaratının gerekli kuruluşlara ulaştırılması
sağlanmaktadır.
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmiştir.
Kabul edilen önerge doğrultusunda
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
2’nci maddede üç adet önerge vardır,
birisi Anayasa’ya aykırılık önergesidir. Önergeleri okutacağım ve İç Tüzük’ün
84’üncü maddesi gereği Anayasa’ya aykırılık önergesini öncelikle işleme
alacağım.
Buyurun.
Türkiye Büyük
Millet Meclisi Başkanlığına
Görüşülmekte olan 563 sıra sayılı kanun
tasarısının 2’inci maddesinde yer alan “ilgili bakanlıkların müsteşarları”
ifadesinin “ilgili bakanlık müsteşarları” ifadesiyle değiştirilmesini arz ve
teklif ederiz.
 Hasip
Kaplan Erol Dora Adil
Zozani
 Şırnak Mardin Hakkâri
 Ertuğrul
Kürkcü Halil Aksoy Gülser
Yıldırım
 Mersin Ağrı Mardin
Türkiye Büyük
Millet Meclisi Başkanlığına
Görüşülmekte
olan 563 Sıra Sayılı Devlet İstihbarat Hizmetleri ve Milli İstihbarat Teşkilatı
Kanununda Değişiklik Yapılmasına Dair Kanun Teklifinin 2. maddesinin Teklif
metninden çıkarılmasını arz ve teklif ederiz.
 Ali
Serindağ Ferit Mevlüt Aslanoğlu Tanju
Özcan
 Gaziantep İstanbul Bolu
 Celal
Dinçer
 İstanbul
BAŞKAN – Şimdi
okutacağım önerge Anayasa’ya aykırılık önergesidir.
Türkiye Büyük
Millet Meclisi Başkanlığına
Görüşülmekte 563
sıra sayılı Devlet İstihbarat Hizmetleri ve Milli İstihbarat Teşkilatı
Kanununda Değişiklik Yapılmasına Dair Kanun Teklifinin 2. Maddesinin Anayasaya
aykırı olmasından dolayı teklif metninden çıkarılmasını arz ve teklif ederiz.
 Hasan
Hüseyin Türkoğlu Mesut Dedeoğlu Reşat
Doğru
 Osmaniye Kahramanmaraş Tokat
 Adnan
Şefik Çirkin Özcan Yeniçeri Bülent
Belen
 Hatay Ankara Tekirdağ
 Alim
Işık Mehmet Erdoğan
 Kütahya Muğla
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz efendim.
BAŞKAN – Hükûmet?
BAŞBAKAN YARDIMCISI BEŞİR ATALAY
(Kırıkkale) – Katılmıyoruz.
BAŞKAN – Hatay Milletvekili Sayın Şefik
Çirkin konuşacaklar.
Buyurun. (MHP sıralarından alkışlar)
ADNAN ŞEFİK ÇİRKİN (Hatay) – Teşekkür
ediyorum Sayın Başkan.
Sayın Başkan, değerli milletvekilleri;
MİT Kanunu’yla ilgili değişiklik önergemiz üzerinde konuşmak üzere
huzurlarınıza gelmiş bulunuyorum. Hepinizi saygıyla, hürmetle selamlarım.
Şimdi, sayın milletvekilleri, elbette
ki bir istihbarat kurumunun, devletin güvenliğini ilgilendiren bir istihbarat
kurumunun geniş yetki ve yasalarla kuvvetlendirilmesi, güçlendirilmesi
memleketin hayrına olur. Yani biz, ilkesel itibarla kendi istihbarat
kurumlarımızın güçlendirilmesine karşı değiliz ancak burada çok farklı bir
yapılaşma ve ehil ellerde olmayan bir durum görüyoruz. Bir kere Anayasa’ya
uygunluğu yok, o yüzden Anayasa Komisyonuna indirilmiyor çünkü yargı yetkisi,
eşitlik ilkesi, özel hayatın gizliliği, haberleşme hürriyeti, basın hürriyeti,
vesaire vesaire vesaire, bunların tamamında Anayasa’ya aykırılık var,
indiremiyorsunuz. 
Bir de -anlaşılan bu yasadan da
sorumlu, başkanlığını yaptığı kurullara da dikkat ettiğimiz zaman- Sayın Beşir
Atalay’ın ilgilendiği ve çıkartmak üzere Mecliste bulunduğu bir yasa.
Şimdi, ben burada bir olayı hatırlatmak
istiyorum ki Sayın Beşir Atalay’ı bizatihi ilgilendiriyor. 26/07/2010’da
Dörtyol’da 4 polisimizi PKK terör örgütü şehit etti. Arkasından, polis -kendi
yanlış uygulamasından- olayın telaşıyla “3 PKK’lıyı yakaladık.” dedi ve halk
galeyana geldi. Bir telsiz anonsunda “PKK’lılar karakolu bastı.” ifadesi
kullanıldı, bütün Dörtyol halkı karakola hücum etti ve arkasından şehir
karıştı. Devletin tüm yetkilileri bize rica etti. Ben il başkanıyım o zaman. Oraya
geldim ve halkı sakinleştirdik. Öyle bahsedildiği gibi hiçbir şey olmadı, 4
tane dükkân yandı -keşke onlar da yanmasaydı- kimse kimseye tokat atmadan
olaylar bitti. 
Şimdi, buradan sonrası ilginç: Sayın
Beşir Atalay başladı “Bu olaylar yalın değil, arkasında başka şeyler var.”
demeye. Arkasından Sayın Başbakan Erdoğan “Elimizde bir ses kaydı var, olaylar
farklı.” dedi. Sabahleyin eldeki ses kaydı çıktı, ocak başkanımız dinlenmiş,
montaj. Üç ayrı yerdeki, üç ayrı gündeki yaptığı konuşma kesilmiş, montajlanmış
ve sanki Dörtyol olaylarının faili gibi, Kürt kökenli kardeşlerimizin üzerine
giden, belki de onların katledilmesine sebep olacak “provokatör” şeklinde
takdim edilmiş. Kaset montaj. Sayın Başbakana sorduk, dedik ki: Montaj kaset,
hukuki dinleme yok, bu ne geziyor sizin elinizde? Bunu veren Sayın Beşir
Atalay, zamanın İçişleri Bakanı! Arkasından bu arkadaşlarımız yargılandı,
yargılanıyor şu anda.
Şimdi, bakın, aradan aylar geçti. Bu
olayları durdurma noktasında devletin tüm kurumlarının teşekkürüne, iltifatına
mazhar olan ben, yedi ay sonra, milletvekili adayı olunca, bu olaylardan
yargılandım. Montaj kaseti kimin tertiplediği, kimin dinlediği belli değil ama
“paralel yapı” dediğimiz özel yetkili mahkeme bizi dinlemiş. Bu montaj kasetle
ilgili bugün Mecliste olan fezlekemiz ne diyor? “Kin, garez, halkı birbirine
kışkırtma…” Utanılacak şeyler bunlar, şerefimizle oynanan şeyler. Ama “paralel
yapı” diye adlandırdığımız Adana Özel Yetkili Mahkemesi, bu da bizi hukuken
dinlemiş, mahkeme kararıyla dinlemiş ve altı ay sonra, hiçbir delil
bulunamadığından, kovuşturmaya gerek olmadığına, hiçbir şüphe de
bulunamadığından kovuşturmaya gerek olmadığına karar vermiş. Şu anda bu fezleke
Mecliste. Hakkımda, Hatay’da Alevi’siyle, Sünni’siyle, Kürt’üyle, Türkmen’iyle,
nerede bir sıkıntı çıkıyorsa araya giren Şefik Çirkin, bugün, fezlekeli bir
şekilde, Mecliste utanılacak, şerefimi lekeleyecek bir olayla karşı karşıyayım.

YUSUF HALAÇOĞLU (Kayseri) – Sizin için
şereftir o.
ADNAN ŞEFİK ÇİRKİN (Devamla) – Sağ
olun.
Şimdi, bu yasayla devlet MİT’e teslim
edilir ama bu kafayla MİT size teslim edilemez Sayın Beşir Atalay! Belki bu
yaptıklarınızdan utanır, gelir, şurada bizden özür dilersiniz. Ona, buna
“şerefsiz” diyorsunuz. Bizim şerefimizle oynadınız ve bunun şerefli bir iş olup
olmadığını da zatıalinize takdir ediyorum.
Teşekkür ediyorum. (MHP sıralarından
alkışlar)
BAŞKAN – Teşekkür ederim.
TANJU ÖZCAN (Bolu) – Karar yeter sayısı
istiyoruz Başkan.
BAŞKAN – Önergeyi oylarınıza sunacağım
ve karar yeter sayısı arayacağım.
Önergeyi kabul edenler… Kabul
etmeyenler… Karar yeter sayısı yoktur.
Birleşime on dakika ara veriyorum. 
Kapanma Saati:
17.48
DÖRDÜNCÜ OTURUM
Açılma Saati:
18.01
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Muhammet Bilal MACİT (İstanbul), Muharrem IŞIK (Erzincan) 
------0------
BAŞKAN – Sayın milletvekilleri, Türkiye
Büyük Millet Meclisinin 76’ncı Birleşiminin Dördüncü Oturumunu açıyorum. 
Hatay
Milletvekili Sayın Şefik Çirkin ve arkadaşlarının önergesinin oylanmasında
karar yeter sayısı bulunamamıştı. 
Şimdi önergeyi tekrar oylamaya
sunacağım ve karar yeter sayısı arayacağım.
Önergeyi kabul edenler… Kabul
etmeyenler… Karar yeter sayısı vardır, önerge kabul edilmemiştir. 
563 sıra sayılı Kanun Teklifi’nin
görüşmelerine devam edeceğiz.
Komisyon burada.
Hükûmet burada.
Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte olan 563 Sıra Sayılı
Devlet İstihbarat Hizmetleri ve Milli İstihbarat Teşkilatı Kanununda Değişiklik
Yapılmasına Dair Kanun Teklifinin 2. maddesinin Teklif metninden çıkarılmasını
arz ve teklif ederiz.
Ali Serindağ
(Gaziantep) ve arkadaşları
BAŞKAN – Komisyon önergeye katılıyor
mu? 
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz efendim. 
BAŞKAN – Hükûmet katılıyor mu? 
BAŞBAKAN YARDIMCISI BEŞİR ATALAY
(Kırıkkale) – Katılmıyoruz efendim.
BAŞKAN – Önerge üzerinde Bolu
Milletvekili Tanju Özcan konuşacak. 
Buyurun. (CHP sıralarından alkışlar) 
TANJU ÖZCAN (Bolu) – Sayın Başkan,
değerli milletvekilleri; birinci bölümde şahsım adına yaptığım konuşmada kısaca
kanun teklifinin geneli üzerinde düşüncelerimi ifade etmeye çalışmıştım. 
Sayın milletvekilleri, ben Komisyon
üyesi olarak Komisyonda düşüncelerimi bütün açıklığıyla ve geniş olarak izah
ettim. Orada bir hususa değinmiştim, burada da değinmekte fayda görüyorum.
“MİT Kanunu” olarak kamuoyunda bilinen
bu kanun örtülü bir af getiriyor arkadaşlar. Biz şunu söylemiştik: Yasa dışı
terör örgütleriyle ve terör örgütü liderleriyle yapılan görüşmeler hukuka uygun
değil demiştik. Çünkü değiştirilmek istenen mevcut MİT Kanunu’nun 4’üncü
maddesinde MİT’in görevleri tahdidi olarak sayılmış, tek tek sayılmış. Buna
göre, hiçbir zaman terör örgütü üyeleriyle veya terör örgütleriyle doğrudan
görüşmesi veya hukuki anlamda görüşme sayılabilecek bir etkinlik içerisinde
bulunması yasal değildi. Siz o zaman itiraz ettiniz, dediniz ki: “Hayır
efendim, MİT herkesle görüşebilir, terör örgütleriyle de görüşebilir,
liderleriyle de görüşebilir.” Ancak, bugün bu düzenlemeyi yasaya koymak
suretiyle, o gün MİT tarafından terör örgütüyle yapılan görüşmelerin yasa dışı
görüşme olduğunu aslında siz de kabul etmiş oluyorsunuz. Lehe olan hükmün
geriye doğru yürüyeceğine ilişkin evrensel hukuk ilkesi gereğince de geçmişte
bu hukuksuz görüşmeleri yapmış olan MİT Müsteşarı ve mensuplarının aklanmasına,
bir anlamda örtülü af getirilmesine olanak sağlıyorsunuz; bu hususu ben Genel
Kurulun dikkatlerine arz etmek istiyorum.
Yine, arkadaşlar, Komisyonda söyledik,
buradaki sözcülerimiz de buna sık sık değindiler; bu yasayla birlikte,
gerçekten, Türkiye ciddi anlamda kaosa sürükleneceği bir döneme girecek.
Soruşturma izni sadece MİT Müsteşarıyla ilgili iken son yaptığınız
değişiklikte, bu değişiklikle birlikte her MİT mensubuyla ilgili bir soruşturma
izni geliyor, hatta tanıklıkla ilgili izin bile bu yasa ile birlikte gündeme
geliyor. Biz bunun memleket açısından, suçun ve suçlunun ortaya çıkması
açısından fayda getirmeyeceği kanaatindeyiz. 
Yine, arkadaşlar, bu yasayla ilgili
tuhaf bir düzenleme var -inşallah, Sayın Bakan onu önergeyle değiştirecektir,
düzenleyecektir- burada hukuk tekniğine uygun olmayan bir ifade var, diyor ki:
“Suç ihbarını alan cumhuriyet savcısı MİT’le temasa geçer.” Hukukçu
arkadaşlarıma sordum, böyle bir şey var mı arkadaşlar? “MİT’le temasa geçer.”
ne demek? Suç işlendiği ihbarını alıyorsunuz, “MİT’le temasa geçer.”
diyorsunuz. Cumhuriyet savcısı MİT’le nasıl temasa geçecek? Oturup MİT’in o
bölgedeki sorumlusunu kahve içmeye mi davet edecek, kendisi bir araca atlayıp
MİT’e mi gidecek, nasıl temasa geçecek veya MİT yetkilisini, MİT’te görevli
personeli suç ihbarıyla ilgili çağırsa hangi usule göre çağıracak, davet
edecek? Bunların hiçbiri düzenlenmemiş. O anlamda acemice hazırlanmış bir
teklif olarak değerlendiriyoruz biz bunu. Panik hâlinde, günü kurtarmak için
hazırlanmış, ilerisi düşünülmemiş bir teklif olarak değerlendiriyoruz.
Yine, defalarca ifade ettik; bu
teklifle birlikte, bu teklif yasalaşırsa Türkiye gerçek anlamda bir muhaberat
devleti hâline gelecek. Bu noktaya da dikkatinizi tekrar çekmek istiyorum.
Arkadaşlar, Türkiye dışında kaç tane
ülkede bir istihbarat teşkilatının başındaki insan bu kadar popüler, herkes
tarafından tanınabiliyor? Ancak, bizim MİT Müsteşarına bakıyorsunuz, MİT
Müsteşarı bütün devlet protokollerinde en önemli yerlerde, hemen hemen her gün
hakkında haberler var. Türkiye’de belki en az tanınması gereken adam, en çok
tanınan insanların başında gelir hâle geliyor. Arkadaşlar, ciddi bir devlette
böyle bir şeyin söz konusu olması bize göre mümkün değil. 
Yine, bana göre çok fazla düşünülmeden
getirilmiş bir düzenleme var Sayın Bakan. MİT’e istihbarat faaliyetlerinin yanı
sıra operasyonel yetkiler verilmesi de ileride telafisi imkânsız sonuçlar
doğuracak kanaatindeyiz. MİT’e çok geniş yetkiler verilmiş, bu yetkileri nasıl
kullanacağı hakkında ek bir düzenleme de yapılmamış; bunun sonucunda MİT, yarın
bir gün dünyanın en önemli suç örgütlerinden biri hâline gelebilecek. Bu
noktaya da ben tekrar…
(Mikrofon otomatik cihaz tarafından
kapatıldı) 
TANJU ÖZCAN (Devamla) - …dikkatinizi
çekmek istiyorum, yol yakınken de bu düzenlemeleri yasadan çıkartalım
istiyorum.
Genel Kurulu saygıyla selamlıyorum.
(CHP sıralarından alkışlar) 
BAŞKAN – Teşekkür ederim Sayın Özcan. 
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 563 sıra sayılı kanun
tasarısının 2’nci maddesinde yer alan “ilgili bakanlıkların müsteşarları”
ifadesinin “ilgili bakanlık müsteşarları” ifadesiyle değiştirilmesini arz ve teklif
ederiz.
Halil Aksoy (Ağrı) ve arkadaşları
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz efendim. 
BAŞKAN – Hükûmet?
BAŞBAKAN YARDIMCISI BEŞİR ATALAY
(Kırıkkale) – Katılmıyoruz Sayın Başkan. 
BAŞKAN – Önerge üzerinde Bingöl
Milletvekili Sayın İdris Baluken konuşacak.
Buyurun. (BDP sıralarından alkışlar) 
İDRİS BALUKEN (Bingöl) – Sayın Başkan,
değerli milletvekilleri; hepinizi saygıyla selamlıyorum. 
Öncelikle şunu ifade edeyim ki bu
hazırlanan MİT yasa taslağı, daha doğrusu MİT yasa teklifi diyelim, bireysel
özgürlüklere karşı katı merkeziyetçi bir ceberut devlet anlayışını AKP eliyle
yürürlüğe koyma teklifinin ta kendisidir. Bugüne kadar AKP, ne zaman halka
gittiyse, seçmenden oy istediyse, bireysel özgürlükleri genişletme, demokrasiyi
kurumsallaştırma ve Türkiye’de vesayet anlayışlarını kaldırma, devlete karşı
bireyi güçlendirme söylemiyle halka gitti. Ama maalesef bu hazırlanan teklife
baktığımız zaman, tamamen bireyin özgürlüklerini kısıtlayan, katı devletçi anlayışı bir kurum
üzerinden birey üzerinde tahakküm kuracak şekilde düzenleyen bir yasa
teklifiyle karşı karşıya olduğumuzu ifade etmek istiyorum. 
Bir kere, buraya teklif olarak gelmesi son derece
sorunludur. Böylesi önemli bir konuda, bu kadar önemli bir düzenlemede, bütün
Bakanlar Kurulunun görüşü alınarak Bakanlar Kurulunun önerisiyle bir tasarı
şeklinde gelmesi gereken bu teklif, maalesef ki AKP’nin hâlâ özgürlüklerle
ilgili, demokrasiyle ilgili kaçak güreştiğini ortaya koyan bir yaklaşımı ortaya
koymuştur.
Bizim tuhafımıza giden şey şu: Bu MİT yasa teklifini çözüm
süreci üzerinden ele alan tartışmalar burada yapılıyor. Açık ve net bir şekilde
ifade edelim: Bu yasa teklifinin çözüm süreciyle hiçbir alakası yoktur. Uzaktan
yakından çözüm sürecini güçlendirecek, kalıcı bir barışı getirecek bir yasal
düzenlemeyle buraya getirilen MİT yasa teklifinin hiçbir alakası yoktur.
Dolayısıyla, tartışmayı buradan çıkarmanızı öneriyoruz. Her iki muhalefet
partisi, bunun, çözüm süreci üzerinden yürütülen bazı görüşmeleri
meşrulaştırdığını ifade ediyorlar. AKP de her zamanki gibi çözüm süreciyle
ilgili çekinceli, sahiplenmeyen, siyasi irade ortaya koymayan utangaç bir
tavırla burada bazı şeyleri konuşuyor. Çözüm süreciyle ilgili bir şeyi
tartışacaksanız bunun çerçevesini net olarak ortaya koymuşuz. “Toplumsal
müzakere ve barış yasası”nı bu Meclise getireceksiniz. Onun arkasında, iktidar
partisi, müzakere sürecinin yürümesini istiyorsa bir siyasi irade ortaya
koyacak. Muhalefet partileri de çözüm sürecinin bozulmasını istiyorsa “Biz
müzakereyi değil, ölümleri tekrar getirecek bir mücadele dönemini istiyoruz.”
diye açık ve net bir şekilde burada konuşacaklar. Bakın, partimizin hazırladığı
“müzakere ve barış yasası”nda, müzakere süreçlerinin dünya örneklerinde nasıl
yürütüldüğü, Türkiye’de de nasıl yürütülmesi gerektiği açıkça ortaya konuldu.
Gerekirse bu süreci yürütmek üzere -bir sürü gereksiz bakanlık var- bir barış
bakanlığı kurarsınız, o barış bakanlığı üzerinden bütün bu süreci yürütecek bir
koordineyi, bir eş güdümlü çalışmayı ortaya koyarsınız. Böyle, bütün bireysel
özgürlükleri kısıtlayan, istihbarat örgütüne olağanüstü yetkiler veren, geçmişi
karanlık olan bir kurum üzerinden “Biz çözüm sürecinin yasal zeminini
hazırlıyoruz.” düşüncesindeyseniz, kusura bakmayın, bir tek kendi kendinizi
kandırmış olursunuz. Nitekim, bugüne kadar çözüm süreciyle ilgili sizden
beklenen hiçbir yasal adımı ortaya koymadınız, Terörle Mücadele Kanunu’nu
kaldırmadınız, demokratik siyasetin önünü açacak antidemokratik uygulamaların
tamamını devreden çıkarmadınız, yeni bir anayasayla ilgili Türkiye'nin
militarist, baskıcı bir 12 Eylül darbe Anayasası’ndan kurtulması için bugüne
kadar bu Meclise hiçbir şey getirmediniz. Şimdi bu şekilde bir MİT yasa teklifi
üzerinden çözüm sürecine yaklaşmak, böyle bir algı yönetimini yapmaya çalışmak,
kusura bakmayın, önümüzdeki günlerde çok büyük sorunlar, çok büyük sıkıntılar
ortaya koyacaktır. 
Biz bütün bu maddelerde açık bir
şekilde ifade edeceğiz. Tekrar altını çizerek burada vurguluyorum: Bu getirilen
düzenleme, bir kurumun katı merkeziyetçi, ceberut devlet yapısını halka
dayatan, topluma dayatan bir düzenlenmesinden başka bir şey değildir. Kendi
eksenine insan yaşamını, insan haklarını, özgürlüklerini alan çözüm süreciyle
uzaktan yakından da bir alakası yoktur.
Genel Kurulu saygıyla selamlıyorum. 
BAŞKAN – Teşekkür ederim.
Önergeyi oylarınıza sunuyorum: Kabul
edenler... Kabul etmeyenler... Önerge kabul edilmemiştir. 
Maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir.
Sayın milletvekilleri, 3’üncü madde
üzerinde biri Anayasa’ya aykırılık olmak üzere dört adet önerge vardır.
Önergeleri okutacağım ve İç Tüzük’ün 84’üncü maddesi gereği Anayasa’ya
aykırılık önergesini öncelikle işleme alacağım.
Okutuyorum:
Türkiye Büyük Millet Meclisi Başkanlığına
Görüşülmekte
olan Kanun teklifinin çerçeve 3 üncü maddesi ile değiştirilmesi öngörülen 2937
sayılı Kanunun 6 ncı maddesinin birinci fıkrasının ilk cümlesinde yer alan
"Milli İstihbarat Teşkilatı" ibaresinden sonra gelmek üzere "bu
Kanun kapsamındaki" ibaresinin eklenmesini, aynı fıkranın (a) bendinde yer
alan "Millî güvenliğin ve ülke menfaatinin gerektirdiği hâllerde
yerli" ibaresinin "Yerli", (b) bendinde yer alan "Bu Kanun
çerçevesinde görevleriyle ilgili olarak; kamu" ibaresinin
"Kamu", (c) bendinde yer alan "suçlara" ibaresinin
"suçlara (318, 319, 324, 325 ve 332 nci maddeleri hariç olmak
üzere)", (j) bendinde yer alan "görüşebilir," ibaresinin
"görüşebilir, görüşmeler yaptırabilir," şeklinde değiştirilmesini ve aynı
maddenin üçüncü fıkrasında yer alan "Hakimler ve Savcılar Yüksek Kurulunca
belirlenen" ibaresinin teklif metninden çıkarılmasını arz ve teklif
ederiz.
 Nurettin
Canikli Mehmet Doğan Kubat Bünyamin
Özbek
 Giresun İstanbul Bayburt
 Ramazan
Can Türkan Dağoğlu Hüseyin
Bürge
 Kırıkkale İstanbul İstanbul
 Şirin
Ünal Osman Aşkın Bak Hakan
Çavuşoğlu
 İstanbul İstanbul Bursa

Türkiye Büyük Millet Meclisi Başkanlığı’na
Görüşülmekte
olan 563 sıra sayılı kanun tasarısının 3'üncü maddesinin b, c, d, e, f, g, h ve
i bentlerinin yasa metninden çıkarılmasını arz ve teklif ederiz.
 Hasip
Kaplan Adil Zozani Ertuğrul
Kürkcü
 Şırnak Hakkâri Mersin
 Erol
Dora Altan Tan Halil
Aksoy
 Mardin Diyarbakır Ağrı
 Gülser
Yıldırım
 Mardin
Türkiye Büyük
Millet Meclisi Başkanlığına
Görüşülmekte olan 563 Sıra Sayılı
Devlet İstihbarat Hizmetleri ve Milli İstihbarat Teşkilatı Kanununda Değişiklik
Yapılmasına Dair Kanun Teklifinin 3. maddesinin Teklif metninden çıkarılmasını
arz ve teklif ederiz.
 Ali
Serindağ Ferit Mevlüt Aslanoğlu Celal
Dinçer
 Gaziantep İstanbul İstanbul
 Levent
Gök
 Ankara
BAŞKAN – Şimdi
okutacağım önerge Anayasa’ya aykırılık önergesidir.
Türkiye Büyük Millet Meclisi Başkanlığına
Görüşülmekte
olan 563 sıra sayılı Devlet İstihbarat Hizmetleri ve Milli İstihbarat Teşkilatı
Kanununda Değişiklik Yapılmasına Dair Kanun Teklifinin 3. Maddesinin Anayasaya
aykırı olmasından dolayı teklif metninden çıkarılmasını arz ve teklif ederiz.
 Hasan
Hüseyin Türkoğlu Mesut Dedeoğlu Özcan
Yeniçeri
 Osmaniye Kahramanmaraş Ankara

 Reşat
Doğru Bülent Belen Alim
Işık
 Tokat Tekirdağ Kütahya
 Mehmet
Erdoğan Celal Adan S.
Nevzat Korkmaz
 Muğla İstanbul Isparta
BAŞKAN -
Komisyon önergeye katılıyor mu?
İÇİŞLERİ
KOMİSYONU BAŞKANI MEHMET ERSOY (Sinop) – Katılmıyoruz efendim.
BAŞKAN –
Hükûmet?
BAŞBAKAN
YARDIMCISI BEŞİR ATALAY (Kırıkkale) – Katılmıyoruz Sayın Başkan.
BAŞKAN – Kim
konuşacak acaba?
YUSUF HALAÇOĞLU
(Kayseri) – Nevzat Korkmaz…
BAŞKAN – Önerge
üzerine Isparta Milletvekili Sayın Nevzat Korkmaz konuşacak.
Buyurun. (MHP
sıralarından alkışlar) 
S. NEVZAT
KORKMAZ (Isparta) – Sayın Başkan, değerli milletvekilleri; hepinizi saygıyla
selamlıyorum.
AKP iktidarının
son dönemlerinde çıkardığı kanunlar dikkat çekicidir, demokratik rejimler
açısından ibret vericidir. Emniyet ve adalet gibi devletin siyaset üstü konumda
bulunması gereken kurumlarını âdeta AKP Genel Merkezinin emri altına sokacak
kanunlar çıkarılmıştır. Sıra, şimdi de MİT’e gelmiştir. MİT AKP’nin arka
bahçesi hâline getirilmeye çalışılmaktadır. Hâlbuki bu teşkilat, devlet
bütünlüğü ve millet bekası açısından günlük siyasete kurban edilemeyecek kadar
önemli ve özel bir teşkilattır. 
Şu anda görüştüğümüz kanun teklifinin
genel olarak anlamı şudur değerli milletvekilleri: Ülkemizdeki demokratik,
çoğulcu rejim yerine, bir kişinin yönetimi ikame ettirilmeye çalışılmaktadır ve
Başbakan, milletin talebi olmayan bir konuyu, MİT Kanunu’nu Meclise
dayatmaktadır. Bu talebiyle Sayın Erdoğan, MİT’i tam manasıyla arka bahçesi
yapmak, siyasi çıkarlar uğruna bu önemli devlet kurumunu kullanmak
istemektedir. Bu teklif, AKP ve Başbakanın kendi paralel devletini ve kendi
paralel istihbarat gücünü kurma çabasının açık bir göstergesidir.
17 Aralık hırsızlık, yolsuzluk
meselesine, Oslo’dan İmralı’ya, sınırlarımızdaki terör gruplarına yardımdan
millî hedeflerimiz aleyhine olan dış politika tercihlerine kadar tüm yasa dışı,
ahlak dışı, hatta İslam dışı ilişkilere kılıf bulmak için MİT kanun teklifinin
kullanılması manidardır.
Başbakan, bu teklifiyle demokratik
tepkileri, masum hak arayışlarını, özel hayatın dokunulmazlığını antidemokratik
bir yöntemle Meclis iradesini istismar ederek bastırmak sevdasına tutulmuştur.
Bu teklifle, İmralı canisiyle sürdürülen ihanet müzakereleri, yine aynı caninin
isteği doğrultusunda meşrulaştırılmaya, suç kapsamından çıkarılmaya çalışılmaktadır;
terör örgütleri dâhil, millî güvenliği tehdit eden tüm gayrimeşru yapılarla
irtibat kurabilme imkânı tanınmaktadır. Bu yapılırken de MİT mensuplarının
görevleriyle ilgili konularda hukuki ve cezai sorumluluktan muaf hâle
getirilmesi ise ilginç ve ürkütücüdür.
Bu yasayla Başbakan, hukukla,
meşruiyetle âdeta tüm bağlarını kesmiş durumdadır. Sayın Erdoğan, MİT
vasıtasıyla herkesi sindirmeye, takip etmeye, dinlemeye, gözetlemeye,
haklarında ise bilgi ve belge toplamaya hız vermektedir. Bu durum, binlerce
yıllık devlet geleneği olan ülkemiz açısından kaos demektir, ülkemiz açısından
dönülmez bir yola girilmesi demektir. 
Değerli milletvekilleri, önümüze
getirilen MİT kanun teklifi, üzülerek belirtmeliyim ki Hükûmet ile PKK arasında
yapılan müzakerelerin koruma altına alınması anlamına gelmektedir. Bu tekliften
Başbakan memnundur, bu tekliften PKK memnundur, bu tekliften İmralı canisi
memnundur. Türkiye Cumhuriyeti Hükûmeti ile PKK’nın aynı masaya pazarlık için
oturmasını meşru kılan, devletin yıllardır yürüttüğü ve uğruna binlerce şehit
verdiği terörle mücadeleden vazgeçildiğinin maalesef yasal bir belgesidir. Bu
tekliften sonra, Türkiye Cumhuriyeti, dışarıda, ülke dışında artık PKK’nın
terörist bir örgüt olduğunu bir daha ileri süremeyecektir. Bunu ileri sürdüğü
takdirde muhatabımız olan dış güçlerin, dış devletlerin bu müzakereleri,
Türkiye Büyük Millet Meclisinde yapılan bu müzakereleri önümüze getirmesi işten
bile olmayacaktır. Çünkü, değerli milletvekilleri, Türkiye Büyük Millet Meclisi
maalesef PKK’ya muhatap kılınmıştır.
Bu gerekçelerle, Milliyetçi Hareket
Partisinin bu yasayı ihanet yasası olarak adlandırmasından daha doğal bir şey
olamaz. Bu nedenle, bu teklife Milliyetçi Hareket Partisi olarak bizim “Evet.”
dememiz mümkün değildir. Ülke bütünlüğüne, millî birliğe ve demokratik
kazanımlarımıza ve her şeyden öte, insan hak ve hürriyetlerine aykırı olan bu
teklif yasalaşmamalıdır.
Yüce Meclisi saygıyla selamlıyorum.
(MHP sıralarından alkışlar)
BAŞKAN – Teşekkür ederim. 
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 563 Sıra Sayılı
Devlet İstihbarat Hizmetleri ve Milli İstihbarat Teşkilatı Kanununda Değişiklik
Yapılmasına Dair Kanun Teklifinin 3. maddesinin Teklif metninden çıkarılmasını
arz ve teklif ederiz.
Ali Serindağ
(Gaziantep) ve arkadaşları 
BAŞKAN – Önergeye Komisyon katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz.
BAŞKAN – Hükûmet?
BAŞBAKAN YARDIMCISI BEŞİR ATALAY
(Kırıkkale) – Katılmıyoruz Sayın Başkan. 
BAŞKAN – Ankara Milletvekili Sayın
Levent Gök konuşacak önerge üzerinde.
Buyurun. (CHP sıralarından alkışlar)
LEVENT GÖK (Ankara) – Sayın Başkan,
değerli milletvekilleri; görüştüğümüz 563 sıra sayılı Kanun Teklifi’nin 3’üncü
maddesi üzerinde söz aldım. Hepinizi sevgiyle, saygıyla selamlıyorum.
Sayın Başkan, değerli milletvekilleri;
bu maddeyle, 3’üncü maddeyle MİT’e sınırsız yetkiler verilmektedir. MİT’in her
kurumdan, aklınıza gelebilecek her kurumdan belge, bilgi alması âdeta bir kanun
emri hâline getirilmekte ve bu yetkilerle MİT sınırsız bir şekilde,
denetlenemez bir biçimde bir zırha büründürülmektedir.
Şimdi, hangi MİT’ten bahsediyoruz
değerli milletvekilleri? Bakın, bu MİT’in bu verdiğimiz yetkilerle görevini
yapacağına inanıyor musunuz? Ben bir başka açıdan konuyu irdelemek istiyorum.
Size 28 Aralık 2011 tarihinde Uludere’de 34 yurttaşımızın öldürüldüğü olayı bir
hatırlatmak istiyorum. Değerli milletvekilleri, Uludere’de 28 Aralık 2011
tarihinde gece 21.39’da başlayıp dört bombayla, en sonuncusu 22.24’te olmak
üzere, 34 yurttaşımızın öldürülmesinden sonra, saat 23.00’te Şırnak Valisi
Uludere Kaymakamlığının verdiği haber üzerine kriz masası kurdurmuş, birçok
haber ajansı gece birden itibaren, Uludere’de 34 yurttaşımızın öldürüldüğünün
haberini geçmiş, sivil vatandaşlarımızın, köylülerimizin, Uludere’de yaşayan
yurttaşlarımızın ailelerinin 112 Acil Servisi aramalarından dolayı bütün doğu
ve güneydoğu önemli bir olayın olduğunu haber almış ve gece bir buçuktan sonra
hastanelere ölüler, yaralılar gelmeye başlamış, MİT, bu olaylar olduktan sonra,
tam on iki saat sonra, Uludere Komisyonuna verdiği bir yazıda “Biz MİT olarak
bu olayı ancak on iki saat sonra öğrendik.” diyebilmiştir. Şaşırdınız değil mi?
Yani sağır sultan duymuş, 34 yurttaş ölmüş ve MİT bu olayı ertesi gün tam
9.35’te öğrendiğini yazılı ve resmî olarak İnsan Hakları Komisyonumuza
bildirmiştir. Aynı gün Başbakan bir açıklama yapmıştır değerli milletvekilleri:
“MİT’in bu olayda bir istihbarat bilgisi yoktur, kimseyle paylaştığı bir
istihbarat bilgisi yoktur.” demiş, MİT yine aynı gün açıklama yapmıştır ve
nedense, Uludere’de, MİT, Başbakan, bakanlar, Hükûmet, İnsan Haklarının AKP’li
üyeleri, mülkiye müfettişi tarafından, raporlarında, korunma altına alınmıştır.
Şimdi, düşünebiliyor musunuz, sınırınızın hemen sıfır noktasında 34 yurttaşınız
öldürülecek, bütün kamuoyu ayağa kalkacak ve MİT “Benim bu olaydan tam on iki
saat sonra haberim oldu, önceden haberim yoktu.” diyebilecek değerli
arkadaşlarım. Böyle bir şey olabilir mi değerli MİT yöneticileri?
Kendi güvenliğimizi emanet ettiğimiz
MİT’in verdiği bilgiye bakın. Ama elbette o MİT’in söylediği de doğru değildi,
Başbakanın söylediği de doğru değildi çünkü operasyonun olduğu gün Millî
Güvenlik Kurulu vardı ve MİT, bir gün önce, Millî Güvenlik Kuruluna verdiği
istihbarat raporunda PKK’nın aralık ayı içerisinde Türkiye’ye sızacağı
bilgisini Millî Güvenlik Kurulu Sekreterliğine bildirmişti. Peki, bu niçin
böyle olmuştu? Çünkü MİT’in korunması gerekiyordu Başbakan açısından, bakanlar
açısından. Elbette devletin bir kurumu bir yerde gerçeği saklar ama devlet
kayıtları bir gün gelir, gerçeği yüzümüze vurur.
Bakın, önceki gün, 10 Nisanda burada
bakanlar adına Başbakan Yardımcısı Sayın Beşir Atalay aynen şu konuşmayı yaptı
değerli arkadaşlarım -tutanaklardaki konuşmasını sizlere okuyorum- Sayın Beşir
Atalay dedi ki: “Millî İstihbarat Teşkilatının topladığı istihbarat verileri
terörle mücadelede gerekli tedbirlerin alınması ve karar alıcılara önemli
konularda destek olmak içindir. Örneğin, Millî İstihbarat Teşkilatı tarafından
Silahlı Kuvvetlere verilecek istihbarat çok önemlidir. Bu itibarla, MİT yurt
içindeki yapısını daraltmakta ve yurt dışındaki faaliyetlere odaklanmaktadır.
Yurt içinde ise ağırlığını sınır ve sahil bölgelerinde terör ve casusluk, bu
ikisi üzerinden Silahlı Kuvvetlerin yaptığı bütün operasyonların istihbaratını
MİT verir. Şu anda en yakın çalıştığı kurum ve en çok bilgi verdiği yer ise
Silahlı Kuvvetlerdir.” diyerek MİT’in Uludere’deki istihbarat faaliyetlerini
Sayın Beşir Atalay burada teyit etmiştir. 
(Mikrofon otomatik cihaz tarafından
kapatıldı) 
BAŞKAN – Teşekkür ederim, Sayın Gök.
LEVENT GÖK (Devamla) – Şimdi buradaki
açıklamaları bekliyoruz. Olayın olduğu gün Başbakanın yaptığı açıklama mı
doğrudur, MİT’in İnsan Hakları Komisyonuna gönderdiği yazı mı doğrudur, yoksa
Beşir Atalay’ın birkaç gün önce huzurunuzda yaptığı açıklamalar mı doğrudur?
Hepinizi sevgiyle, saygıyla
selamlıyorum. (CHP sıralarından alkışlar) 
BAŞKAN – Sayın Gök, teşekkür ederiz.
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük
Millet Meclisi Başkanlığına
Görüşülmekte olan 563 sıra sayılı kanun
tasarısının 3'üncü maddesinin b, c, d, e, f, g, h ve i bentlerinin yasa
metninden çıkarılmasını arz ve teklif ederiz.
Altan Tan
(Diyarbakır) ve arkadaşları
BAŞKAN – Komisyon önergeye katılıyor
mu? 
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz Sayın Başkan. 
BAŞKAN – Hükûmet katılıyor mu? 
BAŞBAKAN YARDIMCISI BEŞİR ATALAY
(Kırıkkale) – Katılmıyoruz Sayın Başkanım. (Gürültüler)
BAŞKAN – Sayın milletvekilleri,
arkadaşlar, bir şey rica edebilir miyim sizden, çok samimi olarak soruyorum,
edebilirim herhâlde: Lütfen, biraz sessiz olalım.
Önerge üzerinde Hakkâri Milletvekili
Adil Zozani konuşacak. 
Buyurun.
ADİL ZOZANİ (Hakkâri) – Teşekkür ederim
Sayın Başkan. 
Şimdi, bu maddedeki (b), (c), (d), (e),
(f), (g), (h), ve (i) bentlerinin madde metninden çıkarılmasını talep ediyoruz.
Şunun için talep ediyoruz çünkü hiç
kimsenin gizlisi saklısı kalmayacak, hiç kimsenin mahremiyeti kalmayacak,
hiçbir şirketin güvenliği kalmayacak Türkiye’de. Dilediğinizi zenginleştirip
dilediğinizi çökertebilecek kapasiteye ulaşıyorsunuz. Bu, rekabet kurallarına
da aykırı bir yasa metnidir; bu, Anayasa’ya da aykırı bir yasa metnidir; bu,
yürürlükteki daha birçok kanuna, temel insan hak ve özgürlüklerine aykırı bir
kanundur. İnsanların mahremiyetini mercek altında tutabileceğiniz gibi,
insanların ticari faaliyetlerini de dizayn etme şansını bu madde metniyle elde
etmiş olursunuz, bu maddeyle. Biz özellikle bu ülkede iş adamlarının tasfiye
edilmesi süreçlerini çok iyi biliyoruz. 1986’dan 1994’e kadar Türkiye’de kaç iş
adamı tasfiye edildi, bunu yaşayarak biliyoruz. Benzer bir uygulamaya zemin
olabilecek bir yasal düzenlemeyi burada yapıyorsunuz. Bakın 1993-94’te
Türkiye’de ilk 100 içerisinde sayılan iş adamlarının büyük bir kesimi meşhur
Tansu Çiller döneminin tasfiye politikasıyla tasfiye edildiler. O dönem ilk 10
içerisinde sayılan büyük holding sahipleri tek tek tasfiye edildiler ve 1994
yılında o dönemin Nokta dergisinin yaptığı kapakta ilk 10 içerisinde adı geçen
iş adamlarından 8 tanesi şu anda ilk 100’ün içinde bile değildir. Nasıl oldu?
Çok mu beceriksiz iş adamlarıydılar da beş altı yıl içerisinde bütün
sermayeleri tuzla buz oldu? Hayır, müdahale edildiler, çökertildiler. Şimdi bu
çökertme faaliyetine, size zemin olabilecek bir düzenleme yapıyorsunuz burada. 
Ayrıca,
insanların bütün kişisel verileri ne Hükûmeti ne MİT’i ilgilendirmeyen,
ilgilendirmeyecek bütün mahremiyeti devlet tekeline geçmiş oluyor. Böyle bir
faciayı kabul etmek mümkün müdür? 
Basın ve ifade
özgürlüğü burada ortadan kalkıyor. Gazeteler artık haber kaynaklarını Hükûmetle
paylaşmak durumunda kalacaklar. Bize şunu söyleyemezsiniz: “MİT bu verileri
istiyor, Hükûmetin alakası yok.” MİT bu verileri alıp kime verecek, kimin önüne
koyacak? Basın Yasası’nda kaynağını açıklamama hakkı vardır. Burada o maddeyi
hiçleştiriyorsunuz. Her basın mensubu ya da basın kurumu kendi kaynağını
sizinle artık paylaşmak durumunda kalır. Böyle bir ortamda düşünce ve ifade
özgürlüğünden söz edemezsiniz. Düşünce ve ifade özgürlüğünü burada tamamıyla
ortadan kaldırıyorsunuz. 
Şöyle bir yanılsamanın içerisine
girerek bu işin karambole gelmesini istemiyoruz: Bu tasarının devam etmekte
olan demokratik çözüm ve barış süreciyle asla ve asla alakası yok, ilişiği
yoktur. Hükûmetin olası görüşmelerle ilgili olarak kendisini güvence altına
almaya çalıştığı bir tasarı olarak bu görülüyor, bunu okuyabiliyoruz. Hele hele
İmralı’da Kürt halk önderi Sayın Abdullah Öcalan’la yapılan görüşmelerle bunun
uzaktan yakından bir ilgisi yoktur, kendinizi çok zorlamayın böyle bir
ilişkilendirme yapamazsınız, bağlantısı yok bunun çünkü. Bu, düpedüz İstihbarat
Teşkilatını hükûmet tekeline, iktidar partisinin tekeline alma girişimidir. Bu
yönleriyle sakattır. Bu maddeyle ilgili düzenlemeler faciadır. 
Hepinizi saygıyla selamlıyorum. (BDP
sıralarından alkışlar) 
BAŞKAN – Teşekkür ederim. 
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Kanun teklifinin çerçeve 3 üncü maddesi ile değiştirilmesi öngörülen 2937
sayılı Kanunun 6 ncı maddesinin birinci fıkrasının ilk cümlesinde yer alan
"Milli İstihbarat Teşkilatı" ibaresinden sonra gelmek üzere "bu
Kanun kapsamındaki" ibaresinin eklenmesini, aynı fıkranın (a) bendinde yer
alan "Millî güvenliğin ve ülke menfaatinin gerektirdiği hâllerde
yerli" ibaresinin "Yerli", (b) bendinde yer alan "Bu Kanun
çerçevesinde görevleriyle ilgili olarak; kamu" ibaresinin
"Kamu", (c) bendinde yer alan "suçlara" ibaresinin
"suçlara (318, 319, 324, 325 ve 332 nci maddeleri hariç olmak üzere)",
(j) bendinde yer alan "görüşebilir," ibaresinin "görüşebilir,
görüşmeler yaptırabilir," şeklinde değiştirilmesini ve aynı maddenin
üçüncü fıkrasında yer alan "Hakimler ve Savcılar Yüksek Kurulunca
belirlenen" ibaresinin teklif metninden çıkarılmasını arz ve teklif
ederiz.
Nurettin Canikli
(Giresun) ve arkadaşları
BAŞKAN – Komisyon önergeye katılıyor
mu?
İÇİŞLERİ KOMİSYONU BAŞKANI MEHMET ERSOY
(Sinop) – Takdire bırakıyoruz efendim.
BAŞKAN – Hükûmet?
BAŞBAKAN YARDIMCISI BEŞİR ATALAY
(Kırıkkale) – Katılıyoruz Sayın Başkanım.
BAŞKAN – Gerekçeyi okutuyorum:
Gerekçe:
Önergeyle maddede bazı düzeltmeler
gerçekleştirilmekte, diğer kanunlarla uyum sağlanmakta, verilen yetkilerin bu
kanun kapsamındaki görevlerin yerine getirilmesi için kullanılacağı
vurgulanmaktadır. 
BAŞKAN – Önergeyi oylarınıza sunuyorum:
Kabul edenler… Kabul etmeyenler… Önerge kabul edilmiştir.
Maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir. 
4’üncü madde üzerinde aynı mahiyette üç
önerge vardır. Önergeleri okutacağım ve birlikte işleme alacağım:
Türkiye Büyük
Millet Meclisi Başkanlığına
Görüşülmekte olan 563 Sıra Sayılı
Devlet İstihbarat Hizmetleri ve Milli İstihbarat Teşkilatı Kanununda Değişiklik
Yapılmasına Dair Kanun Teklifinin 4. Maddesinin teklif metninden çıkarılmasını
arz ve teklif ederiz. 
 Ali Serindağ Ferit
Mevlüt Aslanoğlu Celal Dinçer
 Gaziantep İstanbul İstanbul
 Haluk Ahmet Gümüş
 Balıkesir
Aynı mahiyetteki diğer önergenin imza
sahipleri:
 Hasip Kaplan Adil
Zozani Erol Dora
 Şırnak Hakkâri Mardin
 Halil Aksoy Ertuğrul
Kürkcü Altan Tan
 Ağrı Mersin Diyarbakır
 Gülser Yıldırım
 Mardin
Aynı mahiyetteki son önergenin imza
sahipleri:
 Hasan Hüseyin Türkoğlu Faruk
Bal Bülent Belen
 Osmaniye  Konya Tekirdağ
 Ali Uzunırmak Özcan
Yeniçeri Ahmet Duran Bulut
 Aydın Ankara Balıkesir
BAŞKAN – Aynı mahiyetteki önergelere
Komisyon katılıyor mu?
İÇİŞLERİ KOMİSYONU BAŞKANI MEHMET ERSOY
(Sinop) – Katılmıyoruz efendim.
BAŞKAN – Hükûmet?
BAŞBAKAN YARDIMCISI BEŞİR ATALAY
(Kırıkkale) – Katılmıyoruz Sayın Başkan.
BAŞKAN – Önerge üzerinde kim
konuşacak acaba?
YUSUF HALAÇOĞLU (Kayseri) – Ali
Uzunırmak.
BAŞKAN – Önerge üzerinde Aydın
Milletvekili Sayın Ali Uzunırmak konuşacak.
Buyurun.
ALİ UZUNIRMAK (Aydın) – Sayın Başkan,
değerli milletvekilleri; hepinizi en derin saygılarımla selamlıyorum.
Hemen konuşmamın başında bir şeyi
işaret etmek istiyorum ki 2002 yılından bugüne kadar geçen on iki yıl
içerisinde olduğu kadar devletin kurumları hiçbir dönemde bu kadar
tartışılmamıştır. Hatta devletin çok özel kurumları hiç bu kadar
şahsiyetsizleştirilmemiştir, devletin kurumlarının yöneticileri üzerinde hiç bu
kadar spekülasyon yapılmamıştır ve bunlardan sayın iktidar mensupları hiç ama
hiç mesuliyet duymamaktadırlar. 
Değerli milletvekilleri, Türkiye
Cumhuriyeti devleti çok köklü bir devlettir, geniş ve tarihten gelen birçok
deneyimleri ve tecrübeleri vardır. Biz, Millî İstihbarat Teşkilatının, genelde,
mutlaka ki çağdaş, modern, her türlü alanda gelişmesini ve milletler ailesinde
yarışta Türk milletinin en iyi şekilde önde olması için her türlü bilgiyi,
donanımı mutlaka ki yürütmeye aktarmasını isteriz, ama bugünkü görüştüğümüz
yasa, inanın ki bu teşkilat açısından da içler acısıdır. 
Değerli
milletvekilleri, arkadan dolanarak kanun yapmakla bu işler olmaz. Türkiye Büyük
Millet Meclisi bu meselelerini doğru tartışmalıdır. Türkiye Büyük Millet
Meclisini temsil eden siz değerli milletvekilleri meselelerinize sahip
çıkmalısınız. 
Değerli
milletvekilleri, Sayın Başbakan 30 Mart akşamı balkondan bir konuşma yapıyor ve
balkondan yaptığı konuşmada Suriye’yle savaş hâlinde olduğumuzu anlatıyor. Siz
değerli milletvekilleri, ancak savaş ilan etmekle yetkili olan Türkiye Büyük
Millet Meclisi üyeleri, böyle bir şeyden haberiniz var mı? Ve bugün verdiğimiz
MİT, verecek olduğunuz –verdiğimiz demeyelim çünkü biz vermiyoruz- MİT yasa
teklifiyle ilgili olarak, son görüşmelerde dışarı sızan bilgiler istikametinde
Suriye görüşmeleri ve başka görüşmelerde, acaba Türkiye'nin Birinci Dünya
Savaşı’na girmesine konu teşkil eden Goeben ve Breslau gibi gemilerin sadece
bir tek kişinin, Enver Paşa’nın emriyle boğazdan geçişine izin verilip ve
devletin diğer kurumlarının hiç haberi olmadan Birinci Dünya Savaşı’na girmek
gibi bir yükümlülüğün altına girdiğimizin idrakinde olabiliyor musunuz? 
Bakın,
Suriye’nin bombalanmasından, oradaki Süleyman Şah’ın türbesinin
bombalanmasından ve böyle bir neticeyle Türkiye'nin Suriye’ye savaş açmasından
bahsediliyor. Ve bunların elbette ki netice itibarıyla… Ben gelişmeleri çok
hayretle izliyorum. 
Değerli milletvekilleri, Sayın Bakana
bir şey sordum, belli bir tarihten beridir MİT’in İstihbarata Karşı Koymasının
daire başkanlığı ve müsteşar yardımcılığı düzeyinde kaç değişiklik yapıldığını
sordum. Bunu neden sormuştum? Bunu şundan dolayı sordum: Bu memlekette
Genelkurmay Başkanının odası dinlendi, ortalığa saçıldı; ana muhalefet
partisinin genel başkanının özel hayatına girildi, tasfiye edildi ve Milliyetçi
Hareket Partisinin 10 Başkanlık Divanı üyesinin özel hayatına girildi. Sayın
Başbakanın kendi odası dinlendi. Sayın Başbakan diyor ki: “Cumhurbaşkanının da
odası dinleniyor.” Ve Suriye görüşmeleri ortalığa saçılıyor. 
Acaba, bu ülkede İstihbarata Karşı
Koyma ne iş yapar Sayın Bakan? Eğer siz bunları sormadıysanız -bunlar nereden
kaynaklandı, niçin tedbir alınmadı- bu tedbiri almayanlar hâlen görevdeyse
burada bir şey vardır, bunu siz yapıyorsunuz Sayın Bakan. Bu bütün psikolojik
harekâtı, bu sızmaları, bu dışarıya verilen bilgileri siz kendi kontrolünüzde
veriyorsunuz o zaman ve dolayısıyla onları görevden alamıyorsunuz.
Sayın Bakan, kozmik odadan dert
yandınız. Sayın Bülent Arınç’ı ben dinlemek isterim bu konuyla ilgili olarak.
Acaba, yeni kozmik odalar mı meydana getirilmeye çalışılıyor? “Paralel devlet.”
diyorsunuz. Paralel devlet… Vatandaşın can ve mal güvenliğini korumak birincil
görevi olan devletin polisini, hâkimini, savcısını hırsızlığı yakaladığı için
görevden alanlar mı paralel devlettir, devletin asli görevini yerine getiren ve
vatandaşın can ve mal güvenliğini koruyanlar mı acaba paralel devlettir? 
Bunları, bu tanımları yüksek sesle
konuşarak, basın yayın organlarını kuşatıp psikolojik harekâtı yöneterek,
terimler ve kavramlar üzerinden siyaset yürüterek ve bunu, bizzat, hele bu
yasayla da MİT’e yaptırarak bu devleti çok büyük tehlikeye attığınızı sizlerle
paylaşmak istiyorum ve saygıdeğer milletvekillerinin dikkatine sunuyorum.
Teşekkür ediyorum. (MHP sıralarından
alkışlar)
BAŞKAN – Teşekkür ederim.
Diğer önerge üzerinde Mardin
Milletvekili Sayın Erol Dora konuşacak.
Buyurun.
EROL DORA (Mardin) – Sayın Başkan,
değerli milletvekilleri; 563 sıra sayılı Milli İstihbarat Teşkilatı Kanununda
Değişiklik Yapılmasına Dair Kanun Teklifi’nin 4’üncü maddesi üzerinde Barış ve
Demokrasi Partisi adına söz almış bulunuyorum. Genel Kurulu saygıyla
selamlıyorum.
İnsan hakları ve güvenlik arasında bir
gerilim olduğuna ilişkin tartışmalar uzunca bir süreden beri yapılmaktadır. Ne
var ki güvenlik dendiğinde bireyin değil, devletin güvenliği daha çok öne
çıkarılmaktadır. Devletin güvenliği söz konusu olunca da insan haklarıyla
güvenlik, özel olarak da ulus devletin millî güvenliği arasında bir gerilim
kaçınılmaz olarak ortaya çıkmaktadır. Nitekim, tarih devletlerin güvenlik
gerekçesiyle insan haklarını nasıl kısıtladıklarının ya da insan hakları
ihlallerini nasıl meşrulaştırmaya çalıştıklarının örnekleriyle doludur.
Değerli milletvekilleri, Türkiye'de cumhuriyetin kuruluşundan bu yana
güvenlik kaygıları ön plandadır ve devlet politikalarının tespitinde ve yasama
sürecinde güvenlik kaygıları belirleyici olmuştur. İnsan hakları ise Türkiye'ye
özgü koşullar gerekçe gösterilerek, çoğu zaman güvenlik adına geriye, ikinci
plana itilmiştir. Güvenlikçi bakış açısının belirleyici rolü ülkedeki neredeyse
tüm siyasi sorunların başından itibaren birer güvenlik ve asayiş sorununa
indirgenmesine yol açmıştır.
Güvenliği esas alan bakış açısı cumhuriyetin ilk yıllarından itibaren
belirleyici bir yere sahiptir ve bu yüzden de o zamandan beri güvenliği esas
alan, güvenlik adına hak ve özgürlükleri sınırlayan, istisnai yolları ve
yöntemleri âdeta normalleştiren düzenlemeler göze çarpmaktadır. Bunların tamamı
çok uzun bir liste oluşturmaktadır. Ancak bu düzenlemelerin önemli sonuçlar
doğurmuş ve insan haklarını en çok etkilemiş olanlarından bazılarına değinmeyi
gerekli görüyorum. 
Sayın Başkan, değerli milletvekilleri; özellikle Takrir-i Sükûn Kanunu,
Sıkıyönetim Kanunu, Olağanüstü Hâl Kanunu gibi yasalar güvenliği yegâne
parametre olarak kabul eden, istisnai, olağanüstü yönetim sistemleri
öngörmekteydiler. Türk Ceza Kanunu, Terörle Mücadele Kanunu, Devlet Güvenlik
Mahkemelerinin Kuruluş ve Yargılama Usulleri Hakkında Kanun gibi yasalar ise
güvenliği sağlama adına uygulanacak yaptırımları ve yargı kurumlarını
düzenlemektedir.
Ne var ki bu düzenlemeler ve kurumlar aracılığıyla hangi dönemlerde ne
kadar insanın gözaltına alındığı, tutuklandığı ve mahkûm edildiği tam olarak
tespit edilememektedir. Suçların tanımlanmasındaki belirsizlikler yüzünden ne
resmî kurumlar sağlıklı veriler açıklamakta ne de sivil toplum örgütleri bir
izleme ve raporlama yapabilmektedirler. 
Değerli milletvekilleri, tüm politik
sorunlarını militarist bakış açısıyla asayiş ve güvenlik sorununa indirgeyen
Türkiye, uzun yıllar boyu güvenlik gerekçesiyle olağanüstü rejimlerle
yönetilmiştir. Olağanüstü rejimler insan hakları ihlallerinin daha çok yoğunlaşmasına,
kolaylaşmasına ve süreklileşmesine yol açmıştır; hatta Türkiye'de olağanüstü
rejim, büyük ölçüde olağan rejim hâline dönüştürülmüştür, istisnai ve geçici
olmaktan çıkarılıp kural hâline getirilmiş ve süreklileştirilmiştir. Bu
politikalarla toplumun ülkenin etrafını kuşatmış dış düşmanlarla ve bir türlü
yok edilemeyen iç düşmanlarla mücadele etme zorunluluğuna inanmasına çalışılmış
ve büyük ölçüde de başarılı olunmuştur. 
Sayın Başkan, değerli milletvekilleri;
bu güvenlikçi bakış açısı kaçınılmaz olarak bir taraftan devletin
kutsallaştırılarak yüceltilmesine, diğer taraftan da insan haklarının devlet
karşısında ikinci plana itilmesine yol açmıştır. Önerimiz odur ki, 4'üncü
maddeyle öngörülen devletin yüceltilmesine madalya vermek yerine acilen Türkiye
Büyük Millet Meclisi yasama faaliyetlerinin insan haklarına uyup uymadığını
denetleyebilecek mekanizmalar kurulması gerekmektedir. Böylelikle İnsan
Haklarını İnceleme Komisyonuna kanun tekliflerinin Türkiye'nin de imzalamış
olduğu uluslararası insan hakları belgelerine uyup uymadığını inceleme görevi
verilmesi gerektiğine inanmaktayız. 
Bu düşüncelerle tekrar Genel Kurulu
saygıyla selamlıyorum. (BDP sıralarından alkışlar)
BAŞKAN – Teşekkür ederiz.
Diğer önerge üzerinde Balıkesir
Milletvekili Haluk Ahmet Gümüş konuşacak.
Buyurun. (CHP sıralarından alkışlar)
HALUK AHMET GÜMÜŞ (Balıkesir) – Sayın
Başkan, değerli milletvekilleri; hepinizi saygıyla selamlıyorum.
Kısa ve öz itibarıyla bu teklifi
tanımlamak gerekirse, MİT’in hukuk denetiminden kaçırılarak Anayasa’ya ve
evrensel hukuk değerlerine aykırı bir istihbarat devleti kurma teklifidir.
Bugün dünyanın en gelişmiş devletleriyle en geri kalmış devletlerini
kıyaslayınız; gelişmiş ülkelerde açık, şeffaf, denetlenebilir olmayan alanların
daraldığını göreceksiniz. Oysa bu alanlar geri kalmış, totaliter ve diktatoryal
ülkelerde alabildiğine genişlemektedir. Bu değerlendirme bize kanun teklifinin
Türkiye’yi daha geri ülkeler skalasına doğru indireceğini göstermektedir. Biraz
daha geri ülkeler skalasına iten bu kanun üzerinde sizi uyarıyorum beyler.
Şimdi, sormak isterim: Bu kanun teklifi
denetlenebilir olmayan alanları genişlettiğine göre amaçlanan nedir? MİT’in tüm
faaliyetleri hukuk tarafından denetlenebilir olmazsa millî karakteri tabii ki
örselenecektir. 
Değerli arkadaşlar, bugün dünyanın
gelişmiş ülkelerinde istihbarat, bilgi analiz edebilme yeteneğidir. Modern ve
gelişmiş istihbaratın ana temeli sosyal, siyasi ve teknik analizlere dayanır.
Artık öyle seyrettiğimiz sinemadaki filmler gibi değildir, analiz edebilmektir,
bilim vardır istihbaratın içerisinde. Bölgenizi, dünyayı, her yönden ulusal
çıkarlarınıza göre analiz edeceksiniz. Bilgi, önlemler ve öngörülerle devleti
besleyeceksiniz. Bizde ise operasyonel alanlar öne çıkarılıyor ve kurum daha da
siyasallaştırılıyor. Bu ülkeler, totaliter ülkeler sınıfına girer bu alanı
operasyonel alan hâline dönüştürürseniz. MİT, hükûmetin taraflı, siyasi
operasyon alanına dönüşmektedir bu teklifinizle.
Şimdi, bu kanun teklifiyle MİT
mensuplarının soruşturulması ve yargılanması olanaksız hâle getirilerek, hukuk
normları ortadan kaldırılarak, MİT, millet adına denetim yapan, milletin
vicdanı adına hesap soran mahkemelerden kaçırılmaktadır. İşte bu nedenle millî
karakteri, iyice sizin döneminizde sorun hâline getirilmektedir. Milletin
vicdanına boyun eğmeyen hiçbir kurum millî bir kurum olamaz arkadaşlar,
yargıdan kaçıramazsınız. MİT personelini tanıklık yapamaz hâle getiren bu kanun
teklifinde MİT Müsteşarının onayı zorunlu kılınmaktadır yani cumhuriyet savcısı
bir konuda MİT mensubunun tanıklığına ihtiyaç duyduğunda müsteşardan izin almak
zorundadır, MİT Müsteşarının tanıklığı gerekse Başbakandan izin alınmaktadır.
Sonra da buna sizler “hukuk devleti” diyeceksiniz! 
Bu tablo totaliter sistemin tablosudur,
aslında totaliter sistem için koyduğunuz bir yapı taşıdır. MİT’in yetkilerini
âdeta sınırsızlaştırmak demek, ülkenizi totaliter istihbarat devletleri
kategorisine sokmanız demektir. 
Şimdi sormak lazım: Yokluğunda
uykularınızın kaçtığı yabancı sermaye, istihbarat devleti görünümündeki bu
devleti nasıl algılayacaktır? Bankaların faaliyetlerini, bilgilerini sorgusuz
sualsiz, izinsiz gözleyebilen bir istihbarat teşkilatının varlığında
yatırımcılar ülkemizi tercih edecekler midir? Siz yatırımcı olsanız
sırlarınızın, mahremiyetin, kurumların ve iş dünyasının özel bilgilerinin MİT
tarafından sürekli izlenebildiği bir ülkeye gider misiniz? 
Bu kanun teklifiyle kişisel verileri,
özel hayatın gizliliğini ve iletişim özgürlüğünü koruyan diğer kanunlardaki
hükümler MİT Kanunu karşısında geçersiz olacaktır. Bu durum ne hukuk devleti
ilkesine ne Anayasa'ya ne de uluslararası insan hakları birikimine uymaktadır.
Bu teklifle yargı denetiminden muaf tutulan bir strateji kurumunun yasa dışı ve
gayrimeşru faaliyetlerde bulunmasının önüne geçmek olanaksız hâle
getirilmektedir.
Teşekkür ediyorum. (CHP sıralarından
alkışlar)
BAŞKAN – Teşekkür ederim.
Önergeleri oylarınıza sunuyorum: Kabul
edenler… Kabul etmeyenler… Önergeler kabul edilmemiştir.
Maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir.
Birleşime beş dakika ara veriyorum.
Kapanma Saati:
18.52
BEŞİNCİ OTURUM
Açılma Saati:
18.53
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Muhammet Bilal MACİT (İstanbul), Muharrem IŞIK (Erzincan) 
------0------
BAŞKAN – Sayın milletvekilleri, Türkiye
Büyük Millet Meclisinin 76’ncı Birleşiminin Beşinci Oturumunu açıyorum. 
563 sıra sayılı Kanun Teklifi’nin
görüşmelerine devam edeceğiz. 
Komisyon? Yok.
Ertelenmiştir.
4’üncü sırada bulunan, Danıştay Kanunu
ile Bazı Kanunlarda Değişiklik Yapılmasına Dair Kanun Tasarısı ve Adalet
Komisyonu Raporu’nun görüşmelerine başlayacağız. 
4.- Danıştay Kanunu ile Bazı
Kanunlarda Değişiklik Yapılmasına Dair Kanun Tasarısı ve Adalet Komisyonu
Raporu’nun (1/865) (S. Sayısı: 521)
BAŞKAN – Komisyon? Yok. 
Ertelenmiştir.
5’inci sırada yer alan, Sanal Ortamda
İşlenen Suçlar Sözleşmesinin Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu’nun görüşmelerine başlayacağız. 
5.- Sanal Ortamda İşlenen Suçlar Sözleşmesinin Onaylanmasının
Uygun Bulunduğuna Dair Kanun Tasarısı ve Dışişleri Komisyonu Raporu (1/676) (S.
Sayısı: 380)
BAŞKAN – Komisyon? Yok. 
Ertelenmiştir. 
Bundan sonra da komisyonun
bulunamayacağı anlaşıldığından, alınan karar gereğince kanun tasarı ve teklifleri
ile komisyonlardan gelen diğer işleri sırasıyla görüşmek için 16 Nisan 2014
Çarşamba günü saat 14.00’te toplanmak üzere birleşimi kapatıyorum. 
İyi akşamlar diliyorum. 
Kapanma Saati:
18.54




(x) (10/903) esas numaralı Meclis
Araştırması Önergesi’nin tam metni tutanağa eklidir.


(x) Sözlü soru önergeleri Genel Kurulda
okunmamış olup tutanağa eklidir.


(x) 563 S. Sayılı Basmayazı 9/4/2014
tarihli 74’üncü Birleşim Tutanağı’na eklidir.




