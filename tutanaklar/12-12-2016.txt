



TBMM Tutanak Müdürlüðü




 TÜRKİYE BÜYÜK MİLLET MECLİSİ
 TUTANAK DERGİSİ

 38’inci
Birleşim
 12
Aralık 2016 Pazartesi

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- OTURUM BAŞKANLARININ KONUŞMALARI
1.- Oturum Başkanı TBMM
Başkan Vekili Mehmet Akif Hamzaçebi’nin, 10 Aralık 2016 Cumartesi günü
İstanbul’da yaşanan terör saldırısını lanetlediğine ve hayatını kaybedenlere
Allah’tan rahmet dilediğine ilişkin konuşması
2.- Oturum Başkanı TBMM Başkan Vekili Mehmet Akif
Hamzaçebi’nin, Bir milletvekili tarafından Cumhuriyet Halk Partisinin terör
örgütleri listesinde gösterilmesini kesinlikle kabul edilemez bulduğuna ve bu
davranışı kınadığına ilişkin konuşması
3.- Oturum Başkanı TBMM Başkan Vekili Mehmet Akif
Hamzaçebi’nin, Selahattin Demirtaş’a geçmiş olsun dileğinde bulunduğuna ilişkin
konuşması
4.- Oturum Başkanı TBMM Başkan Vekili Mehmet Akif
Hamzaçebi’nin, 10 Aralık gecesi Beşiktaş’ta yaşanan ve bütün toplumu üzüntüye
boğan olayın gerginliğinin bütçe görüşmelerine de yansıdığına, bütün parti
gruplarını sükûnetli bir politika izlemeye davet ettiğine, yaşanan gerginlik
nedeniyle sağlık durumu olumsuz etkilenen Adıyaman Milletvekili Behçet
Yıldırım’a şifa dilediğine ve cinsiyetçi ifadeleri onaylamadığına ilişkin
konuşması

IV.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) 

A) SAĞLIK BAKANLIĞI
1) Sağlık Bakanlığı 2017 Yılı
Merkezî Yönetim Bütçesi
2) Sağlık Bakanlığı 2015 Yılı
Merkezî Yönetim Kesin Hesabı

B) TÜRKİYE HUDUT VE SAHİLLER
SAĞLIK GENEL MÜDÜRLÜĞÜ 
1) Türkiye Hudut ve Sahiller
Sağlık Genel Müdürlüğü 2017 Yılı Merkezî Yönetim Bütçesi
2) Türkiye Hudut ve Sahiller
Sağlık Genel Müdürlüğü 2015 Yılı Merkezî Yönetim Kesin Hesabı

C) TÜRKİYE İLAÇ VE TIBBİ
CİHAZ KURUMU 
1) Türkiye İlaç ve Tıbbi Cihaz
Kurumu 2017 Yılı Merkezî Yönetim Bütçesi
2) Türkiye İlaç ve Tıbbi Cihaz
Kurumu 2015 Yılı Merkezî Yönetim Kesin Hesabı

Ç) TÜRKİYE KAMU HASTANELERİ
KURUMU 
1) Türkiye Kamu Hastaneleri
Kurumu 2017 Yılı Merkezî Yönetim Bütçesi
2) Türkiye Kamu Hastaneleri
Kurumu 2015 Yılı Merkezî Yönetim Kesin Hesabı

D) TÜRKİYE HALK SAĞLIĞI
KURUMU 
1) Türkiye Halk Sağlığı Kurumu
2017 Yılı Merkezî Yönetim Bütçesi
2) Türkiye Halk Sağlığı Kurumu
2015 Yılı Merkezî Yönetim Kesin Hesabı

E) TÜRKİYE SAĞLIK
ENSTİTÜLERİ BAŞKANLIĞI 
1) Türkiye Sağlık Enstitüleri
Başkanlığı 2017 Yılı Merkezî Yönetim Bütçesi

F) BİLİM, SANAYİ VE
TEKNOLOJİ BAKANLIĞI
1) Bilim, Sanayi ve Teknoloji
Bakanlığı 2017 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2015 Yılı Merkezî yönetim Kesin Hesabı

G) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2017 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2015 Yılı Merkezî
Yönetim Kesin Hesabı

Ğ) TÜRK STANDARTLARI
ENSTİTÜSÜ
1) Türk Standartları Enstitüsü
2017 Yılı Merkezî Yönetim Bütçesi
2) Türk Standartları Enstitüsü
2015 Yılı Merkezî Yönetim Kesin Hesabı

H) TÜRK PATENT ENSTİTÜSÜ
1) Türk Patent Enstitüsü 2017
Yılı Merkezî Yönetim Bütçesi
2) Türk Patent Enstitüsü 2015
Yılı Merkezî Yönetim Kesin Hesabı

I) TÜRKİYE BİLİMSEL VE
TEKNOLOJİK ARAŞTIRMA KURUMU
1) Türkiye Bilimsel ve
Teknolojik Araştırma Kurumu 2017 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2015 Yılı Merkezî Yönetim Kesin Hesabı

İ) TÜRKİYE BİLİMLER
AKADEMİSİ
1) Türkiye Bilimler Akademisi
2017 Yılı Merkezî Yönetim Bütçesi
2) Türkiye Bilimler Akademisi
2015 Yılı Merkezî Yönetim Kesin Hesabı

J) AVRUPA BİRLİĞİ BAKANLIĞI
1) Avrupa Birliği Bakanlığı
2017 Yılı Merkezî Yönetim Bütçesi
2) Avrupa Birliği Bakanlığı
2015 Yılı Merkezî Yönetim Kesin Hesabı

K) TÜRK AKREDİTASYON KURUMU
1) Türk Akreditasyon Kurumu
2017 Yılı Merkezî Yönetim Bütçesi
2) Türk Akreditasyon Kurumu
2015 Yılı Merkezî Yönetim Kesin Hesabı
V.- AÇIKLAMALAR
1.- İstanbul Milletvekili Filiz Kerestecioğlu Demir’in,
sabaha karşı bazı illerde çok sayıda HDP il ve ilçe başkanının gözaltına alınmasına,
Emniyet görevlilerinin İstanbul il binalarına gelerek duvara yazı yazmalarına
ve devletin işinin intikam almak değil katliamları önlemek olduğuna ilişkin
açıklaması
2.- Amasya Milletvekili Mehmet Naci Bostancı’nın,
İstanbul Milletvekili Filiz Kerestecioğlu Demir’in yaptığı açıklamasındaki bazı
ifadelerine ilişkin açıklaması
3.- Sağlık Bakanı Recep Akdağ’ın, İstanbul Milletvekili
Filiz Kerestecioğlu Demir’in yaptığı açıklamasındaki bazı ifadelerine ilişkin
açıklaması
4.- Amasya Milletvekili Mehmet Naci Bostancı’nın,
Başbakan tarafından Anayasa değişikliğine ilişkin teklifle ilgili AK PARTİ
kapalı grup toplantısında gerekli bilgilendirmenin yapıldığına ilişkin açıklaması
5.- Manisa Milletvekili Özgür Özel’in, Yeni Şafak
gazetesinde Ankara Milletvekili Aydın Ünal’ın yazısının AKP’ye ideoloji tarif
eden, kendi seçmenine istikamet veren, Cumhuriyet Halk Partisine karşı yapılan
haksız saldırıları, hedef göstermeleri organize ve koordine eden akıl almaz bir
yaklaşım olduğuna ilişkin açıklaması
6.- Amasya Milletvekili Mehmet Naci Bostancı’nın,
kişilerin şahsi fikri olarak kabul edilebilecek ve aynı mecralarda cevaplanması
gereken konuların Meclise taşınmaması gerektiğine ilişkin açıklaması
7.- Manisa Milletvekili Özgür Özel’in, İstanbul Milletvekili
Mehmet Naci Bostancı ile Bakandan, Ankara Milletvekili Aydın Ünal’ın Yeni Şafak
gazetesindeki değerlendirmelerini kınayıp kınamadıkları konusunda açıklama
beklediğine ilişkin açıklaması
8.- Amasya Milletvekili Mehmet Naci Bostancı’nın,
Ankara Milletvekili Aydın Ünal’ın Yeni Şafak gazetesinde yazdığı hususların AK
PARTİ’nin görüşü olmadığına ilişkin açıklaması
9.- Avrupa Birliği Bakanı Ömer Çelik’in, Cumhuriyet
Halk Partisinin terör örgütlerinin isminin sıralandığı bir liste içerisinde sayılmasını
doğru bulmadığına ilişkin açıklaması
10.- Amasya Milletvekili Mehmet Naci Bostancı’nın,
Diyarbakır Milletvekili Sibel Yiğitalp’in 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın yedinci
tur görüşmelerinde HDP Grubu adına yaptığı konuşmasındaki bazı ifadelerine
ilişkin açıklaması
11.- Manisa Milletvekili Özgür Özel’in, devletin hukuk
ve demokrasiden ayrılmaması gerektiğine ve Diyarbakır Milletvekili Sibel
Yiğitalp’in sataşma nedeniyle yaptığı konuşmasındaki bazı ifadelerine ilişkin
açıklaması
12.- Samsun Milletvekili Erhan Usta’nın, Türkiye’de
Kürt sorunu değil terör sorunu olduğuna ve ayrıştırıcı dilden kaçınmak gerektiğine
ilişkin açıklaması
13.- Muş Milletvekili Ahmet Yıldırım’ın, Kürt
meselesinin bu ülkenin yüz yıllık toplumsal kanayan yarası olduğuna ve bunun
HDP’nin meselesi veya herhangi bir siyasi partinin ipoteğinde bir mesele
olmadığına ilişkin açıklaması
14.- Bilim, Sanayi ve Teknoloji Bakanı Faruk Özlü’nün,
gündemin Kürt sorunu değil 3 Bakanlığın bütçesi olduğuna ilişkin açıklaması
15.- Amasya Milletvekili Mehmet Naci Bostancı’nın,
Malatya Milletvekili Veli Ağbaba’nın sataşma nedeniyle yaptığı konuşmasındaki
bazı ifadelerine ilişkin açıklaması
16.- Diyarbakır Milletvekili Çağlar Demirel’in, kalp
spazmı geçiren HDP Eş Başkanı Selahattin Demirtaş’ın sağlık durumuyla ilgili
cezaevinden verilen bilgilerin yetersiz ve sağlıksız olduğuna ve tutuklu HDP
milletvekillerinin durumlarının hukuk dışı bir uygulama olduğuna ilişkin
açıklaması
17.- Samsun Milletvekili Erhan Usta’nın, Bilim, Sanayi
ve Teknoloji Bakanı Faruk Özlü’nün 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın yedinci
tur görüşmelerinde Hükûmet adına yaptığı konuşmasındaki bazı ifadelerine
ilişkin açıklaması
18.- İstanbul Milletvekili Filiz Kerestecioğlu
Demir’in, Avrupa Birliği Bakanı Ömer Çelik’in 433 sıra sayılı 2017 Yılı Bütçe
Kanunu Tasarısı ile 434 sıra sayılı 2015 Yılı Kesin Hesap Kanunu Tasarısı’nın
yedinci tur görüşmelerinde Hükûmet adına yaptığı konuşmasındaki bazı
ifadelerine ilişkin açıklaması
19.- Manisa Milletvekili Özgür Özel’in, Avrupa Birliği
Bakanı Ömer Çelik’in 433 sıra sayılı 2017 Yılı Bütçe Kanunu Tasarısı ile 434
sıra sayılı 2015 Yılı Kesin Hesap Kanunu Tasarısı’nın yedinci tur görüşmelerinde
Hükûmet adına yaptığı konuşmasındaki bazı ifadelerine ilişkin açıklaması
20.- Avrupa Birliği Bakanı Ömer Çelik’in, Manisa
Milletvekili Özgür Özel’in yaptığı açıklamasındaki bazı ifadelerine ilişkin açıklaması
21.- Manisa Milletvekili Özgür Özel’in, Avrupa Birliği
Bakanı Ömer Çelik’in yaptığı açıklamasındaki bazı ifadelerine ilişkin açıklaması
22.- Adana Milletvekili Meral Danış Beştaş’ın, KCK
davasında yaşanan gelişmelere ve zorla getirme kararı verilmesine ilişkin açıklaması
23.- Mersin Milletvekili Aytuğ Atıcı’nın, Sağlık Bakanı
Recep Akdağ’ın 433 sıra sayılı 2017 Yılı Bütçe Kanunu Tasarısı ile 434 sıra
sayılı 2015 Yılı Kesin Hesap Kanunu Tasarısı’nın yedinci tur görüşmelerinde
soru-cevap işlemi sırasındaki bazı ifadelerine ilişkin açıklaması
VI.- SATAŞMALARA İLİŞKİN KONUŞMALAR
1.- İstanbul Milletvekili Filiz Kerestecioğlu Demir’in,
Sağlık Bakanı Recep Akdağ’ın yaptığı açıklaması sırasında Halkların Demokratik
Partisine sataşması nedeniyle konuşması
2.- Amasya Milletvekili Mehmet Naci Bostancı’nın,
İstanbul Milletvekili Didem Engin’in 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın yedinci
tur görüşmelerinde CHP Grubu adına yaptığı konuşması sırasında Adalet ve
Kalkınma Partisine sataşması nedeniyle konuşması
3.- İstanbul Milletvekili Didem Engin’in, Amasya
Milletvekili Mehmet Naci Bostancı’nın sataşma nedeniyle yaptığı konuşması sırasında
şahsına sataşması nedeniyle konuşması
4.- Mersin Milletvekili Aytuğ Atıcı’nın, Tokat
Milletvekili Celil Göçer’in 433 sıra sayılı 2017 Yılı Bütçe Kanunu Tasarısı ile
434 sıra sayılı 2015 Yılı Kesin Hesap Kanunu Tasarısı’nın yedinci tur
görüşmelerinde AK PARTİ Grubu adına yaptığı konuşması sırasında şahsına
sataşması nedeniyle konuşması
5.- Tokat Milletvekili Celil Göçer’in, Mersin
Milletvekili Aytuğ Atıcı’nın sataşma nedeniyle yaptığı konuşması sırasında
şahsına sataşması nedeniyle konuşması
6.- İstanbul Milletvekili Filiz Kerestecioğlu Demir’in,
Kastamonu Milletvekili Murat Demir’in 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın yedinci
tur görüşmelerinde AK PARTİ Grubu adına yaptığı konuşması sırasında HDP Grubuna
sataşması nedeniyle konuşması
7.- Diyarbakır Milletvekili Sibel Yiğitalp’in, Amasya
Milletvekili Mehmet Naci Bostancı’nın yaptığı açıklaması sırasında şahsına
sataşması nedeniyle konuşması
8.- Malatya Milletvekili Veli Ağbaba’nın, İzmir
Milletvekili Müslüm Doğan’ın 433 sıra sayılı 2017 Yılı Bütçe Kanunu Tasarısı
ile 434 sıra sayılı 2015 Yılı Kesin Hesap Kanunu Tasarısı’nın yedinci tur
görüşmelerinde HDP Grubu adına yaptığı konuşması sırasında Cumhuriyet Halk
Partisine sataşması nedeniyle konuşması
9.- İzmir Milletvekili Müslüm Doğan’ın, Malatya
Milletvekili Veli Ağbaba’nın sataşma nedeniyle yaptığı konuşması sırasında şahsına
sataşması nedeniyle konuşması
10.- Muş Milletvekili Ahmet Yıldırım’ın, Malatya
Milletvekili Veli Ağbaba’nın sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
11.- Malatya Milletvekili Veli Ağbaba’nın, Muş
Milletvekili Ahmet Yıldırım’ın sataşma nedeniyle yaptığı konuşması sırasında
Cumhuriyet Halk Partisine sataşması nedeniyle konuşması
12.- İstanbul Milletvekili Mehmet Muş’un, Adana Milletvekili
Meral Danış Beştaş’ın 433 sıra sayılı 2017 Yılı Bütçe Kanunu Tasarısı ile 434
sıra sayılı 2015 Yılı Kesin Hesap Kanunu Tasarısı’nın yedinci tur
görüşmelerinde HDP Grubu adına yaptığı konuşması sırasında Adalet ve Kalkınma
Partisine sataşması nedeniyle konuşması
13.- Adana Milletvekili Meral Danış Beştaş’ın, İstanbul
Milletvekili Mehmet Muş’un sataşma nedeniyle yaptığı konuşması sırasında
şahsına sataşması nedeniyle konuşması
14.- Kars Milletvekili Ayhan Bilgen’in, Sağlık Bakanı
Recep Akdağ’ın 433 sıra sayılı 2017 Yılı Bütçe Kanunu Tasarısı ile 434 sıra
sayılı 2015 Yılı Kesin Hesap Kanunu Tasarısı’nın yedinci tur görüşmelerinde
Hükûmet adına yaptığı konuşması sırasında Halkların Demokratik Partisine
sataşması nedeniyle konuşması
15.- Batman Milletvekili Mehmet Ali Aslan’ın, Sağlık
Bakanı Recep Akdağ’ın 433 sıra sayılı 2017 Yılı Bütçe Kanunu Tasarısı ile 434
sıra sayılı 2015 Yılı Kesin Hesap Kanunu Tasarısı’nın yedinci tur
görüşmelerinde Hükûmet adına yaptığı konuşması sırasında şahsına sataşması nedeniyle
konuşması
16.- Batman Milletvekili Mehmet Ali Aslan’ın, Avrupa
Birliği Bakanı Ömer Çelik’in 433 sıra sayılı 2017 Yılı Bütçe Kanunu Tasarısı
ile 434 sıra sayılı 2015 Yılı Kesin Hesap Kanunu Tasarısı’nın yedinci tur
görüşmelerinde Hükûmet adına yaptığı konuşması sırasında şahsına sataşması
nedeniyle konuşması
17.- Sağlık Bakanı Recep Akdağ’ın, Mersin Milletvekili
Aytuğ Atıcı’nın yaptığı açıklaması sırasında şahsına sataşması nedeniyle
konuşması
VII.- YAZILI SORULAR VE CEVAPLARI
1.- Kars Milletvekili Ayhan Bilgen'in, Kars'taki
esnafın sorunlarına ilişkin Başbakandan sorusu ve Gümrük ve Ticaret Bakanı Bülent
Tüfenkci’nin cevabı (7/8435)
2.- Denizli Milletvekili Melike Basmacı'nın, e-reçete
yerine kağıt reçete düzenlenebilmesi yönündeki uygulamaya ilişkin sorusu ve Çalışma
ve Sosyal Güvenlik Bakanı Mehmet Müezzinoğlu’nun cevabı (7/8718)
3.- Artvin Milletvekili Uğur Bayraktutan'ın, emekli
maaşlarının bir banka aracılığıyla ödendiği yönündeki iddiaya ilişkin Başbakandan
sorusu ve Çalışma ve Sosyal Güvenlik Bakanı Mehmet Müezzinoğlu’nun cevabı
(7/8799)
4.- Adana Milletvekili Elif Doğan Türkmen'in, Adana
İşkur İl Müdürlüğü tarafından işe alınacak kişilere siyasi tercihlerini ilgilendiren
sorular sorulduğu yönündeki iddialara ilişkin sorusu ve Çalışma ve Sosyal
Güvenlik Bakanı Mehmet Müezzinoğlu’nun cevabı (7/8804)
5.- Muş Milletvekili Burcu Çelik Özkan'ın, Hatay'ın
Payas ilçesinde bir işçinin hayatını kaybettiği olayın soruşturulmasına ve olayın
meydana geldiği yükleme alanında yapılan denetimlere ilişkin sorusu ve Çalışma
ve Sosyal Güvenlik Bakanı Mehmet Müezzinoğlu’nun cevabı (7/8806)
6.- Muş Milletvekili Burcu Çelik Özkan'ın, İstanbul'un
Kadıköy ilçesinde bir işçinin hayatını kaybettiği olayın soruşturulmasına ve
olayın meydana geldiği inşaat alanında yapılan denetimlere ilişkin sorusu ve
Çalışma ve Sosyal Güvenlik Bakanı Mehmet Müezzinoğlu’nun cevabı (7/8807)
7.- Manisa Milletvekili Erkan Akçay'ın, Van depremi
sonrası geçici işçi statüsüyle istihdam edilip daha sonra işten çıkarılan depremzedelere
ilişkin sorusu ve Çalışma ve Sosyal Güvenlik Bakanı Mehmet Müezzinoğlu’nun
cevabı (7/8809)
8.- Diyarbakır Milletvekili Altan Tan'ın, son on yıl
içinde Diyarbakır iline yapılan kamu yatırım miktarına ilişkin sorusu ve Maliye
Bakanı Naci Ağbal’ın cevabı (7/8830)
9.- Diyarbakır Milletvekili Altan Tan'ın, son on yıl
içinde Samsun ve Rize illerine yapılan kamu yatırım miktarına ilişkin sorusu ve
Maliye Bakanı Naci Ağbal’ın cevabı (7/8832)
10.- İzmir Milletvekili Müslüm Doğan'ın, Belediye-İş
Sendikası Başkanlar Kurulu sırasında yaşanan bir olayın soruşturulmasına ve
sendikayla ilgili yolsuzluk iddialarına ilişkin sorusu ve Çalışma ve Sosyal
Güvenlik Bakanı Mehmet Müezzinoğlu’nun cevabı (7/8930)
11.- Adana Milletvekili İbrahim Özdiş'in, Ekonomi
Bakanlığının halkla ilişkiler veya organizasyon/tanıtım hizmeti alımlarına ilişkin
sorusu ve Ekonomi Bakanı Nihat Zeybekci’nin cevabı (7/8937)
12.- Edirne Milletvekili Okan Gaytancıoğlu'nun, Bosna
Hersek'ten Türkiye'ye un ithal eden firmalara ilişkin sorusu ve Gümrük ve
Ticaret Bakanı Bülent Tüfenkci’nin cevabı (7/8942)
13.- Denizli Milletvekili Melike Basmacı'nın, İşsizlik
Sigortası Fonu'nun kullanımına ilişkin sorusu ve Çalışma ve Sosyal Güvenlik
Bakanı Mehmet Müezzinoğlu’nun cevabı (7/8993)
14.- İstanbul Milletvekili Mustafa Sezgin Tanrıkulu'nun,
16 Temmuz - 7 Kasım 2016 tarihleri arasında Başbakanlığa bağlı kurum ve
kuruluşlarda hakkında işlem yapılan personele ilişkin Başbakandan sorusu ve
Başbakan Yardımcısı Nurettin Canikli’nin cevabı (7/9057)
15.- İstanbul Milletvekili Mustafa Sezgin
Tanrıkulu'nun, Çalışma ve Sosyal Güvenlik Bakanlığına bağlı kurum ve
kuruluşlarda görev yapan personelden maaşında icra takibi bulunanlara ilişkin
sorusu ve Çalışma ve Sosyal Güvenlik Bakanı Mehmet Müezzinoğlu’nun cevabı
(7/9109)
16.- İstanbul Milletvekili Mustafa Sezgin
Tanrıkulu'nun, 16 Temmuz - 7 Kasım 2016 tarihleri arasında Çalışma ve Sosyal
Güvenlik Bakanlığına bağlı kurum ve kuruluşlarda hakkında işlem yapılan personele
ilişkin sorusu ve Çalışma ve Sosyal Güvenlik Bakanı Mehmet Müezzinoğlu’nun cevabı
(7/9110)
17.- Ankara Milletvekili Erkan Haberal'ın, işsizlik
verilerine ve üniversite mezunu genç işsizlerle ilgili verilere ilişkin sorusu
ve Çalışma ve Sosyal Güvenlik Bakanı Mehmet Müezzinoğlu’nun cevabı (7/9112)
18.- Denizli Milletvekili Melike Basmacı'nın, kekik
üreticilerinin sorunlarına ve kekik ihracatına ilişkin sorusu ve Ekonomi Bakanı
Nihat Zeybekci’nin cevabı (7/9126)
19.- İstanbul Milletvekili Mustafa Sezgin
Tanrıkulu'nun, Ekonomi Bakanlığına bağlı kurum ve kuruluşlarda görev yapan
personelden maaşında icra takibi bulunanlara ilişkin sorusu ve Ekonomi Bakanı
Nihat Zeybekci’nin cevabı (7/9127)
20.- İstanbul Milletvekili Mustafa Sezgin
Tanrıkulu'nun, 16 Temmuz - 7 Kasım 2016 tarihleri arasında Ekonomi Bakanlığına
bağlı kurum ve kuruluşlarda hakkında işlem yapılan personele ilişkin sorusu ve
Ekonomi Bakanı Nihat Zeybekci’nin cevabı (7/9128)

12 Aralık 2016 Pazartesi
BİRİNCİ OTURUM
Açılma Saati: 11.02
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: İshak GAZEL
(Kütahya), Zihni AÇBA (Sakarya)
-----0-----
BAŞKAN
– Türkiye Büyük Millet Meclisinin 38’inci Birleşimini açıyorum.
Toplantı
yeter sayısı vardır.
III.- OTURUM BAŞKANLARININ KONUŞMALARI
1.- Oturum Başkanı TBMM
Başkan Vekili Mehmet Akif Hamzaçebi’nin, 10 Aralık 2016 Cumartesi günü İstanbul’da
yaşanan terör saldırısını lanetlediğine ve hayatını kaybedenlere Allah’tan
rahmet dilediğine ilişkin konuşması
BAŞKAN
– Sayın milletvekilleri, gündeme geçmeden önce, yaşadığımız terör olayıyla
ilgili duygularımı sizinle paylaşmak istiyorum.
Bildiğiniz
üzere, 10 Aralık 2016 Cumartesi günü büyük bir acı yaşadık. Eli kanlı terör
örgütünün İstanbul’da, birbirine çok yakın iki noktada gerçekleştirdiği bombalı
saldırılarda ne yazık ki 40’ı aşkın insanımız hayatını kaybetti, 155 kişi de
yaralandı. Emniyet teşkilatımızı hedef alan ancak nihai hedef olarak tüm
toplumu korkutmayı ve sindirmeyi amaçlayan bu alçak saldırıyı bir kez daha
şiddetle lanetliyor, şehitlerimize Allah’tan rahmet, yaralılarımıza şifa
diliyorum. Şehitlerimizin aileleri ile Emniyet teşkilatımıza ve 2 mensubunu
saldırılarda kaybeden Beşiktaş Jimnastik Kulübüne ve milletimize başsağlığı
diliyorum. 
Gündeme
geçiyoruz. 
Sayın
milletvekilleri, gündemimize göre 2017 Yılı Merkezi Yönetim Bütçe Kanunu
Tasarısı ile 2015 Yılı Merkezi Yönetim Kesin Hesap Kanunu Tasarısı üzerindeki
görüşmelere devam edeceğiz.
Program
uyarınca bugün yedinci tur görüşmelerini yapacağız.
Yedinci
turda, Sağlık Bakanlığı, Türkiye Hudut ve Sahiller Sağlık Genel Müdürlüğü,
Türkiye İlaç ve Tıbbi Cihaz Kurumu, Türkiye Kamu Hastaneleri Kurumu, Türkiye Halk
Sağlığı Kurumu, Türkiye Sağlık Enstitüleri Başkanlığı, Bilim, Sanayi ve
Teknoloji Bakanlığı, Küçük ve Orta Ölçekli İşletmeleri Geliştirme ve Destekleme
İdaresi Başkanlığı, Türk Standartları Enstitüsü, Türk Patent Enstitüsü, Türkiye
Bilimsel ve Teknolojik Araştırma Kurumu, Türkiye Bilimler Akademisi, Avrupa
Birliği Bakanlığı ile Türk Akreditasyon Kurumu bütçe ve kesin hesapları yer
almaktadır. 
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (x)
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (x)
A) SAĞLIK BAKANLIĞI
1) Sağlık Bakanlığı 2017 Yılı
Merkezî Yönetim Bütçesi
2) Sağlık Bakanlığı 2015 Yılı
Merkezî Yönetim Kesin Hesabı
B) TÜRKİYE HUDUT VE SAHİLLER
SAĞLIK GENEL MÜDÜRLÜĞÜ 
1) Türkiye Hudut ve Sahiller
Sağlık Genel Müdürlüğü 2017 Yılı Merkezî Yönetim Bütçesi
2) Türkiye Hudut ve Sahiller
Sağlık Genel Müdürlüğü 2015 Yılı Merkezî Yönetim Kesin Hesabı
C) TÜRKİYE İLAÇ VE TIBBİ
CİHAZ KURUMU 
1) Türkiye İlaç ve Tıbbi Cihaz
Kurumu 2017 Yılı Merkezî Yönetim Bütçesi
2) Türkiye İlaç ve Tıbbi Cihaz
Kurumu 2015 Yılı Merkezî Yönetim Kesin Hesabı
Ç) TÜRKİYE KAMU HASTANELERİ
KURUMU 
1) Türkiye Kamu Hastaneleri
Kurumu 2017 Yılı Merkezî Yönetim Bütçesi
2) Türkiye Kamu Hastaneleri
Kurumu 2015 Yılı Merkezî Yönetim Kesin Hesabı
D) TÜRKİYE HALK SAĞLIĞI
KURUMU 
1) Türkiye Halk Sağlığı Kurumu
2017 Yılı Merkezî Yönetim Bütçesi
2) Türkiye Halk Sağlığı Kurumu
2015 Yılı Merkezî Yönetim Kesin Hesabı
E) TÜRKİYE SAĞLIK
ENSTİTÜLERİ BAŞKANLIĞI 
1) Türkiye Sağlık Enstitüleri
Başkanlığı 2017 Yılı Merkezî Yönetim Bütçesi
F) BİLİM, SANAYİ VE
TEKNOLOJİ BAKANLIĞI
1) Bilim, Sanayi ve Teknoloji
Bakanlığı 2017 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2015 Yılı Merkezî yönetim Kesin Hesabı
G) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2017 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2015 Yılı Merkezî
Yönetim Kesin Hesabı
Ğ) TÜRK STANDARTLARI
ENSTİTÜSÜ
1) Türk Standartları Enstitüsü
2017 Yılı Merkezî Yönetim Bütçesi
2) Türk Standartları Enstitüsü
2015 Yılı Merkezî Yönetim Kesin Hesabı
H) TÜRK PATENT ENSTİTÜSÜ
1) Türk Patent Enstitüsü 2017
Yılı Merkezî Yönetim Bütçesi
2) Türk Patent Enstitüsü 2015
Yılı Merkezî Yönetim Kesin Hesabı
I) TÜRKİYE BİLİMSEL VE
TEKNOLOJİK ARAŞTIRMA KURUMU
1) Türkiye Bilimsel ve
Teknolojik Araştırma Kurumu 2017 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2015 Yılı Merkezî Yönetim Kesin Hesabı
İ) TÜRKİYE BİLİMLER
AKADEMİSİ
1) Türkiye Bilimler Akademisi
2017 Yılı Merkezî Yönetim Bütçesi
2) Türkiye Bilimler Akademisi
2015 Yılı Merkezî Yönetim Kesin Hesabı
J) AVRUPA BİRLİĞİ BAKANLIĞI
1) Avrupa Birliği Bakanlığı
2017 Yılı Merkezî Yönetim Bütçesi
2) Avrupa Birliği Bakanlığı
2015 Yılı Merkezî Yönetim Kesin Hesabı
K) TÜRK AKREDİTASYON KURUMU
1) Türk Akreditasyon Kurumu
2017 Yılı Merkezî Yönetim Bütçesi
2) Türk Akreditasyon Kurumu
2015 Yılı Merkezî Yönetim Kesin Hesabı
BAŞKAN
– Komisyon? Yerinde. 
Hükûmet?
Yerinde. 
Sayın
milletvekilleri, bilindiği üzere turda yer alan bütçelerle ilgili soru sormak
isteyen milletvekillerinin sisteme girmeleri gerekmektedir. 
Şimdi
yedinci turda grupları ve şahısları adına söz alan sayın üyelerin isimlerini
okuyorum. 
İlk
olarak Milliyetçi Hareket Partisi Grubu konuşacaktır, konuşmacılar şu şekilde:
Ahmet Selim Yurdakul, Antalya Milletvekili; Oktay Vural, İzmir Milletvekili;
Mehmet Necmettin Ahrazoğlu, Hatay Milletvekili; Kamil Aydın, Erzurum
Milletvekili; Arzu Erdem, İstanbul Milletvekili. 
İkinci
sırada Cumhuriyet Halk Partisi Grubu konuşmacıları yer alıyor, konuşmacılar şu
şekilde: Aytuğ Atıcı, Mersin Milletvekili; Çetin Arık, Kayseri Milletvekili;
Bülent Yener Bektaşoğlu, Giresun Milletvekili; Ali Yiğit, İzmir Milletvekili;
Hüseyin Çamak, Mersin Milletvekili; Tahsin Tarhan, Kocaeli Milletvekili; Yaşar
Tüzün, Bilecik Milletvekili; Didem Engin, İstanbul Milletvekili; Süleyman
Sencer Ayata, İstanbul Milletvekili; Oğuz Kaan Salıcı, İstanbul Milletvekili;
Onursal Adıgüzel, İstanbul Milletvekili.
Üçüncü
sırada AK PARTİ Grubu konuşmacıları yer almaktadır, konuşmacılar şu şekilde:
Hüsnüye Erdoğan, Konya Milletvekili; Yılmaz Tezcan, Mersin Milletvekili; Hatice
Dudu Özkal, Afyonkarahisar Milletvekili; Lütfiye İlksen Ceritoğlu Kurt, Çorum
Milletvekili; İsmail Tamer, Kayseri Milletvekili; Recep Şeker, Karaman
Milletvekili; Emine Yavuz Gözgeç; Bursa Milletvekili; Şahin Tin, Denizli
Milletvekili; Mehmet Erdoğan, Gaziantep Milletvekili; Hulusi Şentürk, İstanbul
Milletvekili; Murat Demir, Kastamonu Milletvekili; Suat Önal, Osmaniye
Milletvekili; Cemil Yaman, Kocaeli Milletvekili; Erkan Kandemir, İstanbul
Milletvekili; Selim Dursun, Sivas Milletvekili. Ancak Adalet ve Kalkınma
Partisi Grubu bir konuşmacı ismini daha bildirecektir. 
Son
sırada, Halkların Demokratik Partisi Grubu konuşmacıları yer alıyor,
konuşmacılar şu şekilde: Behçet Yıldırım, Adıyaman Milletvekili; Sibel
Yiğitalp, Diyarbakır Milletvekili; Müslüm Doğan, İzmir Milletvekili; Mehmet Ali
Aslan, Batman Milletvekili; Filiz Kerestecioğlu Demir, İstanbul Milletvekili;
Feleknas Uca, Diyarbakır Milletvekili; Mithat Sancar, Mardin Milletvekili.
Daha
sonra şahıslar ve Hükûmet konuşmaları yer alıyor. Şahıslardan lehinde Celil
Göçer, Tokat Milletvekili. Sayın Göçer’in konuşmasından sonra Hükûmet
konuşacak. Hükûmet konuşmasından sonra da aleyhinde olmak üzere Sibel Özdemir,
İstanbul Milletvekili konuşacaktır. 
Sayın
milletvekilleri, şimdi konuşmalara başlıyoruz. 
Milliyetçi
Hareket Partisi Grubu adına ilk konuşmacı Ahmet Selim Yurdakul, Antalya
Milletvekili. 
Buyurunuz
Sayın Yurdakul. (MHP sıralarından alkışlar) 
Süreniz
yirmi iki dakikadır.
FİLİZ
KERESTECİOĞLU DEMİR (İstanbul) – Sayın Başkan, ben grup adına söz almıştım
aslında. Onun için girmiştim sisteme. Sonrasında lütfen…
BAŞKAN
– Sayın Yurdakul konuşmasını bitirdikten sonra vereyim Sayın Demir. 
MHP
GRUBU ADINA AHMET SELİM YURDAKUL (Antalya) – Sayın Başkan, değerli
milletvekilleri, saygıdeğer vatandaşlarım; 2017 yılı Sağlık Bakanlığı bütçesi
üzerine Milliyetçi Hareket Partisi adına söz almış bulunuyorum. Hepinizi sevgi
ve saygılarımla selamlıyorum.
Konuşmama
başlamadan önce, tüm şehitlerimize Allah’tan rahmet diliyorum, ruhları şad,
mekânları cennet olsun. 
AKP
Hükûmeti, sizlerin de bildiği gibi, 2003 yılından itibaren Sağlıkta Dönüşüm
Programı’nı uygulamaktadır. Peki, Sağlıkta Dönüşüm Programı nereden çıkmıştır?
Ülkemizde sağlık sektörünün büyüklüğü şu anda yaklaşık olarak 230 milyar
TL’dir. 2023 yılında bu rakamın yaklaşık olarak 580 milyar TL’ye çıkacağı
tahmin edilmektedir. Sadece 2017 yılı Sağlık Bakanlığı kamu sağlık harcamaları
için ayrılan paranın miktarı 136 milyar TL’dir. İşte, küresel güçler ve sermaye
bu pastayı sadece kendileri paylaşmak ve yemek istiyorlar.
Peki,
2003 yılında Dünya Bankası, IMF ve Dünya Sağlık Örgütünün ortaya koyduğu ve
Sayın Sağlık Bakanı Recep Akdağ’ın Türkçeye çevirdiği ve uyguladığı bu yurt
dışı Sağlıkta Dönüşüm Programı gerçekten başarılı bir sistem midir yani Türk
milletinin menfaatine midir?
Gelin,
şimdi, ulusal ve uluslararası göstergeleri kullanarak, tarafsız olarak, hep
birlikte bir değerlendirme yapalım. Bir ülkede uygulanan sağlık politikasının
başarılı olduğunu göstermek için ilk kriterimiz sağlık göstergelerinde
düzelmeler olması gerekmektedir. Yani Sağlık Bakanımızın ifade ettiği gibi,
örneğin bebek ölüm hızları düşmeli, anne ölüm hızlarında bir düşüş sağlanmalı.
Şimdi,
bakın, devletin resmî rakamlarını içeren bir tabloyu size gösteriyorum, bebek
ölüm hızlarını içeren bir tablo. Maalesef, 2010 yılından –bugün- 2016 yılına
kadar bebek ölüm hızları binde 10’ların altına bir türlü inmemekte ve 10’larda
seyretmektedir. Bir ilginç tablo ise, bebek ölüm hızını, 2015 yılı
rakamlarıyla, devletin resmî rakamlarıyla değerlendirdiğimizde, bakın, Türkiye
Halk Sağlığı Kurumu bebek ölüm hızını binde 10, Türkiye İstatistik Kurumu binde
10,7; OECD binde 10,8 olarak göstermektedir. Ancak, Sağlık Bakanlığı
yetkilileri bebek ölüm hızını 7,6 olarak göstermektedir. Niçin biliyor musunuz?
Çünkü Sayın Sağlık Bakanımız, bebek ölüm hızını düşük göstermek ve algı
operasyonu yapmak için, sadece bir yıl içerisinde 28 hafta üzerinde doğan ve
bin gramın üzerinde doğan bebekler arasından ölenlerin sayısını bize vermektedir.
Yani Sayın Sağlık Bakanına “2015 yılında kaç bebek öldü?” diye sorulduğunda
kendisi, 10.351 bebek öldüğünü ifade etmektedir. Ancak, gerçek rakam, Türkiye
İstatistik Kurumunun açıkladığı, 14.164 bebektir yani 3.813 bebek Sağlık
Bakanlığı tarafından gizlenmektedir. İşte, sevgili vatandaşlarım, Sağlık
Bakanımızın ifade ettiği gibi, Sağlıkta Dönüşüm Programıyla bebek ölüm hızları
maalesef düşmemektedir, sadece algı operasyonu yapılmaktadır. Bu Sağlıkta
Dönüşüm Programı tüm Türkiye’de uygulanmaktadır, peki, bebek ölüm hızları
örneğin niçin Kilis’te binde 25,3’tür, niçin Gaziantep’te 17,2’dir, niçin
Rize’de 5,2’dir? 
Peki,
gelin bu bebek ölüm hızlarını bir de bizim gibi gelişmekte olan ülkelerle
birlikte değerlendirelim. Örneğin, OECD ülkelerinde bundan iki yıl önce bebek
ölüm hızı kaçtı? Binde 4. Avrupa’da kaç? Binde 2,5, şu anda binde 1’lere düşmüş
vaziyetteler. Yani Sağlık Bakanımızın ifade ettiği gibi bebek ölüm hızları
maalesef düşmemektedir. 
Peki,
anne ölüm hızları nasıl? Bakın, yine devletin resmî rakamlarını veriyorum: 2010
yılı ile 2016 yılında yani son altı yılda anne ölüm hızları binde 15’in altına
maalesef düşmemektedir. İşte, Dünya Bankasının 2015 tablosu, anne ve bebek ölüm
hızlarını gösteren tablo. Ne diyor biliyor musunuz? Maalesef, Meksika ve Şili’den
sonra OECD ülkelerinin arasında sondan 3’üncüyüz.
Bir
diğer önemli nokta ise, hastalık sayılarının azaldığı ifade edilmekte. Devletin
resmî rakamlarına göre şu an 7 milyon 122 bin şeker hastası var yani yüzde
14,5. 20 milyonun üzerinde hipertansiyon hastası var. 2016 yılında 2 milyonun
üzerinde kanser hastası var. Dünyada HIV enfeksiyonunun yüzde 450 arttığı tek
ülke Türkiye. Niçin biliyor musunuz? Maalesef koruyucu sağlık hizmetlerine
yeterince önem vermememizden kaynaklanmaktadır. 
Peki,
sağlık çalışanlarımıza gelelim. Ülkemizde yaklaşık olarak 741 bin sağlık
personeliyle hizmet vermekteyiz, bunların 141 bini doktor. Sayın Sağlık
Bakanımız diyor ki: “Doktor sayımız az.” Bunun için ne yaptılar biliyor musunuz
sevgili vatandaşlarım? Türkiye’deki yaklaşık her ile tıp fakültesi açtılar. Şu
anda tıp fakültesi sayımız 85 ve buralara öğrenci almaya başladılar,
kontenjanları artırdılar. Ne oldu biliyor musunuz? O periferdeki sadece
kurdukları binalarda eğitim veremediler çünkü orada eğitim veren öğretim üyeleri
yok, fiziksel yetersizlikler var ve donanım eksikliği var. Oradaki öğrenciler
ne yaptı biliyor musunuz? Ankara, İstanbul gibi büyük şehirlere geldiler. Şu
anda Ankara’daki tıp fakültelerinde 100 kişilik amfilerde 200-300 kişiye ders
vermek zorunda kalıyoruz. O zaman ne oluyor biliyor musunuz? Eğitimde niceliği
artırırken niteliği yani kaliteyi sıfırlara doğru götürüyorsunuz. Ancak burası
insan hayatı; burada eğitimden, kaliteden taviz veremezsiniz. Allah’tan ki YÖK
Başkanı uyardı da kontenjanı şu anda 12 binlerde sınırlandırdınız. 
Peki,
gelelim bir diğer önemli noktaya, aile hekimliği sistemi. Şu anda yaklaşık
3.520 aileye 1 aile hekimi düşüyor. Bu aile hekimlerimizin sırtındaki yük
maalesef günden güne giderek artış gösteriyor. Üstelik sağlık hizmeti vermek
için fedakârca çalışan hekimlerimiz bu yükün altında son nefeslerini vermek
üzereler. Aile hekimliği uygulaması başladığında hekimlerimiz büyük bir heyecan
ve enerjiyle, mesleklerini severek birinci basamak sağlık hizmetlerini yani
koruyucu sağlık hizmetlerini vermeye başladılar. Bu, çok sevindirici bir olaydı
ülkemiz için ancak aile hekimlerimizin statü belirsizliği, ceza puanı
uygulamaları, nöbet uygulaması ve sözleşme fesih tehditleri, defin ruhsatı ve
adli tıp problemleri gibi ek angarya işler, günden güne artan giderler ve aile
sağlığı merkezlerindeki eleman ihtiyaçlarının giderilmemesi gibi sorunlarla
karşı karşıya kaldılar. Bu durum kabul edilemez. Hekimlerimiz sağlık mı
dağıtacak, koruyucu tıp uygulamalarını vatandaşlara mı ulaştıracak, yoksa muayenehanenin
sarf malzemelerini, kâğıt havlularını, yazıcı tonerlerini ya da elektrik ve su
faturalarını mı takip edecek? Böyle bir aile hekimliği sistemi kesinlikle
olamaz. 
Sağlık
Bakanının övündüğü bir diğer konu ise, “Sağlık hizmetlerine erişimi kolaylaştırdık.”
diyorsunuz. Evet, ne oldu, biliyor musunuz, 2015 yılında 78 milyonluk bir
nüfusta tam muayene sayısı ne kadar, biliyor musunuz? 660 milyon yani 1
vatandaşımız bir yıl içerisinde kaç kez doktora gidiyor, biliyor musunuz? 8-9
kez. Bu, OECD ülkelerinde ne kadar? 6 kez. Üstelik, biz genç bir nüfusa
sahibiz. Bunun sebebi nedir, biliyor musunuz? Bunun sebebi, sadece, uygulanan
Sağlıkta Dönüşüm Programı sonucunda meydana çıkarılan kışkırtılmış sağlık
talebi yüzündendir. 
Sayın
Sağlık Bakanımız diyor ki: “Tüm hastanelerimize tomografiler aldık, MR’lar
aldık.” Doğrudur ama bunun sonucunda ne oldu, biliyor musunuz? Sadece yataklı
tedavi kurumlarında, 78 milyonluk nüfusumuzda, radyasyon içeren tomografi
çekilen hasta sayımız ne kadar, biliyor musunuz? Şu anda, 2016 yılında tam
olarak 15 milyonun üzerinde, MR çekilen sayı 12 milyonun üzerinde. Bu rakamları
nasıl izah ediyorsunuz Sayın Sağlık Bakanı? Peki, ben izah edeyim istiyorsanız:
Performans sistemi adı altında bir sistem getirdiniz, doktora diyorsunuz ki:
“Ne kadar çok hasta, o kadar çok para; ne kadar çok tetkik, o kadar çok para.”
O zaman ne oluyor, biliyor musunuz, sevgili vatandaşlarım, saygıdeğer
milletvekillerim, 1 doktor günde 100 hasta bakmak zorunda kalıyor yani 1
hastaya dört, beş dakika ancak ayırabiliyor. Ben buradan, vatandaşlarımın
önünde, Sayın Sağlık Bakanına yani sayın meslektaşıma, hekim arkadaşıma
soruyorum: Bir hastanın şikâyetini dinlemek, onu muayene etmek ve tetkiklerini
yazmak için dört, beş dakika yetebilir mi? Eğer “yeter” diyorsanız ben bu
kürsüden özür dileyeceğim. Bunun standart süresi on beş yirmi dakikadır. O
zaman ne oluyor, biliyor musunuz; sevgili vatandaşlarım, size hitap ediyorum,
ne oluyor, biliyor musunuz; hastalıklarınızın tanısı ve tedavisinde gecikmeler
oluyor. Doktor kardeşlerimiz ne yapıyor, biliyor musunuz? Gereksiz tetkikler
istemek zorunda kalıyor ve komplikasyonlar ortaya çıkıyor. Gelin, buna bir dur
diyelim.
Bütün
bunlara rağmen, yapılan sağlık harcamaları ne kadar, biliyor musunuz? 2015
yılında tam olarak 104 milyar TL, 2016 yılında yaklaşık 115 milyar TL.
Maalesef, bu, Sosyal Güvenlik Kurumunun harcamaları yüzünden, tam on dört yılda
Sosyal Güvenlik Kurumuna bütçeden ayrılan transfer ne kadar, biliyor musunuz?
Maalesef, 702 milyar TL yani eski parayla 702 katrilyon. Bakın, bu parayla genç
işsiz kardeşlerimize, memurlarımıza, emeklilerimize, çiftçi ve esnaf
kardeşlerimize neler yapılır sevgili vatandaşlarım? Başbakanımız diyor ya:
“Tasarruf yapmalıyız.” Evet, Sayın Sağlık Bakanı, burada tasarruf yapmalıyız,
bu 702 milyardan tasarruf yapmalıyız. 
Sağlık
politikasının başarılı olduğunu gösteren ikinci önemli nokta neresi? Vatandaşı
finansal riskten korumamız lazım yani vatandaşımızın cebinden para harcamaması
lazım. Sizin uyguladığınız politikayla, 2009 yılında vatandaşımız tam 8,1
milyar TL cebinden para harcadı; 2015 yılında ise bu rakam tam 17 milyar, şu
anda 20 milyara doğru gidiyor. Üstelik ne yaptınız, biliyor musunuz?
“Katastrofik sağlık harcaması” denilen yani yıllık gelirinin yüzde 40 ve daha
fazlasını sağlık harcaması yapan ailelerin oranı ne kadar, biliyor musunuz? Tam
on binde 35’lere yükseldi. İşte bütün bu gerçekleri gördüğümüz zaman
vatandaşlarımızın sağlık için para harcamasına izin vermememiz gerekiyor.
Peki,
ne yaptı Sağlık Bakanlığımız Sayın AKP Grubu? “Katkı payı” adı altında 15
kalemden para almaya başladınız. Yani daha, hasta telefonla randevu alacak,
para; doktora muayene olacak, para; hoca farkı, para; tetkik para, muayene
para, ameliyathane para, ilaç para. Bu, adalet mi? 
VURAL
KAVUNCU (Kütahya) – Toplamı kaç lira Hocam ya bir hasta için?
AHMET
SELİM YURDAKUL (Devamla) - Peki, toplamın ne kadar olduğunu söyleyeceğim.
Sayın
Kavuncu, Sayın Sağlık Bakanı; madem bu katkı paylarını alacaksınız niçin
vatandaşlarımızdan “sağlık sigortası” adı altında prim topluyorsunuz? Üstelik
yetmiyor, sevgili vatandaşlarım, size ne diyorlar biliyor musunuz? “Hastaneye
geldiğinizde hastalığınızın tanı ve tedavisinin yeterli, tamamıyla olabilmesi
için aynı arabalardaki kasko sigortası gibi tamamlayıcı sigorta yaptırmak
zorundasınız.” diyorsunuz Sayın Kavuncu. Yani ne diyorsunuz biliyor musunuz? “O
tamamlayıcı sigortayı yaptırmazsanız o zaman ben sizin hastalığınızın yeterince
tanı ve tedavisini yapamam.” İşte, biz bu adaletsizliğe karşı çıkıyoruz. Bu mu
sosyal devlet, bu mu adalet? 
Peki,
bir diğer önemli konu ise kamu hastane birlikleri yani Sayın Sağlık Bakanımız
-ve Cumhurbaşkanımız Sayın Recep Tayyip Erdoğan’ın özlemiyle- diyor ki: “Biz
kamu-özel ortaklığıyla 34 tane şehir hastanesi yapıyoruz.” Ve bize soruyor,
diyor ki: “Sevgili milletvekilleri, 5 yıldızlı otel konforunda hastane istemez
misiniz?” Biz de diyoruz ki: Kesinlikle isteriz Sayın Sağlık Bakanım. Ancak bu
5 yıldızın maliyeti nedir? Önemli olan budur, önemli olan bunun parasıdır çünkü
bu Türk milletinin parasıdır, yetimin hakkı vardır burada. Şimdi, bakın,
sevgili vatandaşlarım, ne yapıyorlar, biliyor musunuz bu özel sektöre bu şehir
hastaneleri için: Devletin arazisini bedavaya veriyorlar, yanlış söylüyorsam
Sayın Sağlık Bakanım düzeltsin. Bu bedava verilen arazi üzerine hastane
yapabilmeleri için bankalardan kredi imkânı veriyorlar ve hazine garantisi
veriyorlar. Daha sonra, hastane bittikten sonra bu hastaneye yüzde 70 doluluk
garantisi getiriyorlar. Ha, bu da yetmiyor, diyorlar ki o özel sektöre: “O hastanenin
etrafındaki arazilere istediğin ticari tesisi yani otopark, kantin, AVM,
restoran, ne kurarsan kur. Buradan gelen parayı da kendin kazan.” Buradan gelen
rantı onlara bırakmamak lazım çünkü burada Türk milletinin, yetimin hakkı
vardır. Bütün bunlar da yetmiyor, devlet ne yapıyor biliyor musunuz Sayın
Sağlık Bakanımız? “Personel desteği bizden.” diyor. Bu da yetmiyor sevgili
vatandaşlarım, tam yirmi beş yıl boyunca, bu özel sektörün kurmuş olduğu şehir
hastanelerine yıllık yüksek kira veriyorlar. Peki, diyeceksiniz ki Sayın
Kavuncu’nun söylemiyle: “Ne kadar canım bunun parası?” Bakın, 2017 yılı bütçe
sunumunda Maliye Bakanı aynen şunu söyledi, dedi ki: “34 hastanenin sabit
yatırım tutarı 27 milyar TL.” Peki, yirmi beş yıl boyunca bu özel sektörün
kurduğu şehir hastanelerinde yaklaşık olarak 130 ile 160 milyar TL para
ödeyeceksiniz.
Peki,
bu yatırımlar daha ucuz olabilir mi? Şimdi, ben Sayın Sağlık Bakanının
memleketinden bir örnek vereyim, Erzurum’dan. Erzurum’a 1.200 yataklı, 7
ameliyathane ve yoğun bakım ünitesi olan bir hastane yapalım. Bunu gelin, tüm
81 ilimize yayalım. Hepsinin maliyeti 2015 yılı rakamıyla ne kadar biliyor
musunuz? 17 milyar TL. Peki, şimdi siz elinizi vicdanınıza koyun ve hep
birlikte bir değerlendirme yapın. 
Bütün
bunlar sonucunda, “Hocam siz değerleri veriyorsunuz fakat hep devletin resmî
rakamlarını verdiniz ama hiç uluslararası rakam vermediniz.” Peki, gelin onları
da verelim. Uygulanan, Sağlıkta Dönüşüm Programı sonucunda, bakın, 187 ülke
arasında sağlık endeksi açısından kaçıncı sıradayız biliyor musunuz? 69’uncu.
Peki, dünyaca tanınan Lancet dergisinin 2015 yılında açıkladığı bir rakamı da
ben size söyleyeyim: Sağlık hizmetlerinin kalitesi Türkiye’de nedir? Hani, hep
övünüyorsunuz ya, vatandaşlarımıza algı operasyonu yapıyorsunuz ya, nedir
biliyor musunuz? 188 ülke arasında, maalesef 103’üncü sıradayız. İşte, bakın,
bu gerçekleri size niçin söylüyorum biliyor musunuz? Bu küresel sermaye
güçleri, bu sağlık sektöründeki büyük payın hepsini almak istiyorlar. Lütfen
gelin, buna birlikte izin vermeyelim. Yoksa, burada Sayın Komisyon Başkanımız
Kavuncu’nun, Sayın Bakanımız Recep Akdağ’ın bir suçu olmayabilir ama buna hep
birlikte izin vermememiz gerekiyor. 
Peki,
sağlık personelimize gelelim. Sağlık personelimiz, ülkemizin her köşesinde
büyük fedakârlıklar içinde hizmet vermeye devam ediyor ama onların özlük
haklarına gelince yani maaşlarında, emeklilik ikramiye ve maaşlarında artışa
gelince susuyorsunuz. “Döner sermayelerini emekli maaşlarına aktaralım.”
diyoruz, yine susuyorsunuz. Biz, Milliyetçi Hareket Partisi olarak sağlık
çalışanlarımızın özlük haklarının artmasına yönelik bir kanun teklifi
hazırladık. Ben, burada, tüm sağlık personelimizin önünde, Sayın Sağlık
Bakanına ve AKP Hükûmetine teklif ediyorum: Gelin, burada, başarıyı artırmak
için bu kanun teklifini birlikte değerlendirelim ve sağlık personelimizin bu
özlük haklarını birlikte artıralım. 
Bir
diğer önerdiğiniz nokta ise yıpranma payı. Biliyorum sağlık çalışanlarım, hep
sizi oyalıyorlar. Ne yapıyorlar biliyor musunuz? İşte, 14 Mart geldiği zaman,
kendi internet sayfalarında “Müjde, sağlıkçılara yıpranma payı.” adı altında
bunu maalesef gösteriyorlar ama ne yapıyorlar biliyor musunuz? Ha bire
oyalıyorlar sizi, yıpranma payını bir türlü getirmiyorlar. Biz, Milliyetçi
Hareket Partisi olarak ne öneriyoruz biliyor musunuz? Kısa ve öz: Her dört yıla
bir yıl yıpranma payı, bu kadar. Buradan, bunu, Sayın Sağlık Bakanımıza da
teklif ediyorum.
Son
olarak, sizlerden, Türk gençleri adına, Milliyetçi Hareket Partisi olarak bir
isteğimiz var: Lütfen, sağlık personeli atamalarında şu taşeron sisteminden
vazgeçin. Şu anda, yaklaşık 350 bin atanamayan yardımcı sağlık personeli var.
Bunlar, zorluk içerisinde okumuş, eğitim almış, donanımlı ve eğitimli
gençlerimiz. Bu gençlerimizin, yeni yapılacak bu şehir hastanelerine, yeni
yapılacak yaşam merkezlerinize -sizin ifadenizle- aile sağlığı merkezlerine ve
il sağlık müdürlüklerinin taşra merkezlerine birer atamasını yapalım. Bu
durumda olan gençlerimize ve ailelerine bir müjde verelim Sayın Bakan. Niçin
bunu söylüyorum biliyor musunuz? Bakın, inanın -size de gelmiştir- maalesef bu
gençlerimiz ve aileleri psikolojik zorluk içerisinde. İnanın, çok büyük kısmı
burada söyleyemeyeceğim durumlara gelmiş durumdalar, her gün benim yanıma
geliyorlar. Buradan sizden istirham ediyorum: Bu yeni yapılacak hastanelere
-bakın- bu eğitimli ve donanımlı gençleri, hem de aralarından istediğiniz,
isterseniz sizin partinizle uyumlu veya sizin ideolojinizi destekleyen
kişileri, yeter ki eğitimli ve donanımlı bu gençlerimizi alalım. Çünkü, geçen
gün bir kardeşimiz bana WhatsApp’tan bir ayakkabısını gönderdi. Ne oldu biliyor
musunuz, o ayakkabının altı nasıl biliyor musunuz Sayın Sağlık Bakanı? Maalesef
delik. Bakın, bu gençlerimizi lütfen atayalım çünkü bunları siz okuttunuz, siz
açtınız bu sağlık meslek liselerini. Bu hemşire kardeşlerim, bu yardımcı sağlık
personellerim, tıbbi sekreterlerim şu anda açıkta bekliyor. Ama, ondan sonra
diyorsunuz ki: “Hemşirelerimiz az, kalite düşük.” İşte gelin, hep birlikte
kaliteyi artıralım. Burada Milliyetçi Hareket Partisi olarak kendi adımıza biz
bir şey istemiyoruz. 
“Peki,
Milliyetçi Hareket Partisi olarak siz ne öneriyorsunuz?” diye sorduğunuz zaman
tek tek sayıyorum. Bir: Tedavi edici hizmetlerden ziyade koruyucu sağlık
hizmetlerine önem vereceksiniz. Bu sayede ne olacak biliyor musunuz? Tedavi
edici hizmetlerdeki yoğunluk azalacak ve sağlık harcamaları azalacak. Birinci
basamak sağlık hizmetlerinin yeniden yapılandırılması olacak yani kalite,
koordinasyon ve hasta mutluluğunun sağlandığı, geliştirilmiş multidisipliner
yani temel röntgen ve laboratuvar tekniklerinin olduğu, örneğin diş
hekimlerinin, psikologların olduğu sağlık merkezleri yapalım. Kültür değişimi
gerçekleştirelim yani yüksek performanslı sağlık sistemleri yapalım. Sağlık
çalışanlarını değersizleştirme politikalarından uzak duralım. Hem hastalarımızı
hem de çalışanlarımızı birlikte mutlu eden, ikisinin birlikte güvenliğini
sağlayan bir sistem ortaya koyalım. İlla performans sistemi uygulayacaksanız,
burada hacim değil, değere önem verin. Hesap verebilir sağlık kurumları
yaratalım. Eğitim, AR-GE çalışmaları ve enformasyon teknolojilerine önem veren
bir Türk sağlık sistemi kuralım. 
İşte,
son olarak şunu söylüyorum ki: Vatandaş ve sağlık çalışanlarını göz ardı eden,
ülke gerçeklerini göz önüne almayan, tüm ilgili tarafların görüşünü ve onayını
almayan hiçbir sağlık sisteminin başarıya ulaşma imkânı yoktur. 
Hepinizi
sevgi ve saygılarımla selamlıyorum. (MHP sıralarından alkışlar) 
BAŞKAN
– Teşekkür ederim Sayın Yurdakul. 
Sayın
Kerestecioğlu’nun İç Tüzük’ün 60’ıncı maddesine göre söz talebi vardır.
Kendisine söz veriyorum. 
Buyurunuz
Sayın Kerestecioğlu. 
V.- AÇIKLAMALAR
1.- İstanbul Milletvekili Filiz Kerestecioğlu Demir’in,
sabaha karşı bazı illerde çok sayıda HDP il ve ilçe başkanının gözaltına
alınmasına, Emniyet görevlilerinin İstanbul il binalarına gelerek duvara yazı
yazmalarına ve devletin işinin intikam almak değil katliamları önlemek olduğuna
ilişkin açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan. 
Dün
sabaha karşı Adana, Mersin, İstanbul, Ankara, Manisa, İzmir, Hakkâri, Urfa,
Antep illerinde çok sayıda il ve ilçe başkanımız gözaltına alındı. 
15
Temmuzdan bu yana, bu ülkede bir darbe hukukunun işlediğini görüyoruz. Dün
İçişleri Bakanı yaşanan elim saldırıdan, katliamdan sonra şöyle bir ifadede
bulunmuş: “Devletin öncelikli işi intikam almaktır.” demiş. Şimdi, devletin
öncelikli işi intikam almak değil, bir yılda 20 patlamayla katliam olan bu
ülkede bu katliamları önlemektir. Devletin önleme sorumluluğu vardır ve kalkıp
da siyasi sorumluluğu başkalarına atmaya çalışarak bundan da kurtulmanın
mümkünü, imkânı yoktur. 
Bu
söylemin kışkırttığı sözde Emniyet görevlileri İstanbul il binamıza girerek
“Geldik, yoktunuz.” yazmışlar duvarlara, bina tarumar edilmiş. Bir partinin,
Türkiye’nin 3’üncü büyük partisinin il binasından söz ediyorum. Böyle bir şey
yapmak kimsenin haddi değildir, bu tamamen hedef şaşırtmaktır. Ülkede kimse
bize yapılan saldırılarla huzur bulmayacaktır. Biz hepimiz ödememiz gereken bir
bedel varsa ödemeye hazırız zaten. Yıllardır bu ülkede, düşünen, düşüncelerini
ifade eden insanlar bedel ödüyor, bizler de öderiz; bu başka bir şey. 
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (İstanbul) – Tamamlayacağım Sayın Başkan.
BAŞKAN
– Tamamlayınız, açıyorum mikrofonunuzu. 
FİLİZ
KERESTECİOĞLU DEMİR (İstanbul) – Ama, binamıza girerek “Geldik, yoktunuz.”
yazmaya hiç kimsenin haddi, hakkı yoktur.
Bu
nedenle, Hükûmetseniz, İçişleri Bakanıysanız -bu naif bir istek olabilir belki
bugünün koşullarında ama demokrasi ve hukuk devleti bunu gerektirir- derhâl, o
binaya giren Emniyet görevlilerinin tespit edilip görevden alınması ya da
haklarında soruşturma açılması gerekir.
Yine
-tamamlıyorum- son bir söz eklemek istiyorum. Bugün, gazeteci İrfan Aktan çok
güzel bir yazı yazmış: “İntikamın intikamının intikamı.” diye. “Kimse artık
ülkede intikam istemiyor ve barış, demokrasi, iyi insanlık veya erdem demek
gerekiyor.” diye yazmış. Bu sesler az duyuluyor ama bu seslerin artması lazım.
Bu ülkede siyasi sorumluluğunuz sizdedir, bizde değildir. Bunların hesabını
vermeniz lazım.
Teşekkür
ederim.
BAŞKAN
– Teşekkür ederim Sayın Kerestecioğlu.
SAĞLIK
BAKANI RECEP AKDAĞ (Erzurum) – Sayın Başkanım…
BAŞKAN
– Sayın Bakan, sayın grup başkan vekillerinin söz talebi var, onlar
konuşsunlar, size söz vereceğim efendim.
Sayın
Bostancı…
2.- Amasya Milletvekili Mehmet Naci Bostancı’nın,
İstanbul Milletvekili Filiz Kerestecioğlu Demir’in yaptığı açıklamasındaki bazı
ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkürler.
Yaşanan
gayriinsani, gayriahlaki -ve başka benzeri bütün sıfatlar hatırlanabilir- terör
eylemi neticesinde bu memleketin çok çeşitli yerlerindeki insanlarımız
hayatlarını kaybetti, gençlerimiz hayatını kaybetti. 
Genel
olarak şiddete karşı çıkmak şeklindeki ifadelerin ötesinde -bu eylemi yapan
failin kendisi belli, esasen, failler bir propaganda unsuru olarak bunu
üstleniyorlar da- doğrudan doğruya, bu ahlaksızca eylemi gerçekleştiren çevreyi
hedef alan ve onların bu durumlarını teşhir eden bir siyasi tavrı, esasen
Türkiye herkesten bekliyor. 
FİLİZ
KERESTECİOĞLU DEMİR (İstanbul) – Ee…
MEHMET
NACİ BOSTANCI (Amasya) - Genellikle HDP’nin bu konulara ilişkin tavrı, genel
bir şiddete karşı olmak bağlamı içerisinde failleri belirsizleştirme şeklinde
anlaşılıyor kamuoyu tarafından. 
FİLİZ
KERESTECİOĞLU DEMİR (İstanbul) – Fail bizim il başkanımız mı?
MEHMET
NACİ BOSTANCI (Amasya) - Oysaki fail belli, fail açık..
FİLİZ
KERESTECİOĞLU DEMİR (İstanbul) – Nasıl bir konuşma bu ya?
MEHMET
NACİ BOSTANCI (Amasya) - …ve doğrudan doğruya faili teşhir etmek, meşru
siyasetteki herkesin boynunun borcudur. Dolayısıyla, beklenti budur.
Diğer
taraftan, devlet intikamcı değildir. Biz bir kabile devleti değiliz. Devlet,
hukuk içerisinde, suçlulara soğukkanlı bir akıl, muhakeme ve referanslar
çerçevesinde davranır ve o şekilde cezalandırır. Bu tür duygular insanlara
aittir. Biz devlet aklıyla davrandık, davranmaya da devam ederiz.
Teşekkür
ediyorum.
NURETTİN
DEMİR (Muğla) – Bu söyleminizi Bakandan bekliyoruz.
BAŞKAN
– Teşekkür ederim Sayın Bostancı.
Sayın
Bakan, buyurunuz.
3.- Sağlık Bakanı Recep Akdağ’ın, İstanbul Milletvekili
Filiz Kerestecioğlu Demir’in yaptığı açıklamasındaki bazı ifadelerine ilişkin
açıklaması
SAĞLIK
BAKANI RECEP AKDAĞ (Erzurum) – Değerli Başkanım, saygıdeğer milletvekilleri;
Sayın Kerestecioğlu “Devletin önleyici çalışma yapması gerekir.” dedi. 
FİLİZ
KERESTECİOĞLU DEMİR (İstanbul) – “Sorumluluğu” dedim.
SAĞLIK
BAKANI RECEP AKDAĞ (Erzurum) – Bu ifade doğrudur. Barış, iyi insanlık, erdemden
de bahsetti. 
Biz
36 polisimizin ve 8 sivilin hayatını kaybettiği çok ağır, kanlı bir saldırıyla
karşı karşıya kaldık ve iki gündür uykusuz bir biçimde Sağlık Bakanı olarak ben
doğrudan doğruya meselenin içindeyim. 
Sayın
Kerestecioğlu’na bir çift lafım var. Lütfen bu çatı altında artık samimi olalım
birbirimize karşı ve mugalata yapmayı bırakalım. Size bir teklifim var, çok
basit bir teklif. Hepimizin yüreğini yakan bu hain saldırıların müsebbibi
belli, PKK terör örgütü. Şu cümleyi Meclis kürsüsünden ifade eder misiniz
-yalnız, lütfen mugalata yapmadan- basit bir cümle: “Alçak terör örgütü PKK’yı
ve destekçilerini lanetliyorum.” Şu cümleyi tekrarlayın, içinizden birisi bir
kere bu cümleyi tekrarlasın, o zaman işler çok kolaylaşacak. Yapamıyorsunuz,
bir kere bile yapmadınız. “Alçak terör örgütü PKK’yı ve destekçilerini
lanetliyorum.” diyeceksiniz, söyleyebilir misiniz?
Teşekkür
ediyorum Sayın Başkan. (AK PARTİ ve MHP sıralarından alkışlar)
BAŞKAN
– Teşekkür ederim Sayın Bakan.
VURAL
KAVUNCU (Kütahya) – Söyleyemezler.
SALİH
CORA (Trabzon) – Söylemezler!
MUSTAFA
ŞÜKRÜ NAZLI (Kütahya) – Şehitlerin müsebbibi bunlar!
VURAL
KAVUNCU (Kütahya) – Söyleyemezler, yan yanalar!
BAŞKAN
- Sayın Kerestecioğlu…
FİLİZ
KERESTECİOĞLU DEMİR (İstanbul) – Sataşmadan söz istiyorum.
BAŞKAN
– Buyurunuz Sayın Kerestecioğlu.
Süreniz
iki dakikadır.
VI.- SATAŞMALARA İLİŞKİN KONUŞMALAR
1.- İstanbul Milletvekili Filiz Kerestecioğlu Demir’in,
Sağlık Bakanı Recep Akdağ’ın yaptığı açıklaması sırasında Halkların Demokratik
Partisine sataşması nedeniyle konuşması
FİLİZ
KERESTECİOĞLU DEMİR (İstanbul) – Şimdi, 1990’ları gördüm, 1980’leri gördüm…
SAĞLIK
BAKANI RECEP AKDAĞ (Erzurum) – Biz de gördük. 
FİLİZ
KERESTECİOĞLU DEMİR (Devamla) –…ve bunu söylemediği için yani sizin çizdiğiniz
çerçevede konuşmadığı için öldürülen insanları gördüm. 
VURAL
KAVUNCU (Kütahya) – PKK hakkında ne düşünüyorsunuz, bir onu söyleyin. Kendi
çizginizle söyleyin, kendi teriminizle söyleyin. 
FİLİZ
KERESTECİOĞLU DEMİR (Devamla) – Gerçekten, yapmak istediğiniz her zaman
aynıydı.
SAĞLIK
BAKANI RECEP AKDAĞ (Erzurum) – Mugalata yapmak için çıktınız oraya, biliyoruz. 
SALİH
CORA (Trabzon) – PKK’yla alakalı ne düşünüyorsunuz?
VURAL
KAVUNCU (Kütahya) – PKK’yla ilgili sen ne düşünüyorsun?
FİLİZ
KERESTECİOĞLU DEMİR (Devamla) – Ben halkıma konuşuyorum, size değil.
BAŞKAN
– Sayın milletvekilleri, lütfen hatibi dinleyiniz efendim, lütfen. 
FİLİZ
KERESTECİOĞLU DEMİR (Devamla) – Yapmak istediğiniz hep aynıydı. Kırk yıldır
“Kınıyor musun, kınamıyor musun? Kınıyor musun, kınamıyor musun?” siyasetiyle…
SALİH
CORA (Trabzon) – Tamam, kınıyor musun?
SAĞLIK
BAKANI RECEP AKDAĞ (Erzurum) – Kınama değil, lanetliyor musunuz?
FİLİZ
KERESTECİOĞLU DEMİR (Devamla) – …ya da “Lanetliyor musun, lanetliyor musun?”
siyasetiyle ülke yönetmeye çalıştınız. 
SALİH
CORA (Trabzon) – PKK hakkında ne düşünüyorsun, söyler misin.
EJDER
AÇIKKAPI (Elâzığ) – Demagoji yapmayın. 
FİLİZ
KERESTECİOĞLU DEMİR (Devamla) – Tahir Elçi böyle öldürüldü. 
SAĞLIK
BAKANI RECEP AKDAĞ (Erzurum) – Bizim yüreğimiz yanıyor. 
VURAL
KAVUNCU (Kütahya) – PKK hakkında ne düşünüyorsun, net olarak onu söyle. 
FİLİZ
KERESTECİOĞLU DEMİR (Devamla) – Başka arkadaşlarımız böyle öldürüldü, aynı
şekilde. 
EJDER
AÇIKKAPI (Elâzığ) – Tamamen demagoji yapıyorsunuz. 
SALİH
CORA (Trabzon) – Polislerimize “şehit” diyebiliyor musunuz?
FİLİZ
KERESTECİOĞLU DEMİR (Devamla) – Bu olay, gerçekten o üstlendiğini söyleyen TAK
tarafından yapılmışsa ben nefretle ve şiddetle kınıyorum.
LEYLA
ŞAHİN USTA (Konya) – Neyi kınıyorsun?
VURAL
KAVUNCU (Kütahya) – Neyi kınıyorsun?
SALİH
CORA (Trabzon) – Neyi kınıyorsunuz, neyi? Kim yaptı bunları?
FİLİZ
KERESTECİOĞLU DEMİR (Devamla) – Bu ülkede bir yılda yirmi katliam oldu diyorum.
Siz morgdaysanız Ankara katliamının ardından ben de morgdaydım. 
VURAL
KAVUNCU (Kütahya) – Cenazelerine gidiyorsunuz. 
FİLİZ
KERESTECİOĞLU DEMİR (Devamla) – Orada küçücük lambaların altında cesetleri
tanımaya çalışıyordu insanlar. 
SAĞLIK
BAKANI RECEP AKDAĞ (Erzurum) – Bir kere de “PKK terör örgütüdür.” deyin, bir
kere de “PKK’yı lanetliyorum.” deyin. Diyemeyeceksiniz!
FİLİZ
KERESTECİOĞLU DEMİR (Devamla) – Sizin konuştuğunuz dilden konuşmak zorunda
değilim ben. 
SALİH
CORA (Trabzon) – Konuşamazsın.
VURAL
KAVUNCU (Kütahya) – Konuşamazsın. 
MUSTAFA
ŞÜKRÜ NAZLI (Kütahya) – Polislerimizi kim şehit etti?
FİLİZ
KERESTECİOĞLU DEMİR (Devamla) – Ben savaşın bitmesini istiyorum bu ülkede. Bu
sadece PKK’yi lanetleyerek olmaz. 
SAĞLIK
BAKANI RECEP AKDAĞ (Erzurum) – Ülkede savaş yok, ülkede PKK terörü var!
FİLİZ
KERESTECİOĞLU DEMİR (Devamla) – Bu, devlet terörünü de aynı zamanda
lanetleyerek olur. 
ORHAN
KARASAYAR (Hatay) – Devlet terör yapmaz. 
FİLİZ
KERESTECİOĞLU DEMİR (Devamla) – Sizin dilinizle konuşmak zorunda değiliz biz;
hiçbir zaman konuşmadık, bundan sonra da konuşmayacağız. Biz her zaman aynı
şeyi söyledik. Barış diliyle konuştuk, barış diliyle konuşacağız. Hayatında
eline ne silah almış ne bir karıncayı incitmiş bir insan olarak ben, sizin
dilinizle, hele sizin cinsiyetçi, militarist, erkek egemen dilinizle asla
konuşmam. 
SALİH
CORA (Trabzon) – Demagoji yapma. 
SAĞLIK
BAKANI RECEP AKDAĞ (Erzurum) – Biz onun adına “demagoji” diyoruz. 
VURAL
KAVUNCU (Kütahya) – Hadi oradan sen de! 
BAŞKAN
– Teşekkür ederim Sayın Kerestecioğlu. 
VURAL
KAVUNCU (Kütahya) – PKK’yı lanetleyemeyene lanet olsun!
SAĞLIK
BAKANI RECEP AKDAĞ (Erzurum) – Söyleyemediniz ve söyleyemeyeceksiniz de.
Söyleyemeyeceksiniz!
FİLİZ
KERESTECİOĞLU DEMİR (İstanbul) – Hedef gösterin, Twitter’dan da yazın,
“Söyleyemedi.” deyin, gelip vursunlar.
IV.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (Devam)
A) SAĞLIK BAKANLIĞI (Devam)
1) Sağlık Bakanlığı 2017 Yılı
Merkezî Yönetim Bütçesi
2) Sağlık Bakanlığı 2015 Yılı
Merkezî Yönetim Kesin Hesabı
B) TÜRKİYE HUDUT VE SAHİLLER
SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller
Sağlık Genel Müdürlüğü 2017 Yılı Merkezî Yönetim Bütçesi
2) Türkiye Hudut ve Sahiller
Sağlık Genel Müdürlüğü 2015 Yılı Merkezî Yönetim Kesin Hesabı
C) TÜRKİYE İLAÇ VE TIBBİ
CİHAZ KURUMU (Devam)
1) Türkiye İlaç ve Tıbbi Cihaz
Kurumu 2017 Yılı Merkezî Yönetim Bütçesi
2) Türkiye İlaç ve Tıbbi Cihaz
Kurumu 2015 Yılı Merkezî Yönetim Kesin Hesabı
Ç) TÜRKİYE KAMU HASTANELERİ
KURUMU (Devam)
1) Türkiye Kamu Hastaneleri
Kurumu 2017 Yılı Merkezî Yönetim Bütçesi
2) Türkiye Kamu Hastaneleri
Kurumu 2015 Yılı Merkezî Yönetim Kesin Hesabı
D) TÜRKİYE HALK SAĞLIĞI
KURUMU (Devam)
1) Türkiye Halk Sağlığı Kurumu
2017 Yılı Merkezî Yönetim Bütçesi
2) Türkiye Halk Sağlığı Kurumu
2015 Yılı Merkezî Yönetim Kesin Hesabı
E) TÜRKİYE SAĞLIK
ENSTİTÜLERİ BAŞKANLIĞI (Devam)
1) Türkiye Sağlık Enstitüleri
Başkanlığı 2017 Yılı Merkezî Yönetim Bütçesi
F) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve Teknoloji
Bakanlığı 2017 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2015 Yılı Merkezî yönetim Kesin Hesabı
G) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli İşletmeleri
Geliştirme ve Destekleme İdaresi Başkanlığı 2017 Yılı Merkezî Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2015 Yılı Merkezî
Yönetim Kesin Hesabı
Ğ) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2017 Yılı Merkezî Yönetim Bütçesi
2) Türk Standartları Enstitüsü
2015 Yılı Merkezî Yönetim Kesin Hesabı
H) TÜRK PATENT ENSTİTÜSÜ (Devam)
1) Türk Patent Enstitüsü 2017
Yılı Merkezî Yönetim Bütçesi
2) Türk Patent Enstitüsü 2015
Yılı Merkezî Yönetim Kesin Hesabı
I) TÜRKİYE BİLİMSEL VE
TEKNOLOJİK ARAŞTIRMA KURUMU (Devam) 
1) Türkiye Bilimsel ve
Teknolojik Araştırma Kurumu 2017 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2015 Yılı Merkezî Yönetim Kesin Hesabı
İ) TÜRKİYE BİLİMLER
AKADEMİSİ (Devam)

1) Türkiye Bilimler Akademisi
2017 Yılı Merkezî Yönetim Bütçesi
2) Türkiye Bilimler Akademisi
2015 Yılı Merkezî Yönetim Kesin Hesabı
J) AVRUPA BİRLİĞİ BAKANLIĞI (Devam)
1) Avrupa Birliği Bakanlığı
2017 Yılı Merkezî Yönetim Bütçesi
2) Avrupa Birliği Bakanlığı
2015 Yılı Merkezî Yönetim Kesin Hesabı
K) TÜRK AKREDİTASYON KURUMU (Devam)
1) Türk Akreditasyon Kurumu
2017 Yılı Merkezî Yönetim Bütçesi
2) Türk Akreditasyon Kurumu
2015 Yılı Merkezî Yönetim Kesin Hesabı
BAŞKAN
– Milliyetçi Hareket Partisi Grubu adına ikinci konuşmacı, Oktay Vural, İzmir
Milletvekili. (MHP sıralarından alkışlar)
VURAL
KAVUNCU (Kütahya) – Kim PKK’yı lanetlemiyorsa lanet olsun ona! 
BAŞKAN
– Sayın milletvekilleri, lütfen efendim, lütfen. 
LEYLA
ŞAHİN USTA (Konya) – Bir tane polis cenazesine gidin de görelim sizi, hadi
bakalım. 
FİLİZ
KERESTECİOĞLU DEMİR (İstanbul) – Sizin yüzünüzden gidemiyorum. 
SALİH
CORA (Trabzon) – Biz canımızı kaybettik. 
FİLİZ
KERESTECİOĞLU DEMİR (İstanbul) – Biz insanımızı kaybetmedik! Kimin insanı?
İnsanları mı ayırıyorsunuz? Dün de söyledim burada, ölüleri ayırmayın artık bu
ülkede. 
BAŞKAN
– Sayın Vural, süreniz yirmi dakikadır. 
LEYLA
ŞAHİN USTA (Konya) – Sen ancak terörist cenazesine gidersin!
VURAL
KAVUNCU (Kütahya) – Bu ülkenin vekili olmaz sizden!
GARO
PAYLAN (İstanbul) – Onlar hepimizin polisi, vatandaşı. Kimi hedef
gösteriyorsunuz?
BAKİ
ŞİMŞEK (Mersin) – Sayın Başkanım, kürsüde hatip var. 
MHP
GRUBU ADINA OKTAY VURAL (İzmir) – Sayın Başkan, değerli milletvekilleri…
BAŞKAN
– Sayın Vural, bir saniye efendim. 
FİLİZ
KERESTECİOĞLU DEMİR (İstanbul) - Dün gördük bu sıralarda, biz gözyaşı döktük
ölen polisler için.
GARO
PAYLAN (İstanbul) – Siz cesetleri ayırıyorsunuz, aramızdaki fark bu.
BAŞKAN
– Sayın Bakan, Sayın Kerestecioğlu, sayın milletvekilleri; lütfen efendim,
lütfen… Sayın Oktay Vural kürsüdedir, kendisini dinleyelim.
Sürenizi
baştan alıyorum Sayın Vural.
Buyurunuz.
OKTAY
VURAL (Devamla) – Sayın Başkan, değerli milletvekilleri; Bilim, Sanayi ve
Teknoloji Bakanlığının 2017 yılı bütçesi üzerinde Milliyetçi Hareket Partisi
Grubu adına söz almış bulunmaktayım. Bu vesileyle hepinizi saygılarımla
selamlıyorum. 
Evet,
bugünlerde acımız çok büyük gerçekten, yüreğimiz yanıyor, milletimizin yüreği
yanıyor. İstanbul’da kalleşlerin saldırısı sonucunda şehit olan polislerimize
ve vatandaşlarımıza yüce Allah’tan rahmet, yaralılara da acil şifa diliyorum.
İnsanlıktan
nasibini almamış bu canilerin yaşattığı acıları ifade etmemize kelimeler
gerçekten yetersiz ancak şunu bütün kalbimle, imanımla ve inancımla ifade
ediyorum ki teröristler asla amaçlarına ulaşamayacaktır. Aziz milletimizin ve
devletimizin, birliğini ve bütünlüğünü, demokrasimizi, hukukumuzu, huzurumuzu
korumaya olan inancı ve kararlılığı yeterli olacaktır. FETÖ darbe girişiminin
yapıldığı 15 Temmuz gecesi bu Parlamentoda oluşan irade Türk milletinin teröre
ve darbelere karşı en büyük güvencesidir. Türk milletinin egemenliğinin yegâne
temsilcisi olan bu Gazi Meclis bu kararlı duruşunu ortaya koymaya devam edecek;
teröristler, bölücüler, taşeronlar, iş birlikçiler, uzantıları hüsrana
uğrayacaktır.
Sayın
Başkan, değerli milletvekilleri; insanoğlunun faaliyetleri sonucu ortaya çıkan
ekonomik, kültürel, siyasal ve benzeri sistemler aynı iç ve dış çevre
değişkenlerinin etkisine tabi olduğundan birbirini etkilemekte ve gelişmelerin
yönünü belirlemektedir. Böyle bir ortamda bir ülkenin hayatta kalabilmesi,
rekabet gücü elde edebilmesi için sistemin tüm iç çevre unsurlarını dikkate
alan bir doğrultuda hareket ederek dış çevreden gelen tehdit ve fırsatları çok
iyi değerlendirmesi gereklidir. Bilim, sanayi, teknoloji meselesini ne
ülkemizdeki diğer faaliyetlerden ne de dünyadaki diğer gelişmelerden ayırmak,
soyut bir şekilde ele almak mümkün değildir. Siyasi kurumların, siyasi çevrenin,
iktisadi sistemin birbirini nasıl etkilediğini ortaya koyan politik ekonomik
değerlendirmeler yapmak ve sonuçlar ortaya koymak kaçınılmazdır. 
Milliyetçi
Hareket Partisinin bilim, teknoloji ve sanayi bakımından politik ekonomik
tercihlerine geçmeden önce, aslında bir durum tespiti yapmak lazım: Neredeyiz?
Bilgi üretiminde, bilimsel çalışmalarda, yüksek teknolojide, sanayimizin ve
ekonomimizin rekabet gücünde neredeyiz diye baktığımızda, maalesef, iç açıcı
bir durumda olmadığımızı görüyoruz.
PISA
testi sonuçlarına göre, öğrencilerimizin bilim, matematik, okuma alanlarında
OECD ortalamasının çok gerisinde olduğu görülmektedir. Öğrencilerimiz, fen,
matematik ve okumada 72 ülke içerisinde 50’nci sırada yer almıştır. 2015
yılında puanlarımız OECD ortalamasının altında olmuş, fende puanımız 2003’te
434’ten 425’e, matematikte 423’ten 420’ye, okumada 441’den 428’e düşmüştür. 
Bilimsel
bilgiye olan inançta da Türkiye, maalesef, OECD ülkelerinin ortalamasının
altındadır. Akademik performansa dayalı üniversite sıralamasının temeli,
bilimsel üretkenlik ve akademik ürünlerin kalitesidir. Dünya üniversiteler
sıralamasında 500 üniversite içerisinde sadece 2 üniversitemiz bulunmaktadır. 
Ticari
amaçlı olarak kullanılmak istenen teknolojiler, dinamik bir süreç içerisinde
araştırma, icat ve geliştirme safhalarından sonra yeni ürün ya da üretim
yöntemi ortaya çıkarırlar. Maalesef, Türkiye'nin, gerek AR-GE harcamaları
açısından gerekse yüksek teknoloji üretimi açısından, yine mukayeseli olarak
bakıldığında iyi bir durumda olmadığı ortaya çıkmıştır.
2002
yılında gayrisafi millî hasılanın binde 53’ü olan AR-GE harcamaları, 2015’te
yüzde 1’e yükselmiştir. Bu olumlu olmakla birlikte, Avrupa Birliği
ortalamasının yarısıdır neredeyse. 
AR-GE
harcamalarının gayrisafi yurt içi hasılaya oranı 2018 yılı için 1,8; 2023 yılı
için yüzde 3 olarak belirlenmiştir, ancak bundan umutlu bir gelecek elde
etmemiz mümkün değildir. Geçmiş on üç yılda sadece binde 48 puan artış gösteren
bu oranın, üç yılda 0,79; sekiz yılda ise 2 puan artış kaydetmesi gerçekçi
değildir.
Ülkemizde,
2003 yılında 5,7 olan yüksek teknoloji ürünlerinin sanayi üretimi içindeki payı
2015 yılında yüzde 4,2 düzeyinde olup, gerilemiştir. 2002 yılında yüzde 6,2
olan yüksek teknoloji ürünlerinin ihracat içindeki payı da 2015 yılında yüzde
3,9’a düşmüştür. 
Türk
sanayisinin ithalata bağımlılığı giderek artmıştır. İmalat sanayisinde 100
dolarlık üretim yapabilmek için 80 dolarlık ithalat yapılmıştır.
Sanayicilerimizin borçlarının toplam varlıkları içindeki payı 2012 yılında
yüzde 52,8 iken 2015 yılında yüzde 60,1’e yükselmiştir. Finansal kesim
dışındaki firmaların varlıkları ile yükümlülükleri yanı sıra net döviz açığı
2002 yılında 6,5 milyar dolar iken bugün 196 milyar dolara çıkmıştır. 
Sanayi
istihdamı millî gelirin yüzde 4 büyüme gösterdiği 2015’te 42 bin kişi
azalmıştır. Tüm dünyada büyümenin motor gücü olan imalat sanayisine dayalı
ihracat yapabilme kapasitesi dikkate alındığında maalesef yine Türkiye iç açıcı
bir durumda değildir. İmalat sanayisinin millî gelir içindeki payı 2002 yılında
yüzde 17,8 iken, 2009’da yüzde 15,2’ye kadar gerilemiş; bugünlerde yüzde 15,6
düzeyindedir. 
Dünya
Rekabet Gücü Endeksi’nde 2016 yılında 55’inci sıradayız, 2015 yılında ise
51’inci sıradaydık. Bu endeks içerisinde yükseköğrenim ve iş başında eğitim 2014’te
50, 2015’te 55, 2016’da 50’nci sıraya gerilemiştir. İnovasyonda ise 2016’da 65,
2015’te 60, 2014’te 56’ncı sıradayız. Teknolojik yeterlilik açısından 60’ıncı
sıradayız. Burada, bakıldığında, gerçekten Dünya Rekabet Gücü Endeksi’nde de
ciddi bir gerilemeye şahit olmaktayız. 
Bütün
bunlar, aslında, bilim, teknoloji ve sanayide rekabet gücü kazanmak için yeni
bir politik ekonomi içinde stratejik bir yaklaşıma ihtiyaç olduğunu ortaya
koymaktadır.
Sayın
milletvekilleri, küreselleşmeyle birlikte değişen uluslararası iktisadi
sistemin en önemli unsurları, müdahaleci ve korumacı devlet politikalarından
vazgeçilmesi, bölgeselleşme, çok uluslu firmalarla dolaysız yabancı sermaye
yatırımları olmuştur. İktisadi sistemin tümünde, özellikle dış ticarette
müdahaleci ve korumacı devlet politikalarından vazgeçilmesi esas olmuştur.
İşte, Milliyetçi Hareket Partisi olarak politik ekonomik tercihler ortaya
koyarken hem küresel hem de millî seviyedeki bu gelişmeleri değerlendirmemiz
gerekiyor. 
Bugün
“küreselleşme” dediğimiz gelişmelerin çok farklı boyutlara doğru geliştiğini
müşahede etmekteyiz. Bilgi, teknoloji, serbest ticaret, dışa açılma, iletişim
teknolojisinin hızlandırdığı bu sürecin devlet ve millet anlayışlarını dahi
değiştireceği ileri sürülmüştü. Sınırlar yok olacaktı, millî kimlik yok
olacaktı, millet kavramı yerine etnik kimlik ve yerelleşme söz konusu olacaktı.
Neoliberalizmin ortaya koyduğu uluslararası düzen, tek pazarların oluştuğu bir
düzen. Piyasa devletinde, piyasaya müdahale edilmediğinde “görünmez el”de
piyasa çalışacak, ekonomik büyüme kendiliğinden oluşacaktı. 
Nobel
Ekonomi Ödülü’nün sahibi Stiglitz, piyasaların çalışmadığı bir ortam olduğunu
ve hükûmetlerin muhakkak burada bir rolü olması gerektiğini ifade ederek
neoliberalizmin sona erdiğini göstermektedir. Bütün bu süreç içerisinde,
özelleştirme politikaları, borçlanma politikaları, ithalat politikaları,
yabancılaştırma –bankaların, stratejik sektörlerinin yabancılaştırılması-
sermaye kontrollerinin kaldırılması, sıcak para politikası, dolarizasyon,
devletin düzenleyici rolünün azaltılması, aslında, neoliberal ekonominin
tercihleriyle Türk ekonomisini de derinden etkilemiştir. Bu süreçlerden sonra,
önümüzdeki tablo, nerede olduğumuzu ortaya koyuyor. Şu anda, artık
neoliberalizmin yok olacağının öngörüldüğü dünyada, sınırların, devletlerin ve
milletlerin varlığı, millî ekonomi gerçeğiyle karşı karşıyayız.
Amerika
Birleşik Devletleri’ndeki gelişmeler, İngiltere’nin Avrupa Birliğinden çıkma
süreci, Avrupa’da yapılan tartışmalar, öte yandan, kapitalizmin odağına aldığı
bireysel menfaat ve kâr maksimizasyonunun değer üretmediği, bu bakımdan da
toplumsal bir refah fonksiyonu oluşturmakta âciz kaldığı görülmüştür.
Kapitalizm ve neoliberalizm politikaları krizdedir. Fertlerin bireysel
menfaatleriyle etkinlik alanı sağlanması, ancak ve ancak toplumsal bir refah
fonksiyonu içinde mümkün olmaktadır. Sırf “benden” diye övülecek, dara
düştüğünde kurtarılacak, bir halta yaramaz malları satın alacak, silahla
donatılacak stratejik ortaklar yok artık. İkili ilişkilerin, çırılçıplak millî
çıkarların ön plana geçtiği bir yeni dünya düzeni bu. Millî çıkarların,
millî hesapların ve milliyetçiliğin dünyasıyla karşı karşıyayız. İçinde
bulunduğumuz küreselleşme çağında bizleri bekleyen sınav, kimlik, vatan, millet
olma duygusunu korumak ile küresel sistem içerisinde ayakta kalmayı sağlayacak
şeyleri yapmak arasında sağlıklı bir dengeyi ortaya koymaktır. 
Sayın
milletvekilleri, çağlar boyunca yürütülen ekonomi politikalarının en büyük
hedefi güç kazanmak ve refahı sağlamak olmuştur. Bir devletin güçlü devlet olup
olmayacağı, milletin ekonomik faaliyet alanında kullanmakta olduğu teknoloji
seviyesine, milletin kendi teknolojik imkânlarıyla anında ortaya çıkarabileceği
askerî kapasitesine, ülkenin siyasal, ekonomik politikalarının ve toplumsal
kurumların durumu ile uluslararası diplomatik sahadaki gücüne bağlı olmuştur. 
Üçüncü
binyıla damga vuran en önemli gelişmeler bilgi teknolojisinde meydana
gelmektedir. Bilgi çağı olarak değerlendirilecek önümüzdeki binyılın kalkınma
politikalarında önemli değişikliklerin meydana gelmesine yol açacağı açık bir
gerçektir. İkili bir güç yapılanması yerine üçlü bir yapı oluşmaktadır. Bilgiye
hâkim olan ülkeler en üstte, sanayileşmiş ülkeler ortada, tarım ülkeleri en
altta yer alacaktır. Bilginin dolaşımını ve ulaşımını son derece kolaylaştıran
teknolojiler sayesinde ülkelerin güçlü ülkeler sıralamasında en üste çıkma
umutları daha fazla olacaktır. Bu umutları gerçekleştirmek için bilgiyi
kullanmak ve yeni bilgi üretmek gerekiyor. Toplumsal değişimin klasik araçları
arasında yer alan ekonomi, medya, uluslararası ilişkiler ve siyaset, çok önemli
bir kavram hâline gelen “bilgi” etrafında yoğunlaşmaya başlamışlardır. Bu
nedenle, bilgiyi hayatın merkezine yerleştiren, onu büyüten toplumlar milletler
camiasının yol göstericileri olacaktır. Yeni toplumun temel ekonomik kaynağı,
Sanayi Devrimi’nin üretim araçlarından sermaye, emek ve doğal kaynaklar değil,
bilgidir. Zihinsel faaliyet olmadan ekonomide katma değer ve servet
oluşturulamaz. Bilgi toplumunun özü bilgili insandır. İyi eğitim almış
insanların sayısal çoğunluğu milletlerin göreceli zenginliği için şarttır ama
yeterli değildir. Önemli olan, çağdaş üretim için gerekli bilgi ve becerilere,
teknolojik, kurumsal ve kültürel alt-üstyapıya, uluslararası rekabet edebilecek
güçte firmalara ve mali güce sahip olmaktır. 
Gelecekle
ilgili öngörülerde teknoloji son derece kritik bir öneme sahip olmaktadır.
Teknolojik gelişmenin ülkelere, topluma ve insana olan etkileri uzun vadeli
öngörülerle ortaya çıkmıştır. Bu öngörülere göre, teknolojik gelişmelerden
herkesin eşit bir şekilde faydalanmayacak olmasına karşılık, teknolojinin hızlı
ve küresel dağılımı devam edecektir.
Teknolojik
beyin gücü iki yolla sürecektir: Gelişmekte olan bazı ülkelerde teknolojik
yönden bilgi sahibi olan iş gücü oranının artması. Şirketlerin ileri teknoloji
faaliyetlerini artırması. 
Bilim
ve teknolojideki gelişmelerin ortaya koyacağı yeni teknoloji uygulamaları,
insanın sahip olduğu bilgiyi ve bizatihi insanın kendisiyle ilgili gelişmeleri
hızlandıracaktır. Bilgi çağına geldiğimiz bu dönemde artık dünya dördüncü
sanayi devrimiyle karşı karşıyadır. Birinci sanayi devrimi su ve buhara, ikinci
sanayi devrimi kitlesel üretim için elektriğe, üçüncü sanayi devrimi elektronik
ve enformasyon teknolojilerine dayanmaktaydı. Dördüncü sanayi devrimi ise
fiziksel, dijital ve biyolojik alanlarda teknolojik füzyonlara dayanıyor.
Nanoteknoloji, üç boyutlu yazıcı, robot teknolojisi dördüncü sanayi devriminin
açıkçası unsurları hâline gelmiştir. 
Gelecekte
ortaya çıkacak teknolojik eğilimler, nanoteknoloji ile biyoloji ve materyal
teknolojilerinin birleşmesiyle hayatın tüm yönlerini değiştirebilecektir. Uyum
sağlayan ülkeler için teknoloji büyük bir fırsattır. Yeni teknolojiyi benimseyebilen,
uygulayabilen ülkeler daha fazla fayda elde edecek, diğerlerine nazaran ülkeler
arasındaki uçurum daha da genişleyebilecektir.
İnsani
ve ahlaki bakış açısıyla, insanların iyiliği için fikrî mülkiyet haklarından
insanların daha fazla faydalanması yönünde bir baskı oluşması beklenmelidir.
Hassas teknolojilerin kontrol edilmesi ve yasaklanması konusunda ciddi
sorunlarla karşılaşılacak, aynı teknolojiyle günlük bir dizi uygulamaya yönelik
geliştirilen ürün ve araçların kontrolü daha zor hâle gelecektir. Bilginin
gizli kalması, biyolojik madde araştırması ve biyometrik araçlar gibi
teknolojik alanda ortaya çıkan etik uygulamalar, uluslararası ticaret
politikası ve dış ilişkilerde ortaya çıkan önemli bir faktör olacaktır.
Önümüzdeki dönemde, 2020’lerde büyüme merkezleri, teknolojik gelişmeleri ve
değişimi sağlayan insan sermayesinden elde ettikleri kazanımlara bağlı
olacaktır. Bilim ve teknolojik gelişme ve değişimi sağlayan insan sermayesi
rekabet gücünün ve büyümenin temelini teşkil edecektir. 
Dördüncü
sanayi devriminin yaşandığı bu çağda eğitim artık dört boyutlu hâle gelmiştir.
İnsanımızı eğitirken bilgi sahibi olmak, kabiliyetlerini ortaya çıkartmak, aynı
zamanda bir karakter sahibi olması kadar bu büyük meta gelişimleri kavrayacak
ve adapte edebilecek bir mahiyette bir eğitim sistemine Türkiye'nin ve dünyanın
ihtiyacı olmaktadır. 
Rekabetin
küreselleşmesi, milletlerin önemini azaltmak yerine daha da artırmaktadır.
Milletler arasında kültür ve karakterdeki farklılıklar, küresel rekabetin yok
edebileceği hususlar olmak yerine rekabet gücü kazanmanın iç dinamiklerini
oluşturmaktadır. 
Sayın
Başkan, değerli milletvekilleri; bilim ve teknoloji stratejik bir öneme
sahiptir. Sanayi toplumunun yakıtı paraydı, bilgi toplumunda yakıt da güç de
bilgidir. Dünya, artık, emek yoğun, malzeme yoğun, enerji yoğun değil, bilgi
yoğun olmaktadır. Bilim ve teknolojideki gelişmeler milletlerin rekabet gücünü,
refah seviyesini ve yaşam kalitesini doğrudan belirleyebilmektedir. 
Sayın
milletvekilleri, milletlerin sürdürülebilir rekabetçi üstünlükleri muhafaza
edebilmesindeki temel faktör verimlilik ve teknolojidir. 21’inci yüzyılın
rekabet yapısı ve boyutları doğrudan veya dolaylı biçimlerde verimlilik ve
teknolojik faktörlerin belirleyiciliği noktasında buluşmakta, ekonomik
gelişmenin, üretim yapısının ve ihracat sektörünün rekabetçi üstünlüklerinin bu
olgu tarafından şekillendirileceğini ifade etmektedir. 
Makro
ekonomik açıdan millî rekabet gücünün kazanılması, milletin sahip olduğu
kaynakların verimli kullanılmasına bağlıdır. Rekabet gücünün en anlamlı
kavramsal açıklaması “millî verimlilik”tir. Verimlilik artışı, toplumsal ve
şirket düzeyinde gelişmeyi gösteren en önemli olgudur. Soyut ve genel
verimlilik artışı, ülkelerin zenginliğinin bir açıklamasıdır. Teknolojik
yeniliklerin uzun dönem toplumsal ve bireysel refah artışının kaynağı olduğu
dikkate alındığında, bunu sağlayan insanın zihinsel emeği kritik bir öneme
sahiptir. Rekabetin esasının bilgiye ve bilginin kullanılmasına kaydığı bir
ortamda milletin rolü daha da artmıştır. Millî değerlerdeki farklılık, kültür,
ekonomik yapılar, kurumlar, tarih, hepsi rekabet gücüne katkı yapar. Bu
bakımdan, politik ekonominin bu değerleri dikkate alması gerekir. Bunları inkâr
ederek rekabet gücü kazanılmaz. Dünya, bir milletler mücadelesidir. Bu
mücadelede hedefe ulaşabilmek için güçlü, her bakımdan kuvvetli bir millet
olmak gerekiyor. Bu itibarla rekabet gücünü hedeflemeyen bir politik ekonominin
bu mücadelede başarılı olması mümkün değildir. 
Bilgi,
bilim ve teknolojide geriliğin sebebi olarak zaman zaman dinî inançların etkili
olduğu iddia edilmiştir. Din ile ekonomik gelişme arasında illiyet bağı
olduğuna dair kabulle Protestanlık’ın ekonomik gelişmenin ajanı, İslam'ın ise
önleyicisi olduğunu ifade eden Neoweberyan görüşlerle iktisadi gelişmemiz
sorgulanmıştır. Oysa İslam'da bilgi teorisi sadece dinî ve ahlaki bilgiyle
değil, genel bilgiyle de mezcedilmiştir. Bilgi, araştırma ve incelemenin
eseridir. Hakikate ulaşma yolunda insan, duyularını ve aklını kullanmak, dış
dünya ve kendi nefsi üzerinde devamlı düşünüp araştırmak ve incelemek suretiyle
bilgi sahibi olabilir. Eşyanın hakikati ve dış dünya arızi ve hayalî değildir.
Bilgi, İslam düşüncesinde, Allah'a kâinatın delalet etmesini sağlar.
Büyük
bir medeniyet anlayışını insanlığa sunmuş olan Türk milletinin tarih sahnesinde
var olmasını sağlayan unsurlarda da bilim büyük bir pay sahibidir. Nobel Kimya
Ödülü sahibi Aziz Sancar'ın dediği gibi, bilgiyi içselleştirmek,
gelenekselleştirmek gereklidir. Bunun içinde inançlarımız, tarihimiz ve
kültürümüz bizim itici gücümüzdür.
Milliyetçi
politik ekonomi tercihlerinin temel dayanakları, medeniyet anlayışımızın
temelleri, küresel öngörüler, gelişmeler ve güçlü millet, güçlü devlet olma
ülkümüzdür.
Milliyetçi
Hareket Partisinin bilim ve teknoloji stratejisi, bilim-teknoloji-yenilik-üretim
arasındaki etkileşimi dikkate alan bütüncül bir anlayışa dayanmaktadır. Bu
bakımdan parti programında bilim ve teknolojiye özel önem verilmiş ve ilgili
olduğu her alanda atıflar yapılmıştır. Geçmişten geleceğe mevcudiyetimizi
taşımamız için ileri teknolojiye ve güçlü bir ekonomiye sahip olmamız
önceliklendirilmiş, bilim ve teknoloji temel ilkelerimiz içine alınmış, bilim
ve teknolojiye egemen olmamız ve yeni teknoloji üretim kapasitelerini
geliştirmemiz hedeflenmiştir. Bu çerçevede, bilim ve bilim adamına önem veren
politikayla bilgili insanların yetiştirildiği bir eğitim sistemi esas
alınmıştır.
Bu
çerçevede, Milliyetçi Hareket Partisi, bilim, teknoloji ve sanayi genel
stratejisinde 6 stratejik amaçla bu amaçlara ulaşmak için politikalar benimsemiştir.
Milliyetçiliği odağına almış Milliyetçi Hareket Partisinin politik ekonomi
tercihlerine dayalı olarak uygulanacak bilim, teknoloji, sanayi stratejisi
sonucunda yüksek teknoloji, yenilenmiş teknolojik altyapı, istihdam, refah,
kalite ve rekabet gücünde artma olacaktır.
Huzurlarınıza
sunulan 2017 yılı Bilim, Sanayi ve Teknoloji Bakanlığı bütçesinin bütün
milletimize hayırlı sonuçlar getirmesini diliyorum. Sayın Bakan ve çalışma
arkadaşlarına başarılar diliyorum. 
(Mikrofon
otomatik cihaz tarafından kapatıldı) 
OKTAY
VURAL (Devamla) – Bütçe görüşmelerine gerek Komisyon gerek Genel Kurulda
katkılarda bulunan milletvekillerimizi ve yüce heyetimizi saygıyla
selamlıyorum. (MHP ve AK PARTİ sıralarından alkışlar)
BAŞKAN
– Teşekkür ederim Sayın Vural.
Milliyetçi
Hareket Partisi Grubu adına üçüncü konuşmacı Mehmet Necmettin Ahrazoğlu, Hatay
Milletvekili.
Buyurunuz
Sayın Ahrazoğlu. (MHP sıralarından alkışlar) 
Sayın
Ahrazoğlu, konuşma süreniz on üç dakikadır.
MHP
GRUBU ADINA MEHMET NECMETTİN AHRAZOĞLU (Hatay) –Sayın Başkan, değerli
milletvekilleri; 2017 Yılı Merkezi Yönetim Bütçesi Kanunu Tasarısı’nda yer alan
Küçük ve Orta Ölçekli Sanayileri Geliştirme İdaresi Başkanlığı, Türk
Standartları Enstitüsü ve Türk Patent Enstitüsü kurumlarının bütçeleri hakkında
Milliyetçi Hareket Partisi Grubu adına söz almış bulunuyorum, yüce heyetinizi
saygıyla selamlıyorum.
Değerli
milletvekilleri, Türkiye ekonomisi gün geçtikçe emsal ülkelerden negatif yönde
uzaklaşmaya başlamıştır. Ekonomi politikalarında rant temelli yaklaşım, üretimden
uzaklaşma, işsizlik, enflasyon, artan borçluluk, yolsuzluklar, öngörülebilir
bir hukuk ve adalet düzeninin olmaması ekonomik gelişmeleri olumsuz
etkilemektedir. 
2017
bütçesi de iç ve dış borçlarda tehlike çanlarının çaldığı, borç faizi
ödemelerinin arttığı, kamu istihdamında daralmaların olduğu, yatırımlarda
azalma, eğitim ve sağlık gibi temel sosyal alanlarda yaşanan ticarileştirme ve
piyasalaştırma uygulamalarının yaşandığı, vergi adaletsizliğinin, gelir
dağılımının daha da bozulduğu bir ortamda bu sorunları çözmekten çok uzaktır.
Türkiye ekonomisinin yapısal sorunlarına çözüm getirecek bir yaklaşım
içermemektedir. Kaynak ve harcama dengesini kuramayan, sağlıklı ve stratejik
öncelikleri bulunmayan, bu nedenle de üretken olmayan alanlara kaynak tahsis
eden, sürdürülebilir nitelikli büyümeyi teşvik etmeyen, istihdamı artırmayan,
tasarruf ortamını büyütemeyen bir bütçe niteliğindedir.
Değerli
milletvekilleri, uzun süredir devam eden başarısız ekonomi politikaları
ülkemizi uzun ve orta vadeli hedeflerinden hızla uzaklaştırmıştır. Ülkemiz
adına önümüzdeki yıllarda ekonomik açıdan büyüme hızı, kişi başına düşen gelir,
ihracat, işsizlik oranı gibi temel makro hedefleri gösteren kalkınma planı,
orta vadeli program ve orta vadeli mali plan artık kamuoyuna heyecan
vermemektedir. Ortaya konulan hedefler gerçekleşmemekte, her yıl olumsuz yönde
revize edilen rakamlar güvensizlik yaratmaktadır. Genç işsizlerin oranının
yüzde 19,3 olduğu bir ülkede geleceğe umutla bakmanın mümkün olmadığı açıkça
görülmektedir. Onuncu Kalkınma Planı hedeflerinin çok gerisinde kalınmış, 2023
hedefleri ulaşılması mümkün olmayan hedefler hâline gelmiştir. Bütün bu
ekonomik kötüleşmenin temelinde Türkiye’nin meselelerinin iyi tanımlanmaması,
günübirlik politikalarla işlerin yürütülmeye çalışılması, ekonominin ihtiyaç
duyduğu reformların sürekli ertelenmesi yatmaktadır. Geçen yıl yapmış olduğum
bütçe konuşmasında çizdiğim tablonun daha da gerisine gidilmiştir. Bu da,
hükûmetin her geçen gün daha kötüye giden gidişata çözüm bulmaktan uzak olduğunu,
iyileştirmeye yönelik stratejiler belirleyemediğinin açık göstergesidir.
Ülkemizin
kalkınması ve milletimizin hak ettiği refah seviyesine ulaşması için,
günübirlik politikalarla ekonomiye yön vermekten vazgeçilmelidir. Bugün yastık
altındaki dolarları bozduralım, yarın altınları; ertesi güne bozduracak neyimiz
kalacak? Hükûmetin iş başına gelir gelmez yaptığı ilk iş, devletin elindeki
kamu mallarını satmak, zararına özelleştirmeler yaparak birilerine rant
sağlamak oldu. Daha bu milletin hakkı olup da satamadığınız neyi kalmıştır? 
Tüm
bu ekonomik olumsuzlukların yanı sıra ikaz ve önerilerimize rağmen, “Anaların
gözyaşı akmasın.” gibi kutsal bir anlayışın arkasına sığınarak çeşitli
sıfatlarla başlatılan, “barış süreci” denilen ihanet sürecinin sonucu yalnız
2016 yılında 20 defa çeşitli şehirlerimizde bombalar patlatılmış, yüzlerce
canımız katledilmiştir. 15 Temmuz gibi hain bir kalkışma ve istilayla ülkemiz
karşı karşıya kalmıştır.
Şimdi
sormak gerekir;
Terörle
ve teröristle müzakere olmaz, mücadele olur dediğimizde ne yaptınız? 
Oslo
görüşmelerinde yapılanın yanlış olduğunu söylediğimizde “Vali ve askere
‘Teröristi görmezden geliniz.’ diye biz talimat verdik.” dediniz ancak sonucu
göremediniz. 
Habur’da
kurduğunuz çadır mahkemeleriyle neyi amaçladınız? 
“Ne
istediler de vermedik.” dediğinizde acaba neleri verdiniz?
Daha
birçok ihmal, dalalet ve öngörüsüzlük içerisinde oldunuz.
Burada
Gazi Mustafa Kemal Atatürk'ün Türk Gençliğine Hitabesi’nden bir bölüm
okuyacağım: “Ey Türk istikbalinin evlâdı! İşte, bu ahval ve şerâit içinde dahi,
vazifen; Türk İstiklâl ve Cumhuriyetini kurtarmaktır! Muhtaç olduğun kudret,
damarlarındaki asil kanda mevcuttur!” ifadesinin bilincinde olarak Milliyetçi
Hareket Partisi, önce ülkem ve milletim demektedir.
Değerli
milletvekilleri, geçen yıl Milliyetçi Hareket Partisi olarak “KOSGEB'den
değişime ve gelişime uyum sağlayabilen, girişimcilik kapasitesi yüksek,
uluslararası rekabet gücüne sahip, kurumsal yönetim anlayışını benimsemiş
KOBİ'leri Türk ekonomisinin temel dinamiği hâline getirmesini bekliyoruz.”
demiş, eleman alımındaki haksızlıklardan, verilen desteklerdeki
uygunsuzluklardan bahsetmiştik. Bugün KOSGEB’in çok daha kötü durumda olduğu
Sayıştay raporlarıyla ortadadır. 
KOSGEB
Başkanlığı tarafından 2015 yılı içerisinde destek pozisyonlarında boş bulunan
78 adet kadro için atama yapılmış olup ve bu atama ve personel alım işlemi, boş
kadrolar ilan edilmeden yapılmış ve bu kadrolara başvuru yapan 78 kişinin
tamamının açıktan ataması yapılmıştır.
Buna
göre, bahsedilen atama süreci, insan kaynakları yönetiminin temel unsurları
olan devlet personel rejiminin adil, ayrımcılığa yol açmayan, kolay ve ihtiyacı
karşılayan başvuru yönetimlerine sahip olması ve sınav sürecinin güven verecek
şekilde ilgililere açık olması ilkelerine uygun olarak yürütülmemiştir.
Bunun
ardından kamu kurumlarında siyasi yapılanmaya gidilmediğini söyleyebilir miyiz?
Eleman alımı bir yana, KOSGEB’de 10 daire başkanlığı bulunmasına rağmen 12
daire başkanı ataması yapılmıştır. Boşuna eskiler “Beterin de beteri var.”
dememiş. Daire başkanlığı sayısından daha çok daire başkanı atanması ve bazı
daire başkanlıklarında 2 adet daire başkanının görevlendirilmesi hem 5018
sayılı Kanun’un mali sorumluluk ve iç kontrol sistemine ilişkin hükümlerine hem
de kamu mali yönetim yapısında öngörülen hiyerarşik örgütlenme sistemine
aykırıdır. Ama zihniyet farklı, “Benden olsun da kanuna aykırı olsun.” Evet,
“Benden olsun.” dedikleriniz de maalesef -özellikle KOSGEB’de- FETÖ’cü
çıkmıştır. Yapılan yolsuzluk ve usulsüzlüklerden de bunlar sorumlu tutulmuş
ancak onlara haksız kadro açanlara bir şey olmamıştır. 
Bu
kurumda, ülkücü personellere kıyımlar yapılmış ve mobbing uygulanmıştır.
“Benden olsun.” anlayışının sonucunda da, 15 Temmuzda Türk milleti olarak hep
birlikte gördük, yüce Türk milletinin dirayeti sayesinde büyük bir felaketin
eşiğinden dönülmüştür.
KOSGEB’in
maceraları bunlarla da bitmiyor. Proje desteklerinin yerinde tespit yapılmadan,
yalnızca sunulan belgelerle verilmesi, destek ödemesi öncesinde mevcut duruma
yönelik sorgulamaların yapılmaması gibi örnekleri çoğaltabiliriz.
Değerli
milletvekilleri, benzer durumların olduğu bir diğer kurum da Türk Standartları
Enstitüsüdür. Sayın Bakanım, Komisyondaki sunumda standardizasyon ve
belgelendirme alanlarındaki başarılarından bahsettiğiniz kurum için maalesef
Sayıştay raporları öyle söylemiyor. 
Geçen
yılki bütçe görüşmelerinde, kurum içindeki farklı ücret politikalarının
personel barışını bozduğundan, gerekli düzenlemelerin ivedi yapılmasını
vurgulamıştık. Haksız makam ve atamaların kurum performansını olumsuz yönde
etkilediğinden bahisle liyakatin önemini bir kez daha anlatmıştık. O günden
bugüne hizmet performans kriterlerinde iyileşme sağlanamadığı gibi, kurumun
itibarı da oldukça zedelenmiştir. Aynı alanda hizmet yarışında oldukları
yabancı belgelendirme kuruluşları Türkiye’deki pazar paylarını artırırken, TSE
yabancı bir iki belgelendirme şirketiyle yaptığı gözetim protokolünü başarı
gibi göstermektedir.
2010
yılında Muallimköy Teknoloji Geliştirme Bölgesi Yönetici AŞ ile imzalanan
protokolde TSE'nin, şirketin yüzde 20 oranında hissesine sahip kurucu ortak
olarak yer alması kararlaştırılmış, şirketin daha sonra, sermayesini artırması
sonucu TSE'nin ortaklık payı yüzde 2'ye inmiştir. Türkiye’de kendi parasını
kaybeden bir kurum hâline gelen TSE elindekine sahip çıkamamaktadır. Bu sermaye
artırımı sırasında TSE yöneticileri ne yaptı? Kârsız bir yatırımsa neden baştan
para aktararak kurucu ortak oldu? Bu para aktarılırken kime, neye hizmet
edilmiştir? Madem kurumda bu kadar çok para var da neden Türkiye Büyük Millet
Meclisinde 18 Ağustos 2016 tarihinde görüşülen 411 sıra sayılı Kanun
Tasarısı’nın 42’nci maddesinde yapılan düzenlemeyle TSE, 1991 yılındaki İkraz
Anlaşması’ndan doğan hazine alacaklarının terkini Meclisin onayına sunmuştur? 
TSE’nin
bir de “ICAS” diye “Uluslararası Uygunluk Değerlendirme Servisi Anonim Şirketi”
adında bir şirketi var. Şirketin Genel Müdürü, yöneticileri, personeli mevcut
ancak ne iş yaptıkları meçhul. Bugüne kadar ne hizmet üretti, ne kadar para
kazandı, bilen yok; en azından Sayıştay raporlarında belirtilmemiş. Şirketin
tamamı TSE'ye ait ve kayıtlı sermayesi 100 milyon Türk lirasıdır. İlk etapta
ödenen sermaye 25 milyon TL’dir. TSE bu sene yine bu şirkete 75 milyon sermaye
aktaracak. Bu sermaye nasıl aktarılacak? TSE bu aktarım sonrasında kendi
personeline nasıl maaş ödeyecek? Bunları da sanırım ileriki dönemlerde bir
başka torba kanun içerisinde çözmeye çalışacağız.
Geçen
sene de bahsetmiş olduğum Otomotiv Test Merkeziyle ilgili her sene bütçe
belirlenip bir miktar para aktarılmaktadır ancak bir arpa boyu da yol
alınamamıştır. Birimleri kurdunuz, amirleri atadınız, personel görevlendirdiniz
yani un var, şeker var, yağ var ama maalesef helva yapmayı bilmeyenleri göreve
getirdiniz. On beş yıldır görevden aldığınız konusunda uzman olmuş, yetişmiş,
liyakatli ülkücü bürokratlara söyleyelim, onlara ne yapmaları gerektiğini tarif
versinler. Ayrıca TSE elindeki yetişmiş personeli iyi değerlendiremez, atıl
durumda tutarken yeniden personel alımına çıkması da manidardır. 
Değerli
milletvekilleri, Sayıştay raporlarıyla Türk Patent Enstitüsünün çok dikkatsiz
ve düzensiz bir muhasebeleştirme faaliyetinin olduğu tespit edilmiş, mali bilgi
ve yönetim bilgisinin zamanında ve güvenilir olarak üretilmesini sağlayacak bir
kontrol sisteminin bulunmadığından bahsedilmektedir. Türkiye Büyük Millet
Meclisi Sanayi Komisyonunda büyük bir özveriyle 200 maddeye yakın yeni kanun
taslağıyla Türk Patent Enstitüsünün yeniden yapılandırılması hedeflenmiş,
faaliyetlerinde uluslararası mevzuatla birliktelik sağlanması amacıyla
çalışılmıştır. Çalışmanın etkin ve verimli yürütülmesini teminen muhalefet
partileri olarak Milliyetçi Hareket Partisi ve Cumhuriyet Halk Partisi ile AKP
temsilcilerinden bir alt komisyon kurularak çalışmalar yapılmış ve nihai şekli
verilmiştir. 
(Mikrofon
otomatik cihaz tarafından kapatıldı)
MEHMET
NECMETTİN AHRAZOĞLU (Devamla) - Ancak bu kanun tasarısı Meclis gündemine bugüne
kadar getirilememiştir. Umarım ki bu kanunun yasalaşmasıyla Türk Patent
Enstitüsü kuruluş amacına uygun olarak layık olduğu yerlere getirilebilir.
Değerli
Milletvekilleri; 2017 bütçesinin ülkemize ve milletimize hayırlı uğurlu
olmasını temenni ediyor, yüce Türk milletini ve Gazi Meclisi saygıyla
selamlıyorum. (MHP sıralarından alkışlar)
BAŞKAN
– Teşekkür ederim Sayın Ahrazoğlu.
Şimdi
konuşma sırası Erzurum Milletvekili Kamil Aydın’da.
Buyurunuz
Sayın Aydın. (MHP sıralarından alkışlar)
MHP
GRUBU ADINA KAMİL AYDIN (Erzurum) - Sayın Başkan, çok kıymetli milletvekilleri;
hepinizi saygıyla selamlıyorum. 
Ben
de Milliyetçi Hareket Partisi adına iki güzide kurumumuz olan TÜBA ve TÜBİTAK
hakkında düşüncelerimi ifade edeceğim. 
Ona
geçmeden önce, önceki gece Beşiktaş’taki hain saldırıdan dolayı, bugün sayısı
38’i polis, 6’sı sivil vatandaş olmak üzere 44’e çıkan bir can kaybımız söz
konusu. Yüreğimiz yanıyor, içimiz kanıyor. Allah’tan rahmet diliyoruz.
Elimizden fazla bir şey gelmiyor ama vicdanımız rahat değil. 
Değerli
milletvekilleri, bakın, terör ya da daha şiddetli, daha büyüğü, uluslararasına
dönüşmüş hâli savaş; inanın söylem olarak savaş ya da terör ya da saldırı adı
altında gelmez. Bunlar, aynen elma şekerine kamufle edilmiş zehirvaridir.
Bunlar hep çok naif kelimelerle süslenir. Terör de öyledir savaşlar da öyledir.
Barış gibi, demokrasi gibi, insan hakkı gibi, kardeşlik gibi, eşitlik gibi
böyle olumlaması yüksek kelimeler içerisine kamufle edilir ve öyle sunulur. 
Tipik
bir örnek isterseniz, hep beraber tanıklık ettiğimiz için yakın tarihten bir
örnek vereyim: Orta Doğu’da son olanları, bırakın yüz yıl öncesini, şu son on
yılda yaşadıklarımıza dikkatinizi çekiyorum. Bir domino taşı etkisiyle, bir
özgürleştirme projesiydi. O dönemin ABD Başkanının ifadesi: “Biz Irak’ı
özgürleştirmeye geldik.” Yıl 1991. Özgürleştirmeye geldiler ama kan, gözyaşı,
geriye bölünmüş bir ülke. Aynı senaryo devam etti tabii. Aslında eskilerin
bildiği, uluslararası ilişkiler uzmanlarının teorik olarak bildiği, literatüre
geçen bir kavram vardır Lübnanlaştırma projesidir aslında bu;
Yugoslavyalaştırma projesidir. Yani, efendim daha önceleri böl, küçült,
parçala, yut idi ama şimdi öyle değil. Şimdi, özellikle inanç ve etnisite
bağlamlı, özgürleştirme adı altında küçültüp küçültüp o Lübnan’ı biliyorsunuz,
dört başlı bir yönetim şekline dönüştürüp özgürlük adı altında daha önceleri daha
müreffeh bir ülke olan şimdi bir terör cennetine dönüşen bir yapıya
dönüştürmek. Aynı şey Irak’ta oldu, maalesef Libya’da oldu, Yemen’de oldu ve
yavaş yavaş sınırlarımıza geldi, Suriye’de oldu ve Allah korusun, en son
Türkiye üzerinde aynı senaryolar denenmektedir yani Lübnanlaştırma projesi. 
Saygıdeğer
milletvekilleri, bakın, dikkatli olmak zorundayız. Söylemler hep naiftir, hep
barış ağırlıklıdır, kardeşlik ağırlıklıdır ama yaşadıklarımıza bakıyoruz,
gerçekten büyük bedeller ödüyoruz, bir terörle mücadele noktasında büyük
bedeller ödüyoruz. Peki, o zaman, Türkiye, geldi, biraz tıkandı, bedeli ağır
ama biraz tıkandı. Çok da ümitsiz değiliz Allah’a şükür. Niye tıkandı biliyor
musunuz? Türkiye Cumhuriyeti devleti, gerçekten, Allah’a şükür, güçlü bir millet
olma kabiliyetini göstermiş ve bunu da sistematik bir devlet yapısına
dönüştürerek Türkiye Cumhuriyeti devletini kurmuş ve bu ortak payda olmuş bütün
simgeleriyle. Tek tek saymama gerek yok, hepiniz biliyorsunuz ezbere. Nedir bu?
İşte, dün organize edilen yürüyüşlerde, daha önce 15 Temmuzda yaşadıklarımızın
akabinde, milletin her türlü bireysel mülahazalarını, ideolojisini, etnik
kökenini, mezhep aidiyetini bir tarafa bırakıp bir araya gelme kabiliyeti
ortaya kondu. Bu, millet olma şuurudur; bu, bir milletin, devletleştikten sonra
buna sahip çıkma, demokrasisine sahip çıkma şuurudur ama bizlerin de çıkarması
gereken dersler var. Elbette ki bu birlik çok güzel ama bu birliği zaafa
uğratacak söylemlerden uzak duralım. Bakın, iki gündür bu Mecliste hakikaten yastayız
ama hâlâ daha bazı arkadaşlarımız, buradan acaba nasıl bir siyasi ön alma
pozisyonunu elde ederim... Türkiye Cumhuriyeti devletinin işte 80 küsur yıllık
geçmişiyle mukayese edici birtakım aktivitelerden bahsediyor. Allah aşkına,
burada, artık, ülkemizin bir beka sorunu sıkıntısıyla karşı karşıya olduğu bir
dönemde bunları söylemenin bir anlamı yok. Hatırlarsanız çok güzel bir kıssadan
hisse vardır: “En masumunuz ilk taşı atsın.” Kim en masumumuz? Taşı en son
atacaklar en başta konuşmayacaklar, onlar en son atacaklar. Ne? Biraz önce
Sayın Bakan bir cümle söyledi, söylenilmesini istedi ama ben hatırlıyorum,
hafızam çok taze, şu koltuklarda oturup da elinde avucunda 40 bin insanımızın
kanı olan bir bebek katili hakkında hangi övgülerin, hangi dizgelerin
yazıldığını, söylendiğini hatırlıyorum. Dolayısıyla, iki düşünüp bir konuşmak
lazım, en son taşı atacaklar buna riayet etsin lütfen. 
Evet,
kötümser değiliz Allah’ın izniyle. Birlik, beraberliğimiz olduğu sürece bu
kardeşlik hukukumuz inadına… Bakın, bu tür eylemler bizde iki şeyin tezahür
etmesine neden oldu: Bir, milletçe bir araya geldik; iki, terörle mücadelede
kararlılığımız arttı Allah’a şükür. Bunu korumak zorundayız; terörle mücadelede
artık, ama, fakat, şu, bu, şartla martla değil, artık müzakere, terörle
müzakere olmaz, yılanla torbaya girilmez, buna büyük bedeller ödedik. 
Bakın,
güvenliğimizi sağlayacak ana güvenlik arterlerimiz saldırı altında. Hep
cumhuriyetle mukayese ettik. Allah aşkına, 12 Eylülü yaşayan kuşaktanım ben. O
en kötü günlerde bile bir bomba saldırısında 40 polisimizi kaybettiğimizi ben
hatırlamıyorum, 100 vatandaşımızı kaybettiğimizi hatırlamıyorum; olay bu kadar
vahim. Dolayısıyla, bizim, birlik, beraberlik içerisinde teröre karşı
mücadelede en ufak bir akamete uğramamamız lazım. 
Saygıdeğer
milletvekilleri, Türkiye Bilimler Akademisinin -Değerli Bakan burada- vizyonuna
baktım, hakikaten, biz hep öyle yazarız, teoride çok güzel, böyle üstün
idealler ifade ederiz ama uygulamada birtakım sıkıntıları görüyoruz. İnşallah,
ben Bilim ve Sanayi Bakanımızdan çok umutluyum -kendisini tanıma imkânım olduğu
için, aynı komisyonda çalıştım- bu vizyonda yazılanları, bugüne kadar akamete
uğratılan, yapılmayan şeyleri gerçekleştirme imkânı bulur. 
İşte,
FETÖ’yle mücadele sürecinde bu kurumlarda 1.297 FETÖ’cü çıkmış. Şimdi,
düşünebiliyor musunuz? Bilimin öncelendiği bir kurumdan bahsediyoruz. Nedir bu,
bunun öncelediği faaliyetler? Bilim politikalarına yön vermeye, bilim temelli
danışmanlık hizmeti sunmaya yönelik çalışmalar yapmak, bilim adamlarını
özendirmek, kurumlar arası ilişkiyi kurmak, artı, üniversiteler başta olmak
üzere, bilgi, bilim üreten kurumları teknolojiye aktarırken ara bulucu olmak
yani bir nevi köprü vazifesi görmek. Bilgi, bilim, burada da teknoloji; köprüyü
kim kuracak? Bu tür kurumlarımız kuracak. 
Peki,
bunu kuracağız da Sayın Millî Eğitim Bakanı ısrarla üzerinde duruyor; bu proje
okulları. Ya arkadaşlar, proje okullarından… Gerçekten bunlar köklü, yerleşik
bir yapı, çok başarılı liseler. Yani, biz bekleriz ki bu tür görevi olan
kurumlar bunlara müdahale etsin. “İlle de değiştireceğiz.” Niye, sebep ne? On
dört yıl, on beş yıl, yirmi yıl bir hoca orada olmazmış. 
Şimdi,
bir taraftan siyasi iktidarımızı yirmi, otuz, kırk, ellili yıllara taşımaya
çalışıyoruz, burada “istikrar” diyoruz ama eğitimde bunu yapan kurumlara
diyoruz ki “Olmaz, bir kurumda on beş yıldan fazla bir öğretici varsa burada
artık kalite yoktur, o zaman dağıtalım.” Bu çelişkiye müdahale edilmesi gerekir
diye düşünüyorum. 
Efendim,
bakın, ülkemizde 2003 yılında yüzde 5,7 olan yüksek teknoloji ürünlerinin
sanayi üretimindeki payı 2015’te maalesef 4,2’ye düşmüş. Hani biz yüksek bilgi
üreten, teknoloji üreten bir yapıydık? Niye böyle bir düşüş söz konusu? Yine,
bakıyorsunuz, AR-GE kaynakları, evet, göreceli olarak bir artış göstermiş ama
OECD ülkeleriyle kıyasladığımız zaman, AB ülkeleriyle ya da gelişmiş ülkelerle
ya da gelişmekte olan ülkelerle kıyasladığımız zaman, inanın birçok ülke çiftli
rakamlara gelmesine rağmen biz hâlâ tekli rakamlardayız, bu da ayrı bir sıkıntı.
Ya da ülkemizde alınan patentlere baktığımızda, 100 tane patent alımının 85’i
yabancı. 
Şimdi,
bunları tabii ki inşallah bir an önce deruhte edip, düzenleyip, gerçek amacına,
vizyonuna uygun bir kurum hâline getirirsek ben başarılacağına inanıyorum. Niye?
Çünkü önümüzde bir Güney Kore örneği var. Türkiye, Güney Kore’den daha büyük
sıçrama yapma kabiliyetine sahip. 
Biliyorsunuz,
Güney Kore, efendim, 20’nci yüzyılın başlarında bir Japon sömürgesiydi, 1945’te
bağımsızlık aldı, 1950’de ikiye bölündü ve savaş çıktı. Daha sonra ne oldu?
İkiye bölündükten sonra…
(Mikrofon
otomatik cihaz tarafından kapatıldı) 
KAMİL
AYDIN (Devamla) - …bizim de bir tugay gönderdiğimiz olayda bir sıçrama yaptı,
inanın, birçok öz kaynağı olmamasına rağmen kişi başına düşen millî gelirini 36
bin dolarlara kadar çıkardı. Demek ki imkânsızı başarmak da mümkün, yeter ki
biz bilgiyi, bilimi, bilen insanı önceleyelim diyorum.
Bütçenin
hayırlara vesile olmasını dileyerek hepinize saygılar sunuyorum. (MHP
sıralarından alkışlar)
BAŞKAN
– Teşekkür ederim Sayın Aydın.
Milliyetçi
Hareket Partisi Grubu adına son konuşmacı Arzu Erdem, İstanbul Milletvekili.
Buyurunuz
Sayın Erdem. (MHP sıralarından alkışlar)
MHP
GRUBU ADINA ARZU ERDEM (İstanbul) – Teşekkür ederim Sayın Başkan.
Değerli
milletvekilleri, 2017 Yılı Merkezi Yönetim Bütçe Kanunu Tasarısı üzerine
Milliyetçi Hareket Partisi Grubu adına söz almış bulunmaktayım. Gazi Meclisi
saygılarımla selamlıyorum. Bizleri ekranları başında izleyen aziz Türk
milletini ve basın mensuplarını da saygıyla selamlıyorum.
Değerli
milletvekilleri, İstanbul Beşiktaş’ta bulunan Vodafone Arena Stadı yakınında 2
terör saldırısı meydana gelmiştir. Maçın bitiminde, tam da aslında tüm
seyircilerin ve Emniyet mensuplarımızın sokakta olduğu sırada gerçekleşen hain
saldırıda onlarca yiğidimiz toprağa düşmüştür. Bu alçakça hain terör
saldırısını nefretle ve lanetle kınıyorum. Bu hain saldırıda, yaşları henüz
20’lerde olan onlarca yiğidimizi kaybettik. Ruhları şad, mekânları cennet
olsun; kederli ailelerine sabır, büyük Türk milletine başsağlığı diliyorum.
Hâlâ tedavisi süren yaralı kardeşlerimize acil şifalar diliyorum. Rabb’im bu
yiğitlerimizi ailelerine, evlatlarına ve Türk milletine bağışlasın. Dualarımız
kahramanlarımızla.
Değerli
milletvekilleri, hepimizi yasa boğan bu elim terör saldırısı son olsun. Ne
analar ne babalar ne evlatlar ne de Türk milleti ağlasın. Şehitlerimizin
kanlarını yerde bırakmamak hepimizin boynunun borcudur. Mücadelemiz vatanımız
ve milletimiz içindir. Hiçbir hain saldırı birliğimizi, dirliğimizi bozamayacaktır.
Türk milleti tek vücut olmuştur ve olacaktır. Aziz Türk milletini hedef almış
olan her türlü terör saldırısı birliğimizi bozamayacaktır, aksine daha da
kenetlenmemize vesile olacaktır. 
Buradan
tüm hainlere, alçaklara, kalleşlere, vatan hainlerine ve terörü doğrudan veya
dolaylı destekleyenlere sesleniyorum: Ana, baba, evlat, eş yüreği yaktınız,
Rabb’im de sizi, hainleri cayır cayır yaksın, kahretsin. Karşınızda her daim
vatan aşkı, bayrak aşkı ve millet aşkıyla yanan kahraman yürekleri bulacaksınız,
bundan emin olunuz. Azalmayacağız, çoğalacağız, unutmayacağız,
unutturmayacağız, ant olsun, yemin olsun. Rabb’im Türk’ü korusun ve yüceltsin.
Ne mutlu Türk’üm diyene!
Değerli
milletvekilleri, Avrupa Birliği, 28 üye ülkesi bulunan ve 500 milyondan fazla
nüfusa sahip olan bir birliktir. Avrupa Birliği, Dünya Ticaret Örgütü üyesidir,
G8 Zirvesi’nde ve Birleşmiş Milletlerde temsil edilmektedir. Türkiye, Avrupa
Birliğiyle müzakerelere 12 Eylül 1963 tarihinde başlamıştır yani bundan elli üç
yıl önce. Ben doğmadan başlamış olan bu sürecin sonuçlanmadığını görüyoruz ve
eminim ki sizlerden bir kısmı görmedi, görmeyecektir, bundan sonrası için de
herhâlde ölümümüze kadar görmeyeceğiz. 
Bu
süre içerisinde dönemsel durağanlıklar ve dönemsel hızlanmalar oldu ancak
bilinmelidir ki hızlanma da durağanlaşma da Avrupa Birliğinin kendi çıkar ve
menfaatleri doğrultusunda gerçekleşmiştir. Bu süre zarfında Milliyetçi Hareket
Partisi Grubu ve liderimiz Sayın Devlet Bahçeli Türkiye-Avrupa Birliği
ilişkilerini yorumlamıştır ve yönlendirmede bulunmuştur. 
Bilhassa
iktidar partisinin son on dört yılında söylediklerimizi bir hafızaları
tazelemek üzere de hatırlatmak istiyorum. 
Tarih
22 Mayıs 2003: AKP iktidarı, Avrupa Birliği yönetiminin Türkiye karşısında
izlediği ince stratejinin farkında olmadığı gibi dayatmaları ve çifte
standartları tabii ev ödevi olarak görmektedir. Bunun için AKP yönetimi ve
iktidarı Avrupa Birliği yönetimi karşısında gözlerimi kaparım, vazifemi yaparım
anlayışı içindedir. Eğer iktidarın sergilediği tavır bu değil ise mesele
görünenden çok daha vahim ve ağırdır çünkü bu durumda AKP iktidarı muhtemel
Avrupa Birliği üyeliğini bir araç olarak kullanıp gizli gündemini uygulamak
istemektedir. Her iki durumda da Türkiye’nin millî varlığı, üniter yapısı ve
geleceği büyük bir tehdit altındadır. Hiçbir sağduyu sahibi Türk vatandaşı,
Kopenhag siyasi kriterlerinin Türkiye’ye karşı sürekli genişletilip ön şart
olarak dayatılmasını kabul edemez. Avrupa Birliği üyesi ülkelerde bile
uygulanmayan bazı kriterlerin Türkiye’ye özel olarak ve ısrarla dayatılmasının
üzerinde kafa yorulmalıdır. Ülkemize ve demokrasimize iyilik etmeyeceği
kesindir. Bir siyasi partinin bölücü terörizme karşı çıkmadığı için kapatıldığı
ülke olan İspanya, yoksa Avrupa Birliği ülkesi değil midir? Aynı İspanya’da son
olarak ayrılıkçı harekete destek olanların seçimlerdeki adaylığının
reddedilmesi ne manaya gelmektedir? Irak Savaşı esnasında olduğu gibi, siyasi
konularda da Avrupa Birliği içinde farklı kriterler mi uygulanmaktadır? Kuzey
Kıbrıs Türk Cumhuriyeti’yle sorunlarını çözememiş ve hatta meşru bir devlet
olup olmadığı bile tartışmalı olan Güney Kıbrıs Rum Yönetimi’nin adanın
tamamını temsilen üye yapılması Avrupa Birliği kriterlerine çok mu uygundur? Bu
tür sorunların sayısını çoğaltmak mümkündür. Bugün meseleye çok yönlü ve
gerçekçi bir perspektiften bakmamız gerekmektedir. Bu, millî ve ahlaki bir
görevdir. 
Türkiye
adına hareket eden ve konuşan mevcut siyasi iktidarın, her şeyden önce
başkalarının sözcüsü ya da siyasi taşeronu durumuna düşmemesi gerekmektedir.
Türkiye’yi anayasal kurallar çerçevesinde hükûmetlerin yönettiği doğrudur ancak
unutulmamalıdır ki hükûmetlerin de Türkiye’nin millî varlığını, onurunu ve
çıkarlarını göz bebeği gibi koruması gerekmektedir. Kıbrıs’tan sonra, Ege
meselesinin de Türkiye’nin de Avrupa Birliği yönetiminden müzakere tarihi
almasının ön şart hâline getirilmek istendiği yeterince açık değil midir?
Bilinmelidir ki bu gidişatta Türkiye’deki teslimiyetçi tutum ve politikaların
payı büyüktür.” Bu, sene 2003 idi. 
Tarih
14 Haziran 2006. Avrupa Birliğinin Türkiye’yi sürekli olarak hırpalamayı
amaçlayan dışlayıcı yaklaşımı ve bunun karşısında AKP Hükûmetinin Avrupa
Birliğine karşı sergilemiş olduğu teslimiyetçi tutum, ilişkilerin geleceği
olmayan kör bir çıkmaza sürüklendiğini göstermektedir. Türkiye-Avrupa Birliği
ilişkileri, senaryosu yalan, aldatmaca ve samimiyetsizlik olan bir pembe diziye
dönmüştür. Bu anlayışlarda köklü bir değişiklik olmadığı sürece ilişkilerin
böylesine ağır ön şartların gölgesinde sağlıklı bir şekilde ilerlemesi de
mümkün değildir. 
Gelelim
yakın tarihe, 16 Ekim 2012 Avrupa Birliği İlerleme Raporu’ndan bahsetmek
istiyorum. Avrupa Birliği ilerleme raporunda yeni anayasa yapım sürecinin sözde
Kürt sorunu için bir fırsat olduğu ifade edilmiştir. 
Yerel
yönetimlerde mahallî dillerde kamu hizmeti verilmeyişi ve KCK tutuklamaları
eleştirilmiştir. Avrupa Birliği bu kapsamda geleneksel çizgisini korumuş ve
Türkiye’yi dinamitlemek isteyen kesimlere zımnen destek vermiştir. 
Düşünce,
vicdan ve din özgürlüğü konularında sınırlı ilerleme kaydedileceği manidar bir
biçimde gündeme getirilmiştir. Azınlık dinlerine inananların ya da herhangi bir
inancı olmayanların ayrımcılıkla karşılaşmaya devam ettiklerini ve tüm
gayrimüslim cemaatlerin ve Alevi kardeşlerimizin kısıtlamalar olmaksızın
faaliyet gösterebilmelerini temin edecek hukuki çerçevenin henüz
oluşturulmadığı iddia edilmiştir bu raporda. 
Dinî
veya başka türlü gerekçelerle zorunlu askerlik hizmeti yapmayı reddeden vicdani
retçilere ilişkin Avrupa İnsan Hakları Mahkemesi kararlarının henüz
uygulanmadığı ve bu kişilere vicdani ret hakkı tanınmadığı için Türkiye ağır
eleştirilere maruz bırakılmıştır. 
Raporda
ayrıca, AKP Hükûmetinin medya ve sivil toplum kuruluşları tarafından
seslendirilen görüşlere hoşgörüsüz tavrına ve bundan dolayı dava seçeneğine
başvurmasına da olumsuz eleştiriler yapılmıştır. 
Avrupa
Birliği bu raporuyla ezberlerini tekrarlamıştır. Hırvatistan’ı kısa bir süre
sonra üye yapmaya hazırlanan -o dönem için söylüyorum- Avrupa Birliğinin
yıllardır mesnetsiz ve boş gerekçelerle ülkemize engel olması, sudan
bahanelerle zorluk çıkarması açıkça bir Batı komedisi hâline gelmişti o
dönemde. 
Tam
üyelik çerçevesinde Türk sorununun varlığına işaret eden bazı bozuk zihniyet
sahiplerinin, aslında birlik ruhunun sağlandığını ve Avrupa Birliği gemisinin
ekonomik ve sosyal patinajdan dolayı su almaya başladığını görmemeleri basiret
noksanlığından başka hiçbir anlama gelmemektedir.
Değerli
milletvekilleri, buradan da anlaşılacağı gibi, bir inişli, bir çıkışlı; bir kavgalı,
bir barışık; bir küskün, bir barışık Avrupa Birliği, Türkiye'yle ilişkilerini
sürdürmüştür. 
Türkiye-Avrupa
Birliği müzakere süreci, Milliyetçi Hareket Partisi tarafından üzerine basa
basa tanımlanmıştır ve çözüm önerileri de getirilmiştir. 2015 senesinin son
döneminde, Avrupa Birliği, her nedense Türkiye'ye karşı inanılmaz bir aşk
yaşamaya başlamıştır ve bize, “Gelin, müzakerelere hız verelim, fasılların
tamamını açalım, fasılları açtıktan sonra da sizlere vize serbestisi verelim.”
dediler ve bu müzakereler hızlandı; 72 tane fasıl kalmış olmasına rağmen, sizin
de bildiğiniz gibi, son kalan 7 fasıl, özellikle darbe girişimi akşamından
sonra açılmamıştır. 
Bu
arada, en önemlisi, mart ayında imzalanan geri kabul anlaşması olmuştur. Geri
kabul anlaşmasıyla, aslında, Avrupa Birliği elde etmek istediği çıkarı elde
etmiştir ve 3,5 milyar euro vereceğini vadeden Avrupa Birliği, bunun sadece 200
milyon eurosunu vermiştir, kalanının da üzerine yatmıştır.
Şimdi,
buradan göreceğimiz aslında şu: Avrupa Birliği, müzakerelere hız verirken,
mevcut mülteci krizine karşı kendi ülkelerini korumak için Türkiye'yi aslında
siper etmeye çalışmıştır ve Türkiye'yle sözde dostluk yaparak “Sizin yanınızda
olacağız.” vaadiyle bir anlaşma imzalamıştır. Bu anlaşma da Türkiye'den istediği
geri kabul anlaşmasıydı ve fasılların tamamlanmasıydı, kendisinin vereceği ise
vize serbestisiydi ve bunun yanında 3,5 milyar euroydu, ancak, bildiğiniz gibi,
geri kabul anlaşmasını almış olan Avrupa Birliği, özellikle 15 Temmuz darbe
girişimi akşamı sonrasında ülkemizi demokratik olmamakla suçlamıştır. Devlet
refleksi olarak mutlaka gündeme gelmesi gereken olağanüstü hâli bahane etmek
suretiyle, önümüze farklı dayatmalarda bulunmuştur. 
Bu
dayatmaların başında ise, “Demokratik değilsiniz, terörü tekrar
tanımlamalısınız.” demişlerdir. Terör nasıl tekrar tanımlanabilir? Terörün
benim bildiğim kadarıyla uluslararası tanımı vardır, evrensel tanımı vardır.
Terör terördür, ama Avrupa ülkelerinde, maalesef, çadırlarda PKK terör
örgütünün paçavralarla birlikte gösteri yapmalarına müsaade edilmiştir; para
toplamalarına müsaade edilmiştir, bunları da göz ardı etmememiz gerekiyor. 
İşte,
burada, 15 Temmuz 2016 darbe girişimi akşamından sonra bir ay boyunca Avrupalı
dostlarımızdan hiç haber çıkmamıştır, hiç ses gelmemiştir. Arayıp “Geçmiş
olsun.” diyenler bile olmamıştır. Bir aydan sonra tekrar görüşmeler
başlamıştır. Bu görüşmelerin akabinde, sizin de bildiğiniz gibi, özellikle
dayatmalarla birlikte 24 Kasım 2016 tarihinde Avrupa Parlamentosunda
Türkiye’nin Avrupa Birliğiyle sürdürdüğü müzakerelerin geçici süreliğine
dondurulmasına karar verilmiştir. 
Peki,
bu kararın hukuki bir geçerliliği var mı? Yok. Ancak, siyasi anlamda önemli bir
mesaj vermişlerdir. Bu mesaj, önümüzdeki günlerde, 15 ve 16 Aralıkta yapılacak olan
toplantıda doğrulanacaktır ya da reddedilecektir, bunu da hep birlikte
izleyeceğiz. Avrupa Parlamentosunun bu kararı, 15-16 Aralıkta alınacak kararla
onanırsa, işte o zaman, gerçekten, bugüne kadar Türkiye aldatılmış olacaktır.
Bunu da hep birlikte göz önünde bulundurmamız gerekiyor. 
İşte,
yine, burada, Genel Başkanımız son grup toplantısında Türkiye Avrupa Birliğine
ilişkin tespitlerde bulunmuştur. Bunları da tekrar aktarmak istiyorum: “Biz
Avrupa Birliğine muhtaç değiliz, Şanghay meraklısı da değiliz, Türk’üz,
Türkçüyüz. Turan’ın sevda ve hedefindeyiz. Ne Avrupa Birliği ne Şanghay
İşbirliği, biz diyoruz ki sonuna kadar Türk birliği. Niye tek millet iki devlet
olduğumuz Azerbaycan’la ayrı duralım? Niye sınır ve duvarlarımızı aramızdan
kaldırmayalım? Nüfusu 300 milyonu aşan Türk dünyasıyla soğuyan ilişkilerimizi
neden canlandırmayalım? Irak’tan Suriye’ye, Afganistan’dan Hindistan’a,
İran’dan Asya stepleri ve Avrupa içlerine kadar her yerde Türklüğün cevher bir
damarı vardır. Hareket noktamız çift başlı Selçuklu kartalı sembolüyle ruh ve
anlam kazanacaktır. Bir ayağı Batı’da, diğer ayağı Doğu’da, bir başı Batı’ya
dönük, diğeri Doğu’ya dönük çift başlı kartal, ecdadımızın güç ve kudretinin
simgesi, bizim de stratejik irademizdir. Batı’dan kopmayalım, Doğu’ya sırt
dönmeyelim. 
Milliyetçi
Hareket Partisi, Türkiye merkezli yeni bir medeniyet ve yeni bir dünya tesisini
kendisine siyasi misyon edinmiştir. Bu misyonumuzun kökleri, Türk milletinin
tarihî ve kültürel gerçeklerine dayanan ve geleceği kucaklayan bir anlayışın
tezahürüdür. İçe kapanmak yerine dışa açılmak, kültür ve medeniyet
havzalarımıza tutunmak, Türk milletinin geleceği açısından mecburiyettir.
Anadolu’nun merkezi olduğu bir Türk medeniyeti, huzurun adresi, kardeşlik ve
dostluğun güvencesi, bölge ve dünya istikrarının yegâne seçeneğidir.
İşte
bunun için Türk birliği, bundan dolayı tüm Türklerin birleşmesi gayesi,
muradımız ve Türkiye için tarihî bir tercihtir. Yel üfürdü, sel götürdü
demeyelim, harekete geçelim.”
(Mikrofon
otomatik cihaz tarafından kapatıldı)
ARZU
ERDEM (Devamla) – 2017 bütçesinin tüm Türk milletine hayırlara vesile olmasını
temenni eder, saygılarımı sunarım. (MHP sıralarından alkışlar)
BAŞKAN
– Teşekkür ederim Sayın Erdem.
Milliyetçi
Hareket Partisi Grubu adına yapılan konuşmalar tamamlanmıştır.
Şimdi
sıra, Cumhuriyet Halk Partisi Grubu adına yapılacak olan konuşmalarda.
Cumhuriyet
Halk Partisi Grubu adına ilk konuşmacı Aytuğ Atıcı, Mersin Milletvekili.
Buyurunuz
Sayın Atıcı. (CHP sıralarından alkışlar)
CHP
GRUBU ADINA AYTUĞ ATICI (Mersin) – Teşekkür ederim Sayın Başkan.
BAŞKAN
– Sakalınız bir hayli uzadı Sayın Atıcı.
AYTUĞ
ATICI (Devamla) – Sakalımın, olağanüstü hâli protesto sakalı olduğunu tekrar
hatırlatmak isterim. Umarım, bu ocak ayında yeniden bir uzatma olmaz, Hükûmet
de bu karardan vazgeçer, ben de sakalımı derhâl keserim. (CHP sıralarından
alkışlar)
Sayın
Başkan, değerli milletvekilleri; Sağlık Bakanlığı bütçesi üzerine Cumhuriyet
Halk Partisi Grubumuz adına söz almış bulunuyorum. İnsanın sağlıklı olma
hakkını inşaat şirketlerine satmayan ve sağlık hakkı satılırken sessiz kalmayan
herkesi saygıyla selamlarım.
Değerli
arkadaşlar, önceki gün şehit olan polislerimize ve vatandaşlarımıza Allah’tan
rahmet, ailelerine ve milletimize sabırlar diliyorum. Bu katliamı yapanları,
arkasındaki güçleri ve varsa medet umanları lanetliyorum. Ülkemizi yönetemeyen,
ülkemiz kan gölüne dönmüş iken başkanlık hayalleri kuran AKP Hükûmetini esefle
kınıyor ve istifaya davet ediyorum.
Bırakın
Sağlık Bakanlığının bütçesini, Hükûmetin bütün bütçesi, akan bir tek damla
kanın bedeli olamaz. Doktor, hemşire, ebe, kısacası bütün sağlık personeli, bir
çocuğu yaşatmak için seferber oluyor; aile, canını dişine takıyor, çocuğunu
büyütüyor; Hükûmet, görevini yapamadığı için kınalı kuzular teröre kurban
veriliyor. Hükûmet, vatandaşlarımızı teröre bağlı ölümden bile koruyamadıktan
sonra hastalıktan korusa ne olur, korumasa ne olur. 
Değerli
milletvekilleri, Maliye Bakanı diyor ki: “Hükûmetimiz, sağlığa 111 milyar lira
para ayırdı.” Sağlık Bakanı diyor ki: “Valla ben halkın sağlığı için sadece 32
milyar lira kullanmaya memur edildim.” Yani, sağlığa ayrılan toplam bütçenin
sadece yüzde 29’unu Sağlık Bakanı harcıyor. Geriye kalan 79 milyar nerede? Kim
kullanıyor? Ben söyleyeyim: 79 milyar Türk lirası, inşaat şirketlerine, yurt
dışı ilaç firmalarına, araç gereç ithalatçısına aktarılıyor. 
Peki,
halkın sağlığı için ayrılan bütçe, Halk Sağlığı Kurumunun bütçesi ne kadar
dersiniz? 111 milyar bütçenin sadece 10 milyarı yani yüzde 10’u bile değil. Bu
paradan elektriği, suyu, personeli çıkardığınızda halkın sağlığına ayrılan
bütçenin sadece yüzde 0,3’ü -bakın, yüzde yarımı bile değil- halk sağlığına
yatırım için ayrılmıştır. İşte, sorun tam da buradadır. Bütün Sağlık
Bakanlığının bütçesinin özeti de budur. Daha hiçbir şey konuşmaya gerek yok
değerli arkadaşlar. (CHP sıralarından alkışlar) 
Sağlığa
ayrılan paraları Hükûmet, inşaat şirketlerine verince, hastalanan vatandaş
tabii ki elini cebine atmak zorunda kalıyor. Hem ödediği vergilerden sağlığa 11
milyar lira para ayıran hem de cebinden ayrıca birçok para harcayan vatandaşa
sizce acaba kaç dakika muayene hakkı tanınıyor? Sadece beş dakika. Yanlış
duymadınız, sadece beş dakika. Bunu nereden biliyoruz? İşte ispatı: Girin
Merkezî Hekim Randevu Sistemi’ne. Bu sabah girdim ve beşer dakika aralarla
randevu verildiğini gördüm. Acaba yanılıyor muyum, bir yanlışlık mı var diye
tuttum randevu aldım. Beş dakika arayla 2 tane randevu aldım, beş dakika arayla
2 ayrı hastaya randevu aldım. Yani, bir hekim, bir hastasına beş dakika, öbür
hastasına beş dakika ayıracak, beş dakika. Ne karşılığında? 111 milyar Türk
lirası karşılığında. Elbette, bu şekilde iyileşemeyen hasta ne oluyor? Tekrar
tekrar geliyor, şifa bulamayan hasta tam 8,3 kez doktorun kapısını çalıyor.
Peki, iyileşemeyince ne oluyor? Çareyi üfürükçüde arıyor. İstanbul’da büyü
bozma ve cin çıkarma tedavisi reklamı yapan manevi şifa merkezi açılıyor. Daha
ben ne diyeyim? İşte, AKP’nin sağlığı getirdiği nokta bu. Ayıptır, ayıptır
arkadaşlar! Sağlığın geldiği bu nokta elbette AKP Hükûmetine bir madalya
olacaktır. 
Sağlık
sisteminin iflas ettiğini söylüyoruz. Neden söylüyoruz? Üç nedeni var: Bir, AKP
Hükûmeti, hastalarından bıçak parası alır gibi paralar almaya başladı, çok
ciddi paralar alıyor. İki, hastalar başlangıçta memnun gibi görünüyordu,
sistemin foyası düşünce bir de baktılar ki AKP’nin kendi yaptığı anketlerde
bile memnuniyet oranları düşmeye başladı. Üç, Sağlık Bakanı kendi ağzıyla
itiraf ediyor, diyor ki bütçe konuşmasında: “Bizim yeni bir sisteme, yeni bir
bakışa, yeni bir organizasyona ihtiyacımız var.” Evet, iflas etti sisteminiz,
olmadı, yeniye ihtiyacınız var ama sistemi bozanlar iyi bir yeni sistem
yapamazlar. 
AKP
nasıl bıçak parası alıyor? İki türlü bıçak parası alma yöntemi var: Bir,
“Cebine nüfus cüzdanını koyan herkes özel hastane dâhil bütün sağlık
kurumlarına, istediği hastaneye gidecek.” diyen Sağlık Bakanına ve Başbakana
inanan vatandaşlar, 2008 yılında özel hastaneye gittiğinde tedavinin yüzde
30’unu cebinden ödedi; 2009’da yüzde 70’ini, 2012’de yüzde 90’ını, 2013’te yüzde
200’ünü ödedi. Bakın, bunun adı, bıçak parasıdır, yüzde 200’ünü vatandaştan
aldınız. 
Sigorta
primleri dışında vatandaşın direkt cebinden çıkan sıcak para ne kadar, biliyor
musunuz? 2001 yılında da vardı, Allah için, şimdi sadece AKP döneminde değil;
2001 yılında 35 dolardı, 2014 yılında 100 dolar; çarptım nüfusla, yepyeni bir
Sağlık Bakanlığı bütçesi, 27,3 milyar TL yapıyor yani neredeyse Sağlık
Bakanlığının bütçesine denk.
Bir
başka pencereden bakalım, gayrisafi yurt içi hasıla. Bakıyorum bizden iyi olan
devletlere, utanıyorum. Letonya, Estonya, Slovakya, Macaristan; yahu,
Yunanistan bile bizden çok daha ileride, gayrisafi yurt içi hasılası içerisinde
sağlığa ayırdığı para yüzde 8,1. Biz ne ayırıyoruz? Yüzde 5. Yani, Yunanlının
canı benim halkımın canından daha mı kıymetli, bunu sizlerin takdirine
bırakıyorum. Dünya Tabipler Birliği diyor ki Türkiye’ye: “Ekonomik
hassasiyetlerin halk sağlığı programlarının önüne geçmesi engellenmeli.” 
Peki,
az harcadı, çok harcadı; “Para doğru yere harcandı mı, işe yaramış mı?” Soru
bu. Hayır. Türkiye İstatistik Kurumu diyor ki: “Ölüm sayısı 2015 yılında yüzde
3,6 arttı.” Yani, AKP’nin yarattığı sağlık sisteminde insanlar daha çok ölmeye
başladı. Kim söylüyor bunu? TÜİK söylüyor. Doğuma bağlı anne ölüm hızları ilk defa
AKP döneminde arttı. Doğuma bağlı, doğumdan sonraki, 1 yaş altındaki bebek ölüm
hızı ilk defa AKP döneminde arttı. Değerli arkadaşlar, rakamları vereceğim ama
çarpıcı bir rakam vereceğim size. Her gün, her gün 39 bebek, önlenebilir
nedenlerden dolayı ölüyor benim ülkemde ve Nüfus İdaresi diyor ki: “2015
yılında 14.164 bebek doğum gününü kutlayamadan bu ülkede öldü.” Tütün kullanımı
arttı, kanser arttı, AIDS arttı, bütün bunlar arttı. Çözüm, çözüm ne? Herkesin,
eşit, ulaşılabilir, kaliteli ve bıçak parası ödemediği, sosyal demokrat bir
sağlık sistemidir.
Saygılarımla.
(CHP sıralarından alkışlar)
BAŞKAN
– Teşekkür ederim Sayın Atıcı.
Cumhuriyet
Halk Partisi Grubu adına ikinci konuşmacı Çetin Arık, Kayseri Milletvekili.
Buyurunuz
Sayın Arık. (CHP sıralarından alkışlar)
CHP
GRUBU ADINA ÇETİN ARIK (Kayseri) – Sayın Başkan, değerli milletvekilleri;
öncelikle, kahraman şehitlerimizi rahmetle anıyor, yaralılarımıza acil şifalar
diliyorum. Terörü bir kez daha lanetliyorum. 
Değerli
milletvekilleri, bu bütçe görüşmelerinde, aldığımız her kararda, attığımız her
adımda 78 milyonun vebalini üzerimizde taşıdığımızı unutmamalıyız. Gerçekten
çok büyük bir sorumluluk taşıyoruz. Millî şairimiz Mehmet Akif, bu büyük
sorumluluğu “Kenar-ı Dicle'de bir kurt aşırsa bir koyunu/Gelir de adl-i ilahi
sorar Ömer'den onu." dizeleriyle ne güzel de anlatmış. Değerli
milletvekilleri ama bugün ülkemizde ülkenin nimetlerini sonuna kadar kullanan,
külfeti de hep vatandaşın sırtına yıkan, on dört yıldır hesap vermeyen, ülkeyi
yönetemeyen bir iktidar var.
Değerli
milletvekilleri, 15 Temmuzda tarihimizin en büyük ihanetini hep beraber yaşadık
ancak bu ülkeyi kuranlara “iki ayyaş” diyenlerin, “başimamları” tarafından
arkalarından hançerlenenlerin, 15 Temmuzdan ders çıkarmadıklarını üzülerek
görüyoruz. Nitekim, ülkemizin her yerini yangın yerine çeviren FETÖ’nün
çıkardığı yangının külleri hâlâ sıcak iken Aladağ’daki yangın için
uyardığımızda iktidar partisinin sözcüsü “Cemaatler her gün yangın mı
çıkarıyor?” diyerek yine başka cemaatlerin avukatlığına soyundu. Aladağ’da
yaşanan olay ne yazık ki ülkemizin geri kalmışlığını ve yönetilemediğini bir
kez daha yüzümüze vurdu. 
Değerli
milletvekilleri, ülkemiz gerçekten iyi yönetilmiyor. Dünyanın en eski ve köklü
devletlerinden birisi olan Türkiye’miz, Orta Doğu’nun kukla aktörlerinin bile
ayar verdiği bir ülke hâline geldi. Maalesef, Atatürk’ün bize bıraktığı, büyük
güçlerle çoklu ve dengeli ilişkiler kurma, Arapların iç işlerine karışmama,
sınırlarımızın dışında kalan Türkmenlerin varlığını koruma, ülkemizde ve
çevremizde barışı güvence altına alma amacını güden dış politika anlayışı terk
edildi. Dış politikadaki bu hatalar, içeride de mevcut terör örgütlerinin yanı
sıra yeni terör örgütleriyle Türkiye’yi karşı karşıya bıraktı. 
Bütün
bu hatalar, al bayrağa sarılı şehit cenazeleri olarak her gün milletimize
fatura edilmektedir. İktidarın yanlışlarının faturalarını ne yazık ki Sur’da,
Cizre’de, Dağlıca’da, Dolmabahçe’de, 15 Temmuzda, Aladağ’da, Soma’da olduğu
gibi aziz milletimizin fedakâr evlatları ödemektedir. Bu yanlış politikalar
yüzünden aziz milletimizin fedakâr çocukları, “öz yurdunda garip, öz yurdunda
parya” edildi. Bakınız, Kayseri’de Suriyeli bir esnafı ziyaretimizde “Türk
çalıştırıyor musun?” sorumuza aldığımız yanıt: “Yabancı çalıştırmıyorum.” oldu.
Kendi yurdumuzda, Kayseri’mizde yabancı olmuşuz da haberimiz yok. AKP’lilerin
sık sık referans aldığı şairin de dediği gibi “Vicdan azabına eş, kayna kayna
Sakarya/Öz yurdunda garipsin, öz vatanında parya!” dizeleri, AKP iktidarının ön
dört yılını da özetliyor aslında. 
Saygıdeğer
milletvekilleri, hepimiz aynı gemideyiz, ülke hepimizin ve Türkiye’nin tek adam
anlayışıyla değil, kurumsal bir akılla yönetilmesi gerekiyor. Ne Sayın
Cumhurbaşkanının ne de herhangi bir faninin her şeyi bilmesi mümkün değil. İnsanız,
yanılırız, hata yaparız, kandırılırız. Bu yanlış politikalar, bu yönetim
kusurları Ankara’da düzeltilmediğinde Bağdat’tan, Şam’dan ya da bir telefonla
Moskova’dan veya bir beyzbol sopasıyla Washington’dan geri dönmektedir. (CHP
sıralarından alkışlar) 
Geldiğimiz
noktada maalesef ki Sayın Cumhurbaşkanına AKP içerisinde hiç kimse yanlış
yaptığı noktada “Bu yaptığımız, yanlıştır.” deme cesaretini gösterememektedir.
Yeri gelmişken söylemeden geçemeyeceğim. AKP’nin ekonomi bakanlarından birinin
cesaretle çıkıp Sayın Cumhurbaşkanına döviz kuru, faiz, enflasyon, FED faizi
arasındaki ilişkileri anlatması lazım. (CHP sıralarından alkışlar) Sayın
Cumhurbaşkanının döviz kuru ve faizle ilgili çıkışları, piyasa dinamikleriyle
örtüşmüyor, piyasa aktörlerini tedirgin etmekten, hukuk devleti algısını yerle
bir etmekten, bu duruma endişelenen sermayenin yurt dışına çıkışına yol
açmaktan başka bir sonuç doğurmuyor. Bu gidişat, dış politikada olduğu gibi
ekonomimiz açısından da büyük bir tehlikedir.
Değerli
milletvekilleri, son olarak, geçtiğimiz günlerde yüce Meclise sunulan
Cumhurbaşkanlığı sistemiyle ilgili Anayasa değişikliği önergesi hakkında birkaç
değerlendirmede bulunmak istiyorum.
Verilen
önergede yer alan bazı hususların, Tanzimat Dönemi’nden beri büyük çabalarla
geliştirmeye çalıştığımız demokrasimiz açısından tehlike oluşturduğunu
görüyorum. Özellikle, cumhurbaşkanının parti genel başkanı olabilmesi,
demokrasimizi tehdit edecek maddelerden biridir. Bu durum, yasama ve yürütme
erkleri arasında güçler dengesini bozacaktır. Hatta, yarısının Meclis
tarafından seçilmesi öngörülen HSYK atamaları da tek kişinin elinde
toplanabilecektir. Cumhurbaşkanının parti genel başkanı olduğu bir yönetim
sistemi, ülkemizi şahıs devletine, parti devletine dönüştürecektir. Bu sistem,
süreç içerisinde, olsa olsa Halep’i kan gölüne çeviren Esad rejiminin kötü bir
kopyasına dönüşecektir. Diktatör Esad’a parlamenter sisteme geçmesini tavsiye
ederken, Türkiye’yi parlamenter sistemden tek adam rejimine getirme çabası en
hafif tabiriyle gaflettir. Ayrıca, “Her türlü milliyetçiliği ayaklar altına
aldık.” diyenlerin, bugün milliyetçiler üzerinden başkanlık hayali kurması da
anlaşılabilir bir durum değildir. Tarih, tek adam rejimini dayatan ve buna
karşı mücadele edenleri de not edecektir. 
Sayın
milletvekilleri, Türkiye gerçekten iyi yönetilmiyor. Eğer ki içinde ne olduğunu
bilmediği boş bir kağıda 316 milletvekili imza atıyor, dilinden düşürmediği
millî iradeyi bir kişiye ipotek ediyorsa Türkiye iyi yönetilmiyor demektir.
(CHP sıralarından alkışlar)
Yüce
Meclisi ve ekranları başında bizi izleyenleri saygıyla selamlıyorum. Teşekkür
ediyorum. (CHP sıralarından alkışlar)
BAŞKAN
– Teşekkür ederim Sayın Arık.
Cumhuriyet
Halk Partisi Grubu adına üçüncü konuşmacı, Bülent Yener Bektaşoğlu, Giresun
Milletvekili. (CHP sıralarından “Bravo” sesleri, alkışlar) 
Sayın
Bektaşoğlu, ben, elinizde bir fındık paketi bekliyordum, şaşırttınız beni!
Yani, Genel Kurula materyal getirmeme yönünde bir uygulamamız var ama benim
yönettiğim oturumlarda sizin fındık getirme izniniz var, bunu bilginize
sunuyorum. (AK PARTİ ve CHP sıralarından alkışlar)
BÜLENT
YENER BEKTAŞOĞLU (Giresun) – Çok teşekkür ediyorum, sağ olun.
BAŞKAN
– Buyurunuz Sayın Bektaşoğlu.
CHP
GRUBU ADINA BÜLENT YENER BEKTAŞOĞLU (Giresun) – Sayın Başkan, değerli
milletvekilleri; Sağlık Bakanlığına bağlı Türkiye İlaç ve Tıbbi Cihaz Kurumunun
bütçesi üzerine grubumuz adına söz almış bulunuyorum. Bu vesileyle hepinizi
sevgiyle saygıyla selamlıyorum. 
Dün,
önceki gün ve bugün kaybettiğimiz şehitlerimizi rahmetle anıyorum, kendilerine
rahmet diliyorum. 
Değerli
arkadaşlar, sağlıksız bir ortamda sağlık bütçesinden bahsedeceğiz, sağlıktan
konuşacağız. Bu arada bir hakkı da teslim etmem lazım. Bütçe görüşmelerinden
bugüne kadar grubumuz çok büyük bir hassasiyet içinde bütçe görüşmelerine
katıldılar, güzel öneriler sundular; ben grubumuza bir alkış rica ediyorum,
hepinize teşekkür ediyorum, sağ olun, var olun. (CHP sıralarından alkışlar) Şu
anda Genel Kurulun çoğunluğu bizde. Çok teşekkür ediyorum. 
Evet,
değerli milletvekilleri, bir ülkenin kalkınması ve gelişmesinin ana unsurunun
başında sağlık gelir, sağlık çok önemli bir unsurumuzdur. Sağlık hizmetleri
alanlarını güçlendirerek halkın sağlığını koruyan, geliştiren politikalar
uygulayan ülkelerin demokrasileri de, insan hakları da güçlü olur. Sağlıktaki
olumsuzluklar ise o ülkenin demokrasi ve insan hakları karnesine düşük not
olarak yansır. Sağlık Bakanlığına, şimdi görüştüğümüz bütçesine, bütçenin
hizmet kalemlerine ve 2002’den bu yana iktidarınızın uygulamalarına ve sağlık
kuruluşlarında yaşananlara baktığımız zaman Türkiye’nin sağlıkta sınıfta
kaldığını görürüz. Yani, on dört yıldır her gelen bakanın “Sağlıkta reform
yaptık.” diye övünmesinin hiçbir kıymetiharbiyesi yoktur, gerçeklerle
çelişmektedir. 
Ülkemizin
sağlık sisteminin odak noktasında ne yazık ki insan değil, rant vardır. Sağlık
bir kamu hizmeti olmaktan maalesef çıkmıştır. Sağlıksız bir sağlık politikası
vardır. Yurttaşlarımız, paralarına göre sağlık hizmeti alabilmektedir.
Yurttaşlarımız, maalesef ekonomik durumlarına göre Türkiye’de sağlık hizmeti
alabilmektedir. Katkı payı, bunun sadece bir örneğidir. Oysa, tıpkı eğitim,
sosyal güvenlik gibi sağlık hizmetleri de parasız olmalıdır; sosyal devlet
olmanın gereği de budur değerli arkadaşlarım.
Cumhuriyet
Halk Partili olarak biz bunu savunuyoruz, savunmaya da devam edeceğiz. Yine
biz, teşhis ve tedavi hizmetlerinde uluslararası tekellerin medikal araç
gereçleri ve ilaçları üzerinden kurdukları rant düzenini yıkacağız. Sağlığın
bütün alanlarındaki taşeronlaşma sistemini ortadan kaldıracağız. Bu, bizim
önemli hedeflerimizden bir tanesi. 
Değerli
milletvekilleri, Hükûmetler bir taraftan hasta olanlara sağlık hizmetleri
sunarlar ama diğer taraftan da yurttaşlarımızın koruyucu sağlık politikalarıyla
hasta olmamalarını da sağlarlar. Bunun için kademeli sağlık hizmetlerinin
sağlıkta finansman modelinin ve hizmet sunumunun hizmet alanlar ve hizmet
verenler açısından organize edilmesi çok önemlidir. Özellikle aile hekimliği
sisteminin ve tıp fakültesi hastanesi hizmetlerinin kalitesinin yükseltilerek
yaygınlaştırılması şarttır. Bugün sayıları 85’i bulan tıp fakültesindeki
okullarımızda maalesef çoğu öğrencilerimiz kadavra görmeden okuldan mezun
olmaktadırlar.
Sağlığın
sadece büyük il ve ilçe merkezlerinde değil kırsal alanlarda da kurumsal olarak
örgütlenmesi temel bir görevimizdir. Hastalarımız kırsaldan şehir merkezine
gelirken maalesef can kaybetmektedir. Yoğun bakım hastalarının beş altı saat
uzaktaki illere sevk edilmesi ayrı bir skandaldır. Yoğun bakım konusunda -siz de
takdir ettiniz Sayın Bakanım- gerçekten Türkiye’de büyük bir sıkıntı vardır.
İlim Giresun’dan bazı hastalarımızın Gaziantep’e, Erzincan’a, Erzurum’a sevk
edildiğini bilmekteyim, duymaktayım, görmekteyim. 
Değerli
milletvekilleri, güvenlik ve savunma için büyük bir bütçe ayrılırken toplumun
temel ihtiyaçları olan sağlık ve eğitime ayrılan pay geçen yıllarda olduğu gibi
bu yıl da ihtiyaçları karşılamaktan uzaktır; biraz önce Aytuğ Hocam detayını
anlattı. 
Savunma
ve güvenlik eksenli harcamalara ayrılan bütçenin tamamı merkezî bütçenin yüzde
10’luk bir bölümüne denk gelmektedir. Güvenlik ve savunma harcamaları açısından
dünyanın ilk 10 ülkesi arasındayız. Türkiye her geçen gün savunma ve güvenlik
bütçesine daha fazla pay aktarır hâle gelmiştir. Türkiye sağlık ve sosyal
güvenlik bütçesinde meydana gelen açıkları kapatmak adına sağlıkta dönüşüm
programının yürürlüğe konulmasından bu yana sağlıkta tasarruf söylemine bağlı
kamu ilaç politikasını devreye sokmuştur. 
Sağlık
harcamalarının azaltılması noktasında ilk akla gelen ise maalesef ilaç
fiyatları olmaktadır. Geçtiğimiz yıllarda ilaç maliyetlerini azaltmak amacıyla
bedeli geri ödenecek ilaçlar listesinin belirlenmesi, global bütçe
uygulanmasıyla ilaç fiyatlarının düşürülmesi, kamu kurum iskontolarının
artırılması, ilaç katılım paylarının yükseltilmesi ve nihayet buna bağlı olarak
reçeteye üç kutudan fazla ilaç yazılması durumunda ilave ücret alınması gibi
yöntemlere maalesef başvurulmuştur. Bunlar halkımızda ciddi bir kaygı
uyandırmaktadır sağlığa erişim açısından. İlaç harcamalarını kontrol altında
tutma amacıyla katılım paylarını sürekli artırarak ve çeşitlendirerek
vatandaşın cepten yapacağı ödemelerin artırılması, kamusal sağlık hizmetlerine
ulaşmada en büyük engellerden biri hâline gelmiştir. 
2017
yılı bütçesi sağlık harcamaları kalemi içerisinde ilaca ayrılan rakam 24 milyar
olarak belirlenmiş. İlaca ayrılan payın bu rakama çıkmış olması ilk başta
olumlu olarak görülmektedir ancak daha yakından bakıldığında ilaca ayrılan
bütçenin önemli bir kısmının ilaç sanayisine aktarıldığı görülmektedir. İlaç
fiyatlarındaki artış kuşkusuz eczanelere yansıyacak ancak bu artış da sınırlı
olacaktır. Sağlık sisteminin kilit taşı olan eczanelerin ekonomik durumlarının
iyileştirilmesi bakımından maalesef bunlar yetersizdir. 
Diğer
yandan, sağlık göstergeleri dikkate alındığında OECD ülkeleri arasında
Türkiye’nin sağlığa ve ilaca yaptığı harcamaların pek çok ülkenin gerisinde
kaldığı gözden kaçmamıştır. 2012 yılı Sağlık Bakanlığı istatistiklerine göre,
OECD ülkelerinde toplam sağlık harcamalarının gayrisafi yurt içi hasılasına
göre Türkiye’deki payı yüzde 5 ama diğer ülkelerde, OECD ülkelerinde,
İspanya’da 8,1, Yunanistan’da 9, Portekiz’de 9,1; OECD ortalaması 8,9. Yani
onların hastalığı bizimkinden daha kıymetli bu tabloya göre. 
Yine,
kişi başına ilaç harcaması 170 dolar iken ülkemizde, OECD ortalaması 527 dolar
civarındadır. Demek onların ilaçları daha etkili, daha faydalı. Elbette ülke
kaynaklarını etkin ve verimli kullanılması amacıyla tasarruf politikasına
gidilmesi… 
(Mikrofon
otomatik cihaz tarafından kapatıldı) 
TANJU
ÖZCAN (Bolu) – Sayın Başkan, ek süre verin. 
BAŞKAN
– Teşekkür ederim Sayın Bektaşoğlu. 
BÜLENT
YENER BEKTAŞOĞLU (Devamla) – Asıl söyleyeceklerim gerideydi. (CHP sıralarından
alkışlar) 
BAŞKAN
– Alkışlar nedeniyle süre kaybettiniz, size ek bir dakika süre veriyorum Sayın
Bektaşoğlu. (CHP sıralarından alkışlar)
BÜLENT
YENER BEKTAŞOĞLU (Devamla) – Efendim, çok teşekkür ederim. 
Tabii
selamlamak isterim en azından. 
Hükûmetler
bir tarafta hasta olanlarla uğraşırken tabii sağlık hizmetlerinde koruyucu
hekimliği de göze almak mecburiyeti var. Onun için koruyucu hekimliği çok
önemsiyorum. Ülkemizin daha sağlıklı, güzel günlere gitmesi hepimizin istek,
temenni ve arzusudur. Sağlık Yüce Yaratıcı’nın bize verdiği kutsal bir
emanettir. Onu en iyi şekilde korumak ve kollamak bizim görevimizdir. Akabinde
bu görev Hükûmetimize düşecektir.
OECD
ortalamalarını dünya standartlarında değerlendirirsek sağlıkta pek de başarılı
yıllar geçirmemiş gibi gözüküyoruz. Bundan sonraki uygulamalarımız inşallah
ülkemizin, milletimizin yararına ve faydasına olur.
Hepinizi
saygıyla, sevgiyle selamlıyorum. 
Çok
teşekkür ediyorum, sağ olun efendim.
Saygılar
sunuyorum. (CHP sıralarından alkışlar)
BAŞKAN
– Teşekkür ederim Sayın Bektaşoğlu.
Cumhuriyet
Halk Partisi Grubu adına…
MEHMET
NACİ BOSTANCI (Amasya) – Sayın Başkan, iki dakika yerimden söz istiyorum.
BAŞKAN
– Buyurun Sayın Bostancı.
V.- AÇIKLAMALAR (Devam)
4.- Amasya Milletvekili Mehmet Naci Bostancı’nın,
Başbakan tarafından Anayasa değişikliğine ilişkin teklifle ilgili AK PARTİ
kapalı grup toplantısında gerekli bilgilendirmenin yapıldığına ilişkin
açıklaması
MEHMET
NACİ BOSTANCI (Amasya) – Sayın Başkanım, teşekkürler.
Bülent
Bey’e zarif konuşması ve aynı minval üzere giden değerlendirmeleri için
teşekkür ediyoruz öncelikle. 
Biraz
önce Çetin Bey buradan konuşma yaparken AK PARTİ’li milletvekillerinin Anayasa
teklifini görmeden boş kâğıda imza attıkları şeklinde, bilgi eksikliğinden
kaynaklandığını düşündüğüm ama buradan bir suizanın çıkartıldığı bir
değerlendirmesi oldu. Anayasa değişikliği teklifine ilişkin AK PARTİ Grubunda
kapalı grup toplantısında gerekli bilgilendirme yapılmıştır Sayın Başbakan ve
Genel Başkanımız tarafından. İmzalar o bilgilendirme sonrasında alınmıştır; bu
bir.
İkincisi:
Her türlü yasaya ilişkin -bir yasa geleceğinde- bu iş başlangıcında, tabii
buradaki kurullara intikal etmeden önce muhakkak milletvekilleri tarafından
konuşuluyor ve tartışılıyor.
Kayıtlara
geçsin.
Teşekkürler.
BAŞKAN
– Teşekkür ederim Sayın Bostancı.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 211 Adet
Denetim Raporunun Sunulduğuna İlişkin Sayıştay Başkanlığı Tezkeresi (3/829),
2015 Yılı Dış Denetim Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (Devam)

A) SAĞLIK BAKANLIĞI (Devam)
1) Sağlık Bakanlığı 2017 Yılı
Merkezî Yönetim Bütçesi
2) Sağlık Bakanlığı 2015 Yılı
Merkezî Yönetim Kesin Hesabı

B) TÜRKİYE HUDUT VE SAHİLLER
SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller
Sağlık Genel Müdürlüğü 2017 Yılı Merkezî Yönetim Bütçesi
2) Türkiye Hudut ve Sahiller
Sağlık Genel Müdürlüğü 2015 Yılı Merkezî Yönetim Kesin Hesabı

C) TÜRKİYE İLAÇ VE TIBBİ
CİHAZ KURUMU (Devam)
1) Türkiye İlaç ve Tıbbi Cihaz
Kurumu 2017 Yılı Merkezî Yönetim Bütçesi
2) Türkiye İlaç ve Tıbbi Cihaz
Kurumu 2015 Yılı Merkezî Yönetim Kesin Hesabı

Ç) TÜRKİYE KAMU HASTANELERİ
KURUMU (Devam)
1) Türkiye Kamu Hastaneleri
Kurumu 2017 Yılı Merkezî Yönetim Bütçesi
2) Türkiye Kamu Hastaneleri
Kurumu 2015 Yılı Merkezî Yönetim Kesin Hesabı

D) TÜRKİYE HALK SAĞLIĞI
KURUMU (Devam)
1) Türkiye Halk Sağlığı Kurumu
2017 Yılı Merkezî Yönetim Bütçesi
2) Türkiye Halk Sağlığı Kurumu
2015 Yılı Merkezî Yönetim Kesin Hesabı

E) TÜRKİYE SAĞLIK
ENSTİTÜLERİ BAŞKANLIĞI (Devam)
1) Türkiye Sağlık Enstitüleri
Başkanlığı 2017 Yılı Merkezî Yönetim Bütçesi

F) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve Teknoloji
Bakanlığı 2017 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2015 Yılı Merkezî yönetim Kesin Hesabı

G) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2017 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2015 Yılı Merkezî
Yönetim Kesin Hesabı

Ğ) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2017 Yılı Merkezî Yönetim Bütçesi
2) Türk Standartları Enstitüsü
2015 Yılı Merkezî Yönetim Kesin Hesabı

H) TÜRK PATENT ENSTİTÜSÜ (Devam)
1) Türk Patent Enstitüsü 2017
Yılı Merkezî Yönetim Bütçesi
2) Türk Patent Enstitüsü 2015
Yılı Merkezî Yönetim Kesin Hesabı

I) TÜRKİYE BİLİMSEL VE
TEKNOLOJİK ARAŞTIRMA KURUMU (Devam) 
1) Türkiye Bilimsel ve
Teknolojik Araştırma Kurumu 2017 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2015 Yılı Merkezî Yönetim Kesin Hesabı

İ) TÜRKİYE BİLİMLER
AKADEMİSİ (Devam)

1) Türkiye Bilimler Akademisi
2017 Yılı Merkezî Yönetim Bütçesi
2) Türkiye Bilimler Akademisi
2015 Yılı Merkezî Yönetim Kesin Hesabı

J) AVRUPA BİRLİĞİ BAKANLIĞI (Devam)
1) Avrupa Birliği Bakanlığı
2017 Yılı Merkezî Yönetim Bütçesi
2) Avrupa Birliği Bakanlığı
2015 Yılı Merkezî Yönetim Kesin Hesabı

K) TÜRK AKREDİTASYON KURUMU (Devam)
1) Türk Akreditasyon Kurumu
2017 Yılı Merkezî Yönetim Bütçesi
2) Türk Akreditasyon Kurumu
2015 Yılı Merkezî Yönetim Kesin Hesabı
BAŞKAN
- Cumhuriyet Halk Partisi Grubu adına dördüncü konuşmacı Ali Yiğit, İzmir
Milletvekili. (CHP sıralarından alkışlar)
Buyurunuz
Sayın Yiğit.
CHP
GRUBU ADINA ALİ YİĞİT (İzmir) – Sayın Başkan, sayın milletvekilleri; Kamu
Hastaneleri Birliği bütçesi üzerine Cumhuriyet Halk Partisi Grubu adına söz
almış bulunuyorum, hepinizi saygıyla selamlarım. 
Öncelikle,
ülkemizi bir kez daha yasa boğan; kardeşliğimizi, bir arada yaşama irademizi
hedef alan terörü lanetliyorum. Beşiktaş’taki hain saldırıda yaşamını yitiren
polislerimize ve vatandaşlarımıza Allah’tan rahmet, yaralılarımıza acil şifalar
diliyorum. 
Değerli
arkadaşlarım, ülke olarak iyi değiliz ve ne yazık ki her geçen gün daha da
kötüye gidiyoruz. Ülkemizin geleceğiyle ilgili, her vicdan sahibinin yüreğinde
çok derin kaygılar, korkular yatmaktadır. Geçmişi mumla arar olduk. Hiçbir
şeyin tadı tuzu yok ve ne acıdır ki acılara alışır olduk, çünkü ortak aklı
devre dışı bıraktık. Güç zehirlenmesine uğradık. Kendi doğrumuzun dışında bütün
doğruları yok kabul ettik. İşte, böyle bir ortamda bütçe görüşmelerini
yapıyoruz. İnanın içimden hiçbir şey söylemek gelmiyor. Çünkü geçen sene de
kamu hastaneleri bütçesiyle ilgili söz almış, “sağlıkta dönüşüm” adı altında
nereden nereye gelindiği konusunda çeşitli kıyaslamalar yapmıştım. Ama ne yazık
ki uyarılarımızın dikkate alınmadığını, hiçbir şeyin değişmediğini görüyoruz. 
Geçen
yıl paylaştığım konuşmada şunları söylemişim: “Katkı payları, ödenen ücretler,
vergiler, randevu sisteminde yaşanan sıkıntılar vatandaşı canından bezdirmiş,
hastalananlar çareyi acil servislere koşmakta bulmuşlardır. Performans
uygulamasıyla daha fazla hasta bakmak teşvik edilmiştir. Bu sistemle hasta
sayısında artış olmuş ama hasta bakım süresi düşmüştür, ilaca harcanan para
artmıştır; zorlayıcı ameliyatlar yerine basit ameliyatlar öne çekilmiş,
komplike hastalar ortada bırakılmıştır. Merkezî randevu sistemiyle hastaya
verilen randevular beş dakikada bire çekilmiş, daha sonra tepkiler nedeniyle on
dakikada bire dönüştürülmüştür. Kamu ya da üniversite hastanelerinde doktorlar
artık riskli ameliyatlardan kaçar olmuşlardır, çünkü ameliyat başarısız
olduğunda dayak yeme, canından olma, mahkemeye verilme, tazminat davalarıyla
uğraşma korkusu içindedir.” Bunları hep yaşadık, hepsini beraber gördük. 
Hasta
başına düşen yatak sayısında artış olmuştur ama kamu hastanelerinin yatak
sayısında gözle görülen bir artış yoktur. 
Hastaneler
geçen yıl da zarar ediyordu, yine zarar etmekte devam ediyor. Kamu ve
üniversite hastaneleri borç batağı altında. Özellikle üniversite hastaneleri
açısından durum çok daha da kötü. Burada bir örnek vermek istiyorum: 9 Eylül
Üniversitesi geçen yılı 200 milyon lira borçla kapattı. Yani yıllardır
değişmeyen SUT fiyatları -beş altı yıldır SUT fiyatları aynı, hiç değişmedi- ve
bunun içinde sarf malzemeleri için ödenen para farklı ama kamu hastanelerinin
birçoğu zarar etmekte ve üniversite hastaneleri ise borç batağı içindedir. Bunu
dile getirdiğimiz zaman da aldığımız cevap şu oluyor: “Zarar ediyorlarsa
versinler, biz işletelim.” İyi de sizin işlettiğiniz kamu hastaneleri de zarar
ediyor. Kamu Hastaneleri Kurumunun 2014 zararı 538 milyon; bu, 2015’te 1 milyar
826 milyon liraya çıkmış, yani zarar bir yılda neredeyse 3-4 kat büyümüş. Bu
durum Sayıştay raporunda da yer almıştır. Sayıştay diyor ki: “Sağlık
tesislerinin, hastanelerin mali açıdan ödeme gücünün yetersiz olması nedeniyle
faaliyet açısından etkin olmadıkları ve çoğunun zarar etmekte olduğu sonucuna
varılmıştır.” Bunu biz demiyoruz, Sayıştay diyor değerli arkadaşlar. Yani
sağlık hizmeti verecek kurum ve kuruluşların kendileri bile sağlıklı olmaktan
çıkmıştır. Rakamlar üç aşağı beş yukarı değişse de sağlıkta değişen bir şey
yoktur. Dolayısıyla bu sistemden memnun olanlar ne hastalar ne doktorlar ne de
sağlıkta çalışanlar. 
Değerli
arkadaşlarım, sağlıklı yaşam hakkı en temel haklardan biridir. Bu hakkın yerine
getirilmesinde birinci derecede sorumlu olan devlettir. Ancak hukukun, sosyal
adaletin, eşitliğin, işsizliğin, huzurun olmadığı bir yerde sağlıklı yaşamak da
mümkün değildir. Bu nedenle, devlet bu sorumluluktan sıyrılmak adına kamu-özel
ortaklığını teşvik etmekte, gerçeklerle yüzleşmekten kaçmaktadır. 
TOKİ’nin
yapacağı bedelin 5 katına inşaat firmalarına hastaneler yaptırılmakta, üstelik
kira ve yüzde 70 doluluk garantisi verilmektedir. Bu da yetmezmiş gibi, yurt
dışından alınacak kredi konusunda hazine güvencesi sağlanmaktadır. Şehir
hastaneleri tedavi merkezinden çok bir rant aracı modeline dönüştürülmüştür. Bu
bağlamda, kamu ve özel ortaklığında kaynakların halk yararına mı kullanıldığı
yoksa yüksek maliyetlerle bir yerlere transfer mi edildiği ciddi bir tartışma
konusudur. 
Değerli
milletvekilleri, aslında Sağlık Bakanın da Bakanlığın da işi gerçekten çok
zordur çünkü bizim ülkemizde kendilerini de aşan bir durum söz konusudur.
AKP’nin iktidar olduğu bu on dört yılda Türkiye’nin sadece sağlığı değil
psikolojisi de bozuldu, kimyası da bozuldu. Ülkemizin dirliği de düzeni de
kalmadı. Hiç kimse yarınına güvenle bakmıyor ama bütün bunlar sanki bir anda
olmuş gibi Sayın Cumhurbaşkanımız çıkıyor diyor ki: “Bu ülke bu hâle nasıl
geldi?” Ardından Başbakanımız diyor ki: “Ayakta durmaya çalışıyoruz.” Daha da
yetmiyor, Sayın Turizm ve Kültür Bakanımız da diyor ki: “Kadınların duasına
ihtiyacımız var.” Böyle bir durumdayız. En sonunda Mehmet Şimşek de
dayanamıyor, diyor ki: “Evet, arkadaşlar, Birinci Dünya Savaşı’ndan beri en
sıkıntılı dönemimizi yaşıyoruz.” 
Değerli
arkadaşlarım, hepsi de doğru, doğru söylüyorlar; birileri de çıkıp şu soruyu
sormuyor: Bu ülkeyi on dört yıldır kim yönetiyor? Bu ülkeyi on dört yıldır bu
duruma kim düşürdü? Değerli arkadaşlar, bütün bu soruların tek bir cevabı
vardır; o da AKP’dir. Devlet yönetmek ciddi iştir, devlet yönetmek öngörü
işidir. Devleti yazboz tahtasına çevirirseniz, deneme yanılma yöntemiyle
yönetmeye kalkarsanız bu duruma düşersiniz. Daha da vahimi, bütün bunlar
olurken varlığını demokratik parlamenter sisteme borçlu olanların bütün
enerjilerini bu sistemi yok etmek için seferber etmeleridir. Demokrasiyi, demokratik
iradeyi, hukuku, yasamayı, yürütmeyi, denetimi kendi kaderine, tek başına bir
kişinin iradesine teslim etmek. Böyle bir Parlamento herhâlde dünyanın hiçbir
ülkesinde yok, başka bir parlamento yok. İlk ve son Parlamento olacak herhâlde.

“Be
kirvem, burada ne nüshayız ne asıl; 
Susmuş
kanun, bitmiş fasıl! 
Bizi
hiçliğe yazıyorlar. 
Bizi
hiçliğe yazıyorlar…”
Evet,
değerli arkadaşlar, sizi de hiçliğe yazacaklar. 
Hepinize
teşekkür ediyorum, sağ olun. (CHP sıralarından alkışlar)
BAŞKAN
– Teşekkür ederim Sayın Yiğit.
Şimdi,
konuşma sırası Mersin Milletvekili Hüseyin Çamak’ta. 
Buyurunuz
Sayın Çamak. (CHP sıralarından alkışlar)
CHP
GRUBU ADINA HÜSEYİN ÇAMAK (Mersin) - Sayın Başkan, değerli milletvekilleri;
2017 yılı Türk Halk Sağlığı Kurumu ve Türkiye Sağlık Enstitüleri Başkanlığı
bütçeleri hakkında Cumhuriyet Halk Partisi grubu adına söz aldım. Yüce Meclisi,
ekranları başında bizleri izleyen vatandaşlarımızı, Meclis çalışanlarını ve
basın mensuplarını saygıyla selamlıyorum. 
Beşiktaş
saldırısında yaşamını kaybeden tüm vatandaşlarımıza rahmet, sevenlerine
başsağlığı; yaralılarımıza acil şifalar diliyorum.
2011
yılında kurulan Halk Sağlığı Kurumuna, temel sağlık hizmetleri dâhil birçok
önemli birimin bağlı olduğunu görüyoruz. Kuruluş gerekçesi olarak, daha
kaliteli sağlık hizmetleri sunmak için bu birimlerin hepsinin tek çatı altında
toplanması gerektiği belirtiliyor. 
Daire
başkanlıkları dâhil toplamda 38 birim, bu kuruma bağlı olarak çalışıyor. Fakat
bu birimlerin çoğu sadece kâğıt üzerinde duruyor. Her birimi tek tek
irdelemeye, ne yazık ki zamanım el vermiyor. 
Örneğin,
çok önemli bir işleve sahip olması gereken aile hekimliği uygulaması bile ancak
kör topal bir şekilde yürüyor. 1’inci basamak, görevini yerine getiremediğinden
2’nci ve 3’üncü basamaklarda gereksiz hasta yığılmaları olmaktadır.
“Obezite”
biriminin de işlevsizliğini her geçen gün artan obezite vakalarından biliyoruz.
Şu an Türkiye’de 15 milyon obez, 17 milyon da fazla kilolu insan var; yani, her
3 insanımızdan 1’i fazla kilolu. Şeker hastalığı son yıllarda pik yapmış
durumda.
Yine,
bu kurumun sorumluluk alanlarından olan çalışma sağlığı ve güvenliği konusu ise
Türkiye’nin hâlen kanayan yaralarındandır. İş cinayetlerinin ardı arkası
kesilmiyor. Çalışma Bakanlığıyla bu konuda koordineli bir çalışma yürütülmesi
gerekmektedir. Sadece kasım ayı içerisinde 190 işçimizi bu iş cinayetlerine
kurban verdik. Kurumun mali saydamlık ve hesap verilebilirlik ilkesi gereğince
de oldukça sorunlu olduğunu Sayıştay raporlarından anlıyoruz. Raporda kurumun
hâlen yeterli niteliklere sahip olmadığı ve çok ciddi eksiklikleri olduğuna
vurgu yapılıyor fakat burada belirtilen tüm sorunlar bugün de olduğu gibi
duruyor. 
Ayrıca,
tüm tıp fakültelerini tek elden Sağlık Bakanlığının çatısı altında toplama ve
AR-GE çalışmaları ile inovasyon stratejilerini geliştirme hedefiyle 2014
yılında kurulan Türkiye Sağlık Enstitülerinin tamamen işlevsiz bir durumda
olduğunu görüyoruz. Bu kuruma bağlı 6 birimin şu an sadece 4’ü oluşturulabilmiş
durumda. 
Dolayısıyla,
sağlığı ön plana alan bir devlet vatandaşları için birçok ayrıntıyı da göz
önünde bulundurarak kararlar alır. Örneğin, yaz saati uygulamasına en başta
Sağlık Bakanlığının itiraz etmesi gerekirdi çünkü karanlıkta kalkan
öğrencilerde depresyon, kaygı bozukluğu gibi sorunlar artabilir, var olan
psikiyatrik hastalıklar alevlenebilir, büyüme, gelişme olumsuz etkilenir.
Duyumlarımıza göre çocuklar okula gitmek istemiyor, aileler bu konuda
sıkıntıda. Yetişkinler ise mutsuz uyanma, yorgunluk, kaygı, gün içinde
konsantrasyon sorunu yaşamaktadır. Yaz saati inadı ihracatçıyı da vurdu.
Türkiye’nin ihracattaki kaybının 13 milyar olabileceği ve cari açık üzerinde
olumsuz etkileri olacağı vurgulanmaktadır.
Sayın
milletvekilleri, Türkiye’de uzun yıllar boyunca, ortalamalara göre, GDO’lu
mısır nişastasının yaklaşık yüzde 20’sinden glikoz, yüzde 80’inden ise
izoglikoz üretilmiş ve pazarlanmıştır. Bu durum Avrupa Birliğinde
Türkiye’dekinin tersine yüzde 20 izoglikoz, yüzde 80 ise glikozdur. İnsan
sağlığı açısından sakıncalı olan izoglikozun en fazla tercih edildiği
ülkelerden birisi durumdayız. Rastgele tatlıcılara girdim ve sordum; çoğu
nişasta bazlı şurup kullandıklarını söyledi. Bu konuda yeniden bir düzenlemeye
gereksinim vardır.
Sayın
milletvekilleri, işsiz evlat vergisi olarak tanımladığımız genel sağlık
sigortası mağdurlarının zorunlu borçlandırılıp, bu, milyarlara varan
borçlandırmalara rağmen herhangi bir sağlık hizmetinden faydalanmaması garabeti
devam etmektedir. Vatandaşlara sağlık hizmetinin sunulmasındaki sıkıntılar
açısından devlet yeni mağdurlar yaratmadan çok daha hassas davranmalıdır.
Güvencesi olmayan hasta hastane kapılarından dönmemelidir. 
Bu
iktidarın sağlık açısından ülkeye yaptığı en büyük iyilik tütünle mücadele
anlamında sigara kullanımına karşı tavrıydı. Ölümlerin 3’üncü sırasında yer
alan KOAH hastalığının en büyük nedeni tütündür. Fakat son zamanlarda bununla
ilgili de çok ciddi bir gevşeme olduğunu görüyoruz. 
Değerli
milletvekilleri, gördüğünüz üzere sağlık alanındaki sorunların işlevselliği
sağlanamayan halk sağlığı kurumları veya sağlık enstitüleri kurularak
çözülemediği açıktır. Bunun için her şeyden önce sağlık alanında yapısal bir
değişime ve sağlıkla ilgili bir vizyon geliştirmeye ciddi anlamda gereksinim
vardır. 
Yüce
Meclisi saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Çamak.
Süreyi
de çok güzel kullandınız, tam zamanında bitirdiniz. Onun için ayrıca teşekkür
ediyorum.
ÇETİN
ARIK (Kayseri) – Ben de zamanında bitirdim Sayın Başkan. 
BAŞKAN
– Sayın Çetin Arık da zamanında bitirmiş konuşmasını. Ona da teşekkür ediyorum.
Cumhuriyet
Halk Partisi Grubu adına altıncı konuşmacı Tahsin Tarhan, Kocaeli Milletvekili.
Buyurunuz
Sayın Tarhan. (CHP sıralarından alkışlar)
CHP
GRUBU ADINA TAHSİN TARHAN (Kocaeli) – Sayın Başkan, değerli milletvekilleri;
Bilim, Sanayi ve Teknoloji Bakanlığının bütçesiyle ilgili söz aldım, hepinizi
saygıyla selamlıyorum. 
Değerli
milletvekilleri, Sanayi Bakanlığı ülkemizin gelişmesi ve büyümesine en çok
katkı sağlayan bakanlıklarımızdan biridir. Bu yılki bütçesi bağlı kuruluşlarla
birlikte toplam 10 milyar Türk lirasıdır. Genel bütçe geçen yıla oranla yüzde
9,5 artarken Bakanlığın bütçesi yaklaşık olarak yüzde 17 artmış. Dileğimiz bu
bütçenin sanayi ve sanayicinin, üretim ve üreticinin desteklenmesi için
kullanılması, rüya projeler için değil.
Değerli
milletvekilleri, sanayi ekonominin itici gücüdür ancak geçmişe baktığımızda hep
hatalar zinciriyle dolu. Yüzlerce kapatılan fabrika, sürekli açıklanan teşvik
paketleri, ne zaman ki ekonomi kötüye doğru gidiyor hemen bir teşvik paketi
açıklanıyor. Teşvik paketinde ne var? “Pul parasını, damga vergisini, noter
harcını kaldırıyoruz.” diye propaganda yapılıyor. Denizler dolduruluyor, diğer
taraftan zeytin alanları talan ediliyor, askerî araziler kamulaştırılıyor,
yandaşlara anahtar teslim fabrika veriliyor. Teşviklerin etkisi, analizi nedir
bilmiyoruz; teşviklerin sonuçlarını bilmiyoruz. Gerçekten, bu teşvik paketleri
niçin? 
Sayın
Başkan, değerli milletvekilleri; üreticinin, sanayicinin ihtiyacı olan teşvik
değil, üreticinin ihtiyacı olan üretim maliyetlerinin, girdilerin
düşürülmesidir. Enerji giderlerine, vergi yüküne bakın, SSK işveren payına bir
bakın; navlundaki, taşımadaki vergi yüküne bir bakın. Asgari ücrette vergi yükü
yüzde 49, enerji içerisinde yüzde 50, bir de yüzde 18 KDV var. Bankaların
verdiği kredilere bir bakın, üretime değil ticarete kredi veriliyor. Üretime,
ihracata bakıp sadece ciroyla değerlendirmeyin -Sayın Bakan da buraya geldi mi?
Evet- ihracatta miktar ve kilo başına tutar değerlerine bakılmalı, tüm veriler
beraber değerlendirilmeli. Dünya sanayisi 4.0’ı konuşurken bizim önceliğimiz
katma değeri yüksek ürünler üretmek olmalı. İleri teknoloji ürünlerin
ihracattaki payı yalnızca yüzde 3,7; Avrupa’da ise yüzde 15’in üzerinde.
Sanayide gerek kısa gerek uzun vadeli planlar yapılmalı. İleri teknoloji
ürünlerin üretim artışı desteklenmeli. Acil olarak Türkiye’nin sanayi
planlamasını yapmamız gerekiyor. Bölgesel planlamalar yapılması gerekiyor.
Mesela, Antep’te, Denizli’de tekstil; Karadeniz’de tarım; Bursa’da, Kocaeli’de
otomobile dayalı bölgesel planlamalar yapılmalı. Bölgesel girdilerde girdi
maliyetleri düşürülmeli. Tekrar söylüyorum: Sanayicinin teşvike ihtiyacı yok,
rekabet açısından maliyetlerini düşürün.
Sayın
Başkan, değerli milletvekilleri; AKP iktidarı boyunca sanayide gördüğümüz:
Kapanan fabrikalar, ezilen sanayici; izlenen gereksiz, ranta dayalı
politikalar. Tarım arazileri, altyapısı hazırlanmadan rant sağlasın diye OSB’ye
dönüştürülüyor. OSB’lerin doluluk oranına bakın, anlarsınız. Bazı OSB’ler yüzde
50, bazılarında ise bu oran yüzde 30 ve yüzde 20 civarlarında. 
OSB’lerden
söz etmişken hazırlanmakta olan üretim reform paketinden söz etmeden
geçmeyeceğim. Bu tasarı kesinlikle bürokrasiye bırakılmamalı, muhalefetle
birlikte hazırlanmalı.
Bu
pakette sanayinin TOKİ’si olarak tanımlanan Sanayi Gayrimenkul Yatırım Anonim
Şirketi’nden söz ediliyor. Sınırsız yetkiler, acele kamulaştırma ve OSB
yönetimlerinden bağımsız yönetim oluşturmak isteniliyor yani yeni bir TOKİ
yaratılıyor. 
Sayın
Bakan, bir an önce sanayicinin, üretimin önünü açıp sanayi 4.0 devrimini
gerçekleştirmek için adım atın, AR-GE’ye ayrılan yüzde 1’lik payı yüzde 2’ye
çıkarın. Üretimin alt yapısını, eğitim sitemini gözden geçirin.
Sayın
Bakan, yıl 2011, “Millî trenimizi, millî uçağımızı yapacağız.” sözü verdiniz;
yıl 2016, 78 milyon dolara Tunus’tan uçak alıyoruz.
İBRAHİM
ÖZDİŞ (Adana) – İhtiyaç var onun için, ihtiyaç! 
TAHSİN
TARHAN (Devamla) - “Millî otomobilimiz geliyor.” dediniz, tüm bunları seçim
malzemesi yaptınız; yapmayın, etmeyin, millete hayal satmayın. Biz millî
otomobile karşı değiliz ama siz hurda Saab’a verdiğiniz 40 milyon doların
hesabını verin. Hangi firmayla nasıl bir sözleşme imzalandı, hangi banka
kanalıyla ödemeler yapıldı?
Türkiye
öyle bir hâle geldi ki ülkemizde her şey inşaata ve emlak rantına dönüştü.
Oysa, ekonominin çarkını döndüren sanayici, KOBİ ve ihracatçılarımız,
üreticilerimizdir. Sayın Bakan, eğer ekonominin güçlenmesini gerçekten
istiyorsanız, eğer sanayici büyüsün istiyorsanız, eğer bu ülkeyi birazcık seviyorsanız
önce dış politikanızı gözden geçirin, OHAL’i kaldırın, hukukun üstünlüğünü
sağlayın, ülkemizin parlamenter demokrasiden vazgeçmeyeceğinin güvencesini
verin, kişilerin koltuk sevdasının kurbanı olmayın. Var olan değerlerimizi
birilerine peşkeş çekmek yerine güzel ülkemizi tekrar yatırım yapılacak bir
hâle getirin. 
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Tarhan. 
Şimdi,
Cumhuriyet Halk Partisi Grubu adına Bilecik Milletvekili Yaşar Tüzün konuşacaktır.

Buyurunuz
Sayın Tüzün. (CHP sıralarından alkışlar) 
CHP
GRUBU ADINA YAŞAR TÜZÜN (Bilecik) - Sayın Başkan, değerli milletvekilleri;
KOSGEB bütçesi üzerinde Cumhuriyet Halk Partisi Grubu adına söz almış
bulunuyorum. 
Sevgili
arkadaşlar, biliyorsunuz, KOSGEB, ekonomide küçük ve orta ölçekli işletmelerin
payını ve etkinliğini artırmak, rekabet güçlerini yükseltmek, KOBİ’lere destek
programlarıyla geri ödemeli ya da ödemesiz destek sağlamak amacıyla faaliyet
gösteren bir kuruluşumuzdur; bu anlamda devletin veren elidir. Ne yazık ki
bugünlerde ekonomimiz bir darboğaz içerisinde, dolar, euro aldı başını gidiyor,
ciddi bir durgunluk yaşanıyor. Karşılıksız çek, protestolu senet ve sorunlu
kredi tutarında yüksek artışlar görülüyor ve iflaslar çok daha fazla artmış
durumda. On ayda, bakınız, on ayda dükkanının kapısına kilit vuran esnaf sayısı
Sayın Bakanım, 70 bine ulaştı. Güvensizlik nedeniyle sanayicilerimiz yeni
yatırım yapamıyor, kaybeden Türk ekonomisi oluyor. İstatistik Kurumu bu sabah
açıkladı, ekonomimiz yüzde 1,8 küçüldü yani bugün 12 Aralık, krizin resmen ilan
edildiği tarih. 
Geçen
hafta yeni bir destek paketi açıkladınız. Bunlar sadece günü kurtarmaya yönelik
yani pansuman tedbirler. Buradan uyarıyor ve soruyorum: Sadece günü kurtarmaya
çalışanlar gelecek günleri kaybetmeye mahkûmdur Sayın Bakan. Bu arada,
Anayasa’mızda var olmasına rağmen, huzurunuzda soruyorum: Ekonomik ve Sosyal
Konsey bugün toplanmayıp da ne zaman toplanacak? Hükûmete ve iktidara
geldiğiniz günden beri maalesef, Anayasa'da yazılı olmasına rağmen, Ekonomik ve
Sosyal Konsey toplanmıyor. Günübirlik politikalardan vazgeçip ekonominin
ihtiyacı olan alanlara yani yapısal reformlara hızla geçmeniz gerekiyor. 
Değerli
arkadaşlarım, AKP'nin gerek 2015’in 7 Haziran sürecindeki gerekse 1 Kasım sürecindeki
seçim broşürlerini hatırlıyoruz. Hani sembolik bir kira bedeliyle anahtar
teslimi, karşılıksız fabrika yapacaktınız? Bir tane örneğini gösterebilir
misiniz? Organize sanayi bölgesi olmayan il bırakmayacaktınız, OSB’lerdeki iş
yerleri hızla kapanmaya devam ediyor. KOBİ’lerin borsaya açılma faaliyetlerini
destekleyecek, Kredi Garanti Fonu’nun kefalet sağladığı KOBİ sayısını
artıracaktınız, girişim sermayesi fonlarını yaygınlaştıracaktınız. Bunlar sizin
seçim beyannamenizde olan konular. Hani enerji verimliliği alanındaki KOBİ'lere
yönelik özel destek programları gerçekleştirecektiniz? Maalesef, bunların
hiçbiri olmadı. Ne oldu peki? “25 binden fazla girişimcimiz KOSGEB desteğinden
yararlanarak kendi işinin patronu oldu.” diyorsunuz, güzel, ancak 15 Temmuz
FETÖ’cü teröristlerin darbe girişiminin ardından ortaya şu çıktı ki maalesef,
sizin KOBİ destek kredinizden en çok faydalanan firmalar yani FETÖ terör
örgütüne üye olmuş şirketler olmuştur. Milyarlarca lira destek dağıttığımız
kurumlara şimdi el konuluyor. 
KOSGEB’de
71 personelin görevine son verdiniz. Bu personel KOSGEB kaynaklarını kime
dağıtmış veya hak edenlere verilmiş mi, verilmemiş mi? Bunun sorusunu bir kez
daha sormak istiyorum. 
Değerli
arkadaşlarım, Sayın Bakana, Sanayi ve Ticaret Bakanına şu soruyu da sormak
istiyorum: 15 Temmuzdan sonra KOSGEB’in desteklediği kaç şirkete el konuldu,
bunların mal varlığı ne oldu ve bunlar hâlâ çalışmaya devam ediyor mu? Yine,
Sayıştay raporlarına baktığımızda, örnek bir Bakanlıktasınız ve KOSGEB’in 10 daire
başkanlığı var iken bugün 12 daire başkanlığını görevlendirmişsiniz.
Dolayısıyla, yeni Bakan oldunuz, saygı duyuyorum, Bakanlıkta bilmediğiniz
eksiklikler olabilir ama bunları hatırlatmak ve tekrar bunların hayata geçmesi
noktasında uyarı görevimizi yapıyoruz. 
Sayın
Bakanım, doların yükselişi, euronun yükselişi hızlı bir şekilde ilerliyor.
İhracat yok. İhracatçı firmalar özellikle Türkiye'ye gelmeye çekiniyorlar.
Güvensizlik almış başını gitmiş. Türk malı etiketine bugün tepki var Sayın
Bakanım. Bakın, lojistik firmalarına, ihracat yapan firmalara, yani kara
yoluyla taşıma yapan firmalara başta Almanya olmak üzere birçok ülkede bilerek,
kasıtlı olarak Türk plakalı araçlara ceza yazılıyor. On günlük bir ihracat
sonrası bir nakliye firmasının bir tırının getirisi, kazancı 2 bin dolar iken
bugün Almanya’da en az ama en az 3 bin dolar ceza yazılıyor. Bu kötü gidişi
denetlemeniz ve bir dur demeniz gerekiyor. 
Yine,
OSB’lerde ciddi sorunlarımız var. Biliyorsunuz, yasa gereği organize sanayi
bölgelerinin üçte 2 doluluk oranı gerçekleştiğinde müteşebbis heyet genel kurul
toplar ve OSB’nin gerçek sahiplerine genel kurulla devreder. Ancak bu, maalesef
bu şekilde gerçekleşmiyor, üçte 1’lik kısmını oradan 2/B orman arazilerinden
parselleyip OSB’nin içine katıyorsunuz ve müteşebbis heyet yani sizin
görevlendirdiğiniz heyet; kaymakamı, valisi, il genel meclis üyesi maaş almaya,
artı gelir almaya devam ediyor. Bu kötü gidişe dur demeniz gerekiyor. Sanayi ve
Ticaret Bakanlığına yeni görevlendirildiniz, bu anlamdaki eksiklikleri
gidereceğinize yürekten inanıyor, Genel Kurulu saygıyla selamlıyorum. (CHP
sıralarından alkışlar) 
BAŞKAN
– Teşekkür ederim Sayın Tüzün. 
Şimdi
konuşma sırası İstanbul Milletvekili Didem Engin’de.
Buyurunuz
Sayın Engin. (CHP sıralarından alkışlar) 
CHP
GRUBU ADINA DİDEM ENGİN (İstanbul) – Sayın Başkan, sayın milletvekilleri; yüce
Meclisi saygıyla selamlıyorum. 
Önceki
gece milletçe İstanbul’da çok derin bir acı yaşadık. Ne acıdır ki terör
saldırıları ülkemizde sistematik hâle gelmiş durumda. Her hain terör
saldırısından sonra terörü lanetliyoruz ama lanetlemek acımızı dindirmiyor. 
Hükûmetin
görevi terörü bitirmektir. Yüzlerce kilo patlayıcının İstanbul’un kalbine nasıl
getirildiği ve masum insanlarımızın hayatına kasteden bu alçak teröristlerin
neden durdurulamadığı konusunda halkımız, AKP Hükûmetinden somut açıklama
bekliyor. 
Bugün
Bilim, Sanayi ve Teknoloji Bakanlığı bütçesini konuşuyoruz, yani on dört
senedir AKP Hükûmetinin önceliği olmayan konuları. Rivayete göre, Fatih Sultan
Mehmet İstanbul’u kuşatıp toplarıyla İstanbul surlarını döverken şehrin ileri
gelen Ruhban sınıfı Ayasofya’da toplanıp “melekler erkek mi, dişi mi”
tartışması yapıyorlarmış. Ülkemiz içte ve dışta tarihinin en zor dönemini
yaşarken, AKP’nin, başkanlık tartışmasını en öncelikli konu olarak gündeme
getirmesi açısından manidar bir rivayet. (CHP sıralarından alkışlar) 
İhracatımız
sürekli gerilerken, sanayi üretimimiz düşerken, temel tarımsal ürünleri bile
ithal etmek mecburiyetinde kalırken, ülkemiz her geçen gün yoksullaşıp vatandaşlarımızın
borçları katlanırken, yatırımlar düşmüş, iflaslar çığ gibi büyürken, işsizlik
hızla artarken, yargı bağımsızlığı yok olup, gazeteciler ve bilim insanları
hapse atılırken, terör saldırıları ve şehit haberleriyle milletimiz
kahrolurken, kısacası hem ekonomik ve siyasi alanda hem de dış politikada
ülkemiz sonu belirsiz bir kaosa sürüklenirken “Şanghay Beşlisine katılma”,
“Türk lirasıyla ticaret yapıp ekonomiyi kurtarma” gibi söylemlerle millî
duygular kullanılarak “başkanlık” adı altında tam bir dikta yönetimi
getirilmeye çalışılıyor. (CHP sıralarından alkışlar) Gelmiş olduğumuz bu nokta,
AKP iktidarının on dört yılın sonunda tam bir iflasıdır ve AKP gemisinin karaya
oturmasıdır. 
Şimdi,
merak ediyorum, Sayın Bakan, sanayinin gerilemesine, ihracatın düşmesine –bugün
de gayrisafi yurt içi hasıla rakamları açıklandı, yüzde 1,8 azaldı- nasıl bir
kılıf uyduracak. 
Sayın
Bakana soruyorum: 2023 yılında dünyanın ilk 10 ekonomisinden biri olma ve
ihracatı 500 milyar dolara çıkarma vaatlerinizin arkasında mısınız? Hayal
satmadan gerçekleri bize dürüstçe itiraf etmenizi bekliyoruz. 
İhracatımız,
ülkemize yapılan doğrudan yatırımlar, turizm gelirlerimiz ağırlıklı olarak
Avrupa Birliği kaynaklı iken dış ilişkilerimizi gerginleştirip iç politika
malzemesi yaparak ekonominin çarklarını nasıl döndüreceksiniz? Anlatın ki
sanayicilerimiz ve ihracatçılarımız anlayabilsin. Kendi ayağımıza mı kurşun
sıkıyoruz, yoksa bizim bilmediğimiz bir sırrınız mı var?
Bize
anlatın Sayın Bakan, on dört yıl boyunca bilime, teknolojiye, AR-GE’ye,
inovasyona, eğitime neden öncelik vermediniz? Bugün dünyadaki yerimizi hayal
satmadan gerçeklerle anlatın. 
Üretimimizin
yüzde 38’inin düşük teknolojili ürünler olduğunu, ihracatımızda yüksek
teknolojili ürünlerin payının sadece 3,7 olduğunu, bu nedenle ihracatımızın
artırılamadığını anlatın, anlatın ki bir batağa saplanmış olduğumuzu halkımız
iyi anlasın. 
Anlatın
ki yaşadığımız bu ağır krizin, Cumhurbaşkanının dediği gibi bir ekonomik kriz
olmadığına dışarıdan kaynaklanan bir siyasi kriz olduğuna inanalım. 
Yabancılar
mı size kalkınma stratejinizi inşaat sektörüne, gayrimenkul satışına bağlayın
dediler? Yabancılar mı size on dört yıl boyunca bilime, teknolojiye, çağdaş
eğitime gereken önceliği vermeyin dediler? Anlatın ki biz de AKP iktidarının
nasıl kandırıldığını öğrenelim. Yabancılar mı sizi kandırmış, yoksa birileri
gerçekleri saklayarak halkımızı mı kandırmaya çalışıyor anlayalım.
Bakın,
biz padişahlık sistemini konuşurken Türkiye’de dünya nerelere gidiyor, birkaç
örneği paylaşmak istiyorum. Endüstri 4.0 yani 4’üncü sanayi devrimi kapsamında
dünyada çok hızlı bir değişim ve dönüşüm yaşanıyor. Verimliliği artıran ve
maliyetleri azaltan akıllı sistemlerin entegre olduğu akıllı fabrikalardan
robotik teknolojilere, nesnelerin İnternet’inden üç boyutlu modellemeye
varıncaya kadar sağlıktan lojistiğe, sanayiden tarıma her sektörde dönüşüm
yaşanıyor. 
Uluslararası
araştırmalara göre, 2020’ye kadar endüstri 4.0 kapsamında 907 milyar dolar
yatırım yapılacak ve yıllık 493 milyar dolar ciro artışı sağlanacak. Nesnelerin
İnternet’inin 2025’te 4 ile 11 trilyon dolar arası ekonomik etki yaratması
öngörülüyor. Bu da küresel millî gelirin yüzde 11’ine tekabül ediyor. Amerika
dünyanın en büyük dijital ekonomisi, iş gücünün yüzde 43’ü dijital ekonomiyi
destekliyor. Almanya, dijitalleşme yarışında en önde yer almak için milyarlarca
avroluk yatırım öngören 2025 Dijital Stratejisi yol haritasını ve on maddelik
eylem planını açıkladı. İnovasyonda ise Asya ülkeleri ön planda. Patent
başvurularında ilk üç sırada Güney Kore, Japonya ve Almanya var. Dünya bu
gelişmelerle hızla dönüşürken Hükûmetiniz neden ülkemizi bu kısır tartışmalara
hapsediyor, anlatın. 
Dış
politikada ise cumhuriyet tarihinin en küçültücü dönemini yaşıyoruz. AKP
Hükûmeti bütün komşu ülkelerle kavgalı hâle gelmiş durumda. Kardeşiniz Esad’a
şimdi “Katil Esad” diyorsunuz. “Suriye’ye Esad’ı yıkmak için girdik.” dediniz,
ertesi gün sözlerinizi geri aldınız. Irak Başbakanına ağır hakaretlerde
bulundunuz, sonra kapalı kapılar ardında irtibat kurmaya çalıştınız. “Emevi
Camisi’nde namaz kılacağız.” deyip Süleyman Şah Türbesi’ni kaçırma operasyonu
düzenlediniz. Osmanlı’yı yeniden canlandırmak isterken Arap dostlarımızla
aramızda kolay silinemeyecek yaralar bıraktınız. Orta Doğu’nun kaosa
sürüklenmesinde en önde rol aldınız. Tüm bu sorunları görmezden gelip
Cumhurbaşkanının “Kanun benim.” demesi için Anayasa paketi hazırlayıp Meclise
sunuyorsunuz. 
Yaptıklarınız
demokrasi tarihimizin kara sayfalarında yerini alacaktır. Halkımız engin
sağduyusuyla referandumda size gereken yanıtı verecek ve o padişahlık
hevesinizi kursağınızda bırakacaktır. 
Teşekkür
ederim. (CHP sıralarından alkışlar) 
BAŞKAN
– Teşekkür ederim Sayın Engin. 
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı…
MEHMET
NACİ BOSTANCI (Amasya) – Padişahlık hevesi, diktatörlük getirme çabası… Bu
minvalde gruba yönelik açık sataşmalar söz konusu. 
BAŞKAN
- Buyurunuz Sayın Bostancı. (AK PARTİ sıralarından alkışlar) 
VI.- SATAŞMALARA İLİŞKİN KONUŞMALAR (Devam)
2.- Amasya Milletvekili Mehmet Naci Bostancı’nın,
İstanbul Milletvekili Didem Engin’in 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın yedinci
tur görüşmelerinde CHP Grubu adına yaptığı konuşması sırasında Adalet ve Kalkınma
Partisine sataşması nedeniyle konuşması
MEHMET
NACİ BOSTANCI (Amasya) – Sayın Başkan, değerli arkadaşlar; Sayın Engin burada
yedi dakika içerisinde on dört yıllık AK PARTİ Hükûmetine eleştiri namına ne
söylerim mantığıyla çok renkli bir konuşma yaptı. Tabii, bu eleştirileri ifade
ederken sözlerim de birer mermi gibi olsun anlayışıyla davrandığı için zaman
zaman jestlerle tahkim edilerek gerçeklikten kopan öfke ve husumet gibi
anlaşılabilecek tarzda bir dille konuştu. Tabii, böyle bir dille konuştuğunuzda
ne olup bittiğine ilişkin analitik mantıktan da koparsınız. 
İBRAHİM
ÖZDİŞ (Adana) – Aynen… Aynen…
MEHMET
NACİ BOSTANCI (Devamla) - Biz, ne padişahlığı getirmek istiyoruz ne diktatörlük
getirmek istiyoruz. Anayasa teklifimiz ortada, komisyonlarda tartışılacak,
acele etmeyiniz; Mecliste de konuşulacak, bol bol orada konuşacağız. 
Sayın
Engin referandumda halkın gereken cevabı vereceğini söyledi. Biz her zaman
halkımızın güzel cevaplar verdiği kanaatindeyiz. Emin olun, referandumda
halkımızın vereceği cevap bizim başımızın üstündedir. Eminim, Sayın Engin’in de
ve herkesin başının üstündedir.
Saygılarımla.
(AK PARTİ sıralarından alkışlar) 
BAŞKAN
– Teşekkür ederim Sayın Bostancı.
DİDEM
ENGİN (İstanbul) – Sayın Başkan…
ÖZGÜR
ÖZEL (Manisa) – Didem Engin herhâlde bir söz talebinde bulunacak efendim, sonra
ben farklı bir konuda.
DİDEM
ENGİN (İstanbul) – Sayın Başkan, AKP grup başkan vekili kürsüde sataşmadan söz
alıp da konuşma yaptığı zaman öfke ve husumet dolu konuşma yaptığımı…
BAŞKAN
– Buyurunuz Sayın Engin. (CHP sıralarından alkışlar) 
3.- İstanbul Milletvekili Didem Engin’in, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında şahsına sataşması nedeniyle konuşması
DİDEM
ENGİN (İstanbul) – Sayın Başkan, sayın milletvekilleri; biraz önceki konuşmam
AKP grup başkan vekilini son derece rahatsız etmiş, daha kürsüden inmeme
kalmadan hemen söz alıp sataşmadan ifadeleri açıklama ihtiyacını hissetti. Ben
de memnun oldum çünkü sorduğum sorulara yanıt vereceğini düşündüm ama maalesef sormuş
olduğum soruların hiçbirisine yanıt vermedi, tam tersine öfke ve husumetle
gerçekleri saptırdığımı bu on dört yıllık AKP iktidarında ve analitik mantıktan
uzak bir konuşma yaptığımı söyledi. Hâlbuki ben somut rakamlarla, somut
verilerle ülkemizin performansının ne kadar kötü olduğunu açıkladım burada. Siz
bana eğer yanıt vermek istiyorsanız somut rakamlarla, verilerle çıkmanız lazım
karşıma, genel olarak böyle ifadelerle… (CHP sıralarından alkışlar) 
Şimdi,
AKP bizim burada ifade ettiğimiz eleştirilere yanıt veremeyeceği zaman, her
zaman aynı üslupla geliyor buraya, kürsüye ve sandık sonuçlarının arkasına
gizleniyor, “Biz şöyle seçimleri kazandık, böyle seçimleri kazandık; her
istediğimizi yaparız.” şeklinde. 
SAĞLIK
BAKANI RECEP AKDAĞ (Erzurum) – Yalan mı?
DİDEM
ENGİN (Devamla) – Evet, bugün iktidarda olabilirsiniz ama ilelebet iktidarda
olacağınız anlamına gelmez. Halkımıza karşı sorumluluklarınız var. Biz de
muhalefet partisi olarak tabii ki görmüş olduğumuz eksiklikleri burada gelip
ifade edeceğiz. Sorumlu bir iktidarın yapması gereken, gerçekçi olmak ve
halkımıza karşı samimi olmaktır. Hata yaptığınız zaman “Evet, hata yaptık.”
diyeceksiniz ve bu hataları tekrarlamamaktır sizin göreviniz.
Çok
somut verilerle ben burada ifade ettim, Sayın Bakana sordum, Sayın Bakan yanıt
verecek diye düşünmüştüm. Bakın, daha bugün gayrisafi yurt içi hasıla verileri
açıklandı ve yüzde 1,8 azaldık. Neden azaldık? Bunun somut açıklamasını
yapabilecek misiniz?
Referandumda
çıkacak sonucun tabii ki yeri başımızın üzerindedir ama padişahlık sistemini bu
ülkeye getiremeyeceğiniz konusunda halkımıza son derece güveniyoruz. Önümüzdeki
günlerde göreceğiz halkımızın ne yanıt vereceğini.
Saygılar
sunuyorum. (CHP sıralarından alkışlar) 
BAŞKAN
– Teşekkür ederim Sayın Engin.
Sayın
Özel, 60’ıncı maddeye göre söz talebiniz olduğunu görüyorum, mikrofonunuzu
açıyorum.
Buyurunuz.
V.- AÇIKLAMALAR (Devam)
5.- Manisa Milletvekili Özgür Özel’in, Yeni Şafak
gazetesinde Ankara Milletvekili Aydın Ünal’ın yazısının AKP’ye ideoloji tarif
eden, kendi seçmenine istikamet veren, Cumhuriyet Halk Partisine karşı yapılan
haksız saldırıları, hedef göstermeleri organize ve koordine eden akıl almaz bir
yaklaşım olduğuna ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan.
Bugün,
Yeni Şafak gazetesinin bugünkü sayısını elimize aldığımızda, Adalet ve Kalkınma
Partisinin Ankara Milletvekili, geçmiş dönemlerde Başbakan ve Cumhurbaşkanlığı
Başdanışmanlığı yapmış, Adalet ve Kalkınma Partisinin Kurucu Genel Başkanının
“O benim dilim, sözüm, aklımın yarısı.” dediği Aydın Ünal’ın terör sözlüğü gibi
bir yazı kaleme alıp, “Terör: Kim kimdir?” diye, sırasıyla “DEAŞ, PKK, DHKP-C,
Fetullahçı terör örgütü, PYD” dedikten sonra aynı dizin içinde Cumhuriyet Halk
Partisini bir terör örgütü olarak sıraladığını ve içeriğinde de bırakın kabul
edilmesini, akılla, mantıkla, izanla bağdaşmayacak değerlendirmelerde
bulunduğunu üzülerek okuduk. Bu değerlendirmeler en hafif deyimle partimize
haksızlıktır, hadsizliktir, vicdansızlıktır, bir siyasi ahlaksızlıktır. 
Bu
bahsettiğim yazıyı biraz önce Adalet ve Kalkınma Partisinin sayın grup başkan
vekiline ve Hükûmetin değerli temsilcisi Sayın Bakana da biraz önce ilettim.
Elbette hukuki, yasal haklarımızı arayacağız. Bu, herhangi bir köşe yazısı
değil. Bu, AKP’ye ideoloji tarif eden, sahadaki kendi okuruna, seçmenine
istikamet veren, partimize karşı yapılan haksız saldırıları, hedef göstermeleri
organize ve koordine eden bir akıl almaz yaklaşım.
Şimdi
buradan soruyorum AKP Grubuna ve sayın Hükûmete: Bu hadsizliğin, bu haksızlığın,
bu vicdansızlığın, bu ahlaksızlığın neresinde duracaklar; karşısına mı
geçecekler, yoksa arkasında mı duracaklar? 
(Mikrofon
otomatik cihaz tarafından kapatıldı)
BAŞKAN
– Mikrofonunuzu açıyorum Sayın Özel.
Buyurunuz.
ÖZGÜR
ÖZEL (Manisa) – 15 Temmuz akşamı aşağıda bir sığınakta bu Parlamentonun
iradesini, bir bildiriyi kaleme alırken AKP adına eline kalemi verdikleri Aydın
Ünal -biz de orada Cumhuriyet Halk Partisi adına kalemi tuttuk- Cumhuriyet Halk
Partisinin darbeye, teröre, FETÖ’ye tavrını o gün gördü. Dün burada, hem de
içerik olarak bu ülkenin beklediğinin çok gerisinde, sadece ve sadece “Acaba
bir ayrıma gider miyiz?” diye ortaya koydukları yaklaşıma karşı CHP’nin teröre
karşı tavrını gördü. Sayın Bakanlar okudular.
Şimdi,
bu ahlaksızlığın, bu hadsizliğin, bu haksızlığın, bu siyasi namussuzluğun
yanında, arkasında mı duracaklar, yoksa karşısında mı olacaklar? Bu açıklamayı
beklemek hakkımız. (CHP sıralarından alkışlar) 
BAŞKAN
– Teşekkür ederim Sayın Özel.
Sayın
Bostancı, buyurunuz.
6.- Amasya Milletvekili Mehmet Naci Bostancı’nın,
kişilerin şahsi fikri olarak kabul edilebilecek ve aynı mecralarda cevaplanması
gereken konuların Meclise taşınmaması gerektiğine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkürler. 
CHP
ve AK PARTİ birbirini yeni keşfediyor değil. Bu Meclis ortamında uzun yıllardan
bu yana birlikte Meclisin çalışmalarını yürütüyoruz. Ben Sayın Özel’den bugüne
kadar Mecliste böylesine öfkeli bir konuşma, AK PARTİ’ye karşı “Bizi bu şekilde
değerlendiriyorsunuz.” tarzında bir değerlendirme duymadım. Mecliste yapılan
çalışmalar, konuşmalar zaten AK PARTİ’nin bir parti olarak, bir grup olarak
meselelere nasıl baktığına ilişkin kurumsal yapısıyla herhâlde herkese bir
fikir veriyor. 
Bunun
dışında, zaman zaman gazetelerde, sosyal medyada kimi milletvekilleri bazı
beyanlarda bulunuyorlar. Esasen bu tür beyanlara itiraz edeceğimiz mecraların
yine aynı mecralar olduğu kanaatindeyim. Eğer biz o mecralarda… Nedenini,
mantığını burada uzun uzun belki ayrıca tartışabiliriz ama şu konuyla ilgili
değil. Burada tartışırsak bu defa, o tartışmaya ilişkin, ayrı bir, grup
asabiyelerinin ortaya çıktığı, insanların başka tür tavır ve davranışlar
geliştirmek zorunda kaldıkları bir atmosfer doğar. Biz bunu istemeyiz. 
AYTUĞ
ATICI (Mersin) – “Siz neresindesiniz?” diye soruyor. Siz neresindesiniz?
MEHMET
NACİ BOSTANCI (Amasya) – Bunu, sadece AK PARTİ’li vekiller, CHP’li vekiller
adına demiyorum, bütün vekiller zaman zaman sosyal medyada, çeşitli yerlerde
beyanlarda bulunuyorlar. Benim önerim, başka tür mecralarda kişilerin şahsi
fikri olarak kabul edilebilecek ve aynı mecralarda cevaplanması gereken
konuların Meclise taşınmamasıdır. 
MUHAMMET
RIZA YALÇINKAYA (Bartın) – Kınıyor musun, kınamıyor musun Naci Bostancı?
AYTUĞ
ATICI (Mersin) – Siz ne diyorsunuz? AKP olarak kabul ediyor musunuz?
MEHMET
NACİ BOSTANCI (Amasya) – Bizim, AK PARTİ olarak tavrımız açıktır, bu konudaki
değerlendirmelerimiz ortadadır. Cumhuriyet Halk Partisini, ana muhalefet
partisini bizim herhangi bir kategoriye koymamız söz konusu değildir. Halktan
oy almış bir parti olarak…
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum. Tamamlayınız Sayın Bostancı. 
AYTUĞ
ATICI (Mersin) – Siz neresindesiniz, onu söyleyin. Kınıyor musun, kınamıyor
musun?
MEHMET
NACİ BOSTANCI (Amasya) – Açık, aleni bir şekilde faaliyetlerini sürdüren,
halktan oy alan her tür siyasi parti ve çalışma gibi saygıdeğerdir. 
Bizim
görüşümüz budur. 
Teşekkür
ediyorum.
AYTUĞ
ATICI (Mersin) – Hâlâ kınamıyorsunuz. Kınamıyorsun, bak, kınamadın. 
BAŞKAN
– Teşekkür ederim Sayın Bostancı.
Sayın
Özel, söz talebiniz var sanıyorum. 
Buyurunuz.

7.- Manisa Milletvekili Özgür Özel’in, İstanbul
Milletvekili Mehmet Naci Bostancı ile Bakandan, Ankara Milletvekili Aydın
Ünal’ın Yeni Şafak gazetesindeki değerlendirmelerini kınayıp kınamadıkları
konusunda açıklama beklediğine ilişkin açıklaması
ÖZGÜR
ÖZEL (Manisa) – Sayın Başkanım, çok teşekkür ederim. 
Biraz
önce, bir Sayın Bakan ve AKP Grubunun kahir ekseriyeti, bir hatibe, bir terör
örgütünü kınayıp kınamadığını, bir terör örgütüyle arasına mesafe koyup
koymadığını, onu nasıl nitelendirdiğini, kendilerince son derece meşru bir
siyasi argüman ve kullanabilecekleri bir hak olarak burada kullandılar. Şimdi,
eğer öyle bir hakları varsa aynı hakkı Cumhuriyet Halk Partisi olarak kullanmak
isteriz. 
Sayın
Naci Bostancı, Sayın Bakan; bu içinde kin olan, nefret olan, hedef gösterme
olan, dezenformasyon değil misenformasyon olan, apaçık yalan olan bu aşağılık
değerlendirmelerin neresindesiniz? Kınıyor musunuz, arkasında mı duruyorsunuz?
Bana açıklayın. (CHP sıralarından alkışlar) 
BAŞKAN
– Teşekkür ederim Sayın Özel.
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı, mikrofonunuzu açayım, buyurunuz.
8.- Amasya Milletvekili Mehmet Naci Bostancı’nın,
Ankara Milletvekili Aydın Ünal’ın Yeni Şafak gazetesinde yazdığı hususların AK
PARTİ’nin görüşü olmadığına ilişkin açıklaması
MEHMET
NACİ BOSTANCI (Amasya) – Bunlar partimizin görüşleri değildir Sayın Başkanım.
GÜLAY
YEDEKCİ (İstanbul) – Kınıyor musunuz?
AYTUĞ
ATICI (Mersin) – Ya, kınıyor musun, kınamıyor musun?
MEHMET
NACİ BOSTANCI (Amasya) – Şahıs bir gazetede yazmış, aynı şekilde cevap
verilebilir, veriliyor da zaten o mecralarda.
AYTUĞ
ATICI (Mersin) – Kınıyor musun, kınamıyor musun?
MEHMET
NACİ BOSTANCI (Amasya) – Ben partimizin duruşunu ve görüşünü açıklamakla
mükellefim. Bizim görüşlerimizin olmadığını beyan etmeyi kâfi görüyorum.
Teşekkürler.
GÜLAY
YEDEKCİ (İstanbul) – Yani kınamıyorsunuz.
BAŞKAN
– Teşekkür ederim Sayın Bostancı.
Sayın
milletvekilleri, gazetelerde çıkan…
AHMET
HAMDİ ÇAMLI (İstanbul) – Adam yazmış işte, çevir çevir oku kardeşim. (CHP
sıralarından gürültüler)
İBRAHİM
ÖZDİŞ (Adana) – Yuh, yuh!
AHMET
HAMDİ ÇAMLI (İstanbul) – Ne bağırıyorsun oradan ya, ne bağırıyorsun!
İBRAHİM
ÖZDİŞ (Adana) – “Çevir çevir oku.” Sen oku, sen.
ÖZGÜR
ÖZEL (Manisa) – Provoke etme. Bak, Bakanınız bir şey söylüyor.
BAŞKAN
– Bir saniye sayın milletvekilleri… 
Sayın
milletvekilleri, lütfen efendim, Hükûmetin söz talebi vardır.
İBRAHİM
ÖZDİŞ (Adana) – Konuştuğu lafa bak ya! “Çevir çevir oku.”
BAŞKAN
– Sayın Ömer Çelik, buyurunuz efendim, buyurunuz Sayın Bakanım.
9.- Avrupa Birliği Bakanı Ömer Çelik’in, Cumhuriyet
Halk Partisinin terör örgütlerinin isminin sıralandığı bir liste içerisinde
sayılmasını doğru bulmadığına ilişkin açıklaması
AVRUPA
BİRLİĞİ BAKANI ÖMER ÇELİK (Adana) – Sayın Başkanım, teşekkür ederim.
Değerli
arkadaşlar, kendi üslubumuzla… 
AHMET
HAMDİ ÇAMLI (İstanbul) – Evet, aynen öyle, çevir çevir oku, yetmiyorsa bir daha
oku. (CHP sıralarından gürültüler) 
BAŞKAN
– Sayın milletvekilleri, lütfen efendim, Hükûmetin söz talebi vardır.
Sayın
Ömer Çelik, buyurunuz.
AVRUPA
BİRLİĞİ BAKANI ÖMER ÇELİK (Adana) – Müsaade eder misiniz.
Değerli
arkadaşlar, kendi üslubumuzla konuşacağımız bir konuyu daha zora sokmayalım.
Cumhuriyet Halk Partisi Türkiye’nin ana muhalefet partisidir, Cumhuriyet Halk
Partisi 15 Temmuz darbe girişiminde darbe girişimine karşı millî iradenin
yanında durmuştur, dün de teröre karşı ortak bildiriye imza atmıştır. O
sebeple, Cumhuriyet Halk Partisinin hiçbir şekilde terör örgütlerinin sayıldığı
bir listede sayılması doğru değildir, kabul edilemez, bu, net bir durumdur.
Fakat
şuna dikkat etmek gerekir: Bu, Cumhuriyet Halk Partisinin veya herhangi bir
partinin demokratik eleştiri içerisinde çeşitli politikalarının eleştirilmesi
ile herhangi bir terör örgütü listesinin içerisinde, şu veya bu değerlendirme
içerisinde yan yana yazılması aynı şekilde değerlendirilemez. Açık ve net
söylüyorum: Herhangi bir şekilde ana muhalefet partisinin, 15 Temmuz darbe
girişiminde bu millî iradeye saygıyı göstermiş, dün yaşadığımız sıcak gelişmede
teröre karşı ortak bildiriye imza atmış bir partinin terör örgütleriyle aynı
listede değerlendirilmesi doğru bir yaklaşım değildir, hiçbir şekilde kabul
edilemez. Fakat şu hususa da dikkatinizi çekmek isterim, bunun dışında bir şey
söylüyorum şimdi: Bakın, burada bu ne kadar inciticiyse -ki Cumhuriyet Halk
Partisinin bu incinmesini doğru buluyorum, anlayışla karşılıyorum ve bu
yaklaşımı reddettiğimi söylüyorum- burada çıkıp da AK PARTİ’nin birtakım
değerlerine karşı diktatörlük suçlaması gibi, Türkiye’yi iç savaş ortamına
götürme gibi değerlendirmelerin yapılması da aynı üslup bakımından, aynı üslup
değerlendirmesi bakımından doğru kabul edilemez. Dolayısıyla, bir tartışmayı
yaparken bunu bağlamı içerisinde yapalım, bağlamı içerisinde yürütelim. 
NURETTİN
DEMİR (Muğla) – Kınayın Sayın Bakan, kınayın ki cevap vermeyelim.
AVRUPA
BİRLİĞİ BAKANI ÖMER ÇELİK (Adana) - Bakın, ben Türkçeyi kullanan birisiyim,
Türkçenin kelimelerine hâkimim, söylediğim cümlenin açık bir cümle olduğunu
söylüyorum. Açık ve net bir şekilde söylüyorum bunu, değil mi? Yani birbirimizi
de tanıyoruz, açık ve net bir şekilde son cümle olarak söylüyorum: Cumhuriyet
Halk Partisiyle ilgili olarak, ana muhalefet partisinin terör örgütlerinin
isminin sıralandığı bir liste içerisinde sayılmasını doğru bulmuyorum, meşru
bulmuyorum.
BAŞKAN
– Teşekkür ederim Sayın Bakan.
III.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Mehmet Akif
Hamzaçebi’nin, Bir milletvekili tarafından Cumhuriyet Halk Partisinin terör
örgütleri listesinde gösterilmesini kesinlikle kabul edilemez bulduğuna ve bu
davranışı kınadığına ilişkin konuşması
BAŞKAN
- Sayın milletvekilleri, gazetelerde yer alan köşe yazıları birleşimi yöneten
Meclis Başkan Vekili olarak benim ilgi alanıma girmez ancak bu yazıyı yazan
eğer bir milletvekiliyse -bugünkü tartışmalara konu olması nedeniyle bunu
öğrenmiş bulunuyorum- benim de görüşüm şudur, bir görüş beyan etme ihtiyacını duyuyorum:
Terör örgütlerinin bir milletvekili tarafından listelendiği yazıda o örgütler
arasına Cumhuriyet Halk Partisini de koymayı kesinlikle kabul edilemez
buluyorum, çirkin buluyorum, yakışıksız buluyorum, bu davranışı kınıyorum. (CHP
sıralarından alkışlar)
Birleşime
saat 14.45’e kadar ara veriyorum.
Kapanma Saati: 13.59
İKİNCİ OTURUM
Açılma Saati: 14.48
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: İshak GAZEL (Kütahya), Zihni AÇBA
(Sakarya)
-----0-----
BAŞKAN
– Sayın milletvekilleri, Türkiye Büyük Millet Meclisinin 38’inci Birleşiminin
İkinci Oturumunu açıyorum. 
2017
Yılı Merkezi Yönetim Bütçe Kanunu Tasarısı ile 2015 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
IV.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (Devam)

A) SAĞLIK BAKANLIĞI (Devam)
1) Sağlık Bakanlığı 2017 Yılı
Merkezî Yönetim Bütçesi
2) Sağlık Bakanlığı 2015 Yılı
Merkezî Yönetim Kesin Hesabı

B) TÜRKİYE HUDUT VE SAHİLLER
SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller
Sağlık Genel Müdürlüğü 2017 Yılı Merkezî Yönetim Bütçesi
2) Türkiye Hudut ve Sahiller
Sağlık Genel Müdürlüğü 2015 Yılı Merkezî Yönetim Kesin Hesabı

C) TÜRKİYE İLAÇ VE TIBBİ
CİHAZ KURUMU (Devam)
1) Türkiye İlaç ve Tıbbi Cihaz
Kurumu 2017 Yılı Merkezî Yönetim Bütçesi
2) Türkiye İlaç ve Tıbbi Cihaz
Kurumu 2015 Yılı Merkezî Yönetim Kesin Hesabı

Ç) TÜRKİYE KAMU HASTANELERİ
KURUMU (Devam)
1) Türkiye Kamu Hastaneleri
Kurumu 2017 Yılı Merkezî Yönetim Bütçesi
2) Türkiye Kamu Hastaneleri
Kurumu 2015 Yılı Merkezî Yönetim Kesin Hesabı

D) TÜRKİYE HALK SAĞLIĞI
KURUMU (Devam)
1) Türkiye Halk Sağlığı Kurumu
2017 Yılı Merkezî Yönetim Bütçesi
2) Türkiye Halk Sağlığı Kurumu
2015 Yılı Merkezî Yönetim Kesin Hesabı

E) TÜRKİYE SAĞLIK
ENSTİTÜLERİ BAŞKANLIĞI (Devam)
1) Türkiye Sağlık Enstitüleri
Başkanlığı 2017 Yılı Merkezî Yönetim Bütçesi

F) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve Teknoloji
Bakanlığı 2017 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2015 Yılı Merkezî yönetim Kesin Hesabı

G) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2017 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2015 Yılı Merkezî
Yönetim Kesin Hesabı

Ğ) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2017 Yılı Merkezî Yönetim Bütçesi
2) Türk Standartları Enstitüsü
2015 Yılı Merkezî Yönetim Kesin Hesabı

H) TÜRK PATENT ENSTİTÜSÜ (Devam)
1) Türk Patent Enstitüsü 2017
Yılı Merkezî Yönetim Bütçesi
2) Türk Patent Enstitüsü 2015
Yılı Merkezî Yönetim Kesin Hesabı

I) TÜRKİYE BİLİMSEL VE
TEKNOLOJİK ARAŞTIRMA KURUMU (Devam) 
1) Türkiye Bilimsel ve
Teknolojik Araştırma Kurumu 2017 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2015 Yılı Merkezî Yönetim Kesin Hesabı

İ) TÜRKİYE BİLİMLER
AKADEMİSİ (Devam)

1) Türkiye Bilimler Akademisi
2017 Yılı Merkezî Yönetim Bütçesi
2) Türkiye Bilimler Akademisi
2015 Yılı Merkezî Yönetim Kesin Hesabı

J) AVRUPA BİRLİĞİ BAKANLIĞI (Devam)
1) Avrupa Birliği Bakanlığı 2017
Yılı Merkezî Yönetim Bütçesi
2) Avrupa Birliği Bakanlığı
2015 Yılı Merkezî Yönetim Kesin Hesabı

K) TÜRK AKREDİTASYON KURUMU (Devam)
1) Türk Akreditasyon Kurumu
2017 Yılı Merkezî Yönetim Bütçesi
2) Türk Akreditasyon Kurumu
2015 Yılı Merkezî Yönetim Kesin Hesabı
BAŞKAN
– Komisyon? Yerinde. 
Hükûmet?
Yerinde. 
Cumhuriyet
Halk Partisi Grubu adına yapılan konuşmalara devam ediyorduk. En son, İstanbul
Milletvekili Sayın Didem Engin konuşmuştu.
Şimdi,
konuşma sırası İstanbul Milletvekili Süleyman Sencer Ayata’da. (CHP
sıralarından alkışlar)
Buyurunuz
Sayın Ayata. 
CHP
GRUBU ADINA SÜLEYMAN SENCER AYATA (İstanbul) – Sayın Başkan, sayın
milletvekilleri, değerli arkadaşlarım; üzüntü, keder, dualarımız, her zamanki
gibi kınamamız, lanetlerimiz; bunlarla dolu bir toplumsal yas ortamında
konuşmak gerçekten zor. Ama bir yandan da çalışmalarımıza devam etmek
durumundayız. 
Sadece
TÜBİTAK üzerinde duracağım yani tek bir odak var konuşmamızda. Hepimiz
biliyoruz, TÜBİTAK Türkiye'nin en önemli kurumlarından birisi. Şöyle izah
edebiliriz belki: Günümüzde askerî gücün kaynağı, günümüzde siyasi gücün
kaynağı, diplomasinin temel kaynağı ve desteği, her alanda -başta da ekonomi
olmak üzere- hepsinin temeli günümüzde AR-GE kuruluşları ve üniversiteler yani
en önemli itici güç. Onun için TÜBİTAK dediğimiz zaman böyle bir gözle bakmamız
lazım. AR-GE harcamalarının tam yedide 1’ini yapan bir kuruluş.
Şimdi,
TÜBİTAK’la ilgili çok teknik bir konuşma elbet yapılabilir. Ben de hasbelkader
geçmişte de ilgilendim ama çok teknik bir konuşma yapma günü değil. 
Değerli
arkadaşlarım, kuruluş amacını kısaca hatırlatayım TÜBİTAK'ın. Nedir? Bilim ve
teknolojinin geliştirilmesi, bilim ve teknolojinin geliştirilmesi için
AR-GE’nin geliştirilmesi, yenilikçiliğin teşvik edilmesi; bunlar temel
amaçları. İşte bu amaçla kuluçka merkezleri, teknolojiler, proje geliştirme,
bilgi aktarım merkezlerinin oluşturulması ve geliştirilmesi, başka çok önemli,
çok çok önemli hizmetler. 
Şimdi,
bütün bunlardan amaç ne? Ülkenin rekabet gücünü artırmak, ekonomiyi büyütmek,
ülkenin refahını artırmak ve ülkenin uluslararası saygınlığını artırmak.
Şimdi
“On beş yılda bir şey yapılmadı.” gibi bir konuşma yapmayacağım. Ben kendim de
bir akademisyen olarak bu iktidar döneminde TÜBİTAK'ta yapılan birçok olumlu
değişimi, gelişimi yaşadım, ilerlemeyi de gördüm. Bu şekilde bir iddia
yürütmeyeceğim. “Hiçbir şey yapılmadı.” dediğimiz zaman her zaman haksızlık
yapmış da oluyoruz. Ama buradaki soru şu: Biz kendimizi küresel bir rekabet
dünyası içinde düşünüyoruz, ona göre değerlendirme yapmak önemli. Şimdi, o
açıdan baktığımız zaman hele hele bu siyasi iktidarın şöyle bir özelliği var
yani on beş yıldır bizim gösterdiğimiz ilerleme, bizim gösterdiğimiz gelişmenin
neredeyse dünyada emsali yok. Ama, bakın, daha kritik olanı şu: “Onun için dünya
bizi kıskanıyor, üstün başarımızdan dolayı, bütün bu belaları da bizim başımıza
onun için sarıyor.” Şimdi, bir açıklama var burada. Şimdi, soru da şu: Peki,
dünya belki bu belayı sarıyor -ben onu tartışmayacağım- ama bu belanın sebebi
bizim üstün başarımız mı? Kritik olan soru bu ve burada TÜBİTAK ve benzer
kuruluşlar çok kritik bir yerde yer alıyor. 
Şimdi,
onun için TÜBİTAK’a 3 açıdan bakalım. Bir: Maddi kaynak boyutu nedir? Ben
kıyaslamayı bilerek, madem bu kadar üstün başarı gösteriyoruz, bizden her
bakımdan kopmuş olan, gelişen ülkelerle yapmayacağım ama bir emsal ülke var,
otuz yıl önce aynı yerdeydik, on beş yıl önce bize yakındı, şimdi bizden
tamamen koptu. En ibret verici örnek Kore’dir. 
Şimdi
Kore’ye kısaca bakacağım. Dünya neden yerinde saymadı, biz nerede kaldık, onu
göstermektir önemli olan. Şimdi, Kore’ye bakalım. Kore bundan on beş yıl önce
AR-GE için gayri safi yurt içi hasılanın yüzde 2,2’sini ayırıyor, Türkiye de o
tarihte yüzde yarımını ayırıyor. Tebrik edelim, yüzde yarımdan yüzde 1’e çıkmış
bizim harcamalarımız, bu güzel ama şimdi, aynı dönemde Kore yüzde 2,2’den yüzde
4,3’e çıkmış. Şimdi, bu tamam, bu rakamlar çok bir şey ifade etmiyor ama miktar
olarak bakalım. Bu ülke de bizim 2,5 katımız, ne beklersiniz? Eğer bizim AR-GE
harcamalarımız 7 milyarsa Kore’nin de 20 milyar olmasını beklersiniz. Hayır,
Kore’nin 72 milyar, tam bizim 10 katımız yani biz 7 milyar ayırırken Kore bugün
72 milyar ayırıyor. Bir de şöyle küçük bir örnek vereyim, biraz eğlenceli
olsun: Kore’de Samsung sadece, AR-GE için bizim toplam, toplam, sadece devlet
değil, toplam AR-GE harcamalarımızın 2 katını, 14 milyar dolar yatırıyor, tek
başına Samsung. Şimdi, buradan bir kıyaslama sonucu elde ediyoruz. 
Patent
-biliyorsunuz- Kore’de Türkiye’nin 100 katı, 1, 10 değil, 100 katı daha fazla.
Ayrıca, biraz önce arkadaşlarımız da dile getirdiler, yüksek teknoloji ürün
ihracatında hiç mi hiç başarılı değiliz. Şimdi, bu inkâr edilemez kıyaslamalı
bir AR-GE tablosu, başka yerlerle kıyaslayabiliriz filan ama bu inkâr edilemez,
karşımızda duran bir şey.
Şimdi,
ben burada maddi kaynak açısından görülmemiş bir başarı, aman, dünyada kimsenin
erişemediği bir başarı görmüyorum. Onun için, bu kaynak bu miktarlarda
tutuldukça biz istediğimiz kadar bütün bütçe konuşmalarında her kurulan, geliştirilen
37 kuruluşun listesini verelim, çok güzel, müthiş bir sandık endüstrisi, orada
ilerleme kaydederiz, ben buna inanıyorum, takdir de ediyorum. 
Şimdi,
peki, kıt kaynak da, kıt kaynak iyi mi kullanıldı, bir ona bakalım. Biliyoruz
ki FETÖ’nün -polemik kullanmayacağım- oraya bir şekilde girmiş olması ve
temizlenmesi, tasfiyesi bütün kurumun motivasyonunu altüst etmiş durumda, bunu
hepimiz biliyoruz, bağımsız bir araştırma da yaptırılabilir. 
Şimdi,
ben bu tahribatı yani bu dönemde yapılan büyük tahribatı hiçbir şekilde bir
muhalif yazarın, düşünürün görüşlerinden söylemeyeceğim. Üç tane alıntı;
birincisi, Sayın Başbakan diyor ki: “Ordu, bürokrasi de bir yana da TÜBİTAK’a
yaptığımız atamalar hiç olmamış.” İkincisi, Sayın Bakan diyor ki: “byLock, işten
çıkarılan FETÖ’cü TÜBİTAK çalışanları tarafından gerçekleştirildi.” Hatta
ekleme de var burada. Şimdi, daha önemli olan üçüncüsü, Sayın TÜBİTAK Başkanı
diyor ki: “Bilim ve teknolojiyi desteklemeye ayrılan kaynakların en az yüzde
20’si FETÖ’ye gitmiş.” Şimdi, tablo bu yani bu açıkça kaynakların heba
edilmesi. Rakamlar ortada, FETÖ’yle ilişkili TÜBİTAK personeli sayısı 800’lerde
veriliyor, bu fark edildi. Peki, fark edilip ne oldu? Onu göreceğiz. 
İki:
Kurum, profesyonel kurumların değil, bakın, Sayıştayın denetiminden bile
geçmiyor. Sayıştaya göre her şey eksik, durum bu. Peki, bu şimdi kaynakların
başarılı kullanılması mıdır? 
Son
olarak da, kısaca, insan kaynağı. Şimdi, hepsinden önemlisi AR-GE’yi yapacak
insanlar, TÜBİTAK’ta, bu kurumda çalışanlar ve üniversiteler. Oradaki
manzarayı, bakın lütfen gizlemeyelim, hepimiz biliyoruz, hepimiz. Herkes müthiş
bir gelecek endişesi içerisinde. İstediğimiz kaynağı ayıralım, o orada duruyor.

Benim
sonuç olarak söyleyeceğim şu: Burada çıkalım, boyumuz uzadı diyelim. TÜBİTAK’IN
boyu 2 santim uzamış olabilir, Türkiye’de AR-GE de uzamış olabilir fakat
dünyaya göre başkalarının çocuklarının boyu, bizimki 2 santim uzarken 5-6
santim uzadı. Onun için sadece kendi…
(Mikrofon
otomatik cihaz tarafından kapatıldı) 
SÜLEYMAN
SENCER AYATA (Devamla) – …çocuğumuza bakıp bizim boyumuzu minare zannetmeyelim.
Önerim budur. (CHP sıralarından alkışlar)
Siyasetten
el çektirilmedikçe -Sayın TÜBİTAK Başkanı, ben eminim çok iyi niyetlidir, Sayın
Bakan da iyi niyetlidir ama- TÜBİTAK özerk bir kuruluş olmadıkça, siyasetin
güdümünde kaldıkça bu kaynaklarla hiçbir başarı şansı yoktur TÜBİTAK’ın.
Saygılar
sunuyorum. (CHP sıralarından alkışlar)
BAŞKAN
– Teşekkür ederim Sayın Ayata.
Cumhuriyet
Halk Partisi Grubu adına söz sırası İstanbul Milletvekili Oğuz Kaan Salıcı da. 
Buyurunuz
Sayın Salıcı. (CHP sıralarından alkışlar)
CHP
GRUBU ADINA OĞUZ KAAN SALICI (İstanbul) – Sayın Başkan, değerli
milletvekilleri; öncelikle, önceki gün İstanbul’da gerçekleşen hain terör
saldırısında hayatını kaybedenlere başsağlığı, yaralanan yurttaşlarımıza,
polislerimize de acil şifalar diliyorum. Umarım, tekrardan olmaz ve Hükûmet bu
terör saldırılarını engelleme konusunda daha yoğun bir çaba içine girer.
Değerli
arkadaşlar, ben Avrupa Birliği Bakanlığı bütçesi üzerine söz almış bulunuyorum.
Sayın Bakan da karşımda; onun için de doğrudan ona karşı ifade etme imkânımız
da olacak.
Şimdi,
Avrupa Birliği ile Türkiye ilişkileri konusunda bir süreden beri çok gerilimli
bir siyaset izleniyor Adalet ve Kalkınma Partisi Hükûmeti tarafından. Bu
izlenen gerilimli siyaset, Hükûmet tarafından, partinin yetkilileri ve
Hükûmetin bakanları tarafından yapılan açıklamalara da yansıyor.
Ama
tabii, şunu ifade etmek lazım: Uluslararası ilişkiler ya da dış politika,
hamasetle ya da iç politika malzemesi hâline getirilerek çözülebilecek bir şey
değil ama 2002 yılından beri -ilk birkaç yıl hariç- Adalet ve Kalkınma Partisi
dış politikayı iç politikanın temel meselesi hâline getirip, meydanlarda, bizim
dışarıda muhatap olduğumuz devlet başkanlarını ismen anarak, bazı yerlerde
yuhalatarak dış politikamızı doğrudan miting meydanlarına taşıdı.
Bu
bize üzüntü veriyor, biz böyle bir şeyi istemeyiz. Bunun şöyle bir sonucu
ortaya çıktı: “Üç bin yıl bile geçse Türkiye Avrupa Birliğine üye olamaz.”
diyen Avrupalı siyasetçiler türedi, Adalet ve Kalkınma Partisinin kötü
vasıflarını örnek alan kötü Avrupalı siyasetçiler türedi ve onlar da dönüyorlar
Türkiye’yi her yaşadıkları seçimde kendi iç politikalarının malzemesi hâline
getiriyorlar. En son Avusturya’daki Cumhurbaşkanlığı seçiminde aşırı sağcı aday
çıktı ve dedi ki: “Eğer Türkiye Avrupa Birliğine girerse biz Avrupa Birliğinden
çıkma konusunu referanduma sunarız.” Yani biz şu anda İngiliz “pub”larında ya
da Alman restoranlarında masalarda meze olmuş durumda bir ülkeye dönüşmüş
durumdayız ki bu da herhâlde Adalet ve Kalkınma Partisinin istediği o büyük
lider ülke Türkiye olmasa gerek. 
Şimdi,
2002’de Adalet ve Kalkınma Partisi iktidara geldiğinde Avrupa Birliğiyle ilgili
bizi de şaşırtan bir siyaset izledi. Tutarlı, Avrupa Birliğine girmeyi hedef
aldığını ifade eden, hatta Avrupa Birliği tarafından Türkiye’ye yapılan
haksızlıklarda “Gerekirse biz Kopenhag Kriterlerini Ankara kriterleri hâline
dönüştürürüz, Maastricht Kriterlerini de İstanbul kriterleri hâline dönüştürürüz.”
diyen başmüzakerecileri ve Başbakan Sayın Tayyip Erdoğan’ı gördük. Ama devir
öyle bir döndü ki bugün Avrupa Birliğindeki ülkelerin tamamı dış mihrak, bunlar
Türkiye’nin altını oymaya çalışıyorlar, hatta Adalet ve Kalkınma Partili
milletvekilleri bol keseden “15 Temmuz hain darbe girişiminin arkasında bu
mihraklar vardı.” diye televizyonlarda isim isim sayıyorlar. 
Şimdi
ben buradan Sayın Bakana sormak istiyorum: Sayın Bakan, 15 Temmuz darbe
girişiminin arkasında Amerika Birleşik Devletleri var mıydı? Bunu çıkın lütfen
bu kürsüden ifade edin. Sayın Numan Kurtulmuş Türkiye’de başka konuşuyor,
Avrupa’ya ya da Amerika’ya gidiyor, “Elimizde böyle bir kanıt yok.” diyor.
Adalet ve Kalkınma Partili milletvekilleri Hükûmete yakın gazetelerde ve
televizyonlarda “Bu işin arkasında Avrupa Birliği vardı, hatta şu şu ülkeler
vardı.” diye liste çıkarıyor. Buyurun onu da söyleyin, Avrupa Birliği bu işin
arkasında destek olan bir şekilde var mıydı? Biz de Avrupa Birliğiyle
ilişkilerimizi gözden geçirme ihtiyacı duyacak mıyız duymayacak mıyız muhalefet
olarak bunu sizin ağzınızdan, en azından güvenilir bir kaynaktan söyleyelim. 
Sayın
Bakan tabii ki bu konuyla ilgili görüşlerini ifade edecektir ama bu sıralar
Sayın Bakanın işi zor çünkü Sayın Bakan genellikle Türkiye’nin Avrupa Birliğine
tam üyeliğinden yana mesajlar veriyor ama partinin kurucusu, önceki başkanı, şu
anda tarafsızlık yemini etmiş ama taraflı Cumhurbaşkanı Şanghay İşbirliği
Örgütünden bahsediyor. Şimdi, bunu da bir açıklığa kavuşturalım. Bizim bir Şanghay
İşbirliği Örgütü hedefimiz var mı Sayın Bakan? Yani, biz ya da Hükûmete yakın
seçmen, Adalet ve Kalkınma Partili milletvekilleri bundan sonra çocuklarını
okumaya Özbekistan’a, Kırgızistan’a, Tacikistan’a mı gönderecekler; yoksa,
“gelişmiş Batı” dediğimiz, “değerler Avrupası” dediğimiz ve dünyada en
yaşanabilir kentlerin olduğu Batı ülkelerine turizme ya da çocuklarını okutmaya
mı gidecekler? Türkiye’nin bu konudaki vizyonu nedir, bunu net bir şekilde
ortaya koymak lazım. 
Aslında,
Şanghay İşbirliği Örgütü, bildiğiniz gibi, Avrupa Birliğine alternatif bir
örgüt değil, NATO’ya alternatif olabilecek bir örgüt yani daha vahim bir şeyden
bahsediyoruz. Yani, bir ekonomik temeli olan bir örgüt gibi değil de daha
askerî çerçevede olan bir örgüt. Bizim bu konudaki tavrımız çok açık ve net.
Cumhuriyet Halk Partisi değerler Avrupa’sında olmayı, oraya tam üye olmayı,
özel statü gibi, herhangi bir şekilde -özellikle Alman Hristiyan Demokratlar
tarafından icat edilen- yöntemlerin doğru olmadığını düşünen bir siyaset izliyor.
Avrupa Birliğine yakınlaşacak, oradan birilerinin Adalet ve Kalkınma Partisine
ya da Türkiye Cumhuriyeti‘ne yönelik yapmış olduğu olumsuz değerlendirmeleri
hasmane bir tutumla değil de Türkiye’nin çıkarları, Türkiye’nin geleceği
üzerinden bakacak bir siyaseti Cumhuriyet Halk Partisi geçmişte destekledi,
bundan sonra da desteklemeye devam eder. Bizim Avrupa Birliğiyle ilişkimiz
sadece bazı başkentlerle yapılan bir ilişki değildir. Avrupa Birliğinin,
Türkiye’nin ekonomisine de, Türkiye’nin ihracatına da, Kıbrıs sorununa da,
Türkiye’de yargı bağımsızlığına da, Türkiye’de parlamenter demokrasinin
kökleşmesine de ciddi etkileri vardır. 
Hükûmetin
gazetelerinde yer almadı ama bundan iki üç gün önce, Avrupa yargı birliği,
Türkiye’de HSYK’nın gözlemci statüsünü ortadan kaldıran bir karar aldı. Bu,
açıkça şu demek: Biz, HSYK’nın bağımsız olduğunu, siyasetten, Hükûmetten
bağımsız olduğunu düşünmüyoruz demek ki, bu Türkiye’ye gelecek olan yabancı
yatırımların tamamının önünü keser. 
Bakın,
arkadaşlar, size AB’yle aramızdaki ticari bağlarla ilgili yani daha somut
şeylerle ilgili bir iki rakam vereyim, oradan bunu anlamış olacağız. Türkiye,
ihracatının yüzde 49’unu Avrupa Birliğine yapıyor. Bizim, Avrupa Birliğiyle
ilişkileri koparmamız demek, çok kolay yapılabilecek bir şey değil.
Türkiye’deki yatırımların yüzde 70’i Avrupa Birliğine ait şirketler tarafından,
Avrupa Birliğiyle kurulmuş şirketler tarafından yapılıyor. Dünyadaki
yatırımların yüzde 49’u, Türkiye’deki yatırımların yüzde 70’i doğrudan burası
tarafından yapılıyor. Dolayısıyla, bizim, Avrupa Birliğiyle ilişkileri
hamasetle değil, soğukkanlılıkla ele alan bir siyaset izlememiz gerekiyor. Ben
de Hükûmeti böyle bir tavır izlemeye davet ediyorum.
Teşekkür
ediyorum. (CHP sıralarından alkışlar) 
BAŞKAN
– Teşekkür ederim Sayın Salıcı.
Cumhuriyet
Halk Partisi Grubu adına son konuşmacı, Onursal Adıgüzel, İstanbul
Milletvekili.
Buyurunuz
Sayın Adıgüzel. (CHP sıralarından alkışlar) 
CHP
GRUBU ADINA ONURSAL ADIGÜZEL (İstanbul) – Sayın Başkan, değerli
milletvekilleri; öncelikle, Beşiktaş’taki hain saldırıda katledilen tüm
şehitlerimize Allah’tan rahmet diliyorum, yaralılara acil şifalar diliyorum.
Ülkemizin başı sağ olsun. Bir kez daha burada ifade etmek isterim ki biz
milletvekillerinin halkımıza karşı, yasa yapmak ve terörü kınamaktan daha
önemli bir sorumluluğu var, bu ülkede huzuru sağlamak.
Değerli
milletvekilleri, Türk Akreditasyon Kurumu bütçesi üzerine söz almış
bulunmaktayım fakat Hükûmetin uluslararası değerlendirmelere bakışını ve dün
hayretle izlediğimiz Millî Eğitim Bakanının PISA değerlendirmesine bakışını
gördükten sonra, dünya standartlarından, kaliteden, ölçme ve değerlendirmeden
bahsetmenin anlamsız olduğunu düşünüyorum. Onun için, Türkiye’nin yakın dönem
dış politikasına birlikte bakalım istiyorum. 
Değerli
milletvekilleri, hepinizin hatırladığı, 2004 yılının Aralık ayındaki o meşhur
günü hatırlatmak istiyorum. Hani, Ankara’nın, dünya tarihine gündüz vaktinde
havai fişek patlatılan şehir olarak geçtiği gün. İşte o gün dönemin Başbakanı
şöyle diyordu: “Bayramımız kutlu olsun. Her şey Türkiye için.” Bu sözlerle
AB’yle müzakerelerin başladığının müjdesini veriyordu o gün. Bugün, AB karşıtı
söylemlerle, devlet yönetmenin ağırlığından ve sorumluluğundan bihaber
uygulamalara imza atarak Türkiye’yi hem uluslararası dünyada hem de iç
politikada itibarsızlaştıranlar bakın o günlerde ne demişler: “Aydınlık
yarınlar için, çağdaş Türkiye için çıktığımız bu yolda AB müzakere süreci için
tarih almış bulunuyoruz. Hayırlı olsun.” Kuşkusuz o günler Türkiye-AB
ilişkileri için kritik günlerdi ve Hükûmet, AB treninden inmeye daha karar
vermemişti; aksine, o dönemin Başbakanı yüz elli yıllık modernleşme tarihine
referansla Türkiye'nin Avrupalı olduğunu ifade ediyordu hiç çekinmeden. Ne
diyordu dönemin Başbakanı: “Türkiye’yi Avrupalı yapan Avrupa’nın temsil ettiği
değerleri, katılımcı demokrasiyi, çoğulculuğu, hukukun üstünlüğünü, insan
haklarını, laikliği, düşünce ve vicdan özgürlüğünü benimsemesidir.” diyordu,
hatta ve hatta Sayın Başbakan AB konusunda yöneltilen eleştirilere de şunu
söylüyordu: “AB’nin temsil ettiği hangi değer Türkiye'nin kabul edemeyeceği
unsurlar içermektedir? Demokrasi mi, hukukun üstünlüğü mü, vicdan ve teşebbüs
özgürlüğü mü, ekonomik refah mı?” Ben de buradan Sayın Bakana soruyorum: AB’nin
temsil ettiği hangi değer Türkiye'nin kabul edemeyeceği unsurlar içeriyor?
Demokrasi mi, hukukun üstünlüğü mü, ekonomik refah mı? 
Değerli
milletvekilleri, Türkiye, kurulduğundan bu yana çok hükûmet gördü ama sanırım,
kendini bu kadar hızlı yalanlayanını görmedi. Bir zamanlar “kardeş Esad” vardı,
hani bu kardeş Esad’la birlikte televizyon kameraları karşısında aile
fotoğrafları veriyordu gülücükler içinde, sonra “kardeş Esad” oldu “hain Esad.”

24
Kasım 2015 gecesini hatırlayın, tarihte bir ilk yaşandı ve NATO üyesi bir ülke,
tarihte ilk defa bir Rus uçağını düşürdü. Dönemin Başbakanı çıktı “Emri ben
verdim.” dedi, sonra ne hikmetse, çark etti. Bu krizin faturası da her zaman
olduğu gibi vatandaşa çıktı. İktidar, Rusya’dan özür dileyerek işin içinden
sıyrıldığını düşünedursun bu ülkenin turizmcileri, çiftçileri hâlâ o sözde
restlerin bedelini ödüyor. 
Değerli
milletvekilleri, “Gazze’ye gideceğiz.” dendi ama yıllar geçmesine rağmen bu
iddianın sahipleri hâlâ Gazze’ye gidemedi, hatta 2014 yılında “Otorite bizdik,
Mavi Marmara’ya biz izin verdik.” diyenler, Mavi Marmara’yla Gazze’ye yardım
götürenlere “Siz kalkıp da kimden izin aldınız?” diye bir de fırça attılar.
Sonunda da Mavi Marmara’yı 20 milyon dolara kapattılar. Biz de böylece
Türkiye'nin itibarının ve 9 insanımızın değeri kaç liraymış, kaç milyon
dolarmış gördük ne yazık ki. 
Değerli
milletvekilleri, ben bugün hem Hükûmet yetkililerine hem de iktidara bir
zamanlar vatandaşlık sözü verilen mültecileri bir kez daha hatırlatmak
istiyorum. Daha düne kadar Aylan bebeği ağızlarınızdan düşürmüyordunuz ama
bugün vicdanınız dahi sızlamadan çıkmışsınız, binlerce, milyonlarca mülteci
çocuğu sınırlara sürmekle tehdit ediyorsunuz ve merak ediyorum bu konuda ne
düşünüyorsunuz? (CHP sıralarından alkışlar) 18 Martta AB'yle birlikte imzalanan
anlaşmanın yanlışlarını iktidara en başından beri anlatmaya çalışıyoruz.
Bizler, Kayseri pazarlığı yapmakla övündüğünüz bu anlaşmanın insan haklarını
hiçe saydığını o gün sizlere söylerken, sizler, “Millete vize serbestisi
geliyor.” diye müjdeler veriyordunuz ama gördük ki, bugün sonuç ortada,
verdiğiniz sözleri de müjdeleri de unuttunuz. 
Değerli
milletvekilleri, içinden geçtiğimiz bu süreçte bir de “Şanghay” diye tutturmuş
gidiyorsunuz, Şanghay aşağı Şanghay yukarı. “Şanghay, AB'ye alternatif olabilir
mi?” sorusunu size sormuyorum, onu bir kenara bırakıyorum. Zaten geçen hafta
Sayın Başbakan da çıktı, “Şanghay, AB'nin alternatifi değildir.” dedi. Bizim
haftalardır söylediğimize dönüp gelmeniz tabii ki sevindirici. Ama diğer
taraftan da sormak istiyorum: Madem Şanghay alternatif değildi de bu milleti
niye oyalıyorsunuz?
Diğer
taraftan, sizlerin de çok iyi bildiği gibi, dış politikayı yönetmek bir
ciddiyet ve sorumluluk ister. Bu ülkenin çocuklarının ve gençlerinin geleceği
üzerinden restleşerek dış politika yönetemezsiniz. Başka bir deyişle, en iyi
yaptığınız şeyi yapıyorsunuz, sorumluluğu üzerinizden atmaya çalışıyorsunuz.
Ama unutmayın ki, bugün Aladağ’da 11 çocuk yanarak öldüyse bunun sorumlusu
sizsiniz, çünkü gerekli denetimleri yapmadınız, bu ülkenin çocuklarını
cemaatlerin ve tarikatların kucağına mahkûm bıraktınız. Eğer bugün Türkiye'de
çocuklar okuduklarını anlayamıyorsa bunun sorumlusu da on dört yıldır iktidarda
olan sizlersiniz. Hiç öyle sizden öncekilere de çamur atmaya çalışmayın.
Okuduğunu dahi anlamayan bu çocuklar siz iktidara geldiğinizde sadece 1
yaşındaydı. Eğer bugün bu ülkenin babaları 20’li yaşlarındaki evlatlarını
toprağa gömüyorsa bunun sorumlusu da sizsiniz. Böyle bir süreçte “başkanlık”
diye tutturan aklınız da, sisteminiz de yerin dibine batsın!
Teşekkür
ediyorum. (CHP sıralarından alkışlar) 
BAŞKAN
– Teşekkür ederim Sayın Adıgüzel.
Cumhuriyet
Halk Partisi Grubu adına yapılan konuşmalar sona ermiştir.
Şimdi,
söz sırası Adalet ve Kalkınma Partisi Grubunda.
Adalet
ve Kalkınma Partisi Grubu adına ilk konuşmacı Hüsnüye Erdoğan, Konya
Milletvekili.
Buyurunuz
Sayın Erdoğan. (AK PARTİ sıralarından alkışlar) 
AK
PARTİ GRUBU ADINA HÜSNÜYE ERDOĞAN (Konya) – Sayın Başkan, değerli
milletvekilleri; Genel Kurulu saygıyla selamlıyorum. 
İstanbul’da
mübarek Mevlit Kandili arifesinde meydana gelen hain terör saldırısındaki
şehitlerimize Allah’tan rahmet, yaralı kardeşlerimize acil şifalar, ailelerine
ve milletimize sabrıcemil ve metanet diliyorum. Konya’da bugün öğle namazını
müteakip ebedi yolculuğuna uğurlanan şehitlerimiz Metin Düzgün, Oğuzhan Duyar
ve 6 aylık Elif ve Erva’nın babası Emre Horoz’a da Allah’tan rahmet diliyorum.
Allah şehadetlerini kabul eylesin.
Herkes
şunu iyi bilsin ki, meydanları bu alçaklara, bu hainlere asla bırakmayacağız ve
mutlaka hepsinin hesabını tek tek soracak, köklerini kazıyacağız.
Değerli
milletvekilleri, Sağlık Bakanlığının 2017 yılı bütçesi üzerine AK PARTİ Grubu
adına söz almış bulunuyorum. AK PARTİ iktidara gelir gelmez Sağlıkta Dönüşüm
Programı’nı uygulamaya koymuş, SSK ve devlet hastanelerini tek çatı altında
toplamıştır. Genel sağlık sigortasının hayata geçirilmesiyle sağlık
hizmetlerine erişim kolaylaşmış, kurumlar arası hastane ayrımı tarihe
karışmıştır; mevcut sağlık hizmetlerinin nitelik ve nicelik olarak standartları
yükseltilmiş, sosyal devletin bir gerekliliği olarak, insanlarımızın, gelişmiş
ülkelerde bile karşılanmayan sağlık harcamalarının karşılanması ve herkesin
eşit şekilde tedavi alması için tüm imkânlar seferber edilmiştir.
Değerli
milletvekilleri, AK PARTİ, koruyucu hekimliğin de önemli olduğunu bilmekte ve
sağlık politikalarını buna göre belirlemektedir. 2005 yılında başlatılan ve
2010 yılında ülkemizin tamamına yayılan aile hekimliği uygulamasıyla da
sorunlar en aza indirgenmiş, birey merkezli tıbbi takip, tedavi ve bakım
sistemine geçilmiştir.
Ülkemizin
yaşadığı 15 Temmuz hain darbe girişiminden sonra OHAL kararnamesiyle GATA ve
bağlı eğitim hastaneleri, askerî hastaneler ve bağlı sağlık kuruluşları Sağlık
Bakanlığına devredilmiştir. 
Bu
hastanelerde sağlık hizmetleri eskisinden de güçlü olarak devam ettirilmiş,
Sağlık Bakanlığı bünyesinde bir hizmet birlikteliği oluşturulmuştur. Ayrıca,
FETÖ’yle bağlantılı olarak 35 sağlık kuruluşunun da devri tamamlanmış,
bunlardan 16’sı hemen hizmete açılmıştır. Vatandaşlarımız bu kurumlarda ücret
ödeyerek hizmet alırken, şimdi daha kaliteli sağlık hizmetine hiçbir ücret
ödemeden ulaşmaktadır. 
Bu
güzel gelişmeler olurken, maalesef, sınır ötemizde mezhebî ve etnik savaşların
körüklendiğine üzülerek şahit olmaktayız. Temel insani ihtiyaçların
karşılanamadığı, sivillerin yaşama haklarının elinden alındığı Suriye’de, durum
her geçen gün daha kötüye gitmektedir. İlaç sıkıntısı, yeterli sağlık
personelinin olmaması yetmiyormuş gibi, hastane ve ambulansların bombalara hedef
olması ve tıbbi altyapının çökertilmesi insanlığa karşı işlenen bir suçtur. 
Daha
birkaç gün önce kuşatma altındaki Halep’te 7 çocuğunu kaybetmiş bir annenin
sokak sokak doktor ararken son nefesini verişine hepimizi üzülerek şahit olduk.
Bu zulümden kaçıp ülkemize sığınan savaş mağduru kardeşlerimiz için, Sağlık
Bakanlığımız süratle organize olarak 3 milyon Suriyeli kardeşimize ücretsiz
hizmet vermiştir. Hizmetlerin hızlı ve etkin bir şekilde ihtiyaç sahiplerine
ulaşması için göçmen sağlığı merkezleri oluşturulmuştur. Yine sınır ötesinde
yürütülen Fırat Kalkanı operasyonu dâhilinde Cerablus’ta 70 sağlık personeli
konuşlandırılmış, 4.320 hasta muayene edilmiş, 581’i Türkiye’ye getirilerek
tedavisine başlanmıştır. Görüldüğü gibi her alanda sağlık hizmeti devam
etmektedir ve standartları artarak devam etmektedir. 
Sözlerimi
Hazreti Mevlâna’nın bir sözüyle tamamlamak istiyorum: “İnsan, değer bakımından
arştan da üstündür.” O değerli varlığın hayatını ve sağlığını korumak da bizim
görevimizdir. Milletimize ve sizlere sağlıklı, afiyetli günler diliyor,
bütçemizin hayırlı olmasını temenni ediyor, Genel Kurulu saygıyla selamlıyorum.
(AK PARTİ sıralarından alkışlar)
BAŞKAN
– Teşekkür ederim Sayın Erdoğan.
Adalet
ve Kalkınma Partisi Grubu adına ikinci konuşmacı Yılmaz Tezcan, Mersin
Milletvekili. (AK PARTİ sıralarından alkışlar) 
Buyurunuz
Sayın Tezcan.
AK
PARTİ GRUBU ADINA YILMAZ TEZCAN (Mersin) – Teşekkür ediyorum Sayın Başkan.
Değerli
milletvekilleri, Sağlık Bakanlığı 2017 yılı bütçesi üzerine grubum adına söz
almış bulunmaktayım. Sizleri saygıyla selamlıyorum. 
Sözlerime
başlamadan önce, cumartesi günü Beşiktaş’ta gerçekleştirilen alçak, hain ve
şerefsiz terör eylemini bir kez daha lanetliyorum. Millet olarak, genciyle,
yaşlısıyla, polisiyle, askeriyle meydanı bu kahpelere bırakmayacağız.
Polisimizin yanındayız, polisimizin yanındayız ve polisimizin yanındayız. Bu
vesileyle şehitlerimize bir kez daha Allah’tan rahmet, ailelerine sabır,
yaralılarımıza acil şifalar diliyorum. Ayrıca âlemlere rahmet olarak gönderilen
sevgili Peygamber Efendimiz’in aziz ve şerif doğum yıl dönümü olan Mevlit
Kandili’ni de tebrik ediyorum. 
Değerli
milletvekilleri, AK PARTİ hükûmetleri olarak bizler, sağlık alanında her zaman
“önce insan, herkes için sağlık” düsturuyla hareket ettik. Sağlık
Bakanlığımızın 2017 yılında gerçekleşmesi öngörülen bütçesi toplam 64 milyar 43
milyon Türk lirasıdır. Sağlıkta Dönüşüm Programı’nı sağlık göstergeleri
açısından incelediğimizde, biliyorum ki bu rakamları hem ben hem Sayın
Bakanımız hem de değerli milletvekili arkadaşlarımız paylaştılar, paylaşacaklar
ama buradan bunu paylaşmakta ben de beis görmüyorum. Özellikle 2002 yılında,
doğumda beklenen yaşam süresinin 72 yıldan 78 yıla çıktığını biliyoruz. Anne
ölüm oranı, 100 bin canlı doğumda 64’ten 14,7’ye düşmüştür. Sağlık
hizmetlerinden memnuniyet oranı yüzde 39,5’tan yüzde 72,3’e çıkmıştır.
Halk
sağlığı hizmetleri olarak uyguladığımız sağlıklı yaşam kültürünü teşvik
programlarından tütünle mücadele programına dikkat çekmek istiyorum. Türkiye,
tütünle mücadelede, Hükûmetin sergilediği kararlılık ve liderlik sayesinde
model bir ülke olmuştur. Tütünle mücadele programında dünya 1’incisi
olduk. Vatandaşlarımıza daha kapsamlı teşhis ve tedavi imkânları sağlıyoruz.
Kapsamlı onkoloji merkezi 2002 yılında sıfır iken 2016 yılında 13’e yükseldi.
Onkoloji tanı ve tedavi merkezi 2002 yılında sıfır iken 2016 yılında 33’e
yükseldi. Radyoterapi merkezi 2002 yılında sıfır iken 2016 yılında 47’ye çıktı.
Tıbbi teknoloji kapasitesini artırdık. Bunu rakamlarla açıklarsak MR sayısı 2002
yılında 18 iken 2016 yılında 290’a çıkmıştır, tomografi sayısı 120 iken 516’ya
çıkmıştır, Linac radyoterapi sayısı 2002 yılında 0 iken 2016 yılında 57’ye
çıkmıştır. 
Değerli
milletvekilleri, bir onkolog olarak, kanserle mücadele konusunda AK PARTİ hükûmetlerinin
eline su dökülemez. Bu bağlamda, tıbbi ekipmanlara yapılan yatırımlar, açılan
onkoloji ve radyoterapi merkezleri sayesinde kanserin erken teşhis, tedavi ve
hastalarımızın bu merkezlere ulaşılabilirliği en iyi noktadadır. Kanserle
mücadele programlarını geliştirdik. Yılda 5 milyon vatandaşımıza ücretsiz
kanser taraması yapıyoruz. Her yıl yaklaşık 22 bin kişiyi erken evrede teşhis
etmeyi başardık.
Sayın
milletvekilleri, Mersin’imize yaptığımız ve yapacak olduğumuz bazı sağlık
yatırımlarını da buradan değerli Mersinli hemşehrilerimle paylaşmak istiyorum.
Özellikle, yakında açacağımız 1.294 yataklı şehir hastanesi ve Mut devlet
hastanesi; ilk defa açılacak, ilk olacak bu şehir hastanesinin açılmasında
desteklerini esirgemeyen Sayın Cumhurbaşkanımıza, Sayın Başbakanımıza, Sayın
Sağlık Bakanlarımıza ve teşkilatımıza çok teşekkür ediyorum. Mersin’imize
ayrıca çeşitli hastaneler yaptık ve yapmaya devam ediyoruz. 
Değerli
milletvekilleri, sağlık açısından akılda kalması kolay birkaç tane mesajı da
sizlerle paylaşmak istiyorum. Birincisi, özellikle, doğal beslenme uzmanları
olmalıyız. İkinci mesajımız: Yiyecek ve içeceklerimizin içindeki katkı
maddelerini çok iyi araştırmalı, sağlıklı ve helal beslenmeyi tüm çevremize
öğretmeliyiz. Kendimizi, genç ya da ihtiyar, kadın ya da erkek ayrımı yapmadan,
suni mazeretler üretmeden her gün, her an eğitmeli ve sürekli geliştirmeliyiz. 
Bu
duygu ve düşüncelerle 2017 yılı bütçemizin milletimize, ülkemize ve
Mersin’imize hayırlı olmasını diliyor, sizleri saygıyla ve muhabbetle
selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Tezcan. 
Adalet
ve Kalkınma Partisi Grubu adına üçüncü konuşmacı Hatice Dudu Özkal,
Afyonkarahisar Milletvekili. 
Buyurunuz
Sayın Özkal. (AK PARTİ sıralarından alkışlar) 
AK
PARTİ GRUBU ADINA HATİCE DUDU ÖZKAL (Afyonkarahisar) – Sayın Başkan, değerli
milletvekilleri; Sağlık Bakanlığı Türkiye Hudut ve Sahiller Sağlık Genel
Müdürlüğünün 2017 bütçesiyle ilgili AK PARTİ Grubu adına söz almış bulunuyorum.
Gazi Meclisi saygıyla selamlıyorum. 
Konuşmama
başlamadan önce, geçtiğimiz cumartesi akşamı İstanbul’da Çevik Kuvvete yapılmış
olan bombalı menfur saldırıyı şiddetle kınıyorum. Saldırılarda şehit düşen 44
canımıza Allah’tan rahmet, yakınlarına başsağlığı ve sabır, yaralılarımıza acil
şifalar diliyorum. 
Terörün
toplumumuzu sindirme, yıldırma ve korkutma çabası, halkımızın birlik ve
bütünlüğünü, düzenini bozma gayretleri boş ve sonuçsuz bir gayrettir. Bu
saldırıyı gerçekleştiren maşaların ve arkalarındaki şer güçlerin amaçlarına hiçbir
zaman ulaşamayacaklarını bir kez daha vurgulamak istiyorum. Türkiye, DAEŞ, PKK,
FETÖ gibi terörist gruplarla bugüne kadar kararlılıkla mücadele etmiştir ve
etmeye de devam edecektir, bu böyle bilinmelidir.
Değerli
milletvekilleri, kuruluşu bulaşıcı karantina hastalıklarının yayılmasını
önlemek amacıyla, Genel Müdürlüğün tarihçesi 1839 yılında kurulan Meclis-i
Umur-u Sıhhiyeye kadar uzanmaktadır. Sağlık Bakanlığının dünyaya açılan
penceresi olan Türkiye Hudut ve Sahiller Sağlık Genel Müdürlüğü, uluslararası
önemi haiz halk sağlığı risklerinin ülkemize girmesini önlemek amacıyla,
uluslararası giriş noktalarında gerekli her tür sağlık tedbirini almak, halk
sağlığını etkileyecek etkenlere karşı alınacak kontrol önlemlerini belirlemek
ve uygulamakla görevlidir.
Ulusal
ve uluslararası anlaşmalar ve sözleşmelerden kaynaklanan yetkilerini kullanarak
görevlerini yerine getiren ve Osmanlı’dan bugüne kadar yaklaşık iki asırdır
kesintisiz hizmet vermekte olan Türkiye Hudut ve Sahiller Sağlık Genel
Müdürlüğü, geçtiğimiz yıllarda ve günümüzde, küresel salgın hastalıklarda
uyguladığı acil müdahalelerle ülkemizin önemli bir kamu kuruluşu olduğunu
ortaya koymuştur. 
Kurum,
sağlık denetimleri, seyahat sağlığı hizmetleri, tele sağlık hizmetleri, gemi
adamları sağlık işlemleri gibi hizmetleri yerine getirmektedir. 
Kurum,
sağlık denetimleri hizmetleri kapsamında, uluslararası önemi haiz halk sağlığı
risklerinin ülkemize girmesini önlemek amacıyla, uluslararası giriş noktaları
ve boğazlarda gerekli her tür sağlık tedbirini almakta ve uygulamaktadır. 2016
yılında Türkiye Hudut ve Sahiller Sağlık Genel Müdürlüğü tarafından 31.797
gemiye serbest pratika, 31.350 gemiye patenta verilmiş, ayrıca 2.715 gemiye de
gemi sağlık sertifikaları düzenlenmiştir. 
Seyahat
sağlığı hizmetleri kapsamında yurt dışına seyahat eden vatandaşlarımıza
karşılaşabilecekleri sağlık riskleriyle ilgili bilgilendirme yapılmış, 47.934
kişiye seyahat sağlığı hizmeti verilmiştir. 26.565 sarıhumma aşısı, 10.175 tifo
aşısı uygulanmış ve 167.420 adet sıtma ilacının dağıtımı yapılmıştır. 
Tele
sağlık hizmetleri kapsamında 2016 yılında 1.179 kişiye uzaktan sağlık hizmeti
ve yardımı verilmiştir. Gemi adamı sağlık işlemlerinde hizmetler kapsamında
38.569 kişiye gemi adamı sağlık sertifikası düzenlenmiştir. Ayrıca, elde edilen
gelirlerle de Sağlık Bakanlığının belirlediği hastanelere tıbbi cihaz alımları
yapılmaktadır. 
Bu
vesileyle, cumhuriyet tarihimizdeki gizli devrimlerden olan, sağlıkta dönüşümü
gerçekleştiren başta Sayın Cumhurbaşkanımız olmak üzere Başbakanımız, Bakanımız
ve tüm emeği geçen sağlık personeline, çalışanlarına milletimiz adına teşekkür
ederim, sağ olun. (AK PARTİ sıralarından alkışlar)
BAŞKAN
– Teşekkür ederim Sayın Özkal. 
Adalet
ve Kalkınma Partisi Grubu adına dördüncü konuşmacı Lütfiye İlksen Ceritoğlu
Kurt, Çorum Milletvekili. 
Buyurunuz
Sayın Ceritoğlu Kurt. (AK PARTİ sıralarından alkışlar)
AK
PARTİ GRUBU ADINA LÜTFİYE İLKSEN CERİTOĞLU KURT (Çorum) – Sayın Başkan, değerli
milletvekilleri; Sağlık Bakanlığımızın ilgili kuruluşu olan Türkiye İlaç ve Tıbbi
Cihaz Kurumunun bütçesi üzerinde grubum adına söz almış bulunmaktayım. Bu
vesileyle Genel Kurulu saygıyla selamlıyorum.
Konuşmama
başlamadan önce, 10 Aralık 2016 tarihinde İstanbul Beşiktaş’ta görevi başındaki
polislerimizi hedef alan hain ve kalleş bombalı saldırıyı düzenleyen terör
örgütünü ve bu işin içinde kim varsa, bundan nemalanıyorsa hepsini
lanetliyorum. Başta hemşehrim Mehmet Zengin olmak üzere aziz şehitlerimize
Allah’tan rahmet, ailelerine ve tüm milletime başsağlığı diliyorum.
Millî
Mücadele’nin devam ettiği 1920’li yıllardan başlayarak çeşitli adlar altında
görev yürütmüş olan kuruluş, 2012 yılı itibarıyla ilaçlar, ilaç üretiminde
kullanılan etken ve yardımcı maddeler, ulusal ve uluslararası kontrole tabi
ürünler, ileri tedavi ürünleri, kozmetik ürünler, homeopatik tıbbi ürünler,
özel amaçlı diyet gıdalar hakkında düzenleme yapmakla görevli, Bakanlığa bağlı,
özel bütçeli, kamu tüzel kişiliğini haiz düzenleyici, denetleyici, yönlendirici
politikalar geliştirme, uygulama ve insan sağlığına hizmet etme görevini
yürütmektedir. Kurumda çalışan personelin yüzde 53’ü lisans, yüzde 28’i yüksek
lisans, yüzde 9’u da doktora mezunu olup 326 eczacı ve 150 uzmanlaşmış
personelle görev ve yetkilerinin bilincinde adımlar atmaktadırlar. Türkiye İlaç
ve Tıbbi Cihaz Kurumunun halkımızın etkili, kaliteli ve güvenli ilaca erişimini
sağlamak temel misyonudur. Bu maksatla ilaçların ruhsatlandırma süreci büyük
bir titizlikle yürütülmektedir. 2012 yılından 2016 yılı ilk on bir ayına kadar
olanki dönemde 3.947 beşerî ürün ruhsatnamesi düzenlenmiştir. 
Geleneksel
bitkisel tıbbi ürünler açısından ülkemiz hepinizce malum olan florası gereğince
avantajlı bir konumdadır. Bu yüzden, kurumumuz bitki kaynaklarımızın doğru
kullanılarak standardize ilaç etkin maddesi elde edilmesi, bunların ürüne
dönüştürülmesi, ülkemiz iç pazarında ve dünya pazarında hak ettiği yeri alması
adına çalışmalarını sürdürmektedir. Bu konuyla ilgili paydaşları olan Tarım
Bakanlığı ve Orman Bakanlığıyla da görüşmelerini devam ettirmektedir. 
Konunun
ekonomik ve mesleki önemi nedeniyle tüm eczacı vekiller olarak iş birliği
içinde çalışmalara destek verdiğimizi belirtmek isterim.
Eczacı
Yerleştirme Sistemi’yle eczanelerin açılışında ve dağılımında çok daha etkin
bir planlama yapılmaya başlanmıştır. Bu sayede sağlık hizmeti veren eczanelerin
belli bölgelerde yığılmaları yerine tüm uç noktalara kadar ulaşıp halka
hizmeti, ilaca erişilebilirliği yükseltmek hedefimizdir. 
Eczacılar
ve Eczaneler Hakkında Yönetmelik’le ikinci eczacı istihdamının önü açılmıştır.
Bu sayede fazla reçete ve ciro yapan eczanelerin ikinci eczacı ataması zorunlu
kılınmış, eczacıların ilaç danışmanı rolünü yani görevlerini yapması
sağlanmıştır. Muvazaa konusunda gerekli mevzuatın oluşturulup saha
ekiplerimizin eğitimleri de tamamlanmıştır. Hükûmetimizin eylem planında
açıklandığı üzere, eş değeri olan ithal ilaçların yerli üretime döndürülmesiyle
ilgili bir çalışma başlatılmıştır. Bu hususta Ekonomi Koordinasyon Kurulumuzca
kararlar alındı. Sürecin sonunda, inşallah, 2 milyar 691 milyon TL’lik ithal
ilacın yerli üretime dönmesi hedefleniyor. 
Akılcı
ilaç kullanımının yaygınlaştırılması kapsamında 6 başlık 20 hedef ve 99
faaliyetten oluşan projemiz çerçevesinde 2012 itibarıyla başta antibiyotikler
olmak üzere, ilaçların doğru kullanımı hedeflenmektedir. Türkiye İlaç ve Tıbbı
Cihaz Ulusal Bilgi Bankasıyla ülkemizde imal ve ithal edilen ürünlerin kayıt
altına alınarak vatandaşın güvenli ürüne erişimi sağlanmıştır. 
İlacın
profesyonelleri olan eczacılar aracılığıyla vatandaşa ulaştırılmasında olduğu
gibi, dünyada ilk olarak tıbbi cihazların da profesyonelleri tarafından güvenli
bir şekilde vatandaşa ulaştırılmasına yönelik Tıbbi Cihaz, Satış, Reklam ve
Tanıtım Yönetmeliği çıkarılmıştır. 
Ülkemizde
kaliteli ürün, üretimin teşvik edilen yüksek teknolojiyle geliştirilmesine
katkıda bulunmak, güvenli ürüne erişmek, kayıt dışı ekonomiyle mücadele etmek,
tıbbi cihazlar ile kozmetik ürünü kayıt altına almak adına Ürün Takip Sistemi
Projesi başlatılmıştır. 
Halkın
sağlığıyla oynayan kaçak, sahte ilaç satışı yapıldığı tespit edilen 1.273 web
sitesinin erişimi engellenmiş, kaçak sahte satış ilacı yaptığı tespit edilen
209 web sitesine ise suç duyurusunda bulunulmuştur. 
Sayın
Başkan, değerli vekiller; sağlık alanında ilaç sektörünün ilerlemesi, yerli
üreticilerin teşvik edilmesi, sağlık meslek etiğinin korunması, hedeflenen
yerli millî üretim seviyesine ulaşılması, kendi kendine yeten Türkiye'nin
ilerlemesi için Türkiye İlaç ve Tıbbı Cihaz Kurumunun 2017 yılı bütçesinin
ülkemize, sağlık sektörüne, halkımıza hayırlı olmasını diliyorum. Genel Kurulu
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Ceritoğlu Kurt. 
Söz
sırası, Tekirdağ Milletvekili Ayşe Doğan’da. 
Buyurunuz
Sayın Doğan. (AK PARTİ sıralarından alkışlar) 
AK
PARTİ GRUBU ADINA AYŞE DOĞAN (Tekirdağ) – Sayın Başkan, değerli
milletvekilleri; Türkiye Cumhuriyeti Sağlık Bakanlığı Türkiye Kamu Hastaneleri
Kurumu Başkanlığı 2017 yılı bütçesi hakkında grubum adına söz almış
bulunmaktayım. Genel Kurulu saygıyla selamlıyorum. 
Konuşmama
başlamadan önce, diğer konuşmacılarımız gibi ben de İstanbul’da iki gün önce
yapılan hain saldırıyı lanetliyorum. Şehitlerimize Allah’tan rahmet,
gazilerimize acil şifalar diliyorum. 
Sayın
milletvekilleri, AK PARTİ iktidarımızda hayata geçirdiğimiz Sağlıkta Dönüşüm
Projesi neticesinde ülkemiz sağlık alanında çağ atlamıştır. Sağlık
Bakanlığımız, 2002 yılından önce, acil servislerde rehin kalan vatandaşlar,
saatlerce ambulans beklerken hayatlarını kaybeden insanlar, sabah ezanından
itibaren ilaç kuyruklarında çile çeken hastalar ve daha birçok skandalla
anılmaktaydı; şimdi, yurt dışından hasta kabul ederek gerek hastanelerde
hastaların fiziksel durumları gerek hastanelerimizin teknolojisi gerekse
personel kapasiteleri olarak yüz akı bir kurumumuz hâline gelmiştir. 
2002
yılından sonra sağlık alanında yapılan çalışmalardan özetle bahsetmek
gerekirse: Ülke çapında 18 olan MR sayısı 290’a, 121 olan BT sayısı 516’ya,
1.500 olan diyaliz cihazımızın sayısı 5.115’e çıkarılmıştır. Ülkemizde yine
2002 yılından sonra, 10 robotik cerrahi merkezi, 33 onkoloji tanı ve tedavi
merkezi, 47 radyoterapi merkezi ve 20 perinatal merkezi kurulmuş ve
hastalarımıza hizmet vermeye başlamıştır. 
Eskiden
4-6 kişilik koğuş tipi hastanelerde şifa bulmaya çalışan hastalarımız, şimdi
ise modern, teknolojik ve hasta odaklı hastanelerimize kavuşmuştur. Bu
bağlamda, 2003 yılında yüzde 39 olan hasta memnuniyet oranı 2016’da yüzde 73’e
çıkmış ve hastaların sağlık hizmetlerine erişimini kolaylaştırmak için ülke
çapında Merkezî Hastane Randevu Sistemi uygulanmaya konulmuştur. 
Hâlihazırda,
Türkiye Kamu Hastaneleri Kurumu, 89 genel sekreterlik ve ağız diş sağlığı
merkezleri dâhil olmak üzere 864 hastaneyle sağlık hizmeti vermeye devam
etmektedir. Sağlığımızın neferi olarak hizmet veren hekim sayımız 2016
itibarıyla 87 bine ulaşmış, bunun yanında yardımcı sağlık personelimiz 260 bin
sayısına ulaşarak AK PARTİ iktidarları döneminde sağlık alanında gerçek bir
devrim yapılmıştır. Ülkemizde son on dört yılda, bu anlattıklarıma ilave olarak
hastanelerin tek çatı altında toplanması, sağlık turizminde önemli çalışmalar
yapılması ve hava ambulans merkezlerinin kurulması bizleri gururlandırmaktadır.

Sayın
Başkan, değerli milletvekilleri; AK PARTİ Hükûmeti kendi gelenek, kültür ve
medeniyetimizden aldığı ilhamla milletimizin bizi iktidara taşıdığı günden bu
yana tüm vatandaşlarımızın ve sağlık çalışanlarımızın yanında olmuş ve olmaya
devam edecektir. “İnsanı yücelt ki devlet yücelsin.” anlayışını benimsemek
suretiyle hastalarımızın, vatandaşlarımızın sorunlarını kendi meselemiz olarak
gördük ve görmeye devam edeceğiz. 
Sağlık
alanında önemli katkılar sağlayacak olan 2017 bütçemizin hayırlı olmasını
diliyor ve Genel Kurulumuzu saygıyla selamlıyorum. (AK PARTİ sıralarından
alkışlar)
BAŞKAN
– Teşekkür ederim Sayın Doğan.
Adalet
ve Kalkınma Partisi Grubu adına konuşma sırası Tokat Milletvekili Celil
Göçer’de. 
Buyurunuz
Sayın Göçer. (AK PARTİ sıralarından alkışlar)
AK
PARTİ GRUBU ADINA CELİL GÖÇER (Tokat) – Sayın Başkan, değerli milletvekilleri;
sizleri saygıyla selamlıyorum.
Öncelikle,
İstanbul’da Beşiktaş’taki hain saldırıdan dolayı üzüntülerimizi ifade ediyorum.
Cenab-ı Hak milletimize sabır versin, başsağlığı diliyorum. İnşallah, bu tür
acılar bir daha yaşanmaz. 
Elbette,
AK PARTİ, sağlık politikalarına insancıl bir bakış açısıyla bakar. Kalkınmanın
temelinde insan vardır, her şey insan içindir; bütün kurumlar, siyaset de dâhil
olmak üzere, parti dâhil olmak üzere insanın mutluluğu içindir. Bu anlamda,
Sağlık Bakanlığımızın bütçesinin de geçen yıla göre yüzde 20 artırılması
Hükûmetimizin politikalarında sağlığa ve insana ne denli önem verdiğini de
burada göstermiş oluyor. 
Değerli
milletvekilleri, tabii, pek çok örnek var sağlıkta ülkemizin geldiği noktayı
anlatacak, bir tanesini ifade etmek istiyorum. Çocukluğumda, babamın görevi
sebebiyle yurt dışındaydım, hayatımda unutamadığım tablolardan bir tanesidir;
bir yaralıyı helikopter ambulans geldi, aldı, kaldırdı. 10 yaşındaydım, o bende
derin izler bıraktı. Şimdi, şu gün baktığımızda, sadece memleketimden,
Tokat’tan ileri tedavi ihtiyacı olan 50 kişi, 50 hastamız, 50 insanımız
helikopter ambulansla, uçak ambulansla sevk edilmiştir. 
Pek
çok rakamlar vardır, bunları ifade etmeye gerek yok. Benden önce konuşan,
meslektaşım olan CHP’li milletvekili arkadaşımız birtakım örnekler verdikten
sonra şunu söyledi: “AK PARTİ’nin sağlıkta geldiği nokta bu, daha ne
söyleyeyim!” Tabii, değerli meslektaşım yenidoğan profesörü; ben pek çok rakamı
ifade etmek yerine sadece bebek ölüm hızını anlatayım, ona göre, nereden nereye
geldiğimizi anlatmak, zannediyorum, yeterli olacaktır. AK PARTİ’den önce, bin
canlı doğumda 31,5 ölüm varken bugün 7,6. Şimdi, şunu merak ediyorum ben tabii:
Muhalefetten milletvekili olmak acaba her şeye siyah gözlüklerin arkasından
bakmak mıdır? Eleştirilebilir, muhalefetin doğal görevidir ama iyi yapılan
şeylere de “Allah razı olsun.” demek yakışmaz mı? İnsan olarak da milletvekili
olarak da bu güzel kaçmaz mı? (AK PARTİ sıralarından alkışlar) 
Değerli
hocamız, meslektaşımız insan hayatına çok önem veriyor, “Bütçeyi falan
bırakalım, saldırıda bir kişi yaşasın, biz her şeyi bırakalım.” Son derece
doğru, biz de zaten bunu söylüyoruz. AK PARTİ milletvekilleri olarak bir kişi
yaşasın biz siyaseti bırakalım, eğer bunun için gerekiyorsa, biz siyasete bu anlamda
meraklı değiliz. (AK PARTİ sıralarından alkışlar) Ama, lütfen, yapılan bu
çalışmaları… Bakın, rakama vurduğumuzda, 1 milyon 325 bin doğum var, AK PARTİ
öncesinde 31,5; hesap ettiğinizde 41 bin bebek ölümü oluyordu ama bugün sayı
7,6; 10 bin. İnşallah, Bakanlığımızın çalışmalarıyla bunlar çok daha düşecek.
Sayın milletvekilimizden, meslektaşımızdan bundan dolayı Hükümetimize “kırk bin
kere teşekkür”, “maşallah”, “Allah razı olsun” demesini beklerdim, siyaset bunu
gerektirir. (AK PARTİ sıralarından alkışlar)
Değerli
arkadaşlar, fırsat bulmuşken tabii, sağlıkta şiddet konusunu da kısaca ifade
etmek istiyorum. Bakanlığımızın bu konuda pek çok çalışması var sağlıkta
şiddetin önlenmesiyle ilgili çünkü sağlık çalışanları son derece özverili bir
şekilde bu görevi yerine getiriyorlar. Sağlıkta şiddetin önlenmesiyle ilgili de
son derece güzel çalışmalar var, onları da ben size kısaca ifade etmek
istiyorum. Bu konuda farkındalığın oluşturulması için “Şiddetin Her Türlüsüne
Karşıyız” sloganını içeren afişler hazırlanmıştır, gönderilmiştir, dizi ve
senaryolarda bu konuya ağırlık verilmektedir, televizyon ve gazete genel yayın
yönetmenleriyle bu konuda duyarlılık çalışması yapılmaktadır, sağlık
çalışanlarının her zaman yanında yer alınmıştır çünkü biz bu başarıyı, bu destanı
sağlık çalışanlarımızla beraber yazdık, onlara buradan teşekkür ediyorum.
Geçtiğimiz
perşembe günü, 8 Aralıkta bir televizyon dizisi, ismi de “Cesur Yürek” belki
izlediniz, bilmiyorum, orada şöyle bir sahne var: Bir kişi elinde tabancayla
ameliyathaneye giriyor ve diyor ki: “Ya babamı yaşatırsınız ya da siz de
ölürsünüz.” Bakın, ben medyaya, televizyona, senariste buradan seslenmek
istiyorum: Bu, en hafif tabirle şiddete çağrıdır, çok kötü bir örnektir. O
anlamda, bütün halkımızın, basın-yayın organlarımızın sağlık çalışanlarımızın
yanında, halkımızın yanında yer alması lazım ve duyarlılık içerisinde olması
lazım.
Yüce
Meclisi Saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Göçer.
AYTUĞ
ATICI (Mersin) – Sayın Başkan…
BAŞKAN
– Sayın Atıcı…
AYTUĞ
ATICI (Mersin) – Sayın Başkan, sayın hatip konuşmasında beni kastederek her
şeye siyah gözlüğün arkasından baktığımı, kötümser bir tablo çizdiğimi ifade
etti, sataştı.
HALİL
ETYEMEZ (Konya) – İsmi geçmedi ki, ismi geçmedi.
SALİH
CORA (Trabzon) – İsim söyledi mi? Genel Kurula hitap etti Sayın Göçer.
AYTUĞ
ATICI (Mersin) – Yenidoğancı olduğumu, meslektaşım olduğunu açıkça ifade etti.
BAŞKAN
– Buyurunuz Sayın Atıcı. (CHP sıralarından alkışlar)
VI.- SATAŞMALARA İLİŞKİN KONUŞMALAR (Devam)
4.- Mersin Milletvekili Aytuğ Atıcı’nın, Tokat
Milletvekili Celil Göçer’in 433 sıra sayılı 2017 Yılı Bütçe Kanunu Tasarısı ile
434 sıra sayılı 2015 Yılı Kesin Hesap Kanunu Tasarısı’nın yedinci tur
görüşmelerinde AK PARTİ Grubu adına yaptığı konuşması sırasında şahsına
sataşması nedeniyle konuşması
AYTUĞ
ATICI (Mersin) – Teşekkür ederim Sayın Başkan.
Değerli
arkadaşlar, şimdi, işi ehline bırakacaksınız, işin ne olduğunu bileceksiniz ve
kimsenin günahını almayacaksınız. Bakın, biz bugüne kadar hiçbir zaman buraya
dersimizi çalışmadan çıkmadık. 
SALİH
CORA (Trabzon) – Görelim, görelim.
AYTUĞ
ATICI (Devamla) – Sayın KBB Profesörü olan meslektaşım, benim kendi mesleğimle
ilgili bilmediğiniz konulara girdiniz, şu tabloya bakmanızı istirham ederim.
Bebek ölüm hızları 1945 yılından beri elimizde var. Kim veriyor bunları?
Dönemin hükûmetleri, ta bugüne kadar. Yıl 1945, bebek ölüm hızı yaklaşık binde
250 ve şu sert düşüşleri görüyor musunuz değerli meslektaşım, bunların hepsi
sizden önce oldu, bunların hepsi doktorların, hemşirelerin, ebelerin el
birliğiyle çalışmasıyla oldu. 1945’ten bugüne kadar bir kere, sadece bir kere
bebek ölüm hızı yükseldi, o da sizin döneminizde.
VURAL
KAVUNCU (Kütahya) – Hocam ne kadar yükseldi?
AYTUĞ
ATICI (Devamla) – 600 bebek fazladan öldü Hocam, hesabı meydanda.
VURAL
KAVUNCU (Kütahya) – Sayı… 2001’de kaç bebek ölüyordu?
SALİH
CORA (Trabzon) – Nüfusa göre değerlendirsene.
AYTUĞ
ATICI (Devamla) – Sizin döneminizde, 2012 yılında, 2013’ü kapsayan döneme
baktığımızda, tam tamına 600 bebek fazladan ölmüş oldu. Aynı şey anne ölüm
hızları için geçerli, yine anne ölüm hızları ilk defa bu ülkede, bu tarihte ilk
defa sizin döneminizde yükseldi ve fazladan 6 anne doğuma bağlı sebeplerden
öldü. 
SALİH
CORA (Trabzon) – Böyle bir hesap olmaz.
AYTUĞ
ATICI (Devamla) – Eğer bunun yanlış olduğunu söyleyen varsa işte Sağlık Bakanı
burada, buyursun size izah etsin.
SALİH
CORA (Trabzon) – Sağlık Komisyonu Başkanımız burada, o da söylüyor.
AYTUĞ
ATICI (Devamla) – “Hayır, bizim dönemimizde hiçbir zaman yükselme olmadı.”
desin, ben de çıkıp buradan özür dileyeyim. Herkes bildiğini konuşacak.
SALİH
CORA (Trabzon) – Hocam, Sağlık Komisyonu Başkanımız bahsetti.
AYTUĞ
ATICI (Devamla) – Bilmeden konuşmayacaksınız, bilgi sahibi olmadan fikir sahibi
olmayacaksınız. (CHP sıralarından alkışlar) 
BAŞKAN
– Teşekkür ederim Sayın Atıcı.
Adalet
ve Kalkınma Partisi Grubu adına konuşma sırası Karaman Milletvekili Recep
Şeker’de…
İLKNUR
İNCEÖZ (Aksaray) – Sayın Başkan…
SALİH
CORA (Trabzon) – Sayın Başkanım, sataşma var Celil Bey’e.
BAŞKAN
– Bir saniye Sayın Şeker…
CELİL
GÖÇER (Tokat) – Efendim, bu konuyu…
BAŞKAN
– Buyurunuz, dinliyorum sizi.
CELİL
GÖÇER (Tokat) – Sayın Başkanım, bu konuyu bilmeden söylediğimizi, fikir sahibi
olmadan söylediğimizi ifade ederek sataşmıştır, cevap vermek istiyorum.
BAŞKAN
– Buyurunuz Sayın Göçer. Lütfen, yeni bir sataşmaya meydan vermeyiniz. (AK
PARTİ sıralarından alkışlar) 
5.- Tokat Milletvekili Celil Göçer’in, Mersin
Milletvekili Aytuğ Atıcı’nın sataşma nedeniyle yaptığı konuşması sırasında şahsına
sataşması nedeniyle konuşması
CELİL
GÖÇER (Tokat) – Değerli meslektaşım, elbette doğruları ortaya koyalım. Burada
rakamlar hiçbir şekilde yalan söylemez. Tabii ki biz buraya çıkarken bir
hazırlıkla geldik, rakamları alarak geldik. Elimizdeki rakamları, hemen
konuşmadan önce Sağlık Bakanlığımızın genel müdüründen -ki o genel müdür
arkadaşımız da yenidoğan profesörüdür- aldım; tek tek okuyayım, siz bu
rakamlara göre bildiğinizi yine söylersiniz, efendim.
2007
yılında bebek ölüm sayısı, tüm haftalar -28 haftayı saymıyoruz- 21.713; 2008’de
19.485, 2009 yılında 17.127, 2010 yılında 13.025, 2011 yılında 12.207, 2012
yılında 12.311, 2013’te 13.148... 
AYTUĞ
ATICI (Mersin) – İşte yükselmiş. 
CELİL
GÖÇER (Devamla) – ...2014’te 13.712... 
AYTUĞ
ATICI (Mersin) – İşte yükselmiş, okuduğunuzu anlayın.
CELİL
GÖÇER (Devamla) – ...2015’te 13.309.
AYTUĞ
ATICI (Mersin) – Gördünüz mü, duydunuz mu?
AHMET
SELİM YURDAKUL (Antalya) – Yükselmiş.
CELİL
GÖÇER (Devamla) – Rakamlar budur. 
AYTUĞ
ATICI (Mersin) – İşte yükselmiş, 600 bebek ölmüş.
CELİL
GÖÇER (Devamla) – Eğer bebek ölüm haftasını 28 hafta ve üzerinde olarak ayırt
ediyor iseniz, orada rakamlar benzer şekilde gösterilmektedir. Yani, rakamları
söyledim, takdir yüce heyetindir. 
Saygılarımı
sunarım. (AK PARTİ sıralarından alkışlar) 
BAŞKAN
– Teşekkür ederim Sayın Göçer.
AYTUĞ
ATICI (Mersin) – Sayın Başkan, ben teşekkür etmek için söz aldım, beni
doğruladığı için. Yıl yıl rakamları verdi, ben de verecektim, çok teşekkür
ediyorum. Bebek ölüm hızında ben oransal artışı söyleyecektim ama rakamsal
artışı, daha çarpıcı bir şekilde ifade ettiği için teşekkür ediyorum arkadaşa.
(CHP sıralarından alkışlar) 
BAŞKAN
– Teşekkür ederim Sayın Atıcı.
VURAL
KAVUNCU (Kütahya) – Hocam, rakamlarla oynamayın. 2002 senesinde kaç tane bebek
ölüyordu ona bir bakın. Şu anda on binlerce az bebek ölüyor 2002 yılına göre,
doğru mu yanlış mı? 
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (Devam)

A) SAĞLIK BAKANLIĞI (Devam)
1) Sağlık Bakanlığı 2017 Yılı
Merkezî Yönetim Bütçesi
2) Sağlık Bakanlığı 2015 Yılı
Merkezî Yönetim Kesin Hesabı

B) TÜRKİYE HUDUT VE SAHİLLER
SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller
Sağlık Genel Müdürlüğü 2017 Yılı Merkezî Yönetim Bütçesi
2) Türkiye Hudut ve Sahiller
Sağlık Genel Müdürlüğü 2015 Yılı Merkezî Yönetim Kesin Hesabı

C) TÜRKİYE İLAÇ VE TIBBİ
CİHAZ KURUMU (Devam)
1) Türkiye İlaç ve Tıbbi Cihaz
Kurumu 2017 Yılı Merkezî Yönetim Bütçesi
2) Türkiye İlaç ve Tıbbi Cihaz
Kurumu 2015 Yılı Merkezî Yönetim Kesin Hesabı

Ç) TÜRKİYE KAMU HASTANELERİ
KURUMU (Devam)
1) Türkiye Kamu Hastaneleri
Kurumu 2017 Yılı Merkezî Yönetim Bütçesi
2) Türkiye Kamu Hastaneleri
Kurumu 2015 Yılı Merkezî Yönetim Kesin Hesabı

D) TÜRKİYE HALK SAĞLIĞI
KURUMU (Devam)
1) Türkiye Halk Sağlığı Kurumu
2017 Yılı Merkezî Yönetim Bütçesi
2) Türkiye Halk Sağlığı Kurumu
2015 Yılı Merkezî Yönetim Kesin Hesabı

E) TÜRKİYE SAĞLIK
ENSTİTÜLERİ BAŞKANLIĞI (Devam)
1) Türkiye Sağlık Enstitüleri
Başkanlığı 2017 Yılı Merkezî Yönetim Bütçesi

F) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve Teknoloji
Bakanlığı 2017 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2015 Yılı Merkezî yönetim Kesin Hesabı

G) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2017 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2015 Yılı Merkezî
Yönetim Kesin Hesabı

Ğ) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2017 Yılı Merkezî Yönetim Bütçesi
2) Türk Standartları Enstitüsü
2015 Yılı Merkezî Yönetim Kesin Hesabı

H) TÜRK PATENT ENSTİTÜSÜ (Devam)
1) Türk Patent Enstitüsü 2017
Yılı Merkezî Yönetim Bütçesi
2) Türk Patent Enstitüsü 2015
Yılı Merkezî Yönetim Kesin Hesabı

I) TÜRKİYE BİLİMSEL VE
TEKNOLOJİK ARAŞTIRMA KURUMU (Devam) 
1) Türkiye Bilimsel ve Teknolojik
Araştırma Kurumu 2017 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2015 Yılı Merkezî Yönetim Kesin Hesabı

İ) TÜRKİYE BİLİMLER
AKADEMİSİ (Devam)

1) Türkiye Bilimler Akademisi
2017 Yılı Merkezî Yönetim Bütçesi
2) Türkiye Bilimler Akademisi
2015 Yılı Merkezî Yönetim Kesin Hesabı

J) AVRUPA BİRLİĞİ BAKANLIĞI (Devam)
1) Avrupa Birliği Bakanlığı
2017 Yılı Merkezî Yönetim Bütçesi
2) Avrupa Birliği Bakanlığı
2015 Yılı Merkezî Yönetim Kesin Hesabı

K) TÜRK AKREDİTASYON KURUMU (Devam)
1) Türk Akreditasyon Kurumu
2017 Yılı Merkezî Yönetim Bütçesi
2) Türk Akreditasyon Kurumu
2015 Yılı Merkezî Yönetim Kesin Hesabı
BAŞKAN
– Evet, Sayın Recep Şeker, Karaman Milletvekili.
Buyurunuz.
(AK PARTİ sıralarından alkışlar) 
AK
PARTİ GRUBU ADINA RECEP ŞEKER (Karaman) – Sayın Başkan, değerli
milletvekilleri; Türkiye Sağlık Enstitüleri Başkanlığının...
VURAL
KAVUNCU (Kütahya) – 2002 yılında kaç bebek ölüyordu, onun rakamını bir verin.
AYTUĞ
ATICI (Mersin) – Hocam, demagoji yapma.
VURAL
KAVUNCU (Kütahya) – Demagoji değil.
AYTUĞ
ATICI (Mersin) – Demagoji yapma.
VURAL
KAVUNCU (Kütahya) – Siz rakamlarla oynuyorsunuz.
AYTUĞ
ATICI (Mersin) – Ben ne konuştuğumu biliyorum, demagoji yapma.
BAŞKAN
– Sayın milletvekilleri...
VURAL
KAVUNCU (Kütahya) – Rakamlarla oynuyorsunuz.
AYTUĞ
ATICI (Mersin) – Demagoji yapma oradan.
BAŞKAN
– Sayın milletvekilleri, lütfen efendim, kürsüde hatip var.
VURAL
KAVUNCU (Kütahya) – Rakamlarla oynuyorsunuz. Bir yıllık 600 bebek ölümü
üstünden...
AYTUĞ
ATICI (Mersin) – Sayın Başkan, yakışmaz.
VURAL
KAVUNCU (Kütahya) – Ya yakışır, söylüyorum ama yanlış bilgi var.
AYTUĞ
ATICI (Mersin) – Hayır efendim, yanlış bilgi yok. Kendi hatibiniz söyledi...
BAŞKAN
– E siz böyle devam edecekseniz sayın hatip konuşamaz, lütfen. 
Süreyi
baştan alıyorum Sayın Şeker.
Buyurunuz.
RECEP
ŞEKER (Devamla) – Sayın Başkan, değerli milletvekilleri; Türkiye Sağlık
Enstitüleri Başkanlığının 2017 yılı bütçesi üzerine grubum adına söz aldım.
Heyetinizi saygıyla selamlıyorum.
Sözlerime
başlamadan önce, İstanbul’da meydana gelen, yüreğimizi yakan menfur saldırıda
şehit olan kardeşlerimize Yüce Allah’tan rahmet, yaralanan kardeşlerimize acil
şifalar diliyorum. Milletimizin başı sağ olsun.
İktidara
geldiğimizde “Hakk’a hizmet halka hizmetten geçiyor.” düsturuyla merkeze
insanımızı koyduk. İnsanımızın sağlıkla ilgili ne problemleri var, doktora mı
ulaşamıyor, malzeme mi eksik, ilaç mı eksik, alet, teçhizat mı eksik, binalar
mı eksik, sağlıkta ne problem var; tüm bunlar masaya yatırıldı ve bu
problemlerden yola çıkılarak çözüm önerileri belirlendi ve bu doğrultuda
Sağlıkta Dönüşüm Programı’nı uygulamaya koyduk. Bununla da SSK hastaneleri
başta olmak üzere tüm kamu hastaneleri Sağlık Bakanlığına devredilerek
birleştirildi: Her hekime bir muayene odası açıldı. Gece yarılarında girilen
kuyruklar bitirildi. Yeşil kartlılara tüm sağlık hizmetleri ücretsiz oldu.
Hasta haklarıyla insanımıza değer verildi. Hastaların, cenazelerin hastanelerde
rehin kalması bitirildi. Yatak sayıları, cihaz sayıları 8-10 kat arttı. Önceden
olmayan yüksek tıbbi teknoloji cihazları insanımızın hizmetine sunuldu. Toplam
2.718 sağlık tesisi tamamlanarak hizmete girdi. İlaç fiyatları düşürüldü. 112
istasyon sayıları, ambulans sayıları artırılarak helikopter, uçak ve bot
ambulanslar hizmete alındı. 1’inci basamakta aile hekimliğine geçildi. Anne
ölüm hızı yüz binde 64’ten 15’e, bebek ölüm hızları da binde 31’den 7,5’lere
geriledi. Doğuşta beklenen yaş 72’den 78’e çıktı. Aşılarda 13 ayrı aşı
çeşidiyle tama yakın aşılama oranları yakalandı. Evde bakım hizmetleri, sahada
sağlık taramaları, Suriyeli mültecilere sağlık hizmetleri, yurt dışında kardeş
ve dost ülkelerde açılan sağlık tesisleri gibi sayamayacağımız birçok hizmete
imza atıldı. 
Tüm
bu başarılar Sağlıkta Dönüşüm Programı’yla yakalandı ve artık sağlıkta
dönüşümün 2’nci fazı başlıyor. Bunun bir ayağı olarak 2015 yılında Türkiye
Sağlık Enstitüleri Başkanlığı kuruldu. Başkanlığın kurulma amaçları, bilimle
AR-GE’yi entegre ederek ileride büyük sorunlara neden olabilecek hastalıkları
koruyucu yöntemlerle engellemek, insanımızın sağlıklı, uzun ve kaliteli ömür
yaşamasını sağlamak, oluşabilecek bütün maliyetleri de erken dönem tanı ve
tedaviyle düşürerek ülke ekonomisine katkı sağlamak ve ayrıca, bütün dünyaya bu
konuda önder olarak dünya pazarında ekonomik gelir elde etmek sayılabilir.
Başkanlık bünyesinde Türkiye Kanser Enstitüsü, Türkiye Biyoteknoloji Enstitüsü,
Türkiye Sağlık Hizmetleri Kalite ve Akreditasyon Enstitüsü, Türkiye Halk
Sağlığı ve Kronik Hastalıklar Enstitüsü, Türkiye Anne, Çocuk ve Ergen Sağlığı
Enstitüsü, Türkiye Geleneksel ve Tamamlayıcı Tıp Enstitüsü kurulmuştur. Ayrıca,
Sağlık Sistemleri Enstitüsü faaliyetlerine 2017 yılında başlayacak olup ihtiyaç
olması hâlinde yeni enstitüler kurulacaktır. 
Açılan
enstitülerden Türkiye Kanser Enstitüsünce Türkiye Kanser Genom Projesi
hazırlanmış ve ön çalışmalar başlamıştır. Bu projeyle ilgili, kanserde hem
erken tanı hem de kişiye özgü tedavi dönemi başlayacaktır. Türkiye Genom
Projesi’yle kanser dışı hastalıkların ve risk faktörlerinin hem erken tanı hem
de kişiye özgü tedavi dönemini başlatıyoruz. Bu amaçla, Ankara Dışkapı Eğitim
ve Araştırma Hastanesine bağlı Aziz Sancar Araştırma Merkezini hizmete açtık.
Bununla birlikte, 2017 yılından itibaren TÜSEB Aziz Sancar Bilim, Hizmet ve
Teşvik Ödülleri verilmeye başlanacaktır. Türkiye Mikrobiyom Projesi’yle
mikroorganizmaların gen yapısını tespit ederek hastalıklarla mücadele etmeyi
planlıyoruz. 
Türkiye
Biyoteknoloji Enstitüsü alanında aşı, plazma ve plazma ürünlerinin ülkemizde
üretilmesi konusunda ulusal ve uluslararası Türk bilim insanlarından oluşan Aşı
Bilim Kurulu oluşturulmuş, çalışmalar devam etmektedir. 
Türkiye
Sağlık Hizmetleri Kalite ve Akreditasyon Enstitüsüyle sağlıkta bir standart,
kalite artırımı hedeflenmektedir. Kronik hastalıkların araştırılması boyutunda
da Türkiye’de özellikle ulusal çapta insan sağlığını yakından ilgilendiren,
Türkiye ekonomisine de büyük katkı sağlayacak olan, külfet getiren hastalıklar
araştırılmaktadır. 
Türkiye
Anne, Çocuk ve Ergen Sağlığı Enstitüsü ruhsal ve bedensel sağlıklı nesiller
yetiştirilmesinin altyapısını oluşturacaktır.
Tüm
bu başarıların elde edilmesinde emeği geçen başta Sayın Cumhurbaşkanımız olmak
üzere Başbakanımız, Sağlık Bakanlarımız, Bakanlık teşkilatımız, taşra
teşkilatımız ve tüm sağlık personelimize milletimiz adına şükranlarımı sunuyor,
Türkiye Sağlık Enstitüleri Başkanlığının 2017 yılı bütçesinin hayırlı olmasını
diliyor, heyetinizi saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Şeker.
Adalet
ve Kalkınma Partisi Grubu adına sekizinci konuşmacı Bursa Milletvekili Emine
Yavuz Gözgeç. 
Buyurunuz
Sayın Yavuz Gözgeç. (AK PARTİ sıralarından alkışlar) 
AK
PARTİ GRUBU ADINA EMİNE YAVUZ GÖZGEÇ (Bursa) – Sayın Başkan, değerli
milletvekilleri; Öncelikle hain terör saldırısında hayatını kaybeden
şehitlerimize Allah’tan rahmet, ailelerine sabır, yaralılarımıza acil şifalar
diliyorum. Milletimizin başı sağ olsun. 
Değerli
milletvekilleri, Bilim, Sanayi ve Teknoloji Bakanlığı bütçesi hakkında grup
adına söz almış bulunmaktayım. Bir ülkede ilmin gelişmesi, istikrarın devamı
ancak güven unsurunun tesisine bağlıdır. Asıl olan, öncelikle milletin
devletine, devletin milletine güvenidir. AK PARTİ’nin en önemli vizyonu ve
misyonu devlet-millet kaynaşmasını sağlamak olmuştur. 
Bilge
Kral Aliya İzzetbegoviç diyor ki: “İnanılan ve onun için çaba sarf edilen
ütopya, ütopya olmaktan çıkar.” Kurucu Genel Başkanımız, Cumhurbaşkanımız Sayın
Recep Tayyip Erdoğan’ın liderliği, AK PARTİ ailesinin samimi çalışmaları,
milletimizin liderine olan güveni ve gönül bağı sayesinde ütopyalar hayat
bulmuş, gerçek olmuştur. Bu güven sayesindedir ki cumhurun başı 15 Temmuzda
“Milletin iradesinden başka güç tanımıyorum.” dediğinde, milletimiz canı
pahasına vatanına, bayrağına, demokrasiye sahip çıkmıştır. 
Güveni
milletin dışında arayanların, isteklerini halka zorla kabul ettirmeye alışmış
olanların, “Çobanın oyu ile benim oyum bir olur mu?” diyerek halkı
küçümseyenlerin, bu güven ve gönül birlikteliğini anlamalarını bekleyemeyiz.
Milletimizde bu inanç ve güven var oldukça hayal etmeye devam edeceğiz
inşallah. 
Bilim,
Sanayi ve Teknoloji Bakanlığımızın “Hayal et, geleceğin dünyası senin
hayallerinle gerçekleşsin.” anlayışıyla yeni ve ileri teknolojinin üretilmesi
hedeflenmiştir. 2015 yılında AR-GE harcamaları bir önceki yıla göre yüzde
17’lik bir artış göstermiştir. Harcamaların yarısını özel sektör, yüzde 40’ını
da üniversitelerimiz gerçekleştirmiştir. Özel sektöre, girişimcilere,
üniversitelere, akademisyenlere ve öğrencilerimize yönelik destek modelleri
sürekli geliştirilmektedir. Teknogirişimci gençlere 150 bin liraya kadar
teknogirişim desteği verilmektedir. 51 tanesi aktif hâle gelmiş 64 teknoloji
geliştirme bölgesi, 310 AR-GE merkezi yanı sıra Bakanlığa bağlı kuruluşlardan
TÜBİTAK’ın, KOSGEB’in önemli destek programları bulunmaktadır. SAN-TEZ Programı
kapsamında üniversite-sanayi iş birliğinin kurumsallaştırılması, yeni ürün ve
üretim yöntemlerinin geliştirilmesi, sanayinin ihtiyaçları doğrultusunda yüksek
lisans, doktora tez çalışmalarını içeren projelerin desteklenmesi
amaçlanmaktadır. TÜBİTAK’ın yeniden yapılandırılması, dördüncü sanayi
devrimiyle ilgili bir platform oluşturulması, sınai mülkiyet kanununun
yasalaşması, üretim, reform paketi gibi atılacak yeni adımlar bilim, teknoloji
ve yenilik ekosistemine büyük güç katacaktır. 
Sanayimizin
en önemli şehirlerinden biri olan Bursa, tarihî kimliği, kültürel mirası, tarım
ve sanayideki büyüme dinamizmiyle ülke ekonomisine büyük katkı koymaktadır.
Özellikle sanayi alanında, Bursa denince akla gelen sektörler olan otomotiv,
tekstil ve hazır giyim ülke sanayisinin önemli sektörleri durumundadır.
Bursa’da 1 teknoloji geliştirme bölgesi, 44 AR-GE merkezi bulunmaktadır. AR-GE
merkezlerinde Bursa 2’nci sıradadır. 
Yine,
Türkiye’nin ilk yerli İpekböceği tramvayı Bursa Büyükşehir Belediyesinin
öncülüğüyle özel sektör tarafından Bursa’da üretilmektedir. Bakanlığımızın
üzerinde çalıştığı otomotiv test merkezi Yenişehir ilçemizde kurulacak olup
2017 yılında çalışmalara başlayacaktır inşallah. 
Yine,
ilk tasarım merkezi belgesi Bursa merkezli bir firmaya verilmiştir. SAN-TEZ
Programı kapsamında Uludağ Üniversitesinde hâlen 35 proje yürütülmektedir.
Bilim ve teknoloji merkezimiz geleceğin bilim insanlarının yetişmesine katkı
koymaktadır. 
Yine,
Bakanlığımızın yerli marka otomobil projesinin gerçekleşmesi otomotiv sektörüne
çok daha büyük güç katacaktır. Bu süreçte yerli marka otomobil tasarım ve
üretimine Bursa’mızın öncülük edeceğine yürekten inanıyorum.
Değerli
milletvekilleri, “Tarih sadece sürekli değişimin değil aynı zamanda ve devamlı
olarak imkânsız ve beklenmeyenlerin gerçekleşmesinin hikâyesidir.” der bilge
kral. Bizim hikâyemizin kahramanları zorluklar karşısında yılmayan, imkânsız
görüneni ve beklenmeyenleri gerçekleştirecek gücü kendisinde taşıyan asil milletimizdir
diyor, hayallerimizi gerçekleştirmede önemli rol oynayan Sayın Bakanımız Faruk
Özlü ve tüm Bakanlık çalışanlarına teşekkür ediyor, bütçemizin hayırlı olmasını
diliyorum. 
Genel
Kurulu saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Yavuz Gözgeç.
Konuşma
sırası, Denizli Milletvekili Şahin Tin’de.
Buyurununuz
Sayın Tin. (AK PARTİ sıralarından alkışlar)
AK
PARTİ GRUBU ADINA ŞAHİN TİN (Denizli) – Sayın Başkan, değerli milletvekilleri;
2017 Yılı Merkezi Yönetim Bütçe Kanunu Tasarısı’nda Bilim, Sanayi ve Teknoloji
Bakanlığı bütçesi üzerine grubum adına söz almış bulunmaktayım, yüce heyetinizi
ve milletimizi saygıyla selamlıyorum. 
Terör,
İstanbul’da karanlık ve kalleş yüzünü bir kez daha gösterdi. Kahpece bomba patlatan
insanlık düşmanı katiller masum kardeşlerimizi şehit etti. Tek hedefleri
birliğimizi, kardeşliğimizi bozmak, vatanımıza kastedip ülkemizi yok etmek olan
uluslararası güçlerin başını çektiği Haçlı zihniyeti ve maşaları, bu emellerine
asla ulaşamayacaklardır. İnsanlıktan nasibini almamışların kahpece saldırıları
bu ülkenin kahraman evlatlarını yıldıramayacaktır. Sadece bu kirli tezgâhları
kuranlar değil, ihanet taşeronluğu yapan sözde “aydın, siyasetçi, sanatçı ve
gazeteci” diye geçinen alçaklar da bunun bedelini ağır ödeyeceklerdir. Birlik
ve beraberliğimize, omuz omuza dimdik durmaya her zamankinden daha çok
ihtiyacımız var. Bu vesileyle, vatan savunmasında kahramanca hayatını feda eden
şehitlerimize Allah’tan rahmet, gazilerimize minnet duygularımızı sunmak
istiyorum. 
Değerli
milletvekilleri, sanayici ve üreticilerimizin on dört yıllık AK PARTİ
iktidarında yapılan icraatları ve atılımları sayesinde güven ve istikrar içinde
yatırımlar gerçekleştirilmektedir. Seçim bölgem olan Denizli bir sanayi şehri
olup, tekstilden turizme, mermerden enerjiye birçok alanda ülke ekonomisine
büyük katkılar sağlamaktadır. Geçtiğimiz dönem Meclisimizde yasalaştırdığımız
AR-GE reform paketinin yürürlüğe girmesiyle yeni bir dönem başlamıştır. AR-GE
reformuyla birlikte sanayicilerimize ve üreticilerimize sağlanacak olan destek
ticari ve teknolojik gücümüzü daha da artıracaktır. AR-GE reform paketinde
birçok önemli eylem bulunuyor. Özellikle, 10 tasarım personeli istihdam eden
firmaların tasarım merkezi kurabilecek olmasının bir tekstil ve hazır giyim
şehri olan Denizli başta olmak üzere, sanayi şehirlerimiz için ayrıca önemli
olduğunu belirtmek isterim. 
Değerli
milletvekilleri, Türkiye’yi 2023 hedeflerine ulaştıracak en önemli unsur reel
sektörün göstereceği performanstır. İcraatçı ve reformist bir Hükûmet olarak,
yatırım ortamının iyileştirilmesi, sanayicimizin önündeki yatırım engellerinin
kaldırılması ve yerli yatırımların teşvik edilmesi kapsamında Hükûmetimiz
üzerine düşen görevi titizlikle yapmaktadır. Hükûmetimiz, ülkemiz açısından
stratejik olarak büyük önemi haiz konularda ihtisaslaşmayı teşvik ederek katma
değeri yüksek teknolojik ürünler geliştirmenin yolunu açmıştır. 
Bu
bağlamda, Denizli’mizde, Makine İhtisas Organize Sanayi Bölgesi ve gıda
organize sanayi bölgelerinin kurulması için çalışmalar yapılmaktadır. Denizli
makine imalatı, artık, tekstil ve mermer gibi yeni bir sektör konumuna
gelmiştir. Denizli’de üretilen makineler birçok ülkeye ihraç edilmektedir. 
Sayın
Cumhurbaşkanımızın da her fırsatta vurguladığı gibi; üretim tabanlı olmayan
hiçbir ekonomi uzun vadede ayakta kalamaz, ülkemizin geleceği için yerli üretim
son derece önemlidir. 
Değerli
milletvekilleri, son olarak ifade etmeliyim ki, Bilim, Sanayi ve Teknoloji
Bakanlığımızın, ülkemizin rekabet gücünü, refahını artırmak ve sürekli kılmak
için toplumun her kesimiyle ilgili, kurumlarımızla ve STK’larla iş birliği
içerisinde, ulusal önceliklerimiz doğrultusunda önemli çalışmalar yaptığına
yürekten inanıyorum. 
Bu
vesileyle, Sayın Bakanımız Faruk Özlü ve tüm Bakanlık çalışanlarına
şükranlarımı sunuyorum, 2017 bütçesinin hayırlara vesile olmasını temenni
ediyor, yüce heyetinizi ve milletimizi saygıyla selamlıyorum. (AK PARTİ
sıralarından alkışlar)
BAŞKAN
– Teşekkür ederim Sayın Tin. 
Şimdi
konuşma sırası Gaziantep Milletvekili Mehmet Erdoğan’da. 
Buyurunuz
Sayın Erdoğan. (AK PARTİ sıralarından alkışlar)
AK
PARTİ GRUBU ADINA MEHMET ERDOĞAN (Gaziantep) – Sayın Başkan, değerli
milletvekilleri; Bilim, Sanayi ve Teknoloji Bakanlığı üzerinde AK PARTİ Grubu
adına söz almış bulunmaktayım. Yüce Meclisi ve aziz milletimizi saygıyla
selamlıyorum. 
Değerli
arkadaşlar, Sayın Başbakanımız Ekonomik Kuruldan, Ekonomi Koordinasyon
Kurulundan çıktığında yaptığı açıklamalarda 650 milyara varan 2017 bütçesinin
aktif bir şekilde kullanımıyla kamunun, halkın ve ülkenin kalkınmasına yönelik
açıklamalarda bulunuyordu ve bu açıklamalarda KOBİ’lere, büyük işletmelere, iş
alanlarına, yatırımlara ve ülkenin kalkınma bütçesine tam 250 milyarlık
kaynakları anlatıyordu. 500 bin istihdamdan bahsediliyordu, yüzde 4,4 büyümeden
bahsediliyordu ve bu topyekûn kalkınma içinde gördük ki AK PARTİ iktidarı
döneminde bütçede faize ayrılan payın yüzde 86’lardan 11’lere düştüğünü hep
birlikte müşahede ettik. Ama ne oldu? Bir anda dolar üzerinde ciddi bir operasyon
başladı; şak şak şak dolar fırladı ve dış kaynaklı ciddi bir şekilde dolar
alımı ve doların Türkiye’den çekilmesini gözlemledik. Bu neyi getirecekti? Bu,
doğrudan doğruya ekonomi üzerinde bir terör estirmeydi ve bu terör neticesinde
dış borçlarımızın ağırlığı artacak, sanayicinin makine ve ara mal borçları
yükselecek TL cinsinden ve ülke sıkıntıya doğru gidecek. Tam bu noktada Sayın
Cumhurbaşkanımız devreye girdi ve yastık altındaki dolarları piyasaya sürmeye
davet etti. Halkımız buna -bütün siyasi partileri de buna katıyorum çünkü
izledik, gördük- çok güzel bir cevap verdi ve ellerindeki yastıkaltı
birikimlerini, bankadaki paralarını bozdurdular ve Türkiye ekonomisine ciddi
katkı sağladılar. Ama onlar da boş durmadı, olaylarına devam ettiler, çalışmalarına
devam ettiler, alımlarına ve dışarıya dolar çekmeye devam ettiler. Tabii, bu
adımlar atılırken benim aklıma 1999 geldi. 1999’da Türkiye, biliyorsunuz, Uzak
Doğu’dan gelen bir ekonomik baskının altında kalmış ve onun dışında, iç
dinamiklerdeki zayıflık da birleşince Türkiye 1 milyar dolar için, evet, kapı
kapı dolaşıyordu. Ve o dolaşmaya rağmen “İstanbul Yaklaşımı” adı altında bazı
iş çevreleri devletin kalan imkânlarını da çekmeyi başarabildiler. Keşke o gün
onu başaranlar bugün de deseler ki: “Bu ülke benim ülkem. Yurt dışında 150
milyar dolarlık fonlara hükmediyoruz, 150 milyar dolarlık gücümüz var. Bunun,
hiç olmazsa bir kısmını ülke insanlarım için, ülkem için, vatanımın kalkınması
için getirsem.” dese olmaz mıydı? Ama hâlâ demiyorlar. Hâlâ halkımız onlardan
bu adımı bekliyor. Bu ülke iflas noktasındayken, bu ülkenin kaynaklarını
kullanan İstanbul Yaklaşımcı iş adamlarına sesleniyorum: Bugün ülkenize dövizi
bozdurmayacaksınız da ne zaman bu ülkeye sahip çıkacaksınız? 
Evet,
bugün şehrimde Adem Serin diye bir polis kardeşimizi toprağa verdik. 40’ın
üzerinde insanımız öldü. Sadece şunu söyleyeceğim: 15 Temmuz gecesi Gölbaşı’na
güdümlü füze atıldığında 40’ın üzerinde polisimiz şehit olmuştu, yapan
FETÖ’ydü. Bugün PKK yaptı, yine ölen 40 civarında polis. Peki, DAİŞ’in yaptığı
eylemlere baktığımızda, yine polis, yine siviller, sınırda askerler. Ve bütün
bu şehitlerin noktası aynı: Üst akıl bunu istiyor. Üst akıl ekonomik terörü de
beraberinde getirdi, aradaki fark bu. Onun için, değerli kardeşlerim, el ele
vermeliyiz. Başka Türkiye’miz yok. Teröre karşı, her türlü teröre karşı dik
durmayı becermeliyiz. 
Hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Erdoğan.
Adalet
ve Kalkınma Partisi Grubu adına on birinci konuşmacı, Hulusi Şentürk İstanbul
Milletvekili.
Buyurunuz
Sayın Şentürk. (AK PARTİ sıralarından alkışlar)
AK
PARTİ GRUBU ADINA HULUSİ ŞENTÜRK (İstanbul) – Sayın Başkan, değerli
milletvekilleri; Türk Standartları Enstitüsü 2017 bütçesi hakkında söz almış bulunmaktayım.
Hepinizi saygıyla selamlıyorum.
Değerli
arkadaşlar, dünya pazarları büyük oranda tek standart, tek belge yapılanmasına
dönüşmüş olup OECD verilerine göre de uluslararası ticaretin yüzde 80’i
standardizasyon faaliyetlerinden etkilenmektedir. Bu gelişmeler ışığında
standartlar artık ürün ve hizmetlerin küresel pazara girmesinde pasaport işlevi
görmeye ve dolayısıyla da küresel ekonomide stratejik bir rol almaya
başlamıştır. Almanya, Fransa, İngiltere gibi gelişmiş ülkelerde yapılan
çalışmalar da standartların bir başka boyutunu ortaya koymaktadır ki o da
ülkelerin ekonomik büyümesinde standartlar çok büyük bir rol oynamaktadır,
hatta bu etkileri yüzde 25’lere kadar ulaşabilmektedir. Standartların bu
öneminden dolayı gelişmiş ülkelerde standardizasyon ve uygunluk faaliyetleri
devlet tarafından desteklenmekte, devlet tarafından stratejiler ve politikalar
belirlenmekte ve ülkeler arasında adına “standartlar savaşı” diyebileceğimiz
kıyasıya bir rekabet yaşanmaktadır. İşte, tam da bu rekabet ortamında ülkemizin
tek millî standartlar kuruluşu ve en büyük yerli ulusal uygunluk değerlendirme
kuruluşu olan Türk Standartları Enstitüsü de mücadele etmektedir. Enstitümüz,
küresel rekabette daha güçlü olabilmek adına da 2011 yılından itibaren ciddi
bir politika değişimi içine girmiş ve büyük hamleler gerçekleştirmeye
başlamıştır. Eskiden yılda 3-4 milyon yatırımı ancak yapabilen enstitü yerine,
son beş yılda 250 milyon yatırım yapan enstitü ortaya çıkmıştır ki sadece 2015
yılında yapılan yatırım miktarı bile 90 milyon lirayı aşmıştır. Enstitümüz bir
yandan bu tür yatırımlarla kapasitesini artırırken diğer yandan da test
metotlarında, ürün belgelerinde yüzde 100’ün üzerinde artış sağlayarak ülke
ekonomisine çok ciddi bir katkı sağlamaktadır. Bunların yanı sıra TSE yıldız ve
çift yıldız, beyan doğrulama, ADR, yeşil liman belgelendirmesi gibi çok yeni
alanlarda da sanayicimize ve ekonomimize hizmet vermeye başlamıştır. Bunların
arasında özellikle ülke ihracatı için büyük önem taşıyan helal belgelendirmenin
ayrı bir önemi bulunmaktadır. Enstitümüzün bu açılımları sayesindedir ki daha
beş sene öncesine kadar yıllık 4 milyon lira bile muayene geliri olamayan
kuruluş bugün sadece muayene gözetimden 50 milyon liranın üzerinde gelir elde
etmeye başlamıştır ki bunda da özellikle TANAP gibi dev bir projenin
gözetiminde yer alıyor olmasının da katkısı çok büyüktür.
Değerli
arkadaşlar, enstitümüz sadece yurt içerisinde değil yurt dışında da gerçekten
büyük bir performans sergilemektedir. Türkiye AB üyesi olmadığı hâlde -Türkiye AB
üyesi olmadan- AB’nin ilgili kurumlarına tam üyeliği başarabilen tek kuruluş
Türk Standartları Enstitüsüdür, CEN ve CENELEC’in tam üyesi olmuştur.
Enstitümüz aynı zamanda uluslararası alandaki performansının semeresini
görmektedir. 2014 yılında Uluslararası Standartlar Teşkilatının yönetimine aday
olduğunda aday ülkeler içerisinde de en yüksek oyu alarak seçilmiştir ki bu
enstitünün uluslararasındaki itibarının güzel bir göstergesidir. Enstitümüz
aynı zamanda Türki cumhuriyetler arası standartlar kuruluşu olan BASB’ın ve 32
İslam ülkesinin üye olduğu İslam Ülkeleri Standartlar ve Meteoroloji Merkezinin
de başkanlığı görevini yürütmekte ve saydığım tüm bu kuruluşların da teknik
komitelerinde güçlü uzman kadrosuyla yer almaktadır.
Değerli
arkadaşlar, enstitümüz bütün bu çalışmaları gerçekleştirip de Türk ekonomisine
katkı sağlarken aynı zamanda faaliyet kârlılığını da sürdürmekte, devlet
bütçesinden herhangi bir yardım almamakta, hatta elde ettiği kârlarla da az
önce rakamlarını verdiğim büyük yatırımları gerçekleştirerek 2023 yürüyüşüne
ciddi bir katkı sağlamaktadır. 
Dolayısıyla,
2017 bütçesi, bu değerlendirmeler ışığında baktığımızda, ülkemize ve kurumumuza
hayırlı olsun diyor; bu çalışmalarda emeği geçen herkese teşekkürlerimi arz
ediyor, hayırlı günler diliyorum. (AK PARTİ sıralarından alkışlar)
BAŞKAN
– Teşekkür ederim Sayın Şentürk. 
Şimdi
konuşma sırası Kastamonu Milletvekili Murat Demir’de.
Buyurunuz
Sayın Murat Demir. (AK PARTİ sıralarından alkışlar) 
AK
PARTİ GRUBU ADINA MURAT DEMİR (Kastamonu) – Sayın Başkan, değerli
milletvekilleri; Bilim, Sanayi ve Teknoloji Bakanlığı 2017 bütçesine ilişkin
görüş ve değerlendirmelerimi yapmak üzere söz almış bulunuyorum. Yüce
heyetinizi saygıyla selamlıyorum.
Türkiye'nin
son on dört yılda katetmiş olduğu mesafenin en net şekilde görülebildiği
konuların başında sınai mülkiyet haklarının geldiğini görüyoruz. Dünya
ortalamalarının çok üzerinde artışların meydana geldiği patent, marka ve
tasarım başvurularımızın son on dört yıldaki seyrine bakıldığında yerli patent
başvuru sayısı 414’ten 5.212’ye, marka başvuru sayımız 36.429’dan 110.679’a ve
tasarım sayımız 20.302’den 40.236’ya ulaşmıştır. Bu artışlar geride
bıraktığımız on dört yılın canlılığına işaret ederken aynı zamanda bir öncü
veri olarak bilim ve teknolojide 2023 hedeflerine sağlam ve kararlı adımlarla
ilerlediğimizi göstermektedir. Bunun yanında 2016 yılının ilk on bir ayında
yerli patent başvurularımızın yüzde 18 artması, 15 Temmuz darbe girişiminin ve
ülkemize farklı yöntemlerle yapılan saldırıların hızımızı kesemediği ve
kesemeyeceğini, milletimizin geleceğine güvenle ve umutla baktığını ve sınai
mülkiyet alanında yatırım yapan bir sanayicinin kendisine bugünü değil, yarını
hedef olarak seçmiş olduğunu bir kez daha ortaya koymuştur. Türk Patent
Enstitüsü, geçtiğimiz ekim ayında uluslararası patent araştırma ve inceleme
otoritesi olmayı başarmıştır. Türkiye'nin sınai mülkiyet konusunda uluslararası
alandaki gücüne güç katmıştır. 
Sayın
Başkan, değerli milletvekilleri; geçtiğimiz yıldan itibaren İstanbul’da gerçekleştirilmeye
başlanan İstanbul Uluslararası Buluş Fuarı’na dünyanın birçok ülkesinden
katılım sağlayan buluşçular Türkiye'nin buluş ve yenilik alanında bir cazibe
merkezi hâline geldiğini göstermektedir. Buluş sahiplerini ve yatırımcıları bir
araya getirmek için kurulan Teknoloji Transfer Platformu’nun kullanımının daha
etkin hâle getirilmesi konusunda çalışmalar yapıldığını… Borsa İstanbul
bünyesinde kuruluş çalışmaları devam eden patent borsasının da yakın zamanda
faaliyete geçmesini bekliyoruz. Patent borsasının hayata geçirilmesiyle
birlikte sınai mülkiyet sisteminin en önemli aşamalarından biri olan
ticarileşme aşaması da çok etkin işleyecektir.
Sayın
Başkan, değerli milletvekilleri; bugün bu bölümde Kastamonu ilimizle ilgili
bilgilendirme yapacaktım fakat önceki gün Beşiktaş’ta hain ve alçakça yapılan
saldırılar sonucu şehitlerimiz ve yaralılarımız varken bunu uygun bulmadım.
İçimiz acıyor. Allah yolunda, vatan yolunda millet uğruna çarpışan
şehitlerimize ve sivil vatandaşlarımıza Allah’tan rahmet diliyorum, mekânları
cennet olsun. Yaralılara da acil şifalar diliyorum. Fakat, buradan bir şey
söylemek istiyorum: Dün, bu Meclis çatısı altında grubu bulunan siyasi
partilere AK PARTİ grup başkan vekilimiz tarafından terör örgütünü kınamak için
bir çağrı yapıldı. O kınama metni altına 3 parti grubu imza atarak ortak
açıklama yaptılar ama bazıları o metni imzalamadı. Acaba, metinde terör örgütü
PKK, DHKP-C yer aldığı için mi imzalayamadınız, onu merak ediyorum. Sebebi ise:
İcazeti milletten mi, örgütten mi alıyorsunuz? Bunu da bu halk bilmek istiyor. 
Bakın,
bu kürsüye çıkıp buradan “PKK, DHKP-C ve tüm terör örgütlerini lanetliyoruz.”
diye asla diyemiyorsunuz. Bugün Sayın Bakanımız da sizlere bunu sordu. Burası
milletin temsil makamı. Sizin burada sadece size oy verenlerin temsil görevini
yapmanız gerekiyor. Bu kürsüye çıkıp terör savunuculuğundan artık vazgeçin. 
Milletin
kürsüsünden bazı siyasilere de seslenmek istiyorum: Bırakın terör
destekçilerinin ailelerine ziyarete gitmeyi, şehitlerimizin ailelerini ziyarete
gidin, onlara taziyede bulunun; gazilerimizin ailelerine gidip onlara geçmiş
olsun dileklerinizi iletin ve moral verin diyorum. 
Şunu
herkesin bilmesi gerekli ki terör her ne pahasına olursa olsun bitirilecek
inşallah. Bu ülkeyi teröristlere ve destekçilerine dar edeceğiz. Bundan
kimsenin şüphesi olmasın. Bu vesileyle 2017 yılı bütçemizin hayırlara vesile
olmasını diliyor, yüce heyetinizi saygıyla selamlıyorum. (AK PARTİ sıralarından
alkışlar) 
BAŞKAN
– Teşekkür ederim Sayın Demir. 
FİLİZ
KERESTECİOĞLU DEMİR (İstanbul) – Sayın Başkan…
BAŞKAN
– Sayın Kerestecioğlu…
FİLİZ
KERESTECİOĞLU DEMİR (İstanbul) – Sayın Başkan, partimize yönelik olarak yine
aynı sataşmada bulunuldu, “Neden imza atmadınız?” şeklinde. 
BAŞKAN
– Buyurunuz Sayın Kerestecioğlu.
Süreniz
iki dakikadır. 
VI.- SATAŞMALARA İLİŞKİN KONUŞMALAR (Devam)
6.- İstanbul Milletvekili Filiz Kerestecioğlu Demir’in,
Kastamonu Milletvekili Murat Demir’in 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın yedinci
tur görüşmelerinde AK PARTİ Grubu adına yaptığı konuşması sırasında HDP Grubuna
sataşması nedeniyle konuşması
FİLİZ
KERESTECİOĞLU DEMİR (İstanbul) – Teşekkürler Sayın Başkan. 
Bunu
size de göstermek istiyorum. Bugün İstanbul il binamız, bir partinin il binası.
Bir yıl önce aynı şeyi Cizre’de yapmışlardı, duvarlara yazmışlardı, hatta
cinsiyetçi yazılarla “Kızlar geldik, yoktunuz.” yazılarıyla donatmışlardı bütün
şehri, şimdi aynı şeyi İstanbul’a taşıdılar. 
Şimdi,
defalarca bu kürsüden söyledim. Bir yılda 20 patlama oldu. İktidarda olan
sizsiniz, bunları önleyecek olan sizsiniz.
ALİM
TUNÇ (Uşak) – Destek olan da sizsiniz. 
FİLİZ
KERESTECİOĞLU DEMİR (Devamla) - Biz burada yirmi dört saat hep beraber
“Kınıyoruz, kınıyoruz, kınıyoruz, kınıyoruz, kınıyoruz.” diyebiliriz.
MURAT
DEMİR (Kastamonu) – “Terör örgütü” diyeceksiniz, “PKK terör örgütüdür.”
diyeceksiniz.
FİLİZ
KERESTECİOĞLU DEMİR (Devamla) - Sabah da söyledim, sizin ağzınızla konuşacak
değiliz. Biz bu ülkede barışı kurmak istiyoruz ama sivil siyaseti engellerseniz
bu ülkenin her şehrinde, maalesef, kaosa neden olan sizler olursunuz. Bizler
değiliz bunun sorumlusu.
MURAT
DEMİR (Kastamonu) – Tek sorumlu sizsiniz. 
FİLİZ
KERESTECİOĞLU DEMİR (Devamla) - Bu il binasına yapılan saldırıyı buradaki bütün
partilerin görmesi, kınaması lazım.
Az
önce Balıkesir il binamıza da ateş açıldı silahlı kişiler tarafından, haberiniz
var mı? Biz burada sivil siyaset, demokratik siyaset yürütüyoruz diyoruz; siz
eş başkanlarımızı, milletvekillerimizi, belediye başkanlarımızı
tutukluyorsunuz, rehin alıyorsunuz. Onların sesi buradan çıkmadığı zaman, ondan
sonra kalkıp bize, kendi yaptıklarınızın, önleyemediğiniz ve idari sorumluluk
almadığınız şeylerin hesabını HDP’den sormaya kalkıyorsunuz. On dört yıldır HDP
mi iktidarda? On dört yıldır siz iktidardasınız. Bu ülkede artık herkes barış,
huzur istiyor; bu şiddet çığırtkanlığını istemiyor, “İntikam! İntikam!”
laflarını istemiyor. Bizlerden bu lafları duyamayacaksınız, bizler hiçbir zaman
ne “İntikam.” diyeceğiz ne başka bir şey. (HDP sıralarından alkışlar)
MURAT
DEMİR (Kastamonu) – Siz bizzat teröre destek veriyorsunuz. 
HULUSİ
ŞENTÜRK (İstanbul) – Terörü lanetlemeni bekliyoruz senden, “İntikam.” demeni
beklemiyoruz. 
MURAT
DEMİR (Kastamonu) – Terörü destekliyorsunuz. 
HULUSİ
ŞENTÜRK (İstanbul) – Niye demagoji yapıyorsunuz? 
ALİM
TUNÇ (Uşak) – Yüzünüz kızarmadan konuşuyorsunuz ya! 
BAŞKAN
– Teşekkür ederim Sayın Kerestecioğlu. 
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (Devam)

A) SAĞLIK BAKANLIĞI (Devam)
1) Sağlık Bakanlığı 2017 Yılı
Merkezî Yönetim Bütçesi
2) Sağlık Bakanlığı 2015 Yılı
Merkezî Yönetim Kesin Hesabı

B) TÜRKİYE HUDUT VE SAHİLLER
SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller
Sağlık Genel Müdürlüğü 2017 Yılı Merkezî Yönetim Bütçesi
2) Türkiye Hudut ve Sahiller
Sağlık Genel Müdürlüğü 2015 Yılı Merkezî Yönetim Kesin Hesabı

C) TÜRKİYE İLAÇ VE TIBBİ
CİHAZ KURUMU (Devam)
1) Türkiye İlaç ve Tıbbi Cihaz
Kurumu 2017 Yılı Merkezî Yönetim Bütçesi
2) Türkiye İlaç ve Tıbbi Cihaz
Kurumu 2015 Yılı Merkezî Yönetim Kesin Hesabı

Ç) TÜRKİYE KAMU HASTANELERİ
KURUMU (Devam)
1) Türkiye Kamu Hastaneleri
Kurumu 2017 Yılı Merkezî Yönetim Bütçesi
2) Türkiye Kamu Hastaneleri
Kurumu 2015 Yılı Merkezî Yönetim Kesin Hesabı

D) TÜRKİYE HALK SAĞLIĞI
KURUMU (Devam)
1) Türkiye Halk Sağlığı Kurumu
2017 Yılı Merkezî Yönetim Bütçesi
2) Türkiye Halk Sağlığı Kurumu
2015 Yılı Merkezî Yönetim Kesin Hesabı

E) TÜRKİYE SAĞLIK
ENSTİTÜLERİ BAŞKANLIĞI (Devam)
1) Türkiye Sağlık Enstitüleri
Başkanlığı 2017 Yılı Merkezî Yönetim Bütçesi

F) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve Teknoloji
Bakanlığı 2017 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2015 Yılı Merkezî yönetim Kesin Hesabı

G) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2017 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2015 Yılı Merkezî
Yönetim Kesin Hesabı

Ğ) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2017 Yılı Merkezî Yönetim Bütçesi
2) Türk Standartları Enstitüsü
2015 Yılı Merkezî Yönetim Kesin Hesabı

H) TÜRK PATENT ENSTİTÜSÜ (Devam)
1) Türk Patent Enstitüsü 2017
Yılı Merkezî Yönetim Bütçesi
2) Türk Patent Enstitüsü 2015
Yılı Merkezî Yönetim Kesin Hesabı

I) TÜRKİYE BİLİMSEL VE
TEKNOLOJİK ARAŞTIRMA KURUMU (Devam) 
1) Türkiye Bilimsel ve
Teknolojik Araştırma Kurumu 2017 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2015 Yılı Merkezî Yönetim Kesin Hesabı

İ) TÜRKİYE BİLİMLER
AKADEMİSİ (Devam)

1) Türkiye Bilimler Akademisi
2017 Yılı Merkezî Yönetim Bütçesi
2) Türkiye Bilimler Akademisi
2015 Yılı Merkezî Yönetim Kesin Hesabı

J) AVRUPA BİRLİĞİ BAKANLIĞI (Devam)
1) Avrupa Birliği Bakanlığı
2017 Yılı Merkezî Yönetim Bütçesi
2) Avrupa Birliği Bakanlığı
2015 Yılı Merkezî Yönetim Kesin Hesabı

K) TÜRK AKREDİTASYON KURUMU (Devam)
1) Türk Akreditasyon Kurumu
2017 Yılı Merkezî Yönetim Bütçesi
2) Türk Akreditasyon Kurumu
2015 Yılı Merkezî Yönetim Kesin Hesabı
BAŞKAN
– Adalet ve Kalkınma Partisi Grubu adına konuşma sırası Osmaniye Milletvekili
Suat Önal’da. 
Buyurunuz
Sayın Önal. (AK PARTİ sıralarından alkışlar)
AK
PARTİ GRUBU ADINA SUAT ÖNAL (Osmaniye) - Sayın Başkan, değerli milletvekilleri;
2017 mali yılı bütçe kanunu tasarısında Türkiye Bilimsel ve Teknolojik
Araştırma Kurumu, TÜBİTAK bütçesi üzerine AK PARTİ Grubu adına söz almış
bulunuyorum. Bu vesileyle Genel Kurulu saygıyla selamlıyorum. 
Değerli
milletvekilleri, “yüksek teknoloji çağı” olarak da tanımlanan günümüzde
teknolojik alanda yeterli ve gerekli altyapıyı oluşturamamış ve teknolojik
dönüşümü sağlayamamış olan ülkelerin her alanda diğer ülkelerin gerisinde
kaldıkları ve rekabet edemedikleri görülmektedir. O hâlde, dünyanın en büyük
ekonomileri arasında yer almanın, güçlü olmanın temel şartı sadece teknolojik
transferleri sağlama değil, aynı zamanda teknolojik gelişmeleri de
üretebilmektir. İşte, TÜBİTAK da ülkemizde bu fonksiyonu üstlenen önemli
kuruluşlarımızdan biridir. 
TÜBİTAK,
ülkemizdeki bilim insanı sayısını ve niteliğini artırmak, ülke öncelikleri
kapsamında projeleri desteklemek ve yürütmek, ülkemizdeki bilim ve teknoloji
kültürünün gelişimini sağlamak, ilgili tüm kesimlerin AR-GE, yenilik ve
girişimcilik faaliyetlerini desteklemek, uluslararası programlar ve iş
birlikleri vasıtasıyla ülkemizin gelişimine katkı sağlamak için çeşitli
faaliyetler yürütmektedir. 
TÜBİTAK,
Akademik AR-GE Destek Programları çerçevesinde 2015 ve 2016 yıllarında 2.949
projeye toplam 1 milyar 235 milyon TL’lik destek sağlamıştır. TÜBİTAK’ın özel
sektöre yönelik programlar kapsamında ise 2015 ve 2016 yıllarında 2.885 projeye
820 milyon TL’lik desteği olmuştur. 
Bilim
ve Teknoloji Yüksek Kurulu tarafından belirlenen otomotiv, makine imalat,
bilgi, iletişim teknolojileri, enerji, su, gıda, sağlık, savunma ve uzay teknolojisi
gibi öncelikli alanlarda projeleri desteklemek için hem akademi hem de özel
sektöre yönelik destek mekanizmaları oluşturulmuştur. Bu programlar kapsamında
özel sektörden 92 projeye 112,6 milyon TL, akademiye ise 136,68 milyon TL’lik
destek sağlanmıştır. TÜBİTAK’ın Bilim İnsanı Destekleme Programları
çerçevesinde 2015 ve 2016 yıllarında toplam 36.015 kişiye 263 milyon TL’lik
desteği olmuştur.
Önemli
bir husus olarak da TÜBİTAK enstitülerinde de ülke önceliklerimiz doğrultusunda
çeşitli projeler yürütülmektedir. Bunlardan SAGE olarak bilinen Savunma Sanayii
Araştırma ve Geliştirme Enstitüsünde hareketli hedeflere karşı taarruz yeteneği
kazandıracak olan Hassas Güdüm Kiti-1 mühimmatının seri üretimine başlanmıştır.
Ayrıca, yine, geliştirilen farklı hassas güdüm kitleriyle Türk Hava
Kuvvetlerinin elindeki konvansiyonel mühimmatlara güdüm yeteneği
kazandırılmakta ve ülkemiz bu alandaki kısıtlamalardan millî sistemlerle
kurtulmuş olmaktadır. Artık, savaş uçaklarımız daha fazla mühimmat taşıyarak
tek sortide daha fazla hedefi imha edebilecek, maliyet ve zaman avantajı
kazanacaklardır.
SAGE
çalışmalarından Nüfuz Edici Bomba Geliştirme Projesi’yle yüksek korunaklı
hedeflerin imhasında dünyadaki sayılı sığınak delici mühimmatlardan biri olan
mühimmatın seri üretimine de başlanmıştır.
TÜBİTAK
SAGE tarafından son dönemlerde geliştirilen en önemli mühimmatlardan birisi de
kendi sınıfında dünyanın en iyilerinden biri olan Satha Atılan Orta Menzilli
Mühimmat (SOM) füzeleridir. 
TÜBİTAK
SAGE’nin savunma sanayimizi güçlendirecek birçok çalışması da devam etmektedir.

Bu
vesileyle TÜBİTAK’ı, Bilim, Sanayi ve Teknoloji Bakanlığımızı ve Hükûmetimizi
bu başarılı çalışmalarından dolayı kutluyor, 2017 mali yılı bütçesinin hayırlı
olmasını temenni ediyor, hepinizi tekrar saygıyla selamlıyorum. (AK PARTİ
sıralarından alkışlar) 
BAŞKAN
– Teşekkür ederim Sayın Önal.
Şimdi,
konuşma sırası Kocaeli Milletvekili Cemil Yaman’da.
Buyurunuz
Sayın Yaman. (AK PARTİ sıralarından alkışlar) 
AK
PARTİ GRUBU ADINA CEMİL YAMAN (Kocaeli) – Sayın Başkan, değerli
milletvekilleri; Türkiye Bilimler Akademisi bütçesi üzerine AK PARTİ Grubu
adına söz almış bulunuyorum, bu vesileyle sizleri ve aziz milletimizi saygıyla
selamlıyorum. 
Öncelikle,
İstanbul’da yaşanan alçak terör saldırısını kınıyor, şehitlerimize Allah’tan
rahmet, yaralı kardeşlerimize acil şifalar diliyorum, aziz milletimizin başı
sağ olsun.
Sayın
Başkan, değerli milletvekilleri; özellikle 1990’lı yıllarda gerçekleşen
teknoloji devrimiyle başta haberleşme, bilişim teknolojileri olmak üzere tıp,
mühendislik, uzay bilimi gibi birçok alanda baş döndürücü gelişmelerin
yaşandığı bir çağda yaşıyoruz. Ancak dikkat edersek matematikten evrenin
keşfine çıkan uzay mekiğine, amansız hastalıkların tedavisinden geliştirilmekte
olan son yeniliklere kadar neredeyse tüm bilimsel yeniliklerde İslam
medeniyetinin ayak izlerini görmek mümkündür. “İlim ilk olarak şüpheyle
başlar.” diyen bu kadim ve köklü medeniyetin mimarlarından Erzurumlu İbrahim
Hakkı Hazretleri’nin kendi geliştirdiği teleskopla gerçekleştirdiği astronomi
çalışmaları, İstanbul’un manevi fatihi Akşemseddin’in Batılı ilim adamlarından
iki yüz yıl önce mikrobu keşfetmesi, Batı’da yaşanan büyük Rönesans ve bilimde
aydınlanma döneminin temelini oluşturmuştur. Benzeri şekilde, Hazreti Hasan’ın
torunu Cafer-i Sadık ve onun 20 yaşındaki talebesi Cabir olmasaydı cebir kitabı
hiç yazılmayacak ve belki de televizyon bin yıl daha keşfedilmeyecekti. Ne
acıdır ki İslam dünyasında bu olağanüstü keşifler gerçekleştirilirken örneğin
Biruni’nin gündüz ve gecenin dünyanın güneşin etrafında dönmesinden
kaynaklandığını açıkladığı dönemlerde Avrupa’da kilise baskısıyla dünyanın
öküzün üzerinde olduğu söyleniyordu. Galileo dünyanın döndüğünü söylediğinde
kilise tarafından aforoz ediliyor; İslam ülkelerinin psikolojik sorunların
müzikle tedavi edilecek düzeye ulaştığı bir çağda, Avrupa’da zekâ özürlü
kişiler içine şeytan kaçtığı gerekçesiyle diri diri yakılıyordu. Hülasa,
Müslümanlar, hiçbir dogmatizme sapmadan, özgürce ve cesaretle Allah’ın tabiat
üzerinde yarattığı kendi sanatını keşfetmenin sevdasıyla yüzlerce yıl bilimin
ve sanatın sancaktarlığını yapmışlardır. 
Yüzyıllarca
Müslüman bilim adamları keşfettikleri her yeni bilimsel bilgiyi cömertçe
insanlığın hizmetine sunmasına rağmen, günümüzde, bilim, bilimsel bilgi ülkeler
arasında rekabet ve üstünlük sağlamada en önemli silah olarak kullanılmaktadır.
Tıp, mühendislik, bilişim ve askerî alanlarda geliştirilen son teknolojik
yenilikler tüm insanlığın hizmetine sunulmak yerine, sadece bu gelişmeyi
gerçekleştiren ülkelerin diğer ülkelere göre ticari, askerî, siyasi üstünlük
sağlaması için birer argüman olarak kullanılmaktadır. Gelişmiş ülkeler
dediğimiz ekonomik refah seviyesi yüksek, bilim ve teknolojide ilerlemiş
ülkelerin bilhassa AR-GE çalışmalarına bütçeden ayırdıkları pay, gelişmekte
olan ülkelere göre mukayese edilmeyecek düzeyde yüksektir. 
Sayın
Başkan, değerli milletvekilleri; bilim adamlığı, uzun yıllar gerektiren eğitim
ve araştırmalarla geçen son derece zahmetli ama bir o kadar da ulvi ve değerli
bir meslektir. Ülkemizin yetiştirdiği değerli bilim adamlarımızın ülkemize
hizmet etmeleri için, AK PARTİ hükûmetleri olarak her türlü desteği
sağlamaktayız. 
Ayrıca,
gerek bütçeden ayrılan payların artırılması gerekse de bilimsel çalışmaların
artırılması için her türlü araştırmalara desteklerinizi sağlamanız konusunda
elimizden geleni yapmalı ve Türkiye Bilimler Akademisi gibi kuruluşları
desteklemeliyiz. Bilimsel ilerlemenin ve teknolojik gelişmenin süreklilik
kazanması için AR-GE, AR-GE çalışmalarının zenginleştirilmesi için planlar
yapmalıyız. Keza, bunun için, Kocaeli’mizde 3 milyon metrekare üzerine kurulan
Bilişim Vadisinin hızla inşa edilmekte olup gelecekte hizmete gireceğini
belirtmek isterim. Unutulmamalıdır ki kalkınmanın temeli, katma değeri yüksek
mal ve hizmet üretiminden geçer. 
Sayın
Başkan, değerli milletvekilleri; en kıymetli ilim kitabı olan Kur’an-ı Kerim’in
izinde bilimsel çalışmalara her türlü destek ve hız vererek ecdadımızın
bıraktığı yerden sancağı devralıp İslam medeniyetinin yeniden parıldaması için
elimizden geleni yapmaya çalışmalıyız. “Ben ilmin şehri, Ali ise kapısıdır.”
diyen, “İlim Çin’de de olsa arayınız.” hadisiyle ilmi aramayı emreden bir
Peygamber’in ümmeti olarak hem de bu kadim medeniyetin temsilcileri olarak
bilimin peşinde koşmak zorundayız.
Sözlerime
son verirken 2017 bütçesinin hayırlara vesile olmasını temenni ediyor, Genel
Kurulu saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Yaman.
Adalet
ve Kalkınma Partisi Grubu adına on beşinci konuşmacı Erkan Kandemir, İstanbul
Milletvekili.
Buyurunuz
Sayın Kandemir. (AK PARTİ sıralarından alkışlar) 
AK
PARTİ GRUBU ADINA ERKAN KANDEMİR (İstanbul) - Sayın Başkan, değerli
milletvekilleri; 2017 yılı Avrupa Birliği Bakanlığı bütçesi üzerine grubum
adına söz almış bulunmaktayım. Genel Kurulu saygıyla selamlıyorum. 
Konuşmanın
başında, tüm diğer milletvekillerimiz gibi, cumartesi gecesi yaşamış olduğumuz
acı olayda kaybettiğimiz şehitlerimize Allah’tan rahmet diliyoruz, yaralılara
acil şifalar diliyorum. Bu topraklara en ufak bir aidiyeti olmayan, alçakça
saldırmayı bir yöntem hâline getirmiş olan PKK’yı ve destekçilerini de bir kere
daha lanetliyorum.
Değerli
milletvekilleri, dünya önemli bir zaman diliminden geçiyor. Sıra dışılıkların
öne geçtiği bir tarih diliminde yaşıyoruz. Haksızlıklar, eşitsizlikler,
adaletsizlikler beraberlerinde çatışmayı, savaşı ve ölümleri getiriyor.
Ötekileştirme, kendi acısını mutlaklaştırma, trajedilerin sıradanlaşması günlük
birer pratiği hâline geliyor dünyanın. 
İşte,
tam bu noktada, ekonomik bir birlik olarak doğan ve değerler birliği
ideasındaki Avrupa da, tüm bu gelişmelerin kalbinde, bir kimlik krizi yaşıyor.
Yükselmekte olan kimlik siyaseti Avrupa Birliğinin bu krizi yaşamasının bir
sonucu olarak önümüze geliyor. Yükselen aşırı milliyetçi dalgaya teslim olmak
üzere Avrupa. Küreselleşmenin yıkıcı etkisi, yükselen İslamofobi yabancı
düşmanlığını beraberinde getiriyor. 
Değerli
milletvekilleri, işte, tam burada Türkiye ise yeni bir dilin inşasında çok
önemli bir vazife görüyor. Bu hikâyeyi başka bir yerden okuyor; bu toprakların,
bu coğrafyanın, bu medeniyetin değerleriyle yeni bir hikâye yazıyor. İnsan
onurunu merkeze alarak cesur bir şekilde itirazlarda bulunuyor, bu
itirazlarının gereği üzerine düşen vazifeyi tarihin bu çok keskin döneminde
hakkıyla yerine getiriyor. Ne yapıyor? 3 milyon mülteciye ev sahipliği yapıyor.
Dünyanın meselelere belli kodlarla baktığı bir dönemde, Türkiye, insani ve
vicdani bir sorumluluk üstleniyor; insanlığın vicdanı olmak adına itirazlarda
bulunuyor, hem öznesi hem de nesnesi olduğu bir tarihin aktif olarak içinde yer
alıyor ve inisiyatif alıyor. Tüm acılara eşit yaklaşıyor; Brüksel’de yaşanan
terör olayına da, Fransa’da Paris’te yaşanana da, İstanbul’da yaşanana da “Bir
insanın ölmesi insanlığın ölmesi gibidir.” diye bakıyor, acılar arasında
hiyerarşi kurmadan meseleye yaklaşıyor. Avrupa’nın 300 bin mülteciyi ülkesine
almamak için soğuk savaş boyunca ördüğü duvarlardan ve tel örgülerden daha
fazlasını inşa ettiği bir dönemde dünyaya örneklik teşkil ediyor, milyonlarca
insana ev sahipliği yapıyor ve bunu da “Bizim kültürümüzde misafir berekettir.”
diyerek yapıyor. Aslında bu durum bir sonuç; Avrupa’nınkisi de Türkiye’ninkisi
de. Avrupa’nın ehliyetsiz ve öngörüsüz liderleri, vizyonsuz liderleri Avrupa’yı
bu noktaya getirdiler. Üzülerek ifade edelim ki, işte, bu vizyonsuzluk aslında
Avrupa Birliğinin Türkiye’yle kurduğu ilişkilere de yansıyor. 
Değerli
milletvekilleri, bakınız, AK PARTİ hükûmetleri, Türkiye'nin Avrupa Birliğine
katılım iradesinin güçlü bir göstergesi olarak sadece bu meseleyi merkezine
alan bir bakanlık kurmuş; bugün görüşüyoruz. Bu, aslında, AK PARTİ’nin
duruşunu, felsefesini de çok net bir şekilde ortaya koyuyor. Hiç kuşkusuz
Avrupa Birliği Türkiye’nin demokratikleşmesi adına önemli bir kaldıraç vazifesi
de gördü fakat bugün Avrupa, ön yargılarının esiri olmuş; terör kapısını
çaldığında tepki veren, oysa mesele Türkiye olduğunda sırtını dönen bir
anlayışla içine düştüğü kimlik krizinde maalesef sınıfta kalıyor. 
Türkiye
egemen bir devlet. Hemen her tavrını bir koşula bağlayan, had bildiren, üstten
bir dille parmak sallayan, bize değer dayatan bir anlayışı reddediyoruz. Çoluk
çocuk demeden binlerce masum insanımızı katleden terör örgütlerine
parlamentosunu açan Avrupa Birliğini elbette eleştiriyoruz fakat değer
merkezli, eşit kurulmuş bir birlikteliğe “Evet.” diyoruz, üstten konuşan bir
tavra “Hayır.” diyoruz.
Bakanlık
bütçemizin hayırlı olmasını diliyor, hepinize saygılar sunuyorum. (AK PARTİ
sıralarından alkışlar) 
BAŞKAN
– Teşekkür ederim Sayın Kandemir.
Adalet
ve Kalkınma Partisi Grubu adına son konuşmacı Selim Dursun, Sivas Milletvekili.
Buyurunuz
Sayın Dursun. (AK PARTİ sıralarından alkışlar) 
AK
PARTİ GRUBU ADINA SELİM DURSUN (Sivas) – Sayın Başkanım, değerli
milletvekilleri; 2017 Yılı Bütçe Kanunu Tasarısı’nın Türk Akreditasyon Kurumu
bütçesi hakkında AK PARTİ Grubumuz adına söz almış bulunuyorum. Gazi
Meclisimizi ve aziz milletimizi saygıyla selamlıyorum.
Bu
arada, geçtiğimiz cumartesi günü menfur, hain bir saldırı neticesinde İstanbul’da
şehit olan polislerimize, güvenlik güçlerimize, sivil vatandaşlarımıza
Allah’tan rahmet diliyorum; yaralılarımıza acil şifalar, milletimizin ve
ailelerinin de başı sağ olsun diyorum, sabır diliyorum efendim.
Teröristler
ve onlara destek olanlar da şunu unutmasınlar ki bu memlekette bu millet, bu
devlet, devletiyle milletiyle beraber terörün kökünü kazıyıncaya kadar, sonuna
kadar devam edecek ve onları destekleyenlere, himaye edenlere karşı bu şanlı
bayrağımızı şafaklarda dalgalandıracağız; Türkiye Cumhuriyeti de ebed müddet
devam edecektir. 
Hükûmetlerimiz
on dört yıl boyunca eğitimden sağlığa, enerjiden toplu konuta, tarımdan
ulaşıma, ülkemizi ve milletimizi kalkındıracak hizmetleri başarıyla
gerçekleştirmiştir. Bu manada Türk sanayicisinin ve iş adamlarının ürettiği mal
ve hizmetlerin küresel ekonomide rekabet edebilmesinde TÜRKAK kurumumuzun da yaptığı
akredite çalışmaları önem arz etmektedir. 
Kalite
altyapısının bir bileşeni olan akreditasyon hizmetini ülkemizde TÜRKAK’ımız
sunmaktadır. 1999 yılında kurulmuştur, bugüne kadar da 1.280 kuruluşumuzu
akredite etmiştir. Bunlar arasında kamu ve özel sektörden, yurt içi ve yurt
dışından deney laboratuvarları, kalibrasyon laboratuvarları, tıbbi
laboratuvarlar, muayene kuruluşları, ürün ve hizmet belgelendirme kuruluşları
gibi kuruluşlar yer almaktadır. 
Yapılan
akreditasyonla piyasada güven oluşumu, kaliteli ürün ve hizmetlerin hem iç
piyasada hem dış ihracatımızda yaygınlaşması, üretilen mal ve hizmetler için
düzenlenen belgelerin de uluslararası geçerliliği sağlanmaktadır. TÜRKAK;
Avrupa Akreditasyon Birliği, Uluslararası Laboratuvar Akreditasyon Birliği,
Uluslararası Akreditasyon Forumu’na üye olmuş ve çok taraflı tanıma anlaşmaları
imzalamıştır. Böylece, TÜRKAK’ın verdiği akreditasyon hizmeti uluslararası
düzeyde tanınır, akredite kuruluşlarının da belge ve raporları anlaşmaya taraf
ülkelerde kabul edilir hâle gelmiştir. TÜRKAK, 2016 yılı Avrupa Akreditasyon
Birliği denetimlerinden başarıyla geçmiş ve hizmet verdiği alanlarda da yeterli
kabiliyet ve kapasitede olduğunu bir kez daha tescil ettirmiştir. 
Sayın
Başkan, değerli milletvekilleri; son yıllarda kurumun yapısında da, işleyişinde
de önemli iyileştirmeler sağlanmıştır ve sistem modernize edilmiştir. Uygunluk
değerlendirme alanındaki paydaşlarla da iş birliğine önem verilmiştir.
Dünyadaki gelişmelere uyumlu olarak da sera gazı salınımı, iş sağlığı ve
güvenliği yönetim sistemleri, enerji yönetim sistemleri gibi yeni alanlarda da
akreditasyon hizmetinin verilmesi çalışmaları sürdürülmektedir. Piyasanın
genişlemesine bağlı olarak akreditasyon başvuru sayısı 2016 yılında 241’e
ulaşmıştır. Bu arada, ayrıca, sertifikalı referans malzemeleri üreticilerinin
akreditasyonuna da başlanmıştır. 
Kurumun
bir önemli faaliyeti de ihtiyaç duyulan eğitimleri kamu ve özel sektördeki
kişilere vermesidir. Yetkin ve uzman personeliyle bu yıl 3.450 adam/gün-saat
eğitim verilmiştir. Ayrıca, TÜRKAK’ımız bazı ülkelerin akreditasyon
kuruluşlarıyla iş birliği yaparak o ülkelere teknik destek ve personel eğitim
destekleri vermektedir; bunlar Azerbaycan, Özbekistan, Kazakistan, Moldova,
Arnavutluk, Tunus ve Sudan gibi. Bu hizmetleri yürüten personelin de denetçi ve
teknik uzman havuzunun geliştirilmesine önem verilmektedir.
Mali
kaynaklarına gelince, TÜRKAK’ımız 2004 yılından bu tarafa Hazineden hiç destek
almadan tüm giderlerini kendi gelirleriyle karşılayan, finanse eden bir
kurumumuzdur. 2016 yılı Kasım sonu itibarıyla gelirleri toplamı 31 milyon 692
bin Türk lirası, giderleri 20 milyon 94 bin Türk lirasıdır. 2017 yılı bütçesi incelendiğindeyse
kuruma 16 milyon 277 bin lira bütçe ayrıldığı, ödenek tahsis edildiği
görülmektedir. Buradan şu anlaşılıyor ki: Son yıllarda TÜRKAK’ın gerçek
gelirleri ve giderleri öngörülen meblağlardan çok fazladır. Ayrıca, TÜRKAK,
bütün bu hizmetleri yaparken sizlerin de takdir ve tasvibinize sunulan
bütçesiyle bu hizmetleri devam ettirecektir.
Bu
vesileyle bütçemizin hayırlı olmasını temenni ediyor, yüce Meclisimizi saygıyla
selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Dursun.
Adalet
ve Kalkınma Partisi Grubu adına yapılan konuşmalar sona ermiştir.
Birleşime
on beş dakika ara veriyorum.
Kapanma Saati: 16.44
ÜÇÜNCÜ OTURUM
Açılma Saati: 17.00
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: İshak GAZEL (Kütahya), Zihni AÇBA
(Sakarya)
-----0-----
BAŞKAN
– Sayın milletvekilleri, Türkiye Büyük Millet Meclisinin 38’inci Birleşiminin
Üçüncü Oturumunu açıyorum. 
2017
Yılı Merkezi Yönetim Bütçe Kanunu Tasarısı ile 2015 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
Komisyon
yerinde. 
Hükûmet
yerinde. 
Şimdi,
Halkların Demokratik Partisi Grubu adına söz talep eden sayın milletvekillerine
söz vereceğim. 
İlk
konuşmacı Behçet Yıldırım, Adıyaman Milletvekili. 
Buyurunuz
Sayın Yıldırım. (HDP sıralarından alkışlar) 
HDP
GRUBU ADINA BEHÇET YILDIRIM (Adıyaman) – Teşekkürler Başkanım. 
Sayın
Başkan, değerli milletvekilleri; 2017 Yılı Merkezi Yönetim Bütçe Yasası
Tasarısı üzerinde, Sağlık Bakanlığı bütçesiyle ilgili görüşlerimizi belirtmek
üzere Halkların Demokratik Partisi Grubu adına söz almış bulunmaktayım.
Hepinizi saygıyla selamlıyorum. 
Geçen
yıl Sağlık Bakanlığıyla ilgili konuşmayı 4 Kasımdaki sivil darbeyle şu an
cezaevinde tutsak, rehin alınan grup başkan vekilim, meslektaşım Doktor İdris
Baluken yapmıştı. Konuşmasına 1994 yılında Kürt parlamenterlere yapılan
darbeyle yaka paça gözaltına alınan Orhan Doğan, Hatip Dicle, Leyla Zana, Ahmet
Türk, Sırrı Sakık ve Mahmut Alınak arkadaşlarımızı anarak başlamıştı. Maalesef,
bugün de ben, yirmi iki yıl sonra benzer bir operasyonla gözaltına alınan eş
genel başkanlarımızla birlikte 10 vekil arkadaşımızı anarak başlamak istiyorum.
Yirmi iki yıl sonra yapılan uygulama daha kötü çünkü bugün arkadaşlarımız
cezaevinde tecrit altındadır, bizimle görüştürülmüyor. Arkadaşlarımızın suçu,
Türkiye’nin tam demokratikleşmesi, halkların, inançların kardeşliği
mücadelesiydi. Buradan, tutuklu tüm arkadaşlarımızı selamlıyorum. Barışta
ısrarcı olacağımızın sözünü veriyorum onlara. 
Bir
de, son zamanlarda, partilerimize yönelik siyasi soykırımlar yapılıyor. Bugün
bile 300 arkadaşımız gözaltına alındı. Bu siyasi operasyonları da buradan
şiddetle kınadığımı belirtmek istiyorum. 
Sayın
Başkan, değerli milletvekili arkadaşlarım; Dünya Sağlık Örgütüne göre sağlık
şöyle tanımlanıyor: “Ruhen, bedenen ve sosyal olarak tam iyilik hâlidir.” Peki,
öyle miyiz? Aklı başında kime sorarsanız sorun, sağcısına solcusuna, ihtiyarına
gencine sorun, cevap en azından sosyal olarak tam iyilik hâlinde olmadığımız
kanısında hemfikirdir.
Maalesef
Türkiye iyi yönetilmiyor, iktidarın en önemli bakanlıklarından biri olan Sağlık
Bakanlığı burada gerçek rolünü oynamıyor. Bakın, bu ülkede 15 Temmuz travması
yaşandı. Bu travmaya sebebiyet veren ortamı hangi yanlış politikalar yarattı?
Bu darbe mekaniğine sebep olan politikaları kim uyguladı? Niye ülke bu hâle
geldi? İnsanlar yarın bir darbe daha olur mu diye kaygılı. Sizce sağlıklı bir
ortam mı? Sağlıklı bir psikolojiyle mi yaşıyoruz?
15
Temmuz darbe girişimi sonrası kamuda yaşanan açığa alma ve ihraçlar kanun
hükmünde kararnameyle tam bir cadı avına dönüşmüştür. Bugüne kadar yapılmış
olan hataların üzerini örtmek adına muhalif tüm kesimleri kamudan ihraç etme
yoluna gidilmiş, halkı bu şekilde sindirmeye ve iktidarlarının ömrünü görece
uzatma yoluna gidilmiştir.
Sağlık
Bakanı OHAL ve kanun hükmünde kararnamelere imza atarak sorumlu olduğu halkın
sağlığına ihanet etmiştir. OHAL'de askıya alınan tüm haklar gibi, sağlık hakkı
da askıya alınmıştır. Yaşanan tüm bu gelişmeler sağlığın bozulmasına
yeterlidir. “Yarına bir darbeyle mi uyanacağız, yarın bir kararnameyle
işimizden mi olacağız ya da tutuklanacak mıyız?” Uyguladığınız bu
politikalarla, halkın sağlığını bozduğunuzun farkında değilsiniz herhâlde.
Yine,
kanun hükmünde kararnameyle binlerce KESK üyesi açığa alındı, ihraçlar oldu.
Adıyaman’da da 2 şube eş başkanım, SES şube eş başkanım açığa alındı. Urfa’da
90’a yakın, hatta 90, ihraçlarla birlikte 100’ü aşkın arkadaş açığa alındı.
Bunlardan bir arkadaşıma sorulan soruyu ben burada sizinle paylaşmak istiyorum,
bir doktor arkadaşıma. SES eş başkanı bir doktor arkadaşıma şu soru soruluyor
arkadaşlar, ne kadar korkunç bir şey: “Kobani’den getirilen hastalara itinayla
bakmak.” Savaşta bile doktorların esirlere itinayla bakması her doktorun
görevidir. İtinayla bakmıyorsa suç işliyordur. Ki o yaralılar barbar,
tecavüzcü, kendi yurtlarını işgal etmeye çalışan IŞİD çetelerine karşı
savaşıyorlardı ve bizim resmî ambulanslarımızla hastaneye geliyorlardı. Bunun
adı “Biz getiriyoruz ama siz doktor olarak bakmayın, bırakın, ölsünler.” mi? Bu
nasıl bir anlayıştır? 
Toplum
çok gerilmiş, kutuplaşmış. İnisiyatif alın Sayın Bakanım, kimseden korkmayın,
halkın sağlığı her şeyin önündedir. Tabii, özgür iradenizle hareket
edemiyorsunuz, en ufak eleştiriye tahammülü olmayan, tam biat kültürü ve tüm
benliğinizle bağlı olduğunuz Saray buna izin vermiyor. Saray’la ters düşmeme
adına onlarca hataya ses çıkarmadığı gibi o hatalara kılıf bile bulmaya çalışan
bir Sağlık Bakanlığıyla karşı karşıyayız. Mayıs ayı içinde Rize Güneysu’ya
ziyarette bulunan Cumhurbaşkanı Sayın Recep Tayyip Erdoğan’ın Türk Kızılayı
tarafından “Hastanın kana, ülkenin ve ümmetin sana ihtiyacı var.” afişiyle
karşılandığı basına yansımış. Sağlık Bakanı kan teminini emanet ettiği kurum
olan Kızılayın siyasi mesajı hakkında en ufak bir refleks göstermemiştir, belki
bakan olmak için onun da Saray’a ihtiyacı vardır. Kadın haklarında Saray’ın
düştüğü hataları âdeta aklama yarışına girmiştir, cinsiyet ayrımında yerini
belli etmiştir. Yine, Başbakanın, acil servislerde binbir güçlükle çalışan, hem
sözel hem de fiziksel tacizlere maruz kalan sağlık emekçilerinin bu emeğini
görmezden gelerek “Vatandaş acil servislere kız bakmaya gidiyor.” cümlesine en
ufak bir tepkisi olmamıştır. 
Şüphesiz
sağlıkta çok yanlış politikalar oldu, uygulamalar oldu ama uzun uzun bunu
anlatmaya zaman yetmez. Kısaca özetlersem, en iddialı olduğunuz Sağlıkta
Dönüşüm Projesi çökmüş, sağlık tamamen piyasaya açılmış, hastaneler birer
ticarethaneye, hastalar deyim yerindeyse birer müşteriye dönüştürülmüştür. Ortaya
çıkan bu sağlıksız projelerin faturası ise sağlık emekçilerine kesilerek üzeri
örtülmeye çalışılmaktadır. Bugün ortaya çıkan durumda sağlıksız bir toplum,
mutsuz bireylerle karşı karşıyayız. Sağlıkta dönüşümün ilk etabında hastalardan
ücret alınmamasıyla âdeta yurttaşların ağzına bir parmak bal çalınmış, daha
sonra yapılan düzenlemelerle özel hastanelerde bile ek ücretler yüzde 30’dan
başlayarak yüzde 200’lere varan fark ücretleri üzerinden maalesef yurttaşın
önüne getirilmiştir. Bugün hastaneye başvuran bir hasta en az 11 kalem
üzerinden ek ücret ödemek durumuyla karşı karşıya. 
Öğleden
önceki arkadaşlarım, meslektaşlarım bebek ölüm hızlarıyla, anne ölüm hızlarıyla
ilgili bilgiler verdi. Muhalefetten benim doktor arkadaşım Aytuğ’un söylediği
rakamlara bire bir katılıyorum, ben burada tekrar söylemeyeyim ama burada şunun
açığa çıkması gerekir: Sağlık Bakanlığı, TÜİK ve Dünya Sağlık Örgütünün
istatistikleri arasında ciddi farklar var, özellikle bebek ölüm hızlarında ve
anne ölüm hızlarında ciddi farklılıklar var. Gerçekler sürekli halktan
gizleniyor.
“Hastaları
ilaç kuyruğundan kurtardık.” diyorsunuz ama şimdi devlet hastanelerinde, eğitim
araştırma hastanelerinde sıra bulmak için kuyrukta bekliyor. Adıyaman’dan
telefonlar alıyoruz, kadın doğum polikliniğinde bir gün önceden sıraya
giriyorlar ve maalesef muayene olmak için sıra bile alamıyorlar. 
“Bıçak
parasını kaldırdık.” dediniz. Bugün gidin sınıflandırdığınız özel hastanelere,
A sınıfı bir hastaneye, basit bir muayene için binlerce TL, operasyon için on
binlerce TL ödemek zorundasınız. Bıçak parası değil, keser parası alınıyor. 
Ve
şunu belirtmek durumundayım, bunlardan daha önemlisi, en önemlisi Sayın
Bakanım, iyi hekim yetişmiyor. Üniversitelerin, tıp fakültelerinin içi
boşaltıldı, deneyimli hocaların çoğu yanlış politikalarınız yüzünden özel
hastanelerde çalışmak zorunda. Şu anda tıp fakültelerinin içi boş olduğu için,
yeterince eğitim öğretim alamadıkları için iyi hekim yetişmiyor. Bu, bence
sağlık politikalarının en kötü tarafı. 
Sağlık
çalışanları her gün şiddete uğruyor. Daha geçen hafta Ankara'da Dışkapı Eğitim
Araştırma Hastanesinde doktor arkadaşımız asansörde saldırıya uğruyor ve ayağı
kırılıyor, ameliyat ediliyor. Bunun gibi yüzlerce örnek verebiliriz. Ama şöyle
iyi bir çalışmanızın da olduğunu belirteyim Sayın Bakanım: Doktorlara, sağlık
personellerine saldıranlar hakkında bir uygulama yapacağınız sözünü
vermişsiniz. İnşallah bu sözünüzü yerine getirirseniz size teşekkür edeceğim.
Yine,
benim gibi otuz yıldır devletle çalışıp emekli olan arkadaşların maaşı çok
komik arkadaşlar. Burada söylemek istemiyorum, ikinci bir iş yapmak derdinde ya
da eline… Tabii, ikinci bir iş yapmak için ya iş bulacak ya da sağlığı
elverecek. Maalesef, emekli maaşları çok çok düşük. Yıpranma payını gündemde
tutmuştuk ama bugünlerde ne uygulamada ne pratikte bunu görüyoruz. 
Bakanım,
önemli bir şeyden size bahsedeceğim. Sizin din hassasiyetinizin fazla olduğunu
biliyor, saygı da duyuyorum. Aynı şeyi sizden de bekliyoruz. Başkalarının
inançlarına saygılı olmayı, tüm sağlık çalışanlarının buna uyması gerektiğini
hatırlatmanız gerektiği kanısındayım.
Hiçbir
sağlık çalışanı inançlarından dolayı mağdur edilmemelidir ister özelde olsun
ister devlette olsun. Bakın geçen haftalarda bir doktorun başına gelenlere.
Bakanım, bakın lütfen, zahmet olacak. Okulda oğluna dayatılan namaz eğitimine
itiraz ettiği için işten atıldı. Yazık değil mi bu doktora? Ve bu doktor,
Yalova’da çalışan Doktor Abuzer Meral, Ankara'dan verilen emirle işinden
atılıyor. Bunlara müdahil olun lütfen. 
Karaman
Ensar Vakfının yaptığı rezalete benzer bir olay da seçim bölgem olan
Adıyaman’ın Gerger ilçesinde yaşandı. Gerger imam-hatip yatılı kısımda okuyan
30’un üzerinde çocuk cinsel istismara uğradı. Müdahil olmanız gerekmiyor muydu?
Üstünün örtülmesine seyirci kaldınız Sayın Bakanım, tek bir cümleniz yok bu
konuda. 
Geçen
ay 16 işçimizin yaşamını yitirdiği Siirt’in Şirvan ilçesine dört gün sonra
gidiyor ve “Gördüğüm kadarıyla ihmal yok.” gibi hafızalara kazınan talihsiz bir
cümleyle tarihe geçiyorsunuz. 
Yine,
Adana’nın Aladağ ilçesinde 12 çocuğun yanarak can verdiği olayda Sağlık
Bakanının tutumunu yetersiz görüyoruz. Peki, öteki çocuklar ne oldu? Bir
çalışmanız var mı, hiç haberimiz yok.
Bakın,
Sayın Bakanım, siz bir çocuk hekimisiniz, ben de bir çocuk hekimiyim. Gelin,
2017 yılını çocuklara atfedelim. Buna Bakanlık olarak önayak olun. Yurt
içinden, yurt dışından görüş ve destek alalım. UNICEF gibi çocuk haklarıyla
uğraşan onlarca ciddi kurum var, onları da arkamıza alarak dünyaya örnek olacak
bir proje geliştirelim. Bunun ilk adımı iç barıştan geçer. Aylarca, hatta
yıllarca sokağa çıkma yasağının sürdüğü bölgelerdeki çocuklardan başlayalım. Bu
iç çatışmalardan kaynaklı korunmasız ve savunmasız çocuklar olmuştur. Binlerce,
hatta milyonlarca çocuk, bırakın sağlık hizmeti almayı, şu an barınma
ihtiyacını dahi gideremiyorlar. Bu ortamda, hiçbir suçu olmayan bu çocukların
gidebilecekleri bir evi, özgürce koşabilecekleri bir sokağı kalmadı. Bu
çocuklar bu travmadan nasıl kurtulacaklar? Yetişkinler dahi bir gece süren 15 Temmuz
travmasını atlatamamışken sokağa çıkma yasaklarında tank, top seslerine,
şiddetin envaitürüne bir gün değil her gün maruz kalmış çocuklar nasıl
atlatsın? 
Yine,
Suriye’de bir vahşet uygulandı, vahşet hâlâ devam ediyor. Oradan kaçıp gelen
mültecilerin çocukları var. Bu çocukları Avrupa Birliğiyle para için pazarlık
konusu yapmayalım, Aylan Kurdilerin cesetleri bir daha sahile vurmasın, sahip
çıkalım. Yine, cezaevlerinde çocuk mahkûmlar var. Gelin, devlet yurtlarında,
özel cemaat yurtlarında kalan fakir fukara çocuklara kol kanaat gerelim,
tacizcilerin insafına bırakmayalım. Bu tür olayların üstünü örtmek yerine
kararlı bir şekilde üstüne yürüyelim, suçluları adalet önüne çıkaralım.
Yurtların denetimi, bu özel yurtların denetiminde Bakanlık olarak aktif rol
alalım diyorum. 
Kısaca,
ben, sağlık sistemiyle ilgili birkaç cümlemi paylaşmak istiyorum sizinle.
Öncelikle, hasta ve koruyucu hekimliğe önem vermeliyiz. Sağlığa ayrılan
bütçenin yüzde 45’i Kamu Hastaneleri Kurumuna yani sağlık hizmeti üretmeyen
sadece yöneticilere veriliyor. Sağlık hizmeti alımında vatandaşın cebinden
yüzde 75 çıkıyor. Halk Sağlığı Kurumunda en düşük pay birinci basamak sağlık
hizmetine ayrılıyor. “Birinci basamak sağlık hizmeti” dediğimiz koruyucu sağlık
hizmetidir. Koruyucu sağlık hizmeti, Bakanlığın en asli görevidir. Ülkede
yaşayan herkesin yararlanabileceği eşit, parasız, ulaşılabilir, nitelikli ve
ana dilinde sağlık hizmeti sunulmalıdır. Sağlık hizmetlerindeki prim
uygulamasına son verilmeli; ilave ücret, katkı, katılım payı gibi cepten
ödemeler kaldırılmalı; döner sermaye, performansa dayalı ücretlendirme, yalın
üretim gibi kâr odaklı uygulamalara son verilmelidir. 
(Mikrofon
otomatik cihaz tarafından kapatıldı) 
BEHÇET
YILDIRIM (Devamla) – Tüm çalışma yaşamında olduğu gibi sağlık alanında da
taşeronlaştırmaya, güvencesiz istihdama, esnek çalışmaya, angaryaya son
verilmelidir. En fazla taşeronlaşma Sağlık Bakanlığındadır, bunu bilginize
sunuyorum. 
Genel
Kurulu saygılarımla selamlıyorum. (HDP sıralarından alkışlar) 
BAŞKAN
– Teşekkür ederim Sayın Yıldırım. 
Halkların
Demokratik Partisi Grubu adına ikinci konuşmacı Sibel Yiğitalp, Diyarbakır
Milletvekili. 
Buyurunuz
Sayın Yiğitalp. (HDP sıralarından alkışlar) 
HDP
GRUBU ADINA SİBEL YİĞİTALP (Diyarbakır) – Sayın Başkan, değerli
milletvekilleri; 2017 Yılı Merkezi Yönetim Bütçe Kanunu Tasarısı üzerinde
Sağlık Bakanlığı bütçesiyle ilgili görüşlerimizi belirtmek üzere Halkların
Demokratik Partisi Grubu adına söz almış bulunmaktayım. 
Geçen
sene, Sağlık Bakanlığı bütçesiyle ilgili grubumuz adına bu kürsüde Eş Grup
Başkan Vekilimiz Sayın İdris Baluken konuşmuştu. Sayın Baluken’in şu anda bu
kürsüde ve bu sıralarda oturması gerekirken maalesef kendisi cezaevinde rehin
olarak tutulmaktadır. Eş başkanlarımızın ve milletvekillerimizin hâlâ rehin
tutulduğunu hatırlatır ve bunu kınadığımı tekrar altını çizerek söylemek
isterim. 
Sayın
Başkan, değerli milletvekilleri; Sağlık Bakanlığı bütçesiyle ilgili grubumuzun
bazı görüşlerini ifade edeceğim. Hükûmetiniz iktidara geldiğinde sağlık
hizmetleriyle ilgili “SGK kuyruklarında beklenmeyecek.”, ”Hastanelerde rehin
kalmaya son.” vaatlerini arka arkaya sıralamıştı. Evet, söylendiği gibi,
hastanede rehin kalınmıyor çünkü parası olmayan hastaneye gidemiyor. Yine,
söylendiği gibi, kuyrukta beklenmiyor çünkü evde günlerce, haftalarca, aylarca
sıra bekleniyor.
Sağlık
Bakanlığına 2016 yılında 25,5 milyar TL’lik bir ödenek ayrılmıştı, bu meblağın
yaklaşık yüzde 60’ı yani yaklaşık 15 milyar TL’si personel giderleri için.
Türkiye İstatistik Kurumunun kasım ayında açıkladığı 2015 yılı sağlık
harcamaları istatistiklerine bakarsak toplam sağlık harcamalarının yalnızca
yüzde 7’si yatırım için harcanmış. 2017 yılında ise ayrılan bütçe 32 milyar,
yine bunun yüzde 53’ü yani 17 milyar TL’si personel gideri. Bu da bize
gösteriyor ki ayrılan bütçe aynen geçen senelerdeki gibi sadece mecburi
harcamalar düşünülerek hazırlanmış; yatırım yok, koruyucu hizmetler yok, kadın
ve çocuk odaklı bütçe yok. 
Devlet
genel cari sağlık harcamalarına baktığımız zaman ise görüyoruz ki Sağlık
Bakanının eli halkın cebinde. 2015 yılında sağlık hizmetlerine harcanan her bin
TL’nin 730 TL’sini, fazlasını yurttaş kendi cebinden harcamış. Bu harcamalar
tam 16 ayrı kalemden oluşuyor. Bu harcamaların bir kısmı hastaneler tarafından,
bir kısmı da Maliye Bakanlığının vergi toplama yerlerine dönüştürülen eczaneler
tarafından maalesef tahsil ediliyor. 
Sağlık
Bakanlığının bütçesinden en büyük payı alan ise Kamu Hastaneleri Kurumu.
Kamu-özel ortaklığıyla başlatılan bu modelde devlet hastanenin hem kiracısı hem
de hizmet satın alanı durumunda. Hastane yapmak için alınan uluslararası
kredilere tam hazine garantisi sağlanıyor. Koruyucu sağlık hizmetleri
sağlayacağınıza, bunun yerine, otelcilik hizmeti verir gibi hastanelerin yüzde
70 doluluk oranıyla çalışacağını garanti ediyorsunuz. 
Sormak
isterim ki bir hastaneye doluluk garantisini nasıl verebiliyorsunuz? Sağlık
Bakanlığı olarak önceliğin koruyucu sağlık hizmetlerinin olması gerekmez mi
Sayın Bakan? Bunu, tekrar altını çizerek sormak isterim.
Sağlık
Bakanlığının, bugüne kadar bu minvalde yaptığı ihalelerle önümüzdeki yirmi beş
yıl için 50 milyar TL’nin üzerinde bir kamu borcu olduğu iddiası var. Sayın
Bakan, bu iddialar için ne diyeceksiniz? Bu hastaneler için yapılan yatırımın 8
katı kadar sadece kira ödenmesi doğru mudur? Üstelik, bu şirketlere sadece kira
bedeli değil, yapılacak tetkiklerden tutun, güvenliğe kadar aklınıza gelen
bütün hizmetlere “hizmet bedeli” adı altında ödeme yapılmaktadır. Kamu
hastanelerinin bir yatırım değil, sağlığın ticarileşmesi ve sermayeye para
kazandırmak amaçlı olduğunu söylemek yanlış olmasa gerek.
Kamu
hastaneleri, daha önce İngiltere ve Kanada’da da yıllarca kullanılmış,
yarattığı kamu zararı nedeniyle ciddi eleştirilere neden olmuş, pek çok
hastaneyi iflasa sürüklemiş bir yönetim biçimidir. Bunu da size tekrar
hatırlatmış olalım.
Bu
hastanelerden bir örnek: Erzurum’da klasik ihale yöntemiyle yaptırılan 1.200
yataklı hastane 193 milyon TL’ye mal olmuştur. Şehir hastanesi olarak kamu-özel
ortaklığı modeliyle yaptırılan Kayseri’deki 1.500 yataklı hastane için 3 milyar
443 milyon lira kira ödenecektir. Bu hastanenin sabit yatırım tutarı ise 420
milyon TL’dir. Sabit yatırımın 8 katı, benzer yatak kapasitesindeki bir hastaneye
ödenenin 17 katı para ödenecektir. Neden, bunu açıklayabilir misiniz? Neden 1
TL’ye alacağımız hizmeti 17 TL’ye alıyoruz? Buna cevap vereyim: Çünkü, 16 TL
halkın cebinden çıkacak. 
Neden
hastaneleri Sağlık Bakanlığı İnşaat Onarım Daire Başkanlığı yapmıyor? Sosyal
devlet olma sorumluluğu özel sektörlere uzun vadeli sözleşmeler yapmak ve
piyasalaştırılan hizmetler vermek değildir. Burada yandaşlara ve özel sektöre
rant sağlanıyor. Uzun yıllara dayalı sözleşmelerle sizden sonra gelecek
hükûmetlerin hem sağlık alanındaki politika tercihlerini ipotek altına
alıyorsunuz hem de siyasi sorumluluğunu bundan sonraki hükûmetlere vermiş
oluyorsunuz. 
Sağlık
Bakanı il sağlık yöneticileri değerlendirme toplantısında aynen şunu demiştir:
“Sağlık göstergelerimiz iyileşti, bebek ölüm hızları binde 30’lardan binde
7’lere, binde 7,5’lara geldi.” Bakanlığınız ve TÜİK verileri beyanınızı,
birbirinizi desteklemiyor. Ülkemizde canlı doğan bin bebeğin yaklaşık 10’u 1
yaşını doldurmadan ölüyor. Sayın Bakan istatistikleri açıklarken bir yıldız
işaretiyle 2013 yılında 3.887, 2014 yılında ise 4.966 ve 2015 yılında ise 3.813
bebeğin ölümünü yok saymış oluyor. Doğduğunda 28 haftalıktan küçük olması ya da
ağırlığının bin gramın altında olması bu gerçeği değiştirmez. Türkiye’de bebek
ölüm hızı binde 7 değil, binde 10,7’dir. 
Veriler
çok önemli değerli milletvekilleri. Açıklanan veriler kadar açıklanmayan,
açıklanamayan veriler de çok önemli. Mesela, kanser, AIDS, hepatit, verem gibi
hastalıkların verileri nelerdir, bağımlılık oranı nedir bilemiyoruz. Bir de
açıklanmayınca yok olacağı sanılan, açıklanmasına rağmen kıymetiharbiyesi
olmayan veriler var. Bebek ölüm oranı, bulaşıcı hastalık oranı, aşılama sayısı,
hastane sayısı gibi verilerin bölgeler arası farklılıkları çok yüksek. Bu verileri
hesaplattığınıza göre belki bu farklılıkları kapatmak için bir politikanız
vardır. Çünkü, cumhuriyetin en temel ilkesi her alanda eşitlik, eşit
yurttaşlıktır. Çünkü, sosyal devlet olmanın gereği, sağlık hizmetleri ülkede
yaşayan her bir yurttaşa eşit, ücretsiz, ulaşılabilir ve aynı zamanda ana dilde
olmalıdır. Bu bir lütuf değil, temel bir hakkın teslimidir. 
Değinmek
istediğim bir başka sorun ise, sizin “fıtrat”, bazen “kader” dediğiniz ama
aslında iş cinayeti olarak tanımladığımız meslek hastalıklarıdır. Giderek artan
ama tanı konulmayan, tarama kayıt sisteminde olmayan kaç tane hastalık olduğu
konusunda henüz bir bilgiye sahip değiliz. Bu konuda Bakanlığın yapmış olduğu
bir çalışma var mıdır, varsa yeterli midir? 
Can
yakıcı bir başka sorun daha var. “Cezaevinde kalamaz.” raporları olmasına
rağmen, hasta tutsakların tahliye edilmemeleri ve ölümlerinin izlenmesini nasıl
değerlendiriyorsunuz? 
Yine
bir başka sorun, 15 Temmuz darbe girişimi sonrası kamuda yaşanan açığa alma ve
ihraçlardır. OHAL’in uygulanmasının başlandığı tarihten itibaren, Sağlık
Bakanlığında 5.544, üniversitelerden akademik personel olarak 3.850 kişi olmak
üzere, kamudan toplam 79 bin üzerinde kişi ihraç edildi. İhraçlar bu kişilerin
aileleri, çocukları, eşleri ve yakınlarını da bu özlük haklarından mahrum etti.
Bu aynı zamanda hem onları yoksulluğa mahkûm etti ve onlarla birlikte bütün
aile cezalandırılmış oldu. 
Sağlık
Bakanlığı bünyesinde 4/A, 4/B, 4/C gibi aile hekimi sözleşmesi, Kamu Hastaneleri
Birliğinin kendi içindeki sözleşmeleri, taşeron personel gibi farklı mali ve
sosyal haklara sahip istihdam modelleri var. Taşeronlaşmanın en fazla olduğu
bakanlık Sağlık Bakanlığıdır. Bu farklı istihdam modelleri nedeniyle çalışanlar
arasında idari, mali, sosyal haklar yönünden birçok farklılıkların
bulunmasının, Anayasa’daki -yine söylüyorum- eşitlik ve adalet ilkelerine
aykırı olduğu gibi, çalışma barışını da bozduğunu hatırlatırım. Sağlık
emekçilerinin sorunlarıyla ilgili 2017’de planlarınız var mı, yoksa bunu yine
seçim vaadi olarak sonradan açıklayacak mısınız? 
Tüm
bunların üzerine, şu an yaşanan ciddi bir ekonomik kriz de var. Bu krizle
birlikte, sağlıkta yaşanan sorunların daha çok ciddileşeceğini söylemek mümkün.
Bakanlıkça alınması planlanan tıbbi cihaz ve sarfların alım sözleşmelerinin
döviz kuru üzerinden yapıldığı konusunda iddialar var. Bunu açıklayabilecek
misiniz Sayın Bakan? Eğer, “kamu-özel iş birliği” adı altında sunduğunuz
ticarileşen sistemin de dövizle yapılacağı isteği var ise bunun krizdeki payını
tekrar hatırlatmak isteriz.
Sağlık
Bakanlığı bütçesi, kâr için üretim anlayışı, erkek egemen iktidar ilişkileri ve
doğayı yok eden, sağlıksızlığı yaratan, hayatı yaşanmaz kılan tüm toplumsal
sorunları görmezden gelerek hazırlanmıştır. Özellikle şu anda kürdistanda bir
yılı aşkındır süren ablukalar, sokağa çıkma yasakları, şehirlerin boşaltılmış
olması, göçe, yoksulluğa, yoksunluğa ve daha sayamayacağımız onlarca hasta
edici etkene maruz bırakılmış iken sağlık sisteminden nasıl bahsedeceğiz?
Sağlık Bakanına hatırlatmak isterim ki göreviniz halkın sağlığının bozulmasını
önlemek ve koruyucu sağlık hizmetleri vermektir. Geldiğimiz nokta da
niteliksiz, parası olana hizmet veren, hastayı müşteri olarak gören, ranta
dayalı sistemdir. Biz, HDP olarak kamusal, parasız, ana dilde sağlık hizmeti
istiyoruz.
Değerli
milletvekilleri, “sağlıkta dönüşüm” politikaları adı altında sağlıksızlık
politikalarının bütçeyle ilgili sorunlu kısımlarından bahsettim. İktidarın her
gün ekranlarda kullandığı mezhepçi, cinsiyetçi, militarist, öfke ve nefret
dilinin Türkiye halklarında kaygı ve her geçen gün endişeyi artırdığını
söylemek ve bunu hissetmek mümkün. Toplumda oluşan bu endişe ve kaygı
bireylerin ruh sağlığını bozuyor. Bakınız, Türkiye’de antidepresan tüketimi
2003 yılında 14 milyon kutu iken -devam edeceğim ama zamanım kısıtlı olduğu
için çok hızlı geçmek zorundayım- 2008 yılında 31 milyon kutu olmuş, yüzde 120
oranında artmıştır ve yine 2012’de 36 milyon kutuyla bu oran 2003 yılına oranla
yüzde 160 oranında artmıştır. Ayrıca, antipsikotiklerde ise tüketim 7 milyon
kutudan 12 milyon kutuya çıkmıştır. Bu rakamlardan anlaşılacağı üzere, AKP
Hükûmeti uyguladığı savaş konseptiyle birlikte travmatik bir toplum
yaratmıştır. Maalesef ki yaratığı travmatik toplumun iyileştirilmesi için de
herhangi bir girişimi olmadığı gibi nefret suçu işlemeye devam etmektedir. 
Taybet
İnan’ı hatırlar mısınız? Cenazesi tam yedi gün sokakta bekletilmişti. Taybet
İnan’ın ailesinin yaşadıklarını düşünün, empati kurun. Taybet ana, bu ülkede
yaşanan bir buçuk yıllık kaosun en büyük simgesidir. “Ya başkanlık ya kaos.”
denmişti. Şu anda hem başkanlık hem kaos aynı anda, eş zamanlı gidiyor. Savaş
ve yıkım politikalarınızla gerçekleşen ölümler ve sonrası gelişen travmalarda
ülkeyi yöneten AKP iktidarı sorumludur. Ülkenin bir tarafında sokağa çıkma
yasakları uygulayarak insanları sokağa çıkartmazken diğer tarafta da patlayan
bombalarla insanların sokağa çıkma konusundaki kaygıları maalesef çok yüksek
artmıştır. İki ayrı güvenlik… Fırat’ın batısı ve doğusunda yapılan uygulamanın
da, güvenlik politikalarının da fikir babası aynı zihniyettir. Çocukların
geleceğini ve bundan sonra olacak nesillerin geleceğini barış içinde ve huzur
içinde sağlamak gibi hepimizin bir sorumluluğu vardır.
Bakın,
dün geceden beri il ve ilçe örgütlerimizde, eş başkanlarımız da dâhil olmak
üzere, 235 kişi gözaltına alınmıştır ve orada yine bir nefret suçu işlenmiştir.
Bir buçuk yıl önce ağustos ayında Silvan’da sokağa çıkma yasaklarında yazılan
bu nefret suçunu yazan Emniyet, kolluk kuvvetleri, aynı zihniyet ve aynı politikalarla
ne yazık ki dün bizim gibi siyasi, legal, meşru, 6,5 milyon oy almış bir siyasi
partinin il binasına aynı ırkçı zihniyet, hastalıklı zihniyetiyle devam eden
bir yaklaşımla sürdürmeye devam etmektedir.
HÜSNÜYE
ERDOĞAN (Konya) – O resmi tam göstersenize, o resmi tam gösterin, teröristbaşı
var öbür köşede, o resimde. 
SİBEL
YİĞİTALP (Devamla) – Şimdi, burada amacımız ve bizim muradımız şudur: Bizler
şunu iyi bilmeliyiz ki hepimiz, özellikle de Hükûmet ülkeyi yönettiği için bu
toplumun bu kaosundan ve bu savaş ikliminden sorumludur. Bunun başka bir
açıklaması da yoktur. Burada günlerdir hepimize her türlü nefret suçu
işliyorsunuz ama yapılan bunca ağır insan hakları ihlallerinin de sorumlusu
olduğunuzu tekrar hatırlatmakta fayda görüyorum. İşte, bu nefret dili düşmanlık
yaratmaktan başka hiçbir işe yaramıyor. Toplum, Türkiye halkları bir bütün
olarak kaygılı, huzursuz ve gelecekle ilgili ciddi endişeleri var. Bu
endişeleri gidermek, toplum için toplumları bir arada, Fırat’ın batısı ve
doğusu arasında barış köprüsü kurmak, çözüm ve müzakere sürecini başlatmak bu
Parlamentonun görevidir. 
Şunu
da hatırlatmakta fayda görüyorum: Bu Parlamento, bu ırkçı ve nefret suçunu
işlemeye devam ederse -ki, ediyor ne yazık ki maalesef- inanın, sokakta yaşanan
en küçük linçten, illerde il binalarımız da dâhil olmak üzere hepsinden
sorumludur. 
HÜSNÜYE
ERDOĞAN (Konya) – Nefretimiz teröristlere, sade vatandaşa nefretimiz olamaz. 
SİBEL
YİĞİTALP (Devamla) - Eğer bugün, insanlar yüreğini açıp gerçekten objektif ve
aklınca, eğer aklını kullanıp dinlemeyi becerirse, var olan zekâsını buna
harcarsa bu süreci hepimiz gerçekten yüzümüzün akıyla geçiririz. 
HÜSNÜYE
ERDOĞAN (Konya) – Allah’tan korkanlarla bizim işimiz yok, bizim işimiz
Allah’tan korkmayanlarla, insanlardan utanmayanlarla. 
SİBEL
YİĞİTALP (Devamla) - Ancak böyle oturduğunuz sırada, sadece öfke dili ve nefret
diliyle götürürseniz maalesef bu gemi batıyor, en başta da siz bu gemide
batacaksınız ve bu, sadece sizin geminiz değil, bu ülke sadece sizin ülkeniz
değil, bu ülke hepimizin ülkesidir. Biz, bu ülkede binlerce yıldır yaşayan bir
halkız ve halk olmanın getirdiği taleplerimiz vardır. Bu talepleri de bu
Parlamentoda aklıselim, sağduyulu ve gerçekten birbirini anlamaya niyet ederek,
o muradı ederek oturup çözebiliriz. Ancak ısrarınız savaş ve nefret dili…
HÜSNÜYE
ERDOĞAN (Konya) – Biz kardeşlerimizi çok seviyoruz. 
SİBEL
YİĞİTALP (Devamla) - … nefret suçu işlemek gibi bir derdiniz varsa da tarih
sizi buna mahkûm edecektir.
(Mikrofon
otomatik cihaz tarafından kapatıldı) 
SİBEL
YİĞİTALP (Devamla) - Ölen her çocuğun, ölen her gencin, yaşamını yitiren her
insanın da bu konuda sorumluluğunuzda olduğunu tekrar hatırlatmak isterim. 
HÜSNÜYE
ERDOĞAN (Konya) – Aklıselimle davrananları çok seviyoruz. 
SİBEL
YİĞİTALP (Devamla) - Genel Kurulu saygıyla selamlıyorum. (HDP sıralarından
alkışlar) 
BAŞKAN
– Teşekkür ederim Sayın Yiğitalp. 
MEHMET
NACİ BOSTANCI (Amasya) – Sayın Başkan, kısa bir açıklama… 
BAŞKAN
– Sayın Bostancı, buyurunuz. 
V.- AÇIKLAMALAR (Devam)
10.- Amasya Milletvekili Mehmet Naci Bostancı’nın,
Diyarbakır Milletvekili Sibel Yiğitalp’in 433 sıra sayılı 2017 Yılı Bütçe
Kanunu Tasarısı ile 434 sıra sayılı 2015 Yılı Kesin Hesap Kanunu Tasarısı’nın
yedinci tur görüşmelerinde HDP Grubu adına yaptığı konuşmasındaki bazı ifadelerine
ilişkin açıklaması
MEHMET
NACİ BOSTANCI (Amasya) – Sayın Başkanım, teşekkür ediyorum. 
Irkçı
dil, öfke ve nefret dili, etnik temelli bir kalkışma peşinde olan ve bunun için
gayriinsani, gayrimeşru yol ve yöntemleri kullanan terör örgütüdür. 
Bu
ülkede, Osmanlı’dan cumhuriyete ve sonraki dönemlere intikal eden, sosyolojik
süreçle perçinleşen kardeşlik hukukunun yanında olanların öncelikle bu etnik
temelli terörist kalkışma… Kendisini de toplumsal olarak beslemek için etnik
ırkçılığı ve düşmanlığı sürekli buradaki atmosfere zehirli bir şekilde yaymaya
çalışan bu terör örgütüne karşı çıkması gerekir. Terör örgütüne, bu nefret ve
öfke diline, aynı zamanda elinde silahla bunu dilde bırakmayıp fiiliyata
taşıyan, durmaksızın…
(Mikrofon
otomatik cihaz tarafından kapatıldı)
BAŞKAN
– Mikrofonunuzu açıyorum, tamamlayınız Sayın Bostancı.
MEHMET
NACİ BOSTANCI (Amasya) – ...buna karşı çıkmaksızın barış adına, kardeşlik adına
söyleyeceğimiz her söz sadece demagoji, sadece karanlık birtakım amaçların
aracı olarak kullanılan politik, tabiri caizse, tırnak içinde edebiyat olarak
kalır. O yüzden, söylenen sözlerin toplumdaki gerçekliğine, karşılığına, ne tür
anlamları çağrıştırdığına, yerinin ne olduğuna bakmak gerekir.
Teşekkür
ediyorum.
BAŞKAN
– Teşekkür ederim Sayın Bostancı.
Sayın
Yiğitalp…
SİBEL
YİĞİTALP (Diyarbakır) – Bir açıklama yapmak istiyorum bunun üzerinden. Benim
sözlerimi…
BAŞKAN
– Duyamıyorum.
SİBEL
YİĞİTALP (Diyarbakır) – Söz hakkı istiyorum. Konuşmalarımda özellikle
militarist bir dil kullandığımı, cinsiyetçi bir dil kullandığımı söyledi.
BAŞKAN
– Mikrofonunuzu açayım Sayın Yiğitalp.
Buyurunuz.
SİBEL
YİĞİTALP (Diyarbakır) – Sataşmadan söz istiyorum, kürsüden.
BAŞKAN
– Tam sataşma cümlesini söylerseniz sataşmadan da verebilirim tabii ki.
SİBEL
YİĞİTALP (Diyarbakır) – Cinsiyetçi ve militarist bir dil kullandığımı söyledi.
BAŞKAN
– Buyurunuz Sayın Yiğitalp.
Sataşma
cümlenizi alamadım ilkin, o nedenle yerinizden vereyim dedim.
VI.- SATAŞMALARA İLİŞKİN KONUŞMALAR (Devam)
7.- Diyarbakır Milletvekili Sibel Yiğitalp’in, Amasya
Milletvekili Mehmet Naci Bostancı’nın yaptığı açıklaması sırasında şahsına
sataşması nedeniyle konuşması
SİBEL
YİĞİTALP (Diyarbakır) – Bakın, çok yakın bir hafızamız var, olması gerekir,
hatırlatırım. Bu ülkenin Cumhurbaşkanının “Kadın mı kız mıdır bilmiyorum.”, “Ya
baş vereceksiniz ya baş eğeceksiniz.”, “Ezeceğiz.”, “Ya herro ya merro.”,
“Affedersin Ermeni.” Alevilik, Sünnilik ve mezhepçilik üzerinden söylenen
yüzlerce kelimesini burada size okuyabilirim. “Kadın mıdır, kız mıdır?” Yine,
aynı şeyi söylüyorum ve yaklaşım sadece erildir, yaklaşım sadece militarizmdir.
Eğer bugün bunların militarizm ve ırkçı bir dil olmadığını söylüyorsanız bunu
bana nasıl açıklayacaksınız? 
Bir
emniyet, bir kolluk kuvveti gidip bir yerde siyasi operasyon yapıyor ise bunu
neden yazıyor? Bunu yazması için neden buna ihtiyaç duyuyor? Bunu sormak
isterim. Yine, aynı şekilde, bu, bir buçuk yıl önce, bu fotoğrafı da kendim
çektim, bakın, bunu okumak istemiyorum. Bunu neden yazıyor ve bunu yazdıktan
sonra bu insanlar üzerinde hiçbir işlem yapıldı mı? Yine bunu göstermek
isterim, bir tuvaletin klozetidir, oranın il eş başkanının resmini ve ismini
oraya atmış olması ırkçılık, savaş suçu değil midir? Nefret suçu işleniyor.
Burada istediğiniz kadar nefret suçu olmadığını söyleyin, bu bir nefret
suçudur. Üç dört yıl önce Manisa’da bir Kürt işçiye Atatürk büstünün
öptürüldüğünü hepimiz iyi hatırlarız. Buna dair bu Mecliste bizim dışımızda bir
cümle kuran oldu mu veya bunu engelleyecek bir şey oldu mu? Yine, iki gün önce
Bursa İnegöl’de Kürt işçilere oradaki insanların onların bulunduğu yere etnik
farklarından dolayı saldırı ve bir gerilim olduğunu biliyor musunuz? Yine, iki
yıl önce Eskişehir’de aynı buna benzer bir saldırı olduğunu biliyor muyuz?
Bunların hepsi kullanılan nefret dili ve nefret suçudur. Bunu her yerde, her
platformda tartışabiliriz, bunu bilimsel platformda da tartışabiliriz, siyasi
platformda da tartışabiliriz; pratik sonuçları bunun başka bir açıklaması
olmadığını gösteriyor.
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Yiğitalp.
MEHMET
NACİ BOSTANCI (Amasya) – Sayın Başkan…
ÖZGÜR
ÖZEL (Manisa) – Sayın Başkan…
BAŞKAN
– Sayın Bostancı…
MEHMET
NACİ BOSTANCI (Amasya) – Kayıtlara geçmesi için sadece şu kadarını söyleyeyim:
1984’ten beri kanlı bir terör örgütünün ortaya çıkarttığı son derece vahşi
tabloları her gün yaşayan bir halkız. Bunların, bu etnik temelli kalkışma
dolayısıyla insanların kafalarında çok çeşitli karışıklıklar yaratması
normaldir. Sosyolojik süreçler, bu ülkede insanların kökenlerinden bağımsız
olarak cumhuriyetin ortak vatandaşları olmaları yolunda bir mecrada bu
insanları birbirlerine yaklaştırırken etnik temelli bir kalkışma yine
sosyolojik düzeyde insanları birbirinden ayırır. Yaşanan çok çeşitli örneklerden
bahsetti hanımefendi, başka örnekler de söylenebilir, tersine örnekler de
söylenebilir. Aslolan, burada bu etnik temelli terörist kalkışmaya karşı
çıkmaktır ve bu ülkenin kardeşliğini barış içerisinde demokratik zeminlerde
sağlayacak tarzda bir akıl, fikir, dil ve eylemle davranmaktır. Benim
söyleyeceğim budur.
Teşekkürler.

BAŞKAN
– Teşekkür ederim Sayın Bostancı. 
SİBEL
YİĞİTALP (Diyarbakır) – Ben de kayıtlara geçmesi açısından birkaç cümle
söylemek istiyorum.
BAŞKAN
– Buyurunuz Sayın Yiğitalp.
SİBEL
YİĞİTALP (Diyarbakır) – Şimdi, bu ülkenin kırk yıldır süren bir çatışmalı
zemini var ve bir Kürt sorunu var. Şimdi Sayın Cumhurbaşkanı Tayyip Erdoğan’ın,
Başbakanken de bir Kürt sorunu olduğuna dair kendisinin kullanmış olduğu bir
cümlesi vardır ve bundan sonrasında hiçbir yasal, anayasal bir sistem ve bir
uygulama getirmediği gibi, sadece o an seçimin getirmiş olduğu bir talep
üzerinden, belki de bir seçim çalışması üzerinden götüren ve ondan sonra da
hiçbir şey yapılmayan bir süreçten geçtik. 
Eğer,
bugün Kürtler kendi dili üzerinden kamusal hizmet alıyorsa, eğer ana dilde
eğitim alabiliyorsa ve bunlar üzerinden bir yasal güvence var ise, kesinlikle
haklıdır, ama bunların hiçbiri uygulanmadığı için süreç çatışmalı bir sürece
dönüşmüştür ve bunun tek antidotu da tek çözümü de demokratikleşmeden geçer ve
bu demokratikleşme hepimiz için en iyisi olabilir. 
BAŞKAN
– Teşekkür ederim Sayın Yiğitalp.
MEHMET
NACİ BOSTANCI (Amasya) – Sayın Başkan…
BAŞKAN
– Bir saniye Sayın…
MEHMET
NACİ BOSTANCI (Amasya) – Terörün hiçbir meşruiyeti olmaz, burada teröre mazeret
üretmeyelim.
FİLİZ
KERESTECİOĞLU DEMİR (İstanbul) – Ya, terörden bahsediyor, terör sanki havadan
gelmiş bir şey gibi! 
SİBEL
YİĞİTALP (Diyarbakır) – Terörden bahsetmedim.
MEHMET
NACİ BOSTANCI (Amasya) – Değerlendirme yaparken dikkatli bir dil kullanalım,
“Bunlar olmadığı için terör oluyor.” tarzda bir okuma biçimi yanlıştır. 
BAŞKAN
– Teşekkür ederim Sayın Bostancı.
FİLİZ
KERESTECİOĞLU DEMİR (İstanbul) – Öyle bir şey değil yani! 
BAŞKAN
– Sayın milletvekilleri, şu konuyu bilginize sunmak istiyorum: Şimdi, kürsüye
çıkan konuşmacılar muhalefet partilerine mensup iseler, doğal olarak iktidar
politikalarını, Hükûmet politikalarını eleştiriyorlar. Bütçe konuşmalarının
mahiyeti icabı, bu eleştirilere cevap vermesi gereken, asıl olarak Hükûmettir. 
Biraz
önce, Sayın Yiğitalp konuşmasında, eleştirilerini “siz” öznesini kullanmak
suretiyle yaptı. Evet, “siz” deyince, Adalet ve Kalkınma Partisi Grubunun
buradan bir sataşma gerekçesi çıkarması mümkündür, ama esas olan -söylediğim
gibi- doğru olan, sayın bakanların bu eleştirilere cevap vermesidir. Yoksa,
sayın bakanların görev alanına girilmiş olur ki bunu sayın bakanların arzu
edeceğini tahmin etmiyorum.
Evet,
bu tartışmayı burada sonlandırmış olalım, tartışma değil daha doğrusu, medeni
bir şekilde bir görüşme gerçekleşti. 
Sayın
Özel söz istiyor.
Buyurunuz
Sayın Özel. 
V.- AÇIKLAMALAR (Devam)
11.- Manisa Milletvekili Özgür Özel’in, devletin hukuk
ve demokrasiden ayrılmaması gerektiğine ve Diyarbakır Milletvekili Sibel Yiğitalp’in
sataşma nedeniyle yaptığı konuşmasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, öncelikle şunu söylemek gerekiyor: Ne kadar
canımız yanarsa yansın, ne kadar hırslanırsak hırslanalım, “devlet” dediğimiz
yapının ağzına alacağı laf “intikam” değil, ayrılmaması gereken şey hukuk ve
demokrasidir. Devlet, hukuktan ve demokrasiden ayrılmadığı sürece devlet olarak
kalır. Bir siyasi partinin il binasında, elbette usulüne uygun, hukuka uygun
bir şekilde arama yapılabilir. Ama o il binasındaki biraz önce bahse konu
yazılamalar devlete olan güveni sarsar ve demokratik siyaset alanı dışında
başka bir alanı tarif eder ki bu doğru olmaz. Bunu hangi parti için olursa
olsun kabul etmek kesinlikle mümkün değildir ama bir diğer yandan da, Halkların
Demokratik Partisinden sayın hatip kürsüdeki konuşması sırasında, seçim bölgem
olan Manisa’nın da ismini vererek geçtiğimiz yıl böyle bir olayın Manisa’da
yaşandığını söyledi.
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum Sayın Özel, tamamlayınız.
ÖZGÜR
ÖZEL (Manisa) – Ben emindim olmadığına ama hafızama güvenmeyerek İnternet’e
başvurdum, bir başka il ama buralarda zaten -ben o ilin adını söylemeyeceğim-
doğru olan bu illerin isimlerini hukukla bağdaşmayacak birtakım muamelelerle
birlikte anmak değildir. Türkiye seksen bir iliyle bir bütündür. Yanlışlıkların
tamamı şahsi, suçların tamamı şahsidir; illerle, kurumlarla, kuruluşlarla da
bağdaştırmamak gerekir.
Teşekkür
ediyorum. 
BAŞKAN
– Teşekkür ederim Sayın Özel. 
ERHAN
USTA (Samsun) – Sayın Başkan, madde 60’a göre…
BAŞKAN
– Sayın Usta, buyurunuz.
12.- Samsun Milletvekili Erhan Usta’nın, Türkiye’de
Kürt sorunu değil terör sorunu olduğuna ve ayrıştırıcı dilden kaçınmak
gerektiğine ilişkin açıklaması
ERHAN
USTA (Samsun) – Teşekkür ederim Sayın Başkan.
Şimdi,
az önceki tartışmalarla ilgili olarak, bir defa, “Kürt sorunu” diye bir şeyi
asla kabul etmiyoruz. Türkiye’de Kürt sorunu yoktur, olsa olsa bir terör sorunu
vardır. Kürtler bizim kardeşimizdir, Türk-Kürt kardeştir. Bunu bölmek,
parçalamak, ayrıştırıcı dil kullanmak kesinlikle bu ülke açısından son derece
yanlış ve son derece tehlikelidir. 
Orada
Kürt sorunu olmadığı gibi bir istismar sorunu var esasında işin bir diğer
yönüyle de yani terör sorunu var, bir de istismar var. Bölgemize devlet aslında
bir sürü yatırım yapmasına rağmen veya bir sürü para transfer etmesine rağmen
bir kalkınma sorununun olduğu da malumdur. Bu kalkınmamışlık veya gelir
farklılığı sorunundan ortaya çıkarak bunu bir Kürt sorununa doğru götürmek,
terör sorununu başka isimler altında adlandırmak son derece yanlış olur. Bu
ayrıştırıcı dilden kesinlikle kaçınmak lazım.
Teşekkür
ederim.
BAŞKAN
– Teşekkür ederim Sayın Usta…
AHMET
YILDIRIM (Muş) – Sayın Başkan, ben de İç Tüzük 60’a göre söz istiyorum.
BAŞKAN
– Sayın Yıldırım, şimdi, aynı bağlamdaysa her gruptan arkadaşlar konuştu.
AHMET
YILDIRIM (Muş) – Hayır, Sayın Yiğitalp şahsı adına aldı Sayın Başkan.
BAŞKAN
– Peki, o zaman grup adına size söz veriyorum.
Buyurunuz.
13.- Muş Milletvekili Ahmet Yıldırım’ın, Kürt
meselesinin bu ülkenin yüz yıllık toplumsal kanayan yarası olduğuna ve bunun
HDP’nin meselesi veya herhangi bir siyasi partinin ipoteğinde bir mesele
olmadığına ilişkin açıklaması
AHMET
YILDIRIM (Muş) – Teşekkür ederim Sayın Başkan.
Sayın
Başkan, bu ülkenin yüz yıllık bir toplumsal kanayan yarası olarak Kürt meselesi
vardır ve bu mesele de HDP’nin meselesi değildir, herhangi bir siyasi partinin
ipoteğinde olan bir mesele de değildir. Bu konuda, gerek akademik gerek siyasal
gerekse toplumsal süreçlerde çok farklı düşünen aydınlar, yazarlar, çizerler,
akademisyenler bunun üzerine ciddi kafa yormuşlar, kitaplar, ciltler yazmışlar
ve bu mesele çözülmediği sürece, bu ülkenin hiçbir bileşeni olarak hiçbirimizin
gün yüzü görmeyeceği ve hiçbirimizin arzulamadığı bu şiddet eylemlerini
sonlandıramayacağımız gün gibi ortadadır.
Sayın
Bostancı demokratik siyasetten söz etti. Sadece şu örneği vereyim: Bu ülkenin
kamu güvenliğine dönük eğer bir mücadele yürütülecekse bu devletin ve Hükûmetin
hakkıdır. Ancak, bakın, bir örnek üzerinden söyleyeyim: Terörle mücadele adı
altında bir siyasi partinin bütün organları, Meclis grubu hedeflenirse buradan
başka bir şey çıkar. Son bir buçuk yılda 7.340 il, ilçe ve genel merkez
yöneticimiz, belediye başkanımız, milletvekilimiz gözaltına alınmış, 2.350’si
tutuklanmıştır. En yüksek oy alan iktidar partisine böyle bir operasyon yapılsa
siyaset yapamaz hâle gelirdi.
Bu
anlamda, biz meseleyi doğru tanımlamadığımız müddetçe bu ülkede hiçbirimizin
çok aydınlık gelecekler için siyaset üretebilme şansımızın olmayacağını
düşünüyorum. Bu ülkenin bir Kürt meselesi vardır, yüz yıllık bir geçmişe
sahiptir ve bu mesele herhangi bir siyasi partinin de ipoteğinde değildir.
Teşekkür
ederim.
BAŞKAN
– Teşekkür ederim Sayın Yıldırım.
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Sayın Başkan, ben de yerimden
söz talep ediyorum. 
BAŞKAN
– Sayın Bakan, peki, buyurunuz, bir dakika da size söz veriyorum. 
14.- Bilim, Sanayi ve Teknoloji Bakanı Faruk Özlü’nün,
gündemin Kürt sorunu değil 3 Bakanlığın bütçesi olduğuna ilişkin açıklaması
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Sayın Başkan, şimdi, bugünkü
toplantımızın konusu bakanlıkların bütçeleri, Kürt sorunu değil. Lütfen gündeme
gelmelerini söylerseniz çok memnun olurum. Yani, bugünkü konumuz Kürt sorunu
değil, 3 Bakanlığın bütçesini konuşuyoruz. Arkadaşlarımız lütfen gündemin
içinde kalsınlar. 
Teşekkür
ediyorum. 
BAŞKAN
– Teşekkür ederim Sayın Bakan. 
FİLİZ
KERESTECİOĞLU DEMİR (İstanbul) – Sayın Bakan, laf atıldığı için cevap verildi. 
ZİYA
PİR (Diyarbakır) – Sana mı soracağız! 
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Evet, evet, konuya gelin. 
AHMET
YILDIRIM (Muş) – Sayın Bakan, bu ülkenin bütün sorunlarını burada konuşmalıyız.

BAŞKAN
– Sayın milletvekilleri, bir saniye, efendim, lütfen… 
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Lütfen konuya gelin. 
BAŞKAN
– Sayın Bakan, lütfen efendim. 
SİBEL
YİĞİTALP (Diyarbakır) – Toplumun sağlıksızlığını mı söyleyelim?
BAŞKAN
– Sayın milletvekilleri, lütfen efendim, açıklama yapacağım. 
Bütçeler,
hükûmet programlarının uygulama aracıdır. Yani, bütün hükûmet politikaları
bütçelerle uygulamaya geçirilir. Dolayısıyla, bütçe görüşmelerinde bütün
hükûmet politikaları konuşulur. Sayın milletvekilleri bunları uygun bakanlıkların
bütçesinde konuşabileceği gibi, bir başka bakanlık bütçesinde de konuşabilir.
Tartışmanın başlangıcının nereden çıktığını hepimiz gördük. Bir sayın konuşmacı
bütçeyle ilgili konuşurken vermiş olduğu örnekler nedeniyle konu buralara
geldi. Dolayısıyla, görüşmeler bütçe dışında değildir, hepsi bütçe
içerisindedir. 
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin Sayıştay
Başkanlığı Tezkeresi (3/828), Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 211 Adet
Denetim Raporunun Sunulduğuna İlişkin Sayıştay Başkanlığı Tezkeresi (3/829),
2015 Yılı Dış Denetim Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (Devam)

A) SAĞLIK BAKANLIĞI (Devam)
1) Sağlık Bakanlığı 2017 Yılı
Merkezî Yönetim Bütçesi
2) Sağlık Bakanlığı 2015 Yılı
Merkezî Yönetim Kesin Hesabı

B) TÜRKİYE HUDUT VE SAHİLLER
SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller
Sağlık Genel Müdürlüğü 2017 Yılı Merkezî Yönetim Bütçesi
2) Türkiye Hudut ve Sahiller
Sağlık Genel Müdürlüğü 2015 Yılı Merkezî Yönetim Kesin Hesabı

C) TÜRKİYE İLAÇ VE TIBBİ
CİHAZ KURUMU (Devam)
1) Türkiye İlaç ve Tıbbi Cihaz
Kurumu 2017 Yılı Merkezî Yönetim Bütçesi
2) Türkiye İlaç ve Tıbbi Cihaz
Kurumu 2015 Yılı Merkezî Yönetim Kesin Hesabı

Ç) TÜRKİYE KAMU HASTANELERİ
KURUMU (Devam)
1) Türkiye Kamu Hastaneleri
Kurumu 2017 Yılı Merkezî Yönetim Bütçesi
2) Türkiye Kamu Hastaneleri
Kurumu 2015 Yılı Merkezî Yönetim Kesin Hesabı

D) TÜRKİYE HALK SAĞLIĞI
KURUMU (Devam)
1) Türkiye Halk Sağlığı Kurumu
2017 Yılı Merkezî Yönetim Bütçesi
2) Türkiye Halk Sağlığı Kurumu
2015 Yılı Merkezî Yönetim Kesin Hesabı

E) TÜRKİYE SAĞLIK
ENSTİTÜLERİ BAŞKANLIĞI (Devam)
1) Türkiye Sağlık Enstitüleri
Başkanlığı 2017 Yılı Merkezî Yönetim Bütçesi

F) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve Teknoloji
Bakanlığı 2017 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2015 Yılı Merkezî yönetim Kesin Hesabı

G) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2017 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2015 Yılı Merkezî
Yönetim Kesin Hesabı

Ğ) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2017 Yılı Merkezî Yönetim Bütçesi
2) Türk Standartları Enstitüsü
2015 Yılı Merkezî Yönetim Kesin Hesabı

H) TÜRK PATENT ENSTİTÜSÜ (Devam)
1) Türk Patent Enstitüsü 2017
Yılı Merkezî Yönetim Bütçesi
2) Türk Patent Enstitüsü 2015
Yılı Merkezî Yönetim Kesin Hesabı

I) TÜRKİYE BİLİMSEL VE
TEKNOLOJİK ARAŞTIRMA KURUMU (Devam) 
1) Türkiye Bilimsel ve
Teknolojik Araştırma Kurumu 2017 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2015 Yılı Merkezî Yönetim Kesin Hesabı

İ) TÜRKİYE BİLİMLER
AKADEMİSİ (Devam)

1) Türkiye Bilimler Akademisi
2017 Yılı Merkezî Yönetim Bütçesi
2) Türkiye Bilimler Akademisi
2015 Yılı Merkezî Yönetim Kesin Hesabı

J) AVRUPA BİRLİĞİ BAKANLIĞI (Devam)
1) Avrupa Birliği Bakanlığı
2017 Yılı Merkezî Yönetim Bütçesi
2) Avrupa Birliği Bakanlığı
2015 Yılı Merkezî Yönetim Kesin Hesabı

K) TÜRK AKREDİTASYON KURUMU (Devam)
1) Türk Akreditasyon Kurumu
2017 Yılı Merkezî Yönetim Bütçesi
2) Türk Akreditasyon Kurumu
2015 Yılı Merkezî Yönetim Kesin Hesabı
BAŞKAN
– Evet, söz sırası İzmir Milletvekili Müslüm Doğan’da. 
Sayın
Doğan, süreniz on dakikadır. 
Buyurun.
(HDP sıralarından alkışlar) 
HDP
GRUBU ADINA MÜSLÜM DOĞAN (İzmir) – Sayın Başkan, değerli milletvekilleri;
öncelikle, Beşiktaş’ta yapılan katliamı şiddetle kınıyorum. Halkımıza
başsağlığı diliyorum, yaralılara acil şifa diliyorum. 
7
Haziran sonrası Hükûmetin yürüttüğü politikalar nedeniyle yeniden gündemimize
giren çatışma ortamı, Meclis iradesine yapılmış siyasi darbe,
dokunulmazlıkların kaldırılması, dış siyaseti okuyamama, 15 Temmuz darbe
girişimi ve seçilmişlere yönelik operasyonlar ne yazık ki bütçe konuşmamın ve
değerlendirmemin önüne geçmektedir. 
Bugün
ülkemizin yaşadığı süreç, yakın tarihimizde siyasetin üretim anlamında en kısır
ve Hükûmetin uygulamaları nedeniyle de Hükûmetin cinnet hâli olarak tarihe
geçecektir. Seçilmişlere karşı geliştirilen kayyum, dokunulmazlıkların kaldırılması
ülke barışına, demokrasiye ve geleceğimize vurulmuş çok büyük bir darbedir.
Toplumsal değeri olan, toplum geleceğini inşa etmek üzere ortaya konulan yeni
paradigmanın sahibi Halkların Demokratik Partisinin Eş Genel Başkanları ve
milletvekillerinin tutuklanması hiçbir demokrasinin kabul edebileceği bir boyut
değildir. Bu durumdan acilen çıkmamız gerekmektedir. 
Kürt
meselesini çözmeyen, Alevi toplumunun sorunlarını çözmeyen bir ülkenin geleceği
olmaz. Birlikte yaşamak zorundayız değerli milletvekilleri, sorunları da
birlikte çözmeliyiz. Eşit yurttaşlık ekseninde çözülemeyecek hiçbir sorun
yoktur. Biz her türlü hukuksuzluğa rağmen, sorunlarımızı, iç hukuk temelinde,
birlikte yaşadığımız halklar ve inançlarla çözmek istiyoruz. Kadim bağları yeni
süreçleri geliştirerek hazırlamalıyız. 
Alevi
toplumunun inancı ve öğretisinin ibadethanesi olan cemevlerinin yasal bir
düzleme alınması artık kaçınılmaz bir durumdur. Hukuki statüleri diğer inanç
merkezleri gibi belirgin olmalıdır. Alevi çocuklarına zorunlu din dersi
vermekten vazgeçilmesi gerekmektedir. Yeni asimilasyon araçlarının devreye
alınmasından vazgeçilmesi gerekmektedir. Alevi gençlerinin kamuda görev
almalarını engellememeniz gerekmektedir. 
Size
sormak istiyorum değerli milletvekilleri, aslında bu soruyu sorarken de
üzüldüğümü ifade etmek isterim. Gerçekten, bu soruyu bu Meclise sormamam
gerekirdi ama toplumsal olarak nerede olduğumuza ilişkin bazı verileri elde
etmek için bu soruyu soruyorum ama üzgün olduğumu da ifade etmek istiyorum. 
Bakın,
919 kaymakamdan 1 Alevi kaymakam yok, iddia ediyorum. 81 vilayette bir vali
yok.
VELİ
AĞBABA (Malatya) – Ama bakan var!
MÜSLÜM
DOĞAN (Devamla) – Bakın, değerli milletvekilleri, bunları sorarken inanın
üzülüyorum çünkü işin nereye geldiğine ilişkin, işin boyutuna ilişkin, kamu
idarelerinin nasıl yönetildiğine ilişkin -hatta bazı bakanlıklara, Sağlık
Bakanlığına ilişkin de bazı verileri veririm ama burada gereksiz bazı
tartışmalara da girmek istemiyorum- işin vahametine ilişkin örneklerdi. 
Değerli
milletvekilleri, yine bir konuya daha işaret etmek istiyorum. CNN Türk’ün
Ankara temsilcisi bir hanımefendi partimizin katliama ilişkin açıklamasını
bildiği hâlde partimizi hedef gösteriyor ama aynı hanımefendi kendi
televizyonlarındaki bir programda eski bir belediye başkanının ifadesini size
okumak istiyorum arkadaşlar. Veli Bey de duysun, kendi belediye başkanı, diyor
ki bu eski belediye başkanı: “Türkiye’de Aleviler öldürülse de yakılsa da
sineye çekiyor, bu bizim için bir avantajdır.” 
VELİ
AĞBABA (Malatya) – Sayın Bakan, bunları yanlış anlamışsın herhâlde.
MÜSLÜM
DOĞAN (Devamla) - Ya, belediye başkanı, sen ne yapmak istiyorsun? Alevileri
nasıl itibarsızlaştırabilirsin? Aleviler hayatın tüm mücadele alanlarında,
demokratik alanlarda mücadele vermektedir. Bu senin haddini aşar ve bu
hadsizliğin de bedelini -hukuk mahkemelerine başvurduk, hukuki süreçleri
başlattı- bunun bedelini hukuk muhakemeleri ölçüsünde verecekler.
Değerli
milletvekilleri, yeni anayasa çalışmaları yukarıda anlatmaya çalıştığım
sorunlarla ilgili olarak hiçbir gelişmeye olanak vermemektedir. Başkanlık ya da
Cumhurbaşkanlığı sistemi bu ülkede hiçbir sorunun çözümü için altyapı
oluşturamayacaktır, var olan demokrasi deneyimlerinin ve kazanımlarının heba
edilmesinden başka da bir anlam ifade etmemektedir. 
AK
PARTİ Hükûmetinin uyguladığı rant odaklı inşaat ve emlak politikalarının iflas
etmesinin, doların önlenemez yükselişinin sanayi üretiminin ekonomi içindeki
ağırlığının azalmasına ve katma değerinin düşmesine neden olduğunu
biliyorsunuz. Türkiye sanayisinin ithalata bağımlılığı artmakta ve bağımlılık
ekonomisinin kan kaybetmesine yol açtığını da biliyorsunuz. “Ekonomimiz
büyüyor.” diyorlar, gerçekte durum böyle midir? Son açıklanan rakamı da yine
iyi biliyorsunuz. 
Ülkemiz
kalkınıyor mu sayın milletvekilleri? Ekonomik kalkınma ile ekonomik büyümeyi
birbirinden ayıran en temel özellik nicel ve nitel büyüklüklerle ilgili
olmasıdır. Diğer bir deyişle, ekonomik büyüme rakamsal bir büyümeye tekabül
ederken ekonomik kalkınmayı adil gelir dağılımı, okuma-yazma oranları, altyapı
hizmetleri, hasta başına düşen doktor ve öğrenci başına düşen öğretmen sayısı
belirlemektedir. 
Ülkemizde
yaşanan hak ihlallerinin, basın özgürlüğünün, sağlık ve eğitim sisteminin ne
durumda olduğunu da görüyoruz. 
Tüm
bu bilgiler ışığında ekonomimizi ve sanayimizi gelin birlikte yeniden
değerlendirelim, öncelikle imalat sanayisine bakalım. Toplam ithalatın yüzde
80’ini imalat sanayisi oluşturmakta. Katma değeri bu kadar düşük, yatırım
malına bağımlı bir sanayimiz var. Üstelik dolar bu kadar yükselmişken, ithal
girdilerin maliyeti artmaktayken sanayimizin küresel pazarda rekabet etmesini
nasıl bekleyebiliriz? Ekonomiyi durgunlaştıran ve belirsizlik ortamı yaratan
bir başka neden de piyasalarımızdaki nakit sıkışıklığıdır. Ekonomideki ve sanayideki
durgunluğu, yüksek teknolojili katma değeri yüksek ürünleri ihraç ederek
aşabiliriz. Bunun için de AR-GE çalışmalarına önem vermemiz gerekmektedir.
Dönüp hemen AR-GE çalışmaları için ayrılan bütçeye bakıyoruz. Türkiye
ekonomisinin yüzde 1’ine tekabül ediyor. Bu rakamlar, Avrupa Birliğinin genel
ortalamasının yarısından daha azına denk düşmektedir. AKP Hükûmetinin 2023
hedefine baktığımızda bu rakamın yüzde 3 olduğunu görüyoruz. Peki, gerçekçi bir
hedef midir? Peki, yeterli bir hedef midir? Gelin, o zaman yüksek teknoloji
ürünlerinin sanayi ve üretim ihracatındaki paylarına birlikte bakalım. Yüksek
teknolojili ürünlerin imalat sanayi ihracatının içindeki payı yüzde 3,7;
ithalat içindeki payı yüzde 16,1’dir. Rakamlar ortada. Bu mudur sanayi reformu?
Sanayimizi geliştirmekten bahsediyoruz. Motoru, makine parçalarını, yazılımı
ithal ederken nasıl yüksek teknoloji ürünü geliştireceğiz ve bunu nasıl ihraç
edeceğiz? AR-GE konusunda çarpıcı bir rakam vereyim. Yalnızca geçen senenin
rakamlarından bahsedersek AR-GE konusunda Toyota 10 milyar dolar, G20 ülkesi
Türkiye ise 8 milyar dolar harcama yapmıştır. AR-GE’ye bir otomobil şirketinden
daha az kaynak ayırdığımız ortadadır. Dünya ekonomilerinde bir ülkenin
sanayisinin gücünü belirleyen şey imalata dayalı ihracattır.
Değerli
milletvekilleri, sanayide sorunlarımız bunlarla bitiyor mu peki? İhracat
rakamlarına baktığımızda Türkiye İstatistik Kurumunun eylül ayında açıkladığı
rakamlara göre sanayi üretiminin yüzde 3,1; ağustos verilerine göre de 3,8
azaldığını görüyoruz. Geçmiş döneme göre ekim ayı ihracatımız 11,7 milyar dolar
gerilemiştir. Peki, istihdam? İstihdam da gerileme trendine uymuş görünüyor.
Temmuz 2016 rakamları ile geçen senenin rakamlarını karşılaştırdığımızda,
sanayi istihdamında geçen seneye göre işsiz kalmış 80 bin insanımız var. Resmî
rakamlara göre işsiz sayısı 3,5 milyona yaklaşmış vaziyettedir. İmalatın ve az
olan ihracatın ithalata bağımlı olması demek halkımızın emeğinin ucuza
getirilmesi demektir. AK PARTİ Hükûmeti, bu ülkenin iş gücünü sermayenin
sömürüsüne terk etmiştir. 
Değerli
milletvekilleri, organize sanayi bölgeleri için de durum farklı değil. 294
organize sanayi bölgemiz var ama iş yapma seviyesi ve doluluk oranları
istenilen seviyelerde maalesef değiller. Mesela İzmir’de 13 tane organize
sanayi bölgesi bulunmakta. Tam kapasite çalışıyorlar mı? Hayır. Üstelik
organize sanayi bölgelerinin kurulması için belirlenen alanlar rant kapısına
dönüştürülmüştür. Nereye, hangi amaçla ve hangi program neticesinde yapılacağı
konusunda meslek odalarının görüşleri alınmamıştır. 
AK
PARTİ Hükûmetinin dillerinden düşürmediği ekonomik istikrar artık sadece bir
söylem olarak ortada durmaktadır. Artık ne yerli yatırımcı ne de yabancı
yatırımcılar Türkiye’yi güvenilir bir alan olarak görmemektedirler. Yabancı
yatırımcılar hızla ülkeyi terk etmekte, yerli yatırımcılar ise günü kurtarma
gayreti içerisine girmişlerdir, işsizlik rakamları da bunu doğrular
niteliktedir. 
Değerli
milletvekilleri, yine Bakanlığa bağlı hizmet binası amacıyla özellikle şeyi
belirtmek isterim.
Son
olarak Bilim ve Sanayi Bakanlığının KOSGEB ve Sayıştay raporları hakkında
birkaç şey söylemek istiyorum. Ölçü ve tartı aletlerinin yerinde muayenesinde
elde edilen paraların bütçeye gelir kaydedilmeden özel bir hesapta toplanıp
harcanması konusu nedir, bunu soruyorum. Nereye harcandı bu paralar,
açıklanmalıdır. 
Yine
Bakanlığa hizmet binası amacıyla tahsisli taşınmazın özel hukuk tüzel
kişiliğini haiz bir kooperatifin kullanımına bırakılarak kooperatif tarafından
misafirhane olarak işletilmesi ve misafirhanenin giderinin genel bütçeden
karşılanması durumu var, bunun da incelenmesi gerekmektedir. Bunun adı devletin
kurumlarını yağmalamaktır. 
KOSGEB’de
de durum farklı değil. KOBİ’leri desteklediğinizi söylüyorsunuz ama bakın
Sayıştay raporu ne diyor: “KOBİ bilgi ve beyannamelerinin güncelliğinin
araştırılmasında proje başvuruları kabul edilmekte, proje amaçlarına
ulaşılmasına...
(Mikrofon
otomatik cihaz tarafından kapatıldı) 
MÜSLÜM
DOĞAN (Devamla) - ...rağmen projenin kurulca başarılı kabul edilmesi.” ifadesi
bulunmaktadır. Kim bilir hangi projelere ne destek verildi, bilmiyoruz. 
Yine
bir son cümle Sayın Başkan.
Yine
Sayıştay denetiminde KOSGEB Başkanlığı tarafından 78 adet kadronun ilana
verilmeden açıktan atama yapıldığı belirtilmiştir. 
Yeni
KOSGEB’in organizasyon yapısı içerisinde 10 adet daire başkanlığının
bulunmasına rağmen 12 daire başkanının görevlendirilmesini Sayın Bakanın burada
açıklaması lazım. 
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Doğan. 
ÖZGÜR
ÖZEL (Manisa) – Sayın Başkan...
BAŞKAN
– Buyurun Sayın Özel. 
ÖZGÜR
ÖZEL (Manisa) – Sayın Başkanım, Sayın Müslüm Doğan yapmış olduğu konuşmasında Cumhuriyet
Halk Partisinin bir belediye başkanının, burada olmayan bir kişinin ama
partimize geçmiş dönemlerde belediye başkanlığı yapmış, aidiyeti olan bir
kişinin hem ismini kürsüde anıp daha sonra Sayın Genel Başkan Yardımcımızın da
ismini anıp onunla da irtibatlandırarak ve kendisi hakkında da bir hadsizlik
yaptığını ifade ederek grubumuza bir sataşmada bulunmuştur. 
Uygun
görürseniz Sayın Veli Ağbaba cevap verecek.
BAŞKAN
– Buyurunuz Sayın Ağbaba. (CHP sıralarından alkışlar)
Sayın
Ağbaba, süreniz iki dakikadır. 
VI.- SATAŞMALARA İLİŞKİN KONUŞMALAR (Devam)
8.- Malatya Milletvekili Veli Ağbaba’nın, İzmir
Milletvekili Müslüm Doğan’ın 433 sıra sayılı 2017 Yılı Bütçe Kanunu Tasarısı
ile 434 sıra sayılı 2015 Yılı Kesin Hesap Kanunu Tasarısı’nın yedinci tur
görüşmelerinde HDP Grubu adına yaptığı konuşması sırasında Cumhuriyet Halk
Partisine sataşması nedeniyle konuşması
VELİ
AĞBABA (Malatya) – Teşekkür ederim Sayın Başkan. 
Sayın
konuşmacı, tabii, biraz önce, dün akşam bir televizyon programında belediye
başkanımızın, eski belediye başkanının söylemiş olduğu sözleri biraz da
saptırarak bir sataşmada bulundu bize. Aslında, orada, sayın başkan dün akşam
bununla ilgili bir özür de yayınladı, bir açıklama da yaptı. Oradaki işin özü,
Türkiye’deki, Orta Doğu’daki her türlü mezhep savaşlarına rağmen, her türlü
kirli savaşlara rağmen burada bulunan Alevilerin her zaman barışa, demokrasiye,
özgürlüğe sahip çıktığını, “İncinsen de incitme.” dediğini, Alevilerin Türkiye
için bir şans olduğunu, hiçbir zaman şiddete başvurmayacağını, Alevilerin
hiçbirisinin katliam yapmadığını, her türlü dışlanmaya rağmen cumhuriyete
bağlılıklarını değiştirmediklerini, her zaman zalime karşı mazlumun yanında yer
aldıklarını, her zaman nefrete karşı hoşgörünün, savaşa karşı barışın yanında
yer aldıklarını ifade etti. Aslında, bunun yanlış anlaşılmasında, biraz da
çeşitli organlarda sayın konuşmacı gibi art niyetli arkadaşlarımızın olduğunu
düşünüyoruz. 
Tabii,
burada HDP’nin geçmiş dönemdeki hastalıklarına da vurgu yapmak istiyorum. HDP,
geçtiğimiz dönemde AKP’yle ortaklık yaparken, örneğin Uludere katliamını
konuşurken dört dakika elli saniye Dersim’i konuşurdu, on saniye lütfen
Uludere’yi konuşurdu. Yine, geçtiğimiz dönemde eğer özel yetkili mahkemeleri
eleştirecekse dört dakika elli saniye istiklal mahkemelerini eleştirir, on
saniye lütfen özel yetkili mahkemeleri eleştirirdi. 
Sayın
Bakana söyleyeceğim, eski Bakana söyleyeceğim laf şu: 63’üncü Cumhuriyet
Hükûmetinde Bakandınız, Başbakanınızın kim olduğunu hatırlıyor musunuz,
bilmiyorum. Bu konuda sizi biraz vicdana ve bu konuda biraz vicdanlı olmaya
davet ediyorum. Cumhuriyet Halk Partisinin her bireyi her zaman bu konuda
mezhepçiliğe karşı çıkmış, her zaman eşit yurttaşlık temelinde savunmuştur.
Bunları
da sizlerle paylaşmak istiyorum. 
Teşekkür
ediyorum. (CHP sıralarından alkışlar)
BAŞKAN
– Teşekkür ederim Sayın Ağbaba.
MÜSLÜM
DOĞAN (İzmir) – Sayın Başkan…
BAŞKAN
– Sayın Doğan…
MÜSLÜM
DOĞAN (İzmir) – Sayın Başkan, Sayın Veli Ağbaba benim konuyu saptırdığımı,
konuyu düzleminden çıkararak kötü niyetli olduğum hususunu da belirtmiştir. 
BAŞKAN
– “Kötü niyetli” kelimesini kullanmadı. Kullandı mı?
MÜSLÜM
DOĞAN (İzmir) – O anlama gelen efendim, saptırma ve art niyet…
BAŞKAN
– Peki, buyurunuz Sayın Doğan.
Lütfen,
yeni bir sataşmaya meydan vermeyiniz.
Süreniz
iki dakikadır.
9.- İzmir Milletvekili Müslüm Doğan’ın, Malatya
Milletvekili Veli Ağbaba’nın sataşma nedeniyle yaptığı konuşması sırasında
şahsına sataşması nedeniyle konuşması
MÜSLÜM
DOĞAN (İzmir) – Sayın Başkan, değerli milletvekilleri; eski bir belediye
başkanının Alevilere ilişkin bu konuyu gündeme getirmesini, herhangi bir parti
gözetmeksizin gündeme getirmemin temel hususu, ülke barışına verdiğim önemdir.
Yani, bu, Aleviler, zaten inanç ve öğretileri itibarıyla maalesef doksan yıldır
yok sayılmakta, inançları ve öğretilerine ilişkin…
TUFAN
KÖSE (Çorum) – Daha evvel daha mı iyilerdi?
VELİ
AĞBABA (Malatya) – Ortaklık yaptınız, bakanlık yaptınız; çözseydiniz ya!
MÜSLÜM
DOĞAN (Devamla) – İnançlarını ileri kuşaklara aktarmasında engeller söz konusu.
Bunu aşma çabamızdır. Esas olarak, Alevi inancı ve öğretisinin özgün hâlini
ileri kuşaklara aktarma çabası içerisinde olduğumu size belirtmek isterim. Tüm
inançlara burada saygımız var ama Alevi inancı ve öğretisinin kurumları olan
cemevinin de diğer inanç kurumlarının hukuk düzlemindeki yeriyle aynı statüde
olmasını isteyen bir toplumun insanlarıyız. 
TUFAN
KÖSE (Çorum) – Efendim, doksan yıl önce çok mu iyilerdi, doksan yıl önce?
MÜSLÜM
DOĞAN (Devamla) – Elbette ki konuşmayı değerlendirdiğimizde, sayın belediye
başkanı iyi niyetli veya kötü niyetli fakat bu kadar birikim sahibi bir insanın
bunu gündeme getirmesini çok anlamlı bulmadığımızı, doğru bulmadığımızı…
VELİ
AĞBABA (Malatya) – Buradan politika yapmak da doğru değil, bunu keşke…
MÜSLÜM
DOĞAN (Devamla) – …bir kardeşlik iklimine ihtiyaç olduğunu, Alevilerin en çok
da barışa ihtiyaç hisseden, en çok ihtiyaç duyan bir toplum yapısı içerisinde
yer aldığını burada belirtmek isterim. 
VELİ
AĞBABA (Malatya) – Sayın Bakan, bakanlık yaptınız ya, yapsaydınız ya bunları.
MÜSLÜM
DOĞAN (Devamla) – Tekrar saygılarımı sunarım.
VELİ
AĞBABA (Malatya) – Bakanlık yaptınız, yapsaydınız ya bunları! CHP’yi
eleştireceğinize biraz AKP’yi eleştirin!
MÜSLÜM
DOĞAN (Devamla) – Bakanlık yaptığımızda arkadaşlar, anayasal bir gereklilik
üzerine yaptığımız bakanlığı burada abartmamak gerekir. 
VELİ
AĞBABA (Malatya) – Biraz eski ortaklarınızı eleştirin! Eski ortaklarınızı
eleştirin!
MÜSLÜM
DOĞAN (Devamla) – Bunda, anayasal bir gereklilik üzerine Hükûmette yer
almamızın da haksız bir şekilde eleştirisi vardır. 
Tekrar
arz ediyorum.
BAŞKAN
– Teşekkür ederim Sayın Doğan.
TUFAN
KÖSE (Çorum) – Doksan yıl önce çok mu iyilerdi, doksan yıl önce Sayın Doğan?
AHMET
YILDIRIM (Muş) – Sayın Başkan…
BAŞKAN
– Sayın Yıldırım.
AHMET
YILDIRIM (Muş) – Sayın Başkan, Sayın hatip bütünüyle grubumuza…
BAŞKAN
– “Sayın Hatip” derken Sayın Doğan mı?
AHMET
YILDIRIM (Muş) – Hayır hayır. 
Sayın
Ağbaba, “HDP’nin hastalıklı yaklaşımı” diyerek grubumuza sataşmada bulundu, İç
Tüzük 69’a göre söz istiyorum.
BAŞKAN
– Buyurunuz.
10.- Muş Milletvekili Ahmet Yıldırım’ın, Malatya
Milletvekili Veli Ağbaba’nın sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
AHMET
YILDIRIM (Muş) – Teşekkür ederim Sayın Başkan.
Şimdi,
Sayın Ağbaba eski bir belediye başkanını savunmak adına partimize saldırıyor
ama saldırırken de gerçekliği olmayan, tümüyle spekülatif söylemler üzerinden
saldırıyor. Bakın, sadece son iki yıl, son üç yıl, son beş yıl değil, bizden
önce, geleneğini devraldığımız ve bugün kapatılmış bütün partilerin tarihiyle
birlikte söylüyorum: Biz, iktidar, muhalefet, bu sorunun bileşeni, muhatabı
olan herkesle diyalog yoluyla, görüşme yoluyla, bu yüz yıllık toplumsal yaranın
kapanmasına hizmet edebilecek her türlü görüşmeyi evla görürüz, bunu bizim
parti politikalarımızdan da öncelikli görürüz. Ama sizin parti yönetiminizin
-bakın, partinizi söylemiyorum- ve yönetim anlayışınızın şu boyutunu
sorgulamanızı isterim: HDP veya önceki partiler, iktidarlarla, hükûmetlerle
görüşürken görüştüğü süreler içerisinde bu ülkede bir şey sağlanmış; akan kan
durmuş, gençlerin ölümü durmuş ve bunların ilanihaye bitmesini hedeflemiştir.
Biz görüşürken bunlar sağlanmış, peki, sizin iyi ilişkiler sağladığınız
dönemlerin hep darbelere ve hep akan kanın arttığı döneme denk gelmesi sizce
bir tesadüf müdür? 
TUFAN
KÖSE (Çorum) – Ya, o dönemde akmayan kan, altı ayda üç katı, beş katı arttı. 
VELİ
AĞBABA (Malatya) – Bizim hiç yok, hiç yok; biz her zaman demokrasiye sahip
çıkmışızdır. 
DİRAYET
TAŞDEMİR (Ağrı) – Hangi demokrasiye?
AHMET
YILDIRIM (Devamla) – “Bizim hiç yok.” diyorsunuz, Saray’da yaptığınız
görüşmeler, Yenikapı ruhu… Bunları boylu boyunca uzatabiliriz. 
TUFAN
KÖSE (Çorum) – Yani, siz AKP’yle uzlaşınca iyi mi oldu? 
AHMET
YILDIRIM (Devamla) – Biz görüşürken, akan kan dursun, ölümler dursun ve bu
işler nihayetlensin diye görüşürüz, bugün olsa yine görüşürüz
TUFAN
KÖSE (Çorum) – Durdu mu?
AHMET
YILDIRIM (Devamla) – Yıllardır bunu savunuruz, bu ilkeli duruşumuzdan en ufak
bir taviz de vermeyiz. 
TUFAN
KÖSE (Çorum) – “Çirkin pazarlık” diyelim ona “ilkesiz pazarlık.” 
AHMET
YILDIRIM (Devamla) – Ama, sizin görüştüğünüz ve iyi niyet ilişkileri
geliştirdiğiniz her dönem, şiddetin arttığı, kanın aktığı dönemdir diyorum.
Teşekkür
ediyorum. (HDP sıralarından alkışlar)
BAŞKAN
– Teşekkür ederim Sayın Yıldırım.
ÖZGÜR
ÖZEL (Manisa) – Sayın Başkanım… 
BAŞKAN
– Bir saniye Sayın Özel…
Sayın
Mehmet Ali Aslan, sizi kürsüye davet edeceğim ama büyük bir engellemeyle karşı
karşıyayız, görüyorsunuz.
MEHMET
ALİ ASLAN (Batman) – Şansımıza…
BAŞKAN
– Buyurunuz Sayın Özel.
ÖZGÜR
ÖZEL (Manisa) – Sayın Başkanım, HDP Grubu adına gruplarına sataşıldığı
iddiasıyla söz hakkını kullanan Sayın Hatip Ahmet Bey, yapmış olduğu konuşmada
doğrudan Cumhuriyet Halk Partisinin kurumsal kimliğini hedef alan ve CHP’nin
iktidar partisiyle görüşmeler yaptığı dönemlerin ülke açısından kötü dönemler
olduğunu…
BAŞKAN
– Buyurunuz Sayın Özel.
ÖZGÜR
ÖZEL (Manisa) – Tekrar Veli Ağbaba cevap verecek.
BAŞKAN
– Sayın Ağbaba, buyurunuz. (CHP sıralarından alkışlar)
Lütfen
yeni bir sataşmaya meydan vermeyiniz.
Süreniz
iki dakikadır.
11.- Malatya Milletvekili Veli Ağbaba’nın, Muş
Milletvekili Ahmet Yıldırım’ın sataşma nedeniyle yaptığı konuşması sırasında
Cumhuriyet Halk Partisine sataşması nedeniyle konuşması
VELİ
AĞBABA (Malatya) – Sayın Başkan, teşekkür ederim.
Bizim
tabii, muhalefete muhalefet etme gibi bir anlayışımız yok ancak on dört yıllık
AKP iktidarı varken Cumhuriyet Halk Partisine laf söylenmesine de biraz
şaşırıyorum, geçmişteki ortaklığa da biraz bağlıyorum. 
Bakın,
değerli arkadaşlar, birkaç örnek vereceğim, siz de dikkatle dinleyin. Cumhurbaşkanı
seçildiği zaman Cumhuriyet Halk Partisi bu konuda tavır gösterdi, Recep Tayyip
Erdoğan’ı ayakta alkışlayan grup sizdiniz, biz değildik. Yine o dönemki
Başbakan, Gezi’ye “darbe” derken sizin vekilleriniz ve sizin başkanlarınız
kalkıp Gezi’yi “darbe” olarak ifade ettiler. Diyarbakır’da Başbakanı nasıl
karşıladığınızı bizler unutmadık.
HAMZA
DAĞ (İzmir) – Ayıp bir şey! Bu ülkenin Başbakanı.
VELİ
AĞBABA (Devamla) – Yine, Cumhurbaşkanlığının devir teslim töreninde Abdullah
Gül’ün Recep Tayyip Erdoğan’a Cumhurbaşkanlığını teslim ettiğinde
Cumhurbaşkanlığı Köşkü’nde hangi HDP milletvekillerinin Recep Tayyip Erdoğan’la
kocaman kucaklaştığını biz hatırlıyoruz. (CHP sıralarından alkışlar) Belki siz
de utanırsınız, hatırlamak istemezsiniz ama biz o HDP milletvekillerinin Recep
Tayyip Erdoğan’la, AKP’li politikacılarla nasıl kucaklaştığını unutmadık
arkadaşlar. 
Bakın,
sayın konuşmacı diyor ki: “Saray’a gittiğinizde siz vardınız, biz yoktuk.” 
AHMET
YILDIRIM (Muş) – Böyle bir şey demedim ben, bunları nereden çıkarıyorsun? Yalan
bu, bunu nereden çıkarıyorsun?
VELİ
AĞBABA (Devamla) – Bakın, Dolmabahçe Sarayı’nda siz konuştunuz, beraberdiniz el
ele, kol kola, Başbakanlıkta el ele, kol kola görüşmeler yürüttünüz, MİT
binalarında görüşmeler yürüttünüz, AKP ile HDP birçok yerde, birçok mekânda
beraberdi…
HAMZA
DAĞ (İzmir) – AK PARTİ, Türkiye’yi yöneten parti.
VELİ
AĞBABA (Devamla) – …biz nerede olduğunuzu sormadık ama biz “Saray’da niye HDP
yok? diye söyledik, “4 partinin imzası var.” diye söyledik. 
Size
bir iki laf söyleyeyim. Bakın, belki geçmiş dönemi bilmezsiniz ama AKP ile HDP
Grubu kol kola, ele ele yürüdüler, bize o zaman “Barış istemiyor.” diyen iki
grup, şimdi bizi demokrasiyi bilmemekle suçluyor, geçmişinizi de hem AKP
Grubuna hem HDP Grubuna şiddetle size hatırlatırım. (CHP sıralarından alkışlar)

BAŞKAN
– Teşekkür ederim Sayın Ağbaba.
ALİM
TUNÇ (Uşak) – Daha geçmişe git, ortaktınız zaten.
AHMET
YILDIRIM (Muş) – Sayın Başkan…
BAŞKAN
– Sayın Yıldırım...
HAMZA
DAĞ (İzmir) – 1991’e git sen istersen… Bir de konuşmayı öğrenmiş olsan var ya… 
BAŞKAN
– Sayın milletvekilleri bir saniye efendim, bir saniye… 
Sayın
Yıldırım...
AHMET
YILDIRIM (Muş) – Sadece kayıtlara geçsin diye söylüyorum.
BAŞKAN
– Buyurunuz.
AHMET
YILDIRIM (Muş) – Tümüyle polemikler üzerine kurgulu bir yapısının ve mizacının
olduğunu biliyoruz beyefendinin. Ancak ispatlayamayacağı mesnetsiz iddialar
kullanıyor. Çıksın bizim partimizden birinin Gezi’ye “darbe” dediğini
ispatlayamaz.
VELİ
AĞBABA (Malatya) – Evet, tarih tarih söylerim. Tarih tarih söylerim, Sayın
Ahmet Türk’ü söylerim, Sayın Sırrı Sakık’ı söylerim…
AHMET
YILDIRIM (Muş) – Bir müsaade edin, bir müsaade edin…
BAŞKAN
– Sayın Ağbaba, bir saniye efendim, bir saniye…
Siz
devam edin Sayın Yıldırım, tutanaklara geçiyor.
AHMET
YILDIRIM (Muş) – Ancak biz tekrar söylüyoruz, bu ülkede silahın ve şiddetin hak
arama yöntemi dışına çıkarılması için herkesle, Parlamentoda iktidar-muhalefet
herkesle diyalog yürütmeyi parti politikalarımızdan önde görürüz, bunları
yaptığımıza pişman değiliz çünkü bu görüşmeleri yapma amacımız bellidir, o
görüşmelerin bugün arkasında duran tek siyasi partiyiz diyorum, Genel Kurulu
saygıyla selamlıyorum.
BAŞKAN
– Teşekkür ederim Sayın Yıldırım.
Sataşmasız
bir noktaya getirdik gibi Sayın Bostancı, eminim siz bunu noktalayacaksınız
burada.
V.- AÇIKLAMALAR (Devam)
15.- Amasya Milletvekili Mehmet Naci Bostancı’nın,
Malatya Milletvekili Veli Ağbaba’nın sataşma nedeniyle yaptığı konuşmasındaki
bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkürler.
Sayın
Ağbaba konuşurken “On dört yıldır AK PARTİ iktidarı var.” dedi niye
birbirimizle uğraşıyoruz, ortak uğraşmamız gereken adres belli anlamında bir
zeytin dalı uzattı.
VELİ
AĞBABA (Malatya) – Yok, beraberdiniz diyorum Sayın Bostancı, canciğerdiniz yani.
MEHMET
NACİ BOSTANCI (Amasya) – On dört yıldan bu yana ülkeyi yöneten ve yönetme
hakkını meşru bir şekilde halktan alan o çerçevede Cumhurbaşkan, Başbakan
temsillerini üstlenmiş olan bir siyasi geleneğe karşı saygı ve dikkat, halka
karşı saygı ve dikkattir. “Cumhurbaşkanını, Başbakanı karşıladınız.” diye
buradan ayıplayıcı bir ifade çıkartmak çok ayıp bir davranıştır. 
VELİ
AĞBABA (Malatya) – “Karşıladı” demedim, ayakta alkışladılar demiştim.
MEHMET
NACİ BOSTANCI (Amasya) – Burada hem Parlamentoda sürekli uzlaşmadan,
anlaşmadan, kardeşlikten, barıştan bahsedeceğiz, sonra da herhangi bir siyasi
parti uzlaşma, anlaşma adına bir hamle yaptığında bunu ayıplayan ve kınayan bir
dil geliştireceğiz, bu, tutarsızlık olur.
Saygılarımla.
(AK PARTİ sıralarından alkışlar) 
BAŞKAN
– Teşekkür ederim Sayın Bostancı.
Birleşime
on dakika ara veriyorum.
Kapanma Saati: 18.11
DÖRDÜNCÜ OTURUM
Açılma Saati: 18.23
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: İshak GAZEL (Kütahya), Zihni AÇBA
(Sakarya)
-----0-----
BAŞKAN
– Sayın milletvekilleri, Türkiye Büyük Millet Meclisinin 38’inci Birleşiminin
Dördüncü Oturumunu açıyorum. 
2017
Yılı Merkezi Yönetim Bütçe Kanunu Tasarısı ile 2015 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu İdarelerine,
Sosyal Güvenlik Kurumlarına ve Diğer Kamu İdarelerine Ait Toplam 211 Adet
Denetim Raporunun Sunulduğuna İlişkin Sayıştay Başkanlığı Tezkeresi (3/829),
2015 Yılı Dış Denetim Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (Devam)

A) SAĞLIK BAKANLIĞI (Devam)
1) Sağlık Bakanlığı 2017 Yılı
Merkezî Yönetim Bütçesi
2) Sağlık Bakanlığı 2015 Yılı
Merkezî Yönetim Kesin Hesabı

B) TÜRKİYE HUDUT VE SAHİLLER
SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller
Sağlık Genel Müdürlüğü 2017 Yılı Merkezî Yönetim Bütçesi
2) Türkiye Hudut ve Sahiller
Sağlık Genel Müdürlüğü 2015 Yılı Merkezî Yönetim Kesin Hesabı

C) TÜRKİYE İLAÇ VE TIBBİ
CİHAZ KURUMU (Devam)
1) Türkiye İlaç ve Tıbbi Cihaz
Kurumu 2017 Yılı Merkezî Yönetim Bütçesi
2) Türkiye İlaç ve Tıbbi Cihaz
Kurumu 2015 Yılı Merkezî Yönetim Kesin Hesabı

Ç) TÜRKİYE KAMU HASTANELERİ
KURUMU (Devam)
1) Türkiye Kamu Hastaneleri
Kurumu 2017 Yılı Merkezî Yönetim Bütçesi
2) Türkiye Kamu Hastaneleri
Kurumu 2015 Yılı Merkezî Yönetim Kesin Hesabı

D) TÜRKİYE HALK SAĞLIĞI
KURUMU (Devam)
1) Türkiye Halk Sağlığı Kurumu
2017 Yılı Merkezî Yönetim Bütçesi
2) Türkiye Halk Sağlığı Kurumu
2015 Yılı Merkezî Yönetim Kesin Hesabı

E) TÜRKİYE SAĞLIK
ENSTİTÜLERİ BAŞKANLIĞI (Devam)
1) Türkiye Sağlık Enstitüleri
Başkanlığı 2017 Yılı Merkezî Yönetim Bütçesi

F) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve Teknoloji
Bakanlığı 2017 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2015 Yılı Merkezî yönetim Kesin Hesabı

G) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2017 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2015 Yılı Merkezî
Yönetim Kesin Hesabı

Ğ) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2017 Yılı Merkezî Yönetim Bütçesi
2) Türk Standartları Enstitüsü
2015 Yılı Merkezî Yönetim Kesin Hesabı

H) TÜRK PATENT ENSTİTÜSÜ (Devam)
1) Türk Patent Enstitüsü 2017
Yılı Merkezî Yönetim Bütçesi
2) Türk Patent Enstitüsü 2015
Yılı Merkezî Yönetim Kesin Hesabı

I) TÜRKİYE BİLİMSEL VE
TEKNOLOJİK ARAŞTIRMA KURUMU (Devam) 
1) Türkiye Bilimsel ve
Teknolojik Araştırma Kurumu 2017 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2015 Yılı Merkezî Yönetim Kesin Hesabı

İ) TÜRKİYE BİLİMLER
AKADEMİSİ (Devam)

1) Türkiye Bilimler Akademisi
2017 Yılı Merkezî Yönetim Bütçesi
2) Türkiye Bilimler Akademisi
2015 Yılı Merkezî Yönetim Kesin Hesabı

J) AVRUPA BİRLİĞİ BAKANLIĞI (Devam)
1) Avrupa Birliği Bakanlığı
2017 Yılı Merkezî Yönetim Bütçesi
2) Avrupa Birliği Bakanlığı
2015 Yılı Merkezî Yönetim Kesin Hesabı

K) TÜRK AKREDİTASYON KURUMU (Devam)
1) Türk Akreditasyon Kurumu
2017 Yılı Merkezî Yönetim Bütçesi
2) Türk Akreditasyon Kurumu
2015 Yılı Merkezî Yönetim Kesin Hesabı
BAŞKAN
– Komisyon? Yerinde. 
Hükûmet?
Yerinde. 
Halkların
Demokratik Partisi Grubunun konuşmalarına devam ediyoruz. 
Şimdi,
grup adına dördüncü konuşmacı, Batman Milletvekili Mehmet Ali Aslan. 
Buyurunuz
Sayın Aslan. (HDP sıralarından alkışlar)
Nihayet
sizi çıkarabildik kürsüye. 
HDP
GRUBU ADINA MEHMET ALİ ASLAN (Batman) – Evet, aslında komşu olmasalar
söyleyeceğim bir şey olacaktı ama neyse bugün Peygamber (ASM)’ın da doğum
günüdür, onun hakkı için, hatırı için sataşmayacağım. 
Sayın
Başkan ve Sayın Genel Kurulu saygıyla selamlıyorum. 
Bilindiği
üzere, Beşiktaş’ta maalesef bir saldırı olmuştur ve insanlarımız hayatını
kaybetmiştir, hepsine Allah’tan rahmet diliyoruz, yaralılara da acil şifalar
diliyoruz. Ahsenitakvim suretinde yaratılan insana, canlıya doğru yapılan her
türlü bütün saldırıları buradan kınıyorum. 
Sayın
Sağlık Bakanımız da burada, unutmadan söyleyeyim. Geçmişte güzel hizmetleri
olmuştur, tebrik ediyorum, kutluyorum ama son bir buçuk yıldır özellikle 7
Hazirandan bu yana doğu illerinde maalesef çok aksaklıklar ve ihmaller
olmuştur. Batman’da 250 yataklı bir hastane yapılacağına dair basından haberler
okuduk, şayet doğruysa 250 yatak yetmeyecektir çünkü Batman’ın 600 bine yakın
bir nüfusu vardır ve büyükşehir olmaya adaydır. Çevre il ve ilçelerden de
Batman’a sağlık konusunda başvuranlar oluyor, en az 2.500 yataklı hastaneye
ihtiyaç vardır. Batman’daki sivil toplum kuruluşları ve halk da bu yönde yatak
sayısının artırılmasını talep etmektedir. 
Tabii,
Peygamber (ASM) doğmuştur, 1445’inci yılındayız. İnşallah bu 1445’inci yıl,
sadece İslam âlemine değil, bütün insanlığa ve bütün mahlukat ve mevcudata sulh
ve selamete sebep olur.
Bu
arada, şu anda İsrail’in zalim yönetimi altında zalimane bir şekilde, halkın
reyleriyle seçilmiş, tutuklu, zindanlarda bulunan Filistin Meclis Başkanı Aziz
Duveyk’e, yine aynı şekilde Filistin Milletvekili Mervan Barguti’ye, yine aynı
şekilde Ahmed Sedat’a, yine aynı şekilde Azzam Salhab’a, Riad Raddad’a, kadın
milletvekili Halide Cerrar’a, yine Mısır’da Firavun’u aratmayacak bir zulümle,
hukuksuzlukla içeride bulunan Mısır Parlamento Başkanı Doktor Muhammed Saad
el-Katatni’ye, Muhammed Beltaci’ye, Essam el-Erian’a ve Osama Yassin’e buradan
selamlarımızı gönderip, Mevlit Kandillerini kutladığımız gibi, 12 Eylülü ve 28
Şubatı aratmayan zulümlerle, baskılarla, hukuksuzluklarla şu anda içeride
bulunan Eş Genel Başkanımız Sayın Selahattin Demirtaş’a, Eş Başkanımız Sayın
Figen Yüksekdağ’a, Grup Başkan Vekilimiz Sayın İdris Baluken’e, Sayın Vekilimiz
Abdullah Zeydan’a, Sayın Vekilimiz Selma Irmak’a, Sayın Vekilimiz Ferhat
Encu’ye, zorla evimizden alınan Sayın Vekilimiz Leyla Birlik’e, Sayın Vekilimiz
Nursel Aydoğan’a, Sayın Vekilimiz Nihat Akdoğan’a ve Sayın Vekilimiz Gülser
Yıldırım’a da buradan selamlarımızı gönderip, Peygamber (ASM)’ın vilâdetini
kutluyoruz. “…”(x)
Az
önce AK PARTİ’den bir hatip güzel bir ifadede bulundu. Ben kendisine
katılıyorum, kendisini de kutluyorum. Sayın Cemil Yaman “En kıymetli ilim
kitabı olan Kur'an-ı Kerim'in izinde bilimsel çalışmalara her türlü destek ve
hız vererek ecdadımızın bıraktığı yerden Kur'an’ı sahiplenelim ve Kur'an’ın
öngördüğü bir şekilde çalışmalara girelim.” diye bir paragraf sarf etti. Biz de
bunu istiyoruz ve bugün, burada, Türkiye’de oluk oluk kan akarken aslında
bütçeyle ilgili konuşmayı da ben gerçekten çok manasız ve gereksiz buluyorum
yoksa bütçeyle ilgili hazırlığı yapmıştım ama insan hayatının üzerinde hiçbir
değer kabul etmediğimizden ve her yıl bütçe görüşmeleri mümkün olduğundan ama
giden insanların geri gelmesinin mümkün olmadığından bu kanı durduracak
çalışmalara girmeliyiz. 
Her
yıl yaklaşık iki hafta, on beş gün bütçe görüşmelerini görüşüyoruz ama her yıl
maalesef bir günümüzde, bir haftamızda “Bu akan kanı nasıl durdururuz”un
hesabına, çalışmalarına maalesef girmiyoruz ve üzülerek söylüyorum ki on yedi
aydır yaklaşık 5 bin insanımızı kaybettik. Bu, günde 10 insana tekabül
etmektedir yani yazıktır, günahtır. Evet, rahmet okuyabiliriz ama burası
gerçekten kınama yeri değil. Kınama, bir âcizliğin ifadesidir. Neden? Çünkü
bize burada bu kanı durdurma yetkisi vermiş toplum. Bu Parlamento toplumun
yüzde 100’ünü temsil etmektedir. Dolayısıyla bizim sözel duaya değil fiilî
duaya ihtiyacımız vardır. Biz eğer irademiz doğrultusunda hareket edersek bu
akan kanı durdurabiliriz. 
Peygamber’in
doğum günü diyoruz. Mehmet Akif’in güzel bir sözü var, diyor ki: “Kur’an-ı
Kerim ayetleri sadece ölülere okumak için ya da ezberlemek için değildir,
inmemiştir.” Bakın, Peygamber’le ilgili ayetlerde ne deniyor, Ahzab suresi 21: 
(Hatip
tarafından Ahzab suresinin 21’inci ayetinin okunması)
MEHMET
ALİ ASLAN (Devamla) – “Allah’ın Resulü’nde sizin için güzel, ibretlik örnekler
vardır.” Ve bakınız Allah’ın Resulü ne buyurmuş: “İnsanlar arasında en çok sevmediğim
kimse barışa yanaşmayan inatçı hasımdır.” Hadisi Buharî nakletmiş, Ahkaf 34’te
geçiyor. “Kıyamet günü insanların Allah’a en sevgili ve mekân olarak en yakın
olanı adil yöneticidir. Allah’a en menfur ve en uzak olanı da zalim sultandır.”
diye buyurmuş, yine Tirmizî bunu nakletmiş. Bir hadisişerifte de “İnsanların
arasını bulmak için hayırlı haber getiren kimse yalancı sayılmaz.” demiş. Yani
yalana orada bir cevaz vardır. Oysaki Peygamber (ASV)’ın en sevmediği davranış,
söylem yalandır. Ama sırf insanlar arasında barış tesis edilecekse ona da
dinimiz, Peygamberimiz cevaz vermektedir. 
Ama
maalesef, bu son bir buçuk yıldır, hele hele bu son iki gündür etkili ve
yetkili bazı kişiler ve edepli olması gerekirken edipler, gazeteciler edepsizce
HDP’yi hedef göstermektedirler. Ya, Allah’tan korkun, ilk kınayan ve dört
partiye ilk çağrı yapan Sırrı Süreyya Önder Vekilimizdi. Ve hepimiz kınadığımız
hâlde esas sorunu bırakıp hedef göstermek bir algı operasyonudur, bir zulümdür.
Enfal 73’üncü ayet “Eğer siz aranızda dost olmazsanız, yeryüzünde kargaşa,
fitne ve büyük bozgun çıkar.” diyor. Ya, bu ayetler ölülere okumamız için
inmemiş ki, bize inmiş. Biz bunları uygularsak, emin olunuz ki, hiçbir problem
kalmayacaktır ve bu akan kanı durdurmamız gerekiyor. 550 vekilin bu anlamda
sorumluluğu vardır, her yerde biz barışı haykırmaya devam edeceğiz; her ne
kadar, maalesef, bazı hatipler barış söylemlerimizi, barış girişim ve
istemlerimizi farklı yorumlamışlarsa da, maske olarak yorumlamışlarsa da
ayetikerimede diyor: “Ves sulhu hayrun”, “Barış daha hayırlıdır.” O hatipleri
de o ayetin muhatabiyetine sevk ediyoruz ve inanın, Bediüzzaman’ın İttihat
Terakkiye söylediği bir şey var, “Bu hâl muhal, ya yeni hâl ya izmihlal.”
diyor. Bu gidiş izmihlale götürüyor. Gelin, hep beraber, insanımıza, ülkemize,
toprağımıza, gençlerimize, çocuklarımıza sahip çıkalım.
Teşekkür
ediyorum. (HDP sıralarından alkışlar)
BAŞKAN
– Teşekkür ederim Sayın Aslan. 
Halkların
Demokratik Partisi Grubu adına beşinci konuşmacı Filiz Kerestecioğlu, İstanbul
Milletvekili. 
Buyurunuz
Sayın Kerestecioğlu. (HDP sıralarından alkışlar)
HDP
GRUBU ADINA FİLİZ KERESTECİOĞLU DEMİR (İstanbul) – Sayın Başkan, değerli
milletvekilleri; Avrupa Birliği Bakanlığı bütçesi üzerine söz almış
bulunuyorum. 
Avrupa
Birliğiyle müzakereler çerçevesinde şimdiye kadar 16 fasıl açıldı; yargı ve
temel haklar, adalet, dış politika gibi önemli ve köklü reformları gerektiren
fasıllar ise açılmadı ve bu konuda bir ilerleme de kaydedilmedi. 
2005’ten
beri sürdürülen müzakere sürecinde, henüz, elimizde, tamamlanmış, somut,
herhangi bir fasıl bulunmuyor. Son yılların en eleştirel AB ilerleme raporu ise
9 Kasımda yayınlandı. Raporda bazı önemli maddeler şöyle: 
“Suçun
bireyselliği ancak güçler ayrılığı, yargının tam bağımsızlığı ve avukata etkili
erişim hakkı dâhil olmak üzere her bireyin adil yargılanma hakkına tam olarak
saygı gösterilmesiyle sağlanır. Mayıs ayında çok sayıda milletvekilinin
dokunulmazlığının kaldırılması ve kasım ayında eş başkanlar da dâhil birçok HDP
milletvekilinin gözaltına alınması ve tutuklanması derin bir endişe
yaratmaktadır. Birçok seçilmiş temsilci ve belediye yöneticileri görevlerinden
alınmış veya terörle ilgili suçlamalarla tutuklanmıştır. Bunların bir kısmı
OHAL kararnameleri temelinde gerçekleşmiştir. 
Kürt
sorunu için tek çözüm yolu siyasi bir süreçtir. Yeniden uzlaşı ve yapılanma
devlet için dikkate alınması gereken ana konulardır. Sivil toplum etkili olmak
için çaba içerisindedir fakat sivil toplum kuruluşları yasa ve politika oluşum
süreçlerine ender olarak dâhil olmakta ve baskı görmektedir. 
Özellikle
bağımsız yargı konusunda son yıllarda gerileme vardır. Yüksek mahkemelerin yapı
ve üyeliklerinde yapılan geniş çaplı değişiklikler Avrupa standartlarıyla
uyumsuzdur. 
15
Temmuz darbe girişimi sonrasında yargıç ve savcıların beşte 1’i görevden
alınmış ve mal varlıklarına el konulmuştur. Yargı erki, görevini bağımsız ve
tarafsız bir şekilde yapabilmeli, yürütme ve yasama erkleri güçler ayrılığına
tam saygı duymalıdır. 
OHAL
çerçevesinde bazı suçlamalarda gözaltı süresi 30 güne çıkarılmıştır. Bu durum
Avrupa İnsan Hakları Mahkemesi içtihadıyla uyumsuzdur.” Evet, raporun önemli
başlıkları böyle…
Avrupa
Konseyi İnsan Hakları Komiseri Muiznieks de 2 Aralıkta sokağa çıkma yasakları
ve Kürt illerine yönelik operasyonlara ilişkin yeni bir memorandum yayınladı.
Memorandumda bölgede güvenlik güçlerinin işlediği çok sayıda insan hakkı ihlali
iddiasının son derece ciddi ve tutarlı olduğuna ve hem güvenlik güçleri
tarafından işlenen geçmiş insan hakları ihlali kalıplarının devam ettiğine hem
de geçmişte görülen cezasızlık durumunun bugün de sürdüğüne dikkat çekti.
Türkiye’de sokağa çıkma yasağının kesintisiz, yirmi dört saat uygulandığını
hatırlatan İnsan Hakları Komiseri, bunun eşi benzeri olmayan bir uygulama
olduğunu belirtti. 
Şimdi,
değerli milletvekilleri, Avrupa Birliği her aday ülkeden farklı bir kriter
beklemiyor, tüm aday ülkelerden Kopenhag Kriterlerini yerine getirmesini
bekliyor. Buna göre ise, siyasi kriterler olarak demokrasiyi, hukuk devletini,
insan haklarını güvence altına alan, azınlıklara saygı gösteren istikrarlı
kurumlar aday ülkede mevcut olmalı. Ekonomik olarak ise, ekonomik kriterler
olarak ise, aday ülke işleyen bir pazar ekonomisine sahip olmalı, AB içindeki
rekabete ve piyasa güçlerine karşı koyma kapasitesini bünyesinde bulundurmalı.
Oysa, bugün baktığımızda, tüm ülkemizi, tüm yurttaşlarımızı, hepimizi
ilgilendiren bir anayasa teklifi dahi siyasi partiler ve halktan
kaçırılarak, kapalı kapılar ardında getirildi. Örneğin, Avrupa Konseyinde en
ufak bir sözleşme dahi aylarca tartışılarak müzakere ediliyor, bunu Avrupa’da
komisyonlarda yer alan milletvekillerinin hepsi gayet iyi biliyorlar. Dün
önümüze getirilen, hatta getirilmeyen, bu Parlamentonun üyelerinin de sosyal
medyadan öğrendiği anayasa teklifi tamamen bir saltanat, monarşi metnidir. AB
kriterleri, Kopenhag Kriterleri bir yana, Türkiye'nin asgari parlamenter
demokrasisine dahi uymamaktadır. Ve daha dün henüz onlarca yurttaşımızı
yitirdiğimiz saldırının ardından ülkenin yandaş gazeteleri hangi manşetlerle
çıktı biliyor musunuz? “Başkanlık hayırlı olsun.” diyerek. Aslında bugün
partimize, Halkların Demokratik Partisine yapılan operasyonların siyasi nedeni
de budur: Başkanlık sistemine ve bu tek adam anayasasına muhalefeti engellemek,
bizlerin sesini kısmak; siyasi neden tamamen budur. “Ey Avrupa!” demek için
öncelikle ülkemizde demokrasi kurallarını işletmemiz gerekiyor. Avrupa’yı tabii
ki eleştirebilirsiniz, çifte standartlar uyguladığını söyleyebilirsiniz.
Örneğin, mülteci politikası nedeniyle eleştirebilir, bu politika nedeniyle
Cizre’nin, Sur’un yıkımını görmezden geldiğini de pekâlâ söyleyebilirsiniz
ancak kendi halklarına uyguladığı demokratik kurallar açısından Avrupa’yı
eleştirmek pek de Türkiye'deki iktidarın harcı olmasa gerek. Eş Başkanımız Selahattin
Demirtaş’ın Avrupa Konseyi Genel Sekreteri Jagland ve İnsan Hakları Komiseri
Muiznieks’e yazdığı mektupları değerlendirmeye cüret edebilecek bir cezaevi
disiplin kuruluyla yönetiliyorsa bu ülke, hangi ifade özgürlüğünden, hangi AB
kriterlerini yerine getirmekten söz edebilirsiniz? 
Daha
dört gün önce Kuzey Avrupa ülkelerinden milletvekilleriyle birlikte eş
başkanımızı ziyaret amacıyla Edirne’ye gittik ve ziyaretimiz engellendi.
Danimarka, Finlandiya, İsveç ve Norveç’ten gelen o insanlar cezaevi önünde açıklama
yaptılar, dediler ki: “Parlamenterlerin yeri Parlamentodur. Hepsinin
özgürlüklerine kavuşması için elimizden geleni yapacağız.” Bu vekiller “Biz
onların görüşlerini alkışlıyoruz, HDP’yi çok beğeniyoruz.” demediler; sadece ve
sadece demokrasiyi ve olması gerekeni ifade ettiler, bunu savundular. 
Evet,
buradan Parlamentodaki bütün parti milletvekillerine seslenmek istiyorum: O
insanların demokrasi için katettikleri onca yolun bir adımını dahi atamaz mıydı
bu Parlamentodaki vekiller? Onların taşıdıkları endişenin bir nebzesini
taşıyamaz mıydınız? Ortada korkunç bir demokrasi ayıbı varken hangi AB
kriterlerini yerine getirmekten söz edebilirsiniz? 
Evet,
bütün bedeller eşitlik, özgürlük ve adalet için ödeniyor bu ülkede. Nazımların,
Orhan Kemallerin, Cigerxunlerin, Suat Dervişlerin soyundan geliyoruz. Bu ülkede
muhalif olan, düşüncesini ifade eden herkes, yazarıyla, çizeriyle, vekiliyle
hep bedeller ödedi. 
Fransa’nın
Cezayir’i işgal altında tuttuğu yıllarda Sartre Paris’in sokaklarında bildiri
dağıtıyordu ve Cumhurbaşkanı De Gaulle’e kendisiyle tamamen görüşleri zıt olan
Sartre’ın kulağını çekmesini söylediler. De Gaulle ise “Sartre’a dokundurtmam
çünkü Sartre Fransa’nın ta kendisidir.” dedi. Bugün bizler neredeyse adını
ananın bile ihbar edildiği Cumhurbaşkanına hakaretten binlerce davanın
görüldüğü bir ülkede yaşıyoruz. Fransa Sartre’ı, Simone de Beauvoir’ı
hapsetmedi ama biz Yaşar Kemal’i, Nazım’ı, Aslı Erdoğan’ı, Ahmet Altan’ı
hapsettik. Sabahattin Ali gibi olağanüstü bir yazarı öldürttü bu ülkenin derinleri
ve artık bunlar olmasın istiyoruz, biraz izan, biraz geçmişten ders çıkarma
diyoruz. Yoksa ki bunlar özgür olduğunda merak etmeyin, hep birlikte deriz ki:
“Ey Avrupa, ben özgür bir ülkeyim; benim demokrasim senin demokrasini yener,
hiç merak etme.” 
Ben,
Sabahattin Ali gibi, her dönem hapishanelerde bedel ödemiş olan herkes için ve
özellikle eş başkanlarımız, 10 vekilimiz ve belediye başkanlarımız için onun
sözleriyle seslenmek istiyorum: 
“Başın
öne eğilmesin,
Aldırma
gönül aldırma.
Ağladığın
duyulmasın,
Aldırma
gönül aldırma.
Görmesen
bile denizi, 
Yukarıya
çevir yüzü, 
Deniz
dibidir gökyüzü, 
Aldırma
gönül aldırma.
Dertlerin
kalkınca şaha, 
Bir
sitem yolla Allah'a, 
Görecek
günler var daha, 
Aldırma
gönül aldırma.”
Bu
ülkenin bütün yurttaşları, hepimizin göreceği daha çok güzel günler var, asla
umudunuzu yitirmeyin. Hepinizi sevgiyle, saygıyla selamlıyorum. (HDP
sıralarından alkışlar) 
BAŞKAN
– Teşekkür ederim Sayın Kerestecioğlu.
Sabahattin
Ali, Sinop Cezaevinde yazdı sanıyorum o şiiri. 
FİLİZ
KERESTECİOĞLU DEMİR (İstanbul) – Evet, Mahpushane şiiri, Mahpushane Türküsü.
BAŞKAN
– Evet, şimdi konuşma sırası Diyarbakır Milletvekili Feleknas Uca’da. 
Buyurunuz
Sayın Uca. (HDP sıralarından alkışlar)
HDP
GRUBU ADINA FELEKNAS UCA (Diyarbakır) – Sayın Başkan, değerli milletvekilleri;
Avrupa Birliği Bakanlığı bütçesi üzerinde partim adına söz almış bulunmaktayım.
Hepinizi saygıyla selamlıyorum.
İstanbul’daki
saldırıda yakınlarını kaybedenlere başsağlığı, yaralılara da acil şifalar
diliyorum. 
Sözlerime
başlamadan önce, Yeni Şafak gazetesinin birkaç gün önce "Avrupa'ya
kaçtı." şeklinde hakkımda yaptığı yalan habere buradan cevap vermek
istiyorum. Benim bir yere kaçtığım yok, buradayım. Ben, 7 Haziran seçimlerinde,
umudu büyütmek için, umuda bir damla su olabilmek için Avrupa'dan geldim. Benim
ve diğer milletvekili arkadaşlarımın kimseye veremeyecek hesabı olmadığını da
belirtmek istiyorum.
Değerli
arkadaşlar, Türkiye ile Avrupa Birliği arasında 3 Ekim 2005’te müzakereler
başlamış, tüm aday ülkelerden olduğu gibi Türkiye'den de Kopenhag Kriterlerinin
karşılanması istenmiştir. Buna göre, demokrasiyi, hukuk devletini ve insan
haklarını güvence altına alan, azınlıklara saygı gösteren istikrarlı kurumlar
aday ülkede mevcut olmalıdır. Bu amaçla, Türkiye'nin tam üye olabilmesi için on
yıl boyunca Avrupa Parlamentosunda çaba harcadım. Hâlâ da arzum ve temennim bu
yöndedir. Ancak, maalesef, yargı, temel haklar, adalet ve dış politika gibi
önemli ve köklü reformları gerektiren fasıllarda bir ilerleme de
kaydedilmemiştir. 2005'ten beri sürdürülen müzakere sürecinde elimizde
tamamlanmış somut herhangi bir fasıl yoktur. 
Özellikle
OHAL süreciyle birlikte tam üyelik müzakereleri bugün tıkanma noktasına
gelmiştir. Avrupa Parlamentosunda gerçekleştirilen, Avrupa Birliği ile Türkiye
arasında süren üyelik müzakerelerinin geçici olarak dondurulmasına ilişkin
karar 37 oya karşı 479 oyla kabul edilmiştir.
Değerli
milletvekilleri, Cumhurbaşkanı Sayın Erdoğan 2005'te Avrupa Birliği tam üyelik
müzakereleri için Avrupa Parlamentosundaki tarihî oylamada “evet” oylarına atıf
yaparak "Avrupa Parlamentosunda, bugünlere kadar Türkiye'nin lehinde acaba
10 tane ‘evet’ oyu çıkar mıydı? Şimdi, Türkiye'nin lehine, oradan, 400'ü aşkın
‘evet’ oyu çıkıyor." demesi üzerinden on iki yıl geçtikten sonra bugün tam
tersi bir durum söz konusudur. O gün Erdoğan Türkiye’nin lehine 400'ün üzerinde
"evet" oyuna büyük bir öz güvenle sahip çıkarken, bugün
"İsterlerse tamamı ‘hayır’ desin, ne yazar? Biz de kapıları açarız.”
tehdidiyle on iki yılda nasıl bir dönüşüm yaşadığını gözler önüne sermektedir. 
Söz
konusu oylamadan hemen önce, 9 Kasımda Avrupa Komisyonunun Türkiye’yle ilgili
sert eleştiriler içeren ilerleme raporu açıklanmıştı. Avrupa Parlamentosu
Türkiye Raportöründen Türkiye ile Avrupa Birliği üyelik görüşmelerinin hemen
dondurulması açıklaması gelmişti. Raporda, yargı bağımsızlığı, ifade özgürlüğü
ve diğer temel demokratik standartlar konusunda geriye gidiş olduğu ifade
edilmiştir. 15 Temmuz darbe girişimi sonrasında yapılan görevden alma ve
tutuklamalara, işkence ve kötü muameleye vurgu yapılan raporda sokağa çıkma
yasakları boyunca uygulanan hukuksuzluklara dikkat çekilmiş, Kürt sorununun
çözümü için tek yolun siyasi müzakereler olduğu belirtilmiş, özellikle bağımsız
yargı ve ifade özgürlüğü konusunda gerileme olduğu ifade edilmiştir.
Sayın
Başkan, değerli milletvekilleri; şunu açık bir şekilde belirtmek gerekir ki bu
karar Türkiye halklarına karşı değil, söz konusu antidemokratik uygulamalara
karşıdır. AKP Hükûmetinin özellikle 15 Temmuz darbe girişimi sonrasında
"terörle mücadele" adı altında muhalif toplumsal kesimler üzerinde
uyguladığı baskı ve saldırılar, ilan edilen OHAL, Avrupa Birliğiyle ilişkileri
kopma noktasına getiren temel sebeptir. Yüz binlerce insanın mağdur edildiği,
yüzlerce medya organı ve sivil toplum derneklerinin kapatıldığı bir ülke,
Avrupa Birliği ilkelerinden her geçen gün daha da uzaklaşmaktadır. 
Hükûmet,
hep Fransa’daki OHAL’i örnek veriyor. Bakın, Fransa’daki OHAL ile buradaki
OHAL'in alakası yok. Fransa'da “OHAL kanun hükmünde kararnamesi” diye bir kurum
yoktur, tam tersine, OHAL süresince Parlamentonun yetkileri artırılmıştır.
Fransa’da tek bir gazete kapatılmamıştır, tek bir kurum kapatılmamıştır, tek
bir kişi görevinden atılmamıştır. Fransa'da kanun hükmünde kararname çıkarılmamıştır.
Kanun hükmünde kararnamelerle keyfî bir şekilde bir ülkenin yönetilmesi
tamamıyla bu topraklara özgüdür.
Değerli
milletvekilleri, Venedik Komisyonunun 14 Ekim 2016 tarihinde Türkiye'de
dokunulmazlıkların kaldırılmasına ilişkin yayınladığı raporda da belirtildiği
gibi, dokunulmazlıkların kaldırılması hem Anayasa'ya hem de Avrupa hukuk
normlarına aykırıdır. Bu hukuksuz ve gayrimeşru süreç sonucunda 59
milletvekilimizden 55'inin dokunulmazlıkları kaldırılmıştır.
4
Kasım tarihinde partimize yönelik saldırlar zirve yapmış, şu an cezaevinde eş
başkanlarımız dâhil olmak üzere 10 milletvekilimiz rehin alınmıştır. 2014
belediye seçimlerinden bu yana 28 kadın belediye eş başkanı tutuklanmış, 72
belediye eş başkanlarından çoğu kadın eş başkanlar görevden alınmıştır.
Belediye eş başkanlarının tutuklanması ve kayyumların atanması en çok kadın
kazanımlarını hedef almıştır. Bu uygulamalar kadınların onlarca yıldır mücadele
ederek inşa ettiği toplumsal cinsiyet eşitliğine vurulan bir darbedir.
AKP
Hükûmetinin ülke içinde izlediği hukuk dışı, baskıcı, otoriter uygulamaları,
bölgesel ve uluslararası düzeydeki çatışmacı politikaları, Türkiye'yi Batı ve
Avrupa Birliği nezdinde güvenilir bir müttefik olmaktan tamamen
uzaklaştırmıştır. Suriyeli mülteciler krizine ve Kürt meselesine yaklaşımı
başta olmak üzere bölgesel nitelikli acil ve temel sorunlara karşı şantajcı
politikalar izlemekte ısrar eden Hükûmet, Batı dünyasına karşı Rusya, Avrupa
Birliğine karşı da Şanghay Beşlisiyle ilişki geliştirme şantajıyla uluslararası
kamuoyunu esir almak istemektedir. Suriye ve Irak'ta gelişen cihatçı terörizme
karşı yaklaşımı da bu pazarlıkçı politikanın ekseninde gelişmektedir. 
AKP
Hükûmeti bu bakımdan Avrupa Birliğine adeta "Ne yaparsam ona göz
yumacaksınız." demektedir. Hükûmet bu gücü de ülkemizde barınan
mültecilerden ve Avrupa Birliğiyle yapılan geri kabul anlaşmasından almaktadır.
İnsan hayatını ve özgürlüğü bir koz ve şantaj gerekçesi olarak kullanmanın ne
siyaseten ne de ahlaken savunulur bir tarafı vardır. Cumhuriyet tarihi boyunca
yüzünü Avrupa'ya dönmüş, ekonomik, sosyal ve siyasal açıdan Avrupa'ya
hâlihazırda entegre olmuş olan Türkiye'nin yürüteceği siyaset bu anlamıyla
Avrupa Birliği normlarını ve değerlerini esas alır nitelikte olmalıdır. Bu
kapsamda, Avrupa Birliğiyle müzakerelerde demokratik reform sürecine hızla
başlanmalıdır. Bunun için de Kürt sorununun barışçıl ve siyasi yöntemlerle
çözümü hedeflenerek müzakere sürecine dönülmeli. Bütünüyle otoriter nitelikteki
OHAL kaldırılıp kanun hükmünde kararnamelerle yönetime son verilmelidir. Başta
neredeyse tüm Avrupa kurumları açısından büyük eleştiri konusu olan Terörle
Mücadele Yasası olmak üzere antidemokratik yasalar değiştirilmelidir. AKP
komisyonu gibi işleyen yargı mekanizmaları bağımsız ve adil kılınmalıdır. Yerel
yönetimlerden gasbedilen haklar bir an önce geri verilmelidir. Cezaevlerinde
rehin tutulan tüm siyasetçi ve yerel seçilmişler serbest bırakılmalıdır. Avrupa
Birliğine tam üyelik süreci taktiksel siyasetle değil, stratejik bir ittifak
anlayışıyla yürütülmelidir. Birlik ülkeleriyle tarihsel olarak süregelen
ilişkiler de göz önüne alınarak, katılım müzakereleri demokratik reformlar ve
karşılıklı diyalog esas alınarak devam ettirilmelidir. 
Buradan
Sayın Bakana sormak istiyorum: 16 Aralık 1999'da “Avrupa Birliğinin yolu
Diyarbakır'dan geçer." diyen Mesut Yılmaz'ın sözleri sağlıklı bir sürecin
başlangıcıydı.
(Mikrofon otomatik cihaz tarafından kapatıldı) 
FELEKNAS
UCA (Devamla) - Bir dakika verirseniz bitireceğim.
BAŞKAN
– Buyurunuz, mikrofonunuzu açıyorum. 
FELEKNAS
UCA (Devamla) - Şimdi de böylesi bir sürecin yeniden başlamaması için engel
nedir? Bu konuda ne düşünüyorsunuz? O sürekli bahsettiğiniz muasır medeniyetler
seviyesine Şanghay İşbirliği Örgütüyle mi, yoksa Avrupa Birliğiyle mi
ulaşacağız?
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Uca.
Halkların
Demokratik Partisi Grubu adına son konuşmacı Meral Danış Beştaş, Adana
Milletvekili…
ÇAĞLAR
DEMİREL (Diyarbakır) – Sayın Başkan, geçmeden önce, benim 60’a göre bir söz talebim
olacaktı. 
BAŞKAN
– Bir saniye Sayın Beştaş.
Buyurunuz
Sayın Demirel, açıyorum mikrofonunuzu.
V.- AÇIKLAMALAR (Devam)
16.- Diyarbakır Milletvekili Çağlar Demirel’in, kalp
spazmı geçiren HDP Eş Başkanı Selahattin Demirtaş’ın sağlık durumuyla ilgili cezaevinden
verilen bilgilerin yetersiz ve sağlıksız olduğuna ve tutuklu HDP
milletvekillerinin durumlarının hukuk dışı bir uygulama olduğuna ilişkin
açıklaması
ÇAĞLAR
DEMİREL (Diyarbakır) – Teşekkür ediyorum Sayın Başkan. 
Sayın
Başkan, bir noktaya dikkat çekmek istiyorum, basında yer aldığı için özellikle
vurgulamak istiyorum. Biliyorsunuz, eş başkanlarımız, grup başkan vekilimiz ve
toplam 10 milletvekili arkadaşımız şu anda cezaevinde rehin tutuluyor. Şimdi,
basında da bugün ifade edildiği gibi -biz daha önce Adalet Bakanlığına da bu
konuda bilgi aktardık- Sayın Eş Başkanımız Selahattin Demirtaş 3 Aralık
tarihinde bir kalp spazmı geçirdi ve biliyorsunuz ki tek kişilik bir hücrede
tecrit altında tutulan Sayın Demirtaş’ın gece yarısı saat iki sularında göğsünde
ağrı… Daha önce de böyle bir durum gerçekleşmişti, buna ilişkin raporları da
var. Böyle bir öyküsü daha önce de vardı. Gece saat iki civarında göğüs
ağrısıyla uyanan ve uzun bir süre -kırk dakikaya yakın- bu ağrıyı gören eş
genel başkanımızın o sürede hem tek başına, yalnız, tek kişi olması itibarıyla
hem de o anki o ağrıdan kaynaklı herhangi birini çağırma durumu ya da işte, bir
müdahale durumu gerçekleşmiyor. Daha sonraki süreçte, sağlıkla ilgili bir revir
talebi oluyor. Ama -sağlıkçı arkadaşlarımız var, Sağlık Bakanımız da burada,
ben de bir sağlıkçıyım, doktor arkadaşlarımız da var- bu tür öykülerde ilk
başta bir EKG çekilmesi ve ilk başta tıbbi bir müdahalenin yapılması gerekiyor
ki o anda yaşadığının ne olduğunun bilinmesi gerekiyor. Oysa, daha sonraki gün
revire gittiğinde sadece kan örnekleri alınıyor ve kan örnekleri üzerinden
tahliller yapılıyor, bazı tahlillerinde değerlerin yüksek olduğu biliniyor. 
Şu
anda benim ifade etmek istediğim iki nokta var…
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum, tamamlayınız Sayın Demirel.
ÇAĞLAR
DEMİREL (Diyarbakır) – Teşekkür ediyorum Sayın Başkan.
Bugün
bizim parti sözcümüzün ifade ettiği gibi, birincisi, sayın eş genel
başkanımızın 4 Kasım darbesinden bugüne kadar ve diğer milletvekili
arkadaşlarımız, belediye eş başkanlarımız da olmak üzere herkesin tek başına
bir tecrit altında olduklarını ifade edelim. Bu tür öyküsü olan ve bu tür bir
kalp spazmı geçiren birinin tek başına kalmasının zaten doğru olmadığı ve o
süreçte de yaşanan sıkıntı bir kez daha ifade edilmesi gereken bir durum. 
Çok
önemli bir noktaya dikkat çekmek gerekiyor: Kendisinin talebi olmasına rağmen
birlikte kalması gereken Abdullah Zeydan’la birlikte kalması hâlâ
gerçekleştirilmedi. Bu da ayrı bir durum. Tek başına böyle bir spazm geçiren
birinin herhangi birini çağırma ya da bir sağlık kontrolünden geçme gibi bir
durumu gerçekleşmiyor ve dolayısıyla hem bu hem sağlık durumu hem de tecrit
durumuna dikkat çekmek istedim. Ve o gece biz Adalet Bakanlığına bildirdik ve
cezaevi yetkilileri de bunun doğruluğunu onaylamasına rağmen bugün cezaevinden
gelen bir açıklamayla böyle bir şeyin gerçekleşmediği ifade ediliyor. O yüzden
hem başta birinci derecede sorumluluğu olan Parlamento ve bu Parlamentonun bir
üyesi, yasama organının bir üyesi olan eş genel başkanımız ve
milletvekillerimiz açısından ifade edeyim hem de genel toplumsal anlamda da
kamuoyunu bilgilendirme adına buradan bu konuya dikkat çekmek istiyorum.
Şu
anda tecrit altında olan eş başkanlarımızın sağlık durumuna ilişkin bilgilerin
de cezaevinden yetersiz ve sağlıksız olduğunu ifade ediyorum. Dün yine aradık,
bu konuyla ilgili görüşmek istediğimizde telefonlarımıza ne yazık ki cevap
verilmedi Bakanlık düzeyinde ve geri dönüş de olmadı. O yüzden, ben bunu hem Genel
Kurula hem tüm Türkiye kamuoyuna duyurmak istiyorum.
Ve
yaşanan durumun da bir kez daha aciliyetini, şu anda tecrit durumunda olmaları,
sağlık sorunlarından öte, aynı zamanda onların aslında şu anki rehin
durumlarının hukuk dışı bir uygulama olduğunu ve bu hukuk dışı uygulamadan bir
an önce vazgeçilmesi gerektiğini, onların yerlerinin Meclis olduğunu tüm
Türkiye kamuoyuyla bir kez daha paylaşmak istiyorum. 
Teşekkür
ediyorum. 
BAŞKAN
– Teşekkür ederim Sayın Demirel.
III.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Mehmet Akif
Hamzaçebi’nin, Selahattin Demirtaş’a geçmiş olsun dileğinde bulunduğuna ilişkin
konuşması
BAŞKAN
– Sayın Demirtaş’a geçmiş olsun ve şifa dileklerimi iletiyorum. Sayın Sağlık
Bakanı burada, belki o konuda bir değerlendirme yapabilir ama verdiğim ilk
arada ben de bu sağlık sorunuyla ilgileneceğim. 
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (Devam)

A) SAĞLIK BAKANLIĞI (Devam)
1) Sağlık Bakanlığı 2017 Yılı
Merkezî Yönetim Bütçesi
2) Sağlık Bakanlığı 2015 Yılı
Merkezî Yönetim Kesin Hesabı

B) TÜRKİYE HUDUT VE SAHİLLER
SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller
Sağlık Genel Müdürlüğü 2017 Yılı Merkezî Yönetim Bütçesi
2) Türkiye Hudut ve Sahiller
Sağlık Genel Müdürlüğü 2015 Yılı Merkezî Yönetim Kesin Hesabı

C) TÜRKİYE İLAÇ VE TIBBİ
CİHAZ KURUMU (Devam)
1) Türkiye İlaç ve Tıbbi Cihaz
Kurumu 2017 Yılı Merkezî Yönetim Bütçesi
2) Türkiye İlaç ve Tıbbi Cihaz
Kurumu 2015 Yılı Merkezî Yönetim Kesin Hesabı

Ç) TÜRKİYE KAMU HASTANELERİ
KURUMU (Devam)
1) Türkiye Kamu Hastaneleri
Kurumu 2017 Yılı Merkezî Yönetim Bütçesi
2) Türkiye Kamu Hastaneleri
Kurumu 2015 Yılı Merkezî Yönetim Kesin Hesabı

D) TÜRKİYE HALK SAĞLIĞI
KURUMU (Devam)
1) Türkiye Halk Sağlığı Kurumu
2017 Yılı Merkezî Yönetim Bütçesi
2) Türkiye Halk Sağlığı Kurumu
2015 Yılı Merkezî Yönetim Kesin Hesabı

E) TÜRKİYE SAĞLIK
ENSTİTÜLERİ BAŞKANLIĞI (Devam)
1) Türkiye Sağlık Enstitüleri
Başkanlığı 2017 Yılı Merkezî Yönetim Bütçesi

F) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve Teknoloji
Bakanlığı 2017 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2015 Yılı Merkezî yönetim Kesin Hesabı

G) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2017 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2015 Yılı Merkezî
Yönetim Kesin Hesabı

Ğ) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2017 Yılı Merkezî Yönetim Bütçesi
2) Türk Standartları Enstitüsü
2015 Yılı Merkezî Yönetim Kesin Hesabı

H) TÜRK PATENT ENSTİTÜSÜ (Devam)
1) Türk Patent Enstitüsü 2017
Yılı Merkezî Yönetim Bütçesi
2) Türk Patent Enstitüsü 2015
Yılı Merkezî Yönetim Kesin Hesabı

I) TÜRKİYE BİLİMSEL VE
TEKNOLOJİK ARAŞTIRMA KURUMU (Devam) 
1) Türkiye Bilimsel ve
Teknolojik Araştırma Kurumu 2017 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2015 Yılı Merkezî Yönetim Kesin Hesabı

İ) TÜRKİYE BİLİMLER
AKADEMİSİ (Devam)

1) Türkiye Bilimler Akademisi
2017 Yılı Merkezî Yönetim Bütçesi
2) Türkiye Bilimler Akademisi
2015 Yılı Merkezî Yönetim Kesin Hesabı

J) AVRUPA BİRLİĞİ BAKANLIĞI (Devam)
1) Avrupa Birliği Bakanlığı
2017 Yılı Merkezî Yönetim Bütçesi
2) Avrupa Birliği Bakanlığı
2015 Yılı Merkezî Yönetim Kesin Hesabı

K) TÜRK AKREDİTASYON KURUMU (Devam)
1) Türk Akreditasyon Kurumu
2017 Yılı Merkezî Yönetim Bütçesi
2) Türk Akreditasyon Kurumu
2015 Yılı Merkezî Yönetim Kesin Hesabı
BAŞKAN
– Şimdi Halkların Demokratik Partisi Grubu adına Adana Milletvekili Sayın Meral
Danış Beştaş konuşacaktır. 
Buyurunuz
Sayın Danış Beştaş. (HDP sıralarından alkışlar) 
HDP
GRUBU ADINA MERAL DANIŞ BEŞTAŞ (Adana) – Sayın Başkan, değerli milletvekilleri;
ben de hepinizi saygıyla selamlıyorum.
Doğrusu,
güne yine partimize karşı operasyonlarla başladık. Dün gece, daha doğrusu
sabaha karşı saat 05.30’da Adana, Mersin, İstanbul, Antep ve Urfa’da eş zamanlı
operasyonlar yapıldı ve bu operasyonlarda başta il eş başkanları, ilçe eş
başkanları, il yöneticileri, belediye eş başkanları olmak üzere şu ana kadar tespit
ettiğimiz rakamlara göre 290 arkadaşımız gözaltında. Hatta Adana’da o kadar
ileri gittiler ki İl Eş Başkanımız Hüseyin Beyaz ve Seyhan İlçe Eş Başkanımız
Suzan Kılıç bir buçuk aya yakındır ev hapsinde oldukları hâlde gidip evlerinden
tekrar ikinci bir şekilde gözaltına alındılar. Herhâlde yakında cezaevindekiler
de belki yeni bir gözaltı işlemine ayrıca tabi tutulabilir. Bu kadar vahim bir
tabloyla karşı karşıyayız. Peki, nedir bunun arka planı? İntikam, intikam
söylemleri. Bu söylemler aynı zamanda savcılara, emniyetlere birer talimat
niteliğindeydi. İçişleri Bakanı Sayın Süleyman Soylu kendi kişisel Twitter
hesabından söyledi -gerçi burada da söyledi ama- bir iki tanesini okumak
isterim: “Güvenlik güçlerinin birinci öncelikli işi bunu yapanlardan intikam
almaktır karada, havada, denizde, nerede olursa olsun.”
Diğer
“tweet”i: “Kırk yıldır bu ülkeyi terörle uğraştıranlar ve onların
destekçilerine soruyorum: Ne elde ettiniz? Kuracağınızı iddia ettiğiniz ülke
nerede? Geberip gittiğinizde arkanızdan ağlayacak, hayırlı dua edecek kimseniz
var mı? Hayır. Bizden ayırdığınız topraklar nerede? Dağlarda, mağara
kovuklarında hayvan gibi yaşamaktan öteye geçebildiniz mi? Hayır.” Bu, bu
ülkenin İçişleri Bakanı, “tweet”leri attıktan sonra sabah 5.30’ta düğmeye basılıyor
ve 5 ilimizde bütün yönetim kurulu üyeleri gözaltına alınıyor. 
Bunun
diğer bir sebebi: Dün, burada, İstanbul’daki korkunç patlamaya, saldırıya
karşın biz parti bildirimizi okuduk. Bunu buradaki arkadaşların tümü biliyor ve
basında bize yönelik bir linç kampanyası başlatıldı her zaman olduğu gibi. Ne
zaman bomba patlasa HDP hedefe konuyor ve saldırıya maruz bırakılıyor, tek
merkezden yönetiliyor. 
Dün
burada söylemiştim, bir kez daha söyleyeyim: Bizim İstanbul ya da diğer
patlamaları, katliamları hiçbir tereddüt olmadan kınadığımızı bu Meclis de çok
iyi biliyor, Türkiye biliyor mu, emin değilim çünkü açıklamalarımız
televizyonlarda verilmiyor, ciddi bir sansürle karşı karşıyayız.
Dün
biz o bildiriyi imzalamak için gittiğimizde, bizim adımıza Sayın Sırrı Süreyya
Önder 3 partinin zaten bildiriyi yazdığını, bizim önerilerimizin dikkate
alınmayacağını, anlaştıklarını gördü ve bunun üzerine, biz, buradan… Kendi
önerilerimiz dikkate alınmayacaksa o bildiriye imza atmamız söz konusu olamaz.
15 Temmuzda yaptık birlikte, dün de yapabilirdik. Ama dün o bildiride bizim
imzamız olsaydı bugün bu linç kampanyası yapılamazdı. Bizim 290 il ve ilçe
yöneticimiz gözaltına alınamazdı. Bu şekilde bu operasyonlara zemin
hazırlanması için, HDP’nin kriminalize edilmesi için, HDP’nin tümüyle
etkisizleştirilmesi için bizim o bildiride imzamızın olmaması gerekiyordu.
Hazırlık buna yönelikti ve şu anda bu linç kampanyası hâlâ devam ediyor. Ben
Türkiye’deki tüm yurttaşlara söylüyorum: Bu, tümüyle HDP’ye yönelik bir
saldırının parçasıdır. Biz, demokratik siyasi bir parti olarak, burada tıpkı
sizler gibi düşüncelerimizi, barış özlemlerimizi, siyaset yapma hakkını
kullanıyoruz ve bu ülkede gerçekten çatışmalarla, ölümle, bombalarla,
katliamlarla hiçbir sorun çözülmeyecek; tam da bunun yolunu açmaya çalışıyoruz.
Biz, büyük tehlikelere, büyük saldırılara rağmen, bu sözlerimizi, demokrasi,
hak, özgürlük, barış istemlerimizi hep söylüyoruz, bundan sonra da söylemeye
devam edeceğiz. 
Değerli
arkadaşlar, gerçekten öyle bir dönemdeyiz ki, bir de biliyorsunuz Başkanlık
tartışmaları var; aynı gün bombaların patlaması başkanlığa giden yoldaki
tartışmaları da tetikledi. Şimdi, şöyle deniyor: Efendim, HDP… Sanki biz
bombayı attık, sanki biz o saldırıyı yaptık. Böyle bir şey olabilir mi? Biz,
burada, milletvekilleri, il, ilçe örgütlerimiz, her şeyi göze alarak, bu
saldırılara rağmen burada siyaset yapmaya çalışırken ve çözüm sürecinin, barış
sürecinin, konuşmanın, diyaloğun önemini anlatırken birileri ısrarla bizi
çatışma tarafına itmeye çalışıyor. Bu, bilinçli bir politika ama, tabii ki,
bunun sorumlusu iktidardaki partidir başta. 
Şimdi,
nedir? İstanbul’da meydana gelen bombalı saldırıların başat sorumlusu AK
PARTİ’dir. “Bu sorumluluk -öyle sadece şey diye söylemiyorum- iktidardadır, ne
olursa olsun o sorumludur.” şeklinde söylemiyorum, şüphesiz bu da anayasal bir
ilkedir ama şu şekilde söylüyoruz: Bir yandan iktidar partisi şiddet dilini
artırıyor, bir yandan siyaset alanını daraltıyor, partimizin eş genel
başkanları ve bütün kademeleri tutuklanıyor, siyaset alanını daraltıp şiddet
alanını artırmak için bu dili artırıyor -ki 1 Kasımdan önce başlayan ve bugüne
kadar devam eden konsept tam da budur- diğer yandan da yok ederek bu alanı bize
kapatmaya çalışıyor ve diyor ki: “Bu şiddetin sorumlusu sizsiniz.” Böyle bir
şey kabul edilemez. Bu konuda HDP’nin hiçbir sorumluluğu, ne hukuken ne
siyaseten yoktur. Tam da aksine, biz bu bombaların önlenmesi için -ne yapılması
gerektiğini- her fırsatta bir yol bulalım diyoruz, ortak akıl bulalım diyoruz.
Bu ülkede iki buçuk yıl çözüm süreci varken bombalar patlamadı, insanlar ölmedi
diyoruz. Dünya çözdü, FARC çözdü. Türkiye üçüncü gözlemci ülke olarak şu anda
masada oturuyor. Başka ülkelerdeki çatışma çözümlerinde hakem rolü oynayan
Türkiye, kendi çatışma zeminini ortadan kaldırmak için intikam naraları atıyor.
Böyle bir şey kabul edilemez. Polisin görevi, devletin görevi intikam almak
değildir; sorumluları cezalandırmaktır, sorumluları bulmaktır, failleri tespit
etmektir, bunun bir daha yaşanmaması için önlem almaktır. 40 bin polisle bir
huzur operasyonu yapıldığının sabahı bu bombalar patlıyor. Bunu sorma hakkımız
yok mu? Bunu sorma hakkımız var. 
Peki,
bu bombalar patladıktan sonra istifa müessesesi ne durumda? Ya, bir polis bari
istifa etsin ya. Böyle bir şey olabilir mi? Dünden beri bütün herkes diyor ki:
“Uzun süre keşif yapılmış.” Peki, nerede bu devlet? O halk deyimiyle, nerede
güvenlik personeli? İçişleri Bakanı nerede? İçişleri Bakanının görevi intikam
naraları atmak değildir. İntikam, bir hukuk devletinde başvurulacak bir yöntem
değildir. Burada herkesin can güvenliğinden iktidar, devlet ve Parlamento
sorumludur; bu anayasal hükümdür, bunu biz söylemiyoruz ve bunun yerine çıkıp
bizi karşı tarafa itip sanki “Bu ülkenin iktidar partisi biziz, biz önlem
almadık, bu nedenle bunlar oldu.” şeklinde bir psikoloji yaratılmaya
çalışılıyor.
Şimdi,
size küçük bir pasaj okuyacağım, Sayın Cumhurbaşkanı 13 Şubat 2015 tarihinde
şöyle bir konuşma yapmış: “Biz siyasiler ülkemizde işlenen cinayetlerden
sorumluyuz. Tavrımızı ortaya koymak zorundayız çünkü halk bize oylarını
verirken ‘Benim can güvenliğimi, mal güvenliğimi sağlayacaksın.’ diye oy
veriyor.” Evet, biz de bunu söylüyoruz. Halk bize can güvenliğini, bütün
haklarını tesis etmemiz için oy veriyor ve iktidar partisinin sorumluluğu bu
konuda tartışmasızdır, her şeyin dışındadır. 
Bu
sürecin başka bir amacı da başkanlığa giden yolda HDP’yi devre dışı
bırakmaktır, HDP’nin çalışamaz duruma getirilmesidir. İstanbul’un, Adana’nın,
İzmir’in, Ankara’nın, diğer bütün illerin yönetim kurullarının alınmasının tek
sebebi, bir siyasi partinin propaganda, kampanya, kendi anayasal düşüncelerini
bile ifade etmesini engellemektir. Zaten, şimdiden, bu referandum, eğer eş
başkanlarımız ve milletvekillerimiz serbest bırakılmazsa gayrimeşrudur, hukuk
dışıdır, Anayasa’ya aykırıdır. Her bir oy Anayasa’daki nisabı değiştirecek
güçtedir. 329’da kalsa belki bizim milletvekillerimizden biri farklı bir oy
verecek. Şu andan söylüyoruz, bu etkisizleştirme çabalarınız nafiledir. Bununla
HDP bitse Kürt sorunu mu bitecek, emekçilerin sorunu mu bitecek, Alevilerin
sorunu mu bitecek, kadınların sorunu mu bitecek? Hiçbir şey bitmeyecek…
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Devamla) – …bu sorunlar orta yerde duracak ve çözüm bekleyecek diyorum.

Teşekkür
ediyorum. (HDP sıralarından alkışlar) 
BAŞKAN
– Teşekkür ederim Sayın Danış Beştaş. 
MEHMET
MUŞ (İstanbul) – Sayın Başkan…
BAŞKAN
– Sayın Muş…
MEHMET
MUŞ (İstanbul) – Sayın Başkan, hatip konuşmasında, AK PARTİ’nin siyaset alanını
daraltıp şiddet alanını artırdığını iddia ediyor.
BAŞKAN
– Buyurunuz Sayın Muş, 69’uncu maddeye göre iki dakika söz veriyorum. (AK PARTİ
sıralarından alkışlar) 
VI.- SATAŞMALARA İLİŞKİN KONUŞMALAR (Devam)
12.- İstanbul Milletvekili Mehmet Muş’un, Adana
Milletvekili Meral Danış Beştaş’ın 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın yedinci
tur görüşmelerinde HDP Grubu adına yaptığı konuşması sırasında Adalet ve
Kalkınma Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; bizim, Adalet ve
Kalkınma Partisi olarak şimdiye kadar siyasi geleneğimiz Türkiye’de hep ülkeye
güzellikler kazandırmak olmuştur; şiddet, kırmak, dökmek bizim lügatimizde hiç
olmamıştır. 
Bakın,
bugün, aynı buna benzer başka açıklamalar da geldi. “Şu illerde partimize
operasyon yapılıyor. Bu, şiddeti artıracaktır.” Siz kimi tehdit ediyorsunuz,
ülkeyi mi tehdit ediyorsunuz? 
SİBEL
YİĞİTALP (Diyarbakır) – Siz niye operasyon yapıyorsunuz?
FİLİZ
KERESTECİOĞLU DEMİR (İstanbul) – Böyle bir şeyi kim söyledi?
AHMET
YILDIRIM (Muş) – Nereden anlıyorsunuz siz?
MEHMET
MUŞ (Devamla) – Bu nasıl bir ifadedir? “Bunu yaparsanız bu daha da fazla şiddet
getirir.” Yani, şunu mu demek istiyorsunuz: Daha fazla bomba mı patlatacak PKK,
buna mı girişecek?
SİBEL
YİĞİTALP (Diyarbakır) – Ne demek… Ne alakası var, ne alakası var.
MEHMET
MUŞ (Devamla) – Ne iddia ediyorsunuz, neyi ima ediyorsunuz? 
SİBEL
YİĞİTALP (Diyarbakır) – Saptırma, saptırma.
MEHMET
MUŞ (Devamla) – Ne demek “Daha fazla şiddet getirecek.” ifadesi? Neyi ima
ediyorsunuz?
SİBEL
YİĞİTALP (Diyarbakır) – Niye saptırıyorsun? Niye manipüle ediyorsun?
MEHMET
MUŞ (Devamla) – Kimi tehdit ediyorsunuz, kimi tehdit ediyorsunuz? 
SİBEL
YİĞİTALP (Diyarbakır) – Manipülasyon yapma, manipülasyon yapma.
MEHMET
MUŞ (Devamla) – Böyle bir ifade olabilir mi, böyle bir ifade olabilir mi. 
SİBEL
YİĞİTALP (Diyarbakır) – Önce anla, dinlediğini anlamıyorsun ya.
MEHMET
MUŞ (Devamla) – Herkes hukuk kuralları içerisinde kalmak zorundadır, kimse
layüsel değildir. Kimin ağzından ne çıkıyorsa, hangi fiilde bulunuyorsa şunu
unutmamalıdır: Adalet mekanizması diye bir mekanizma vardır ve bu devreye
girer. 
SİBEL
YİĞİTALP (Diyarbakır) – Niye sizden bir tanesi tutuklanmıyor? 
MEHMET
MUŞ (Devamla) – Bunu unutmayacağız, bunu kimse unutmayacak, bunu kimse
unutmayacak. 
SİBEL
YİĞİTALP (Diyarbakır) – Niye bir AKP’li vekil tutuklanmıyor.
BAŞKAN
– Sayın milletvekilleri, lütfen efendim.
MEHMET
MUŞ (Devamla) – Herkes buna göre hareket edecek. 
Bir
de, bu tehdit dilini kesinlikle reddediyoruz, böyle bir şey olamaz, böyle bir
şey kabul edilebilir bir şey değildir. Ne demek operasyon yapıyor emniyetin
ilgili birimleri. Burada hukuk vardır, kanun vardır, nizam vardır; orada bir
karar verilecektir, bunun karar vericisi bizler değiliz.
DİRAYET
TAŞDEMİR (Ağrı) – Kapıyı kırmak mı hukuk, duvara yazı yazmak mı hukuk?
MEHMET
MUŞ (Devamla) – “Bunu yaparsanız daha fazla şiddet gelir.”, bu nasıl bir
lisandır, bu nasıl bir ifadedir. Neyi ima ediyorsunuz, açık konuşun, açık.
DİRAYET
TAŞDEMİR (Ağrı) – Hukukta kapı kırmak mı var? Hukuk kapı kırmak mı, eşyaları
kırmak mı, bu mu hukuk?
MEHMET
MUŞ (Devamla) – Teşekkür ederim. (AK PARTİ sıralarından alkışlar) 
BAŞKAN
– Teşekkür ederim Sayın Muş.
Sayın
Danış Beştaş…
MERAL
DANIŞ BEŞTAŞ (Adana) – Sayın grup başkan vekili konuşmasında doğrudan konuşmama
ve bana sataşmıştır. Söz hakkı istiyorum.
BAŞKAN
– Tam duyamadım.
MERAL
DANIŞ BEŞTAŞ (Adana) – Tehdit ettiğimi iddia ederek…
BAŞKAN
– Buyurunuz Sayın Danış Beştaş.
Lütfen
yeni bir sataşmaya meydan vermeyiniz.
13.- Adana Milletvekili Meral Danış Beştaş’ın, İstanbul
Milletvekili Mehmet Muş’un sataşma nedeniyle yaptığı konuşması sırasında
şahsına sataşması nedeniyle konuşması
MERAL
DANIŞ BEŞTAŞ (Adana) – Sayın Başkan, değerli milletvekilleri; çıktı almaya
zaman bulamadım, yeni gördüm; şu “tweet”i beğenen AK PARTİ Grup Başkan Vekili
Sayın Bülent Turan. Tweet’te HDP’nin ağacının her bir dalı bomba. Bu konuda AKP
Grubundan cevap bekliyoruz.
BAYRAM
ÖZÇELİK (Burdur) – Lanetle o zaman, lanetle.
MERAL
DANIŞ BEŞTAŞ (Devamla) – AKP’nin hiçbir dalı bomba değildir. Beğenmiştir, buna
siz de bakabilirsiniz. 
BAYRAM
ÖZÇELİK (Burdur) – Lanetleyin o zaman.
MERAL
DANIŞ BEŞTAŞ (Devamla) – HDP’nin her bir dalı özgürlük, barış, demokrasi,
eşitlik ve kardeşlik demektir. (AK PARTİ sıralarından gürültüler) 
BAŞKAN
– Sayın milletvekilleri, lütfen efendim, lütfen…
MERAL
DANIŞ BEŞTAŞ (Devamla) – Siz gerçekten, bize cevap verirken hep aynı ezberden
veriyorsunuz. Üç dört kelimelik bir dağarcıktan, işte “Şunu kınayın.”, “Şunu
lanetleyin.”, “Niye böyle konuşuyorsunuz?” diyorsunuz.
BAYRAM
ÖZÇELİK (Burdur) – Kendine bak.
MERAL
DANIŞ BEŞTAŞ (Devamla) – Lütfen bizim sözlerimizi nasıl anladığınızı izah edin.
Türkiye bizi izliyor. Ben hiç kimseyi ne tehdit ettim ne ederim. Ben siyaset
bilimini burada anlatmaya çalışıyorum. (AK PARTİ sıralarından gürültüler)
Türkiye’nin yüz yıllık bir probleminin bu şekilde bitirilemeyeceğini, bugüne
kadar bitmediğini ve bundan sonra da bu şekilde bitmeyeceğini, daha büyük
acılar yaşayacağımızı, bu nedenle demokratik siyaseti hepimizin koruması
gerektiğini söylüyorum. 
Burada
sıralardayız, 10 arkadaşımız içeride. Bu operasyonu yargı yapmadı, bu ezberi
bize anlatmayın. “İntikam.” diye tweet atan İçişleri Bakanından sonra 5 ilin
savcısına talimat gitmiştir, bunun başka bir izahı yoktur, aynen 4 Kasımda
olduğu gibi. Yarın bu sıralarda olmayabiliriz, aynı talimat gereğince bizler de
cezaevine gönderilebiliriz ve kürsüdeki konuşmalarımızdan dolayı, öyle başka
bir fiilden falan da değil. Bu nedenle gerçekten hukuk devleti olmalıyız,
hukukun üstünlüğü olmalı, bunu sonuna kadar her türlü bedeli vererek
savunuyoruz ve bundan sonra da yapacağız ama gerçekten HDP’nin bu şekilde
kriminalize edilmesi ne bize ne size ne Türkiye’ye hiçbir şey kazandırmaz, sadece
hepimize birden kaybettirir ve Türkiye kaybeder diyorum. (HDP sıralarından
alkışlar)
BAŞKAN
– Teşekkür ederim Sayın Danış Beştaş.
MEHMET
MUŞ (İstanbul) – Sayın Başkan…
BAŞKAN
– Sayın Muş…
MEHMET
MUŞ (İstanbul) – Tekrar kürsüden söz istemeyeceğim fakat şunun kayıtlara
girmesi lazım: Burada parti grubumuza söylenen her şeye biz bunun ne olduğunun
cevabını vermek durumundayız. 
BURCU
ÇELİK ÖZKAN (Muş) – Mesele herkese aynı cevabı vermiş olmak.
MEHMET
MUŞ (İstanbul) - Eğer aynı şeyleri duymak istemiyorsanız kürsüden aynı şeyleri
tekrarlamayacaksınız.
Teşekkür
ederim. (AK PARTİ sıralarından alkışlar)
BAŞKAN
– Teşekkür ederim Sayın Muş.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi (3/831),
2015 Yılı Faaliyet Genel Değerlendirme Raporunun Sunulduğuna İlişkin Sayıştay
Başkanlığı Tezkeresi (3/832), 6085 Sayılı Sayıştay Kanunu Uyarınca Hazırlanan
2015 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/834) ile Plan ve Bütçe Komisyonu Raporu
(S.Sayısı: 434) (Devam)

A) SAĞLIK BAKANLIĞI (Devam)
1) Sağlık Bakanlığı 2017 Yılı
Merkezî Yönetim Bütçesi
2) Sağlık Bakanlığı 2015 Yılı
Merkezî Yönetim Kesin Hesabı

B) TÜRKİYE HUDUT VE SAHİLLER
SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller
Sağlık Genel Müdürlüğü 2017 Yılı Merkezî Yönetim Bütçesi
2) Türkiye Hudut ve Sahiller
Sağlık Genel Müdürlüğü 2015 Yılı Merkezî Yönetim Kesin Hesabı

C) TÜRKİYE İLAÇ VE TIBBİ
CİHAZ KURUMU (Devam)
1) Türkiye İlaç ve Tıbbi Cihaz
Kurumu 2017 Yılı Merkezî Yönetim Bütçesi
2) Türkiye İlaç ve Tıbbi Cihaz
Kurumu 2015 Yılı Merkezî Yönetim Kesin Hesabı

Ç) TÜRKİYE KAMU HASTANELERİ
KURUMU (Devam)
1) Türkiye Kamu Hastaneleri
Kurumu 2017 Yılı Merkezî Yönetim Bütçesi
2) Türkiye Kamu Hastaneleri
Kurumu 2015 Yılı Merkezî Yönetim Kesin Hesabı

D) TÜRKİYE HALK SAĞLIĞI
KURUMU (Devam)
1) Türkiye Halk Sağlığı Kurumu
2017 Yılı Merkezî Yönetim Bütçesi
2) Türkiye Halk Sağlığı Kurumu
2015 Yılı Merkezî Yönetim Kesin Hesabı

E) TÜRKİYE SAĞLIK
ENSTİTÜLERİ BAŞKANLIĞI (Devam)
1) Türkiye Sağlık Enstitüleri
Başkanlığı 2017 Yılı Merkezî Yönetim Bütçesi

F) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve Teknoloji
Bakanlığı 2017 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2015 Yılı Merkezî yönetim Kesin Hesabı

G) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2017 Yılı Merkezî Yönetim
Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2015 Yılı Merkezî
Yönetim Kesin Hesabı

Ğ) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2017 Yılı Merkezî Yönetim Bütçesi
2) Türk Standartları Enstitüsü
2015 Yılı Merkezî Yönetim Kesin Hesabı

H) TÜRK PATENT ENSTİTÜSÜ (Devam)
1) Türk Patent Enstitüsü 2017
Yılı Merkezî Yönetim Bütçesi
2) Türk Patent Enstitüsü 2015
Yılı Merkezî Yönetim Kesin Hesabı

I) TÜRKİYE BİLİMSEL VE
TEKNOLOJİK ARAŞTIRMA KURUMU (Devam) 
1) Türkiye Bilimsel ve
Teknolojik Araştırma Kurumu 2017 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2015 Yılı Merkezî Yönetim Kesin Hesabı

İ) TÜRKİYE BİLİMLER
AKADEMİSİ (Devam)

1) Türkiye Bilimler Akademisi
2017 Yılı Merkezî Yönetim Bütçesi
2) Türkiye Bilimler Akademisi
2015 Yılı Merkezî Yönetim Kesin Hesabı

J) AVRUPA BİRLİĞİ BAKANLIĞI (Devam)
1) Avrupa Birliği Bakanlığı
2017 Yılı Merkezî Yönetim Bütçesi
2) Avrupa Birliği Bakanlığı
2015 Yılı Merkezî Yönetim Kesin Hesabı

K) TÜRK AKREDİTASYON KURUMU (Devam)
1) Türk Akreditasyon Kurumu
2017 Yılı Merkezî Yönetim Bütçesi
2) Türk Akreditasyon Kurumu
2015 Yılı Merkezî Yönetim Kesin Hesabı
BAŞKAN
– Halkların Demokratik Partisi Grubu adına yapılan konuşmalar sona ermiştir. 
Şimdi
şahsı adına lehinde olmak üzere İsmail Tamer, Kayseri milletvekili konuşacak. 
Buyurunuz
Sayın Tamer. (AK PARTİ sıralarından alkışlar)
Süreniz
beş dakikadır.
İSMAİL
TAMER (Kayseri) – Teşekkür ediyorum Sayın Başkan.
Sayın
Başkan, değerli milletvekilleri; ben de 2017 bütçesiyle ilgili grubum adına
lehte söz almış bulunuyorum. Yüce Meclisi ve Türk milletini saygıyla
selamlıyorum.
Bugün
öğle saatlerinde, öğleden sonra grubumdaki diğer konuşmalarda aslında konuşma
sıram vardı ama… Dünkü elim hadisede, İstanbul Beşiktaş’taki o kalleşçe, haince
saldırı nedeniyle 2 gencimiz şehit oldu. Kayseri’de şehit cenazesini toprağa
verirken yüreklerimiz yandı. İnsan olan herkesin de yüreğinin yanması gerek.
Değerli arkadaşlar, hiçbir şekilde hak aramak, özgürlük aramak ve demokrasi
aramak öldürmekle olmaz. Ölüm, hiçbir şeyin çözümü değildir. Konuşmak lazım,
konuşmak gerekirken de hendekleri kazmamak lazım, bu ülke bayrağı altında
yaşıyorsak hepimizin, 79 milyon insanın hep bir ağızdan tek bir vücut olmamız
lazım diyorum. (AK PARTİ sıralarından alkışlar)
Değerli
arkadaşlar, ben doktor olarak karşınıza çıktım. Erzurum Atatürk Üniversitesinde
tıp fakültesini bitirdim, yine aynı üniversitede genel cerrahi uzmanlığı
yaptım. Tıp fakültesini bitirince herkes gibi ben de mecburi hizmet görevimi
-Artvin’de- yaptım yani sağlık ocağında yaptım. O zaman Türkiye’nin şartları,
sağlık şartları neydi biliyor musunuz? Hafıza-i beşer nisyan ile maluldür. Yani
çok çabuk unutuyoruz. Benim burada o günkü sağlık hizmetlerinin ne olduğunu
tekrar hatırlatmam lazım. 
Değerli
arkadaşlar, değerli doktor arkadaşlar, benden önce konuşan değerli doktor
arkadaşlarım, o günleri siz de yaşadınız, siz de doktorluk yaptınız. Hastayı
yatırırken bir yatakta 2 kişinin yattığını unutmayın, kanlı çarşafları
unutmayın, fizikî şartların hiçbirini unutmayın. 
ÇETİN
ARIK (Kayseri) – Şimdi de var. 
İSMAİL
TAMER (Devamla) – Öyle değil, Çetin en iyi sen bilirsin, Kayseri’de en iyi sen
bilirsin. Sağlığın nereden nereye geldiğini daha sonra ben sana yine anlatırım
istersen değerli kardeşim. 
DİRAYET
TAŞDEMİR (Ağrı) – Ağrı Devlet Hastanesine gidin görürsünüz.
ÖZGÜR
ÖZEL (Manisa) – Kötü zamanlarda ne iş yapıyordunuz?
İSMAİL
TAMER (Devamla) – Hiçbir şey. Ben her zaman şunu yaptım, bir yatakta 2 kişiyi
yatırdık, bir kuruş para almadan…
DİRAYET
TAŞDEMİR (Ağrı) – Ağrı Devlet Hastanesi var öyle. 
İSMAİL
TAMER (Devamla) – Bakın bir kuruş para almadan bir sürü hastanın –kendisi
bilir, Çetin bilir- ameliyatını yapıp gerçekleştirmiş olduk.
ÇETİN
ARIK (Kayseri) – Hâlâ öyle, hâlâ. 
İSMAİL
TAMER (Devamla) – Defalarca… Değerli arkadaşlar 2002 yılı sonrasında sağlıkta
geldiğimiz yer artık bir devrim niteliğindedir.
ONURSAL
ADIGÜZEL (İstanbul) – Bugünü söyle, bugünü.
İSMAİL
TAMER (Devamla) – Bugün, bakın bugün benden önceki konuşan arkadaşlarımız yine
inşaatlarla ilgili, özellikle nitelikli yataklarla ilgili eleştirilerde de
bulunmuşlar. Fizikî yataklar nasıldı değerli arkadaşlar? O dönemi bir
hatırlatmak istiyorum. Doktor arkadaşlarımın hepsi bilir. O açıdan, Türkiye, ne
yaparsak yapalım, on dört yıl gibi kısa bir zaman içerisinde sağlıkta devrim
yapmıştır. 
Nitelikli
yatak sayımız bugün 50 binlere gelecektir. 2019’da 35 bin nitelikli yatak ve
daha sonra da şehir hastaneleri bittiğinde, 37 ildeki şehir hastanesi
bittiğinde de 50 bin yatağa ulaşacağız, yoğun bakım yatakları. 
Bakın,
çok fazla ileri gitmeyelim, sene 1997, ben bir kalp spazmı nedeniyle Ankara’ya,
buraya Yüksek İhtisasa anjiyo olmaya geldim. Bugün, doğudaki büyük hastanelerin
hepsinde anjiyo yapılıyor.
DİRAYET
TAŞDEMİR (Ağrı) – Ağrılılar hâlâ olamıyor.
İSMAİL
TAMER (Devamla) – Kesinlikle aynı şekilde, Ağrı’da da ben çalıştım. 
DİRAYET
TAŞDEMİR (Ağrı) – Ağrı’da hâlâ anjiyo testi yok.
İSMAİL
TAMER (Devamla) – Ağrı’yı bana hiç izah etmeyin. Ben askerliğimi Ağrı’da
yaptım, askerî hastanede halkın hepsini kabul ederek ameliyat yaptım. Ağrı’yı
da çok iyi bilirim. Bugün Ağrı’daki hastane ile o günkü hastaneler arasındaki
farkı sizin görmeniz lazım.
Değerli
arkadaşlar, yoğun bakım yataklarının haricinde her konuda Türkiye bir öncülük
yapmıştır. Sağlıkta dönüşümü sadece Türkiye için de yapmamıştır; diğer yeni
gelişen tüm ülkeler, Yemen, Nahçıvan, Moldova, Tacikistan, Kosova ve Irak
yönetimi, Gabon, Azerbaycan, dünyada pek çok ülkede bu hizmetleri verecektir ve
vermeye devam ediyor.
AHMET
SELİM YURDAKUL (Antalya) – Bir tane örnek ver, örnek.
İSMAİL
TAMER (Devamla) – Ben Sağlık Bakanlığı çalışanlarını tebrik ediyorum. Çocuk
ölüm hızlarında, otuz yıl içerisinde başka ülkelerin gerçekleştirdiğini biz on
yılda gerçekleştirdik. 
AHMET
SELİM YURDAKUL (Antalya) – Bebek ölüm hızları.
İSMAİL
TAMER (Devamla) – Binde 30’lardan, bugün, çocuk ölüm hızlarını, bebek ölüm
hızını 7,6’ya çektik. 
AHMET
SELİM YURDAKUL (Antalya) – Doğru değil.
İSMAİL
TAMER (Devamla) – Evet, özellikle 2013 yılında artışlar söz konusuydu ama o
zaman da Suriye’den gelen kabul etmiş olduğumuz bir sürü çocuk vardı.
(Mikrofon
otomatik cihaz tarafından kapatıldı) 
AHMET
SELİM YURDAKUL (Antalya) – Doğru değil. Doktor Bey, doğru değil.
İSMAİL
TAMER (Devamla) – Değerli arkadaşlar, sizleri saygıyla selamlıyorum. Bütçemizin
hayırlı uğurlu olmasını diliyor, saygılar sunuyorum. (AK PARTİ sıralarından
alkışlar)
BAŞKAN
– Teşekkür ederim Sayın Tamer.
BURCU
KÖKSAL (Afyonkarahisar) – Sayın Başkan... Sayın Başkan, lütfen...
Biraz
önce sayın hatip sağlıktaki reformlardan bahsetti ama ben özellikle kendi seçim
bölgemden örnek vererek söylemek istiyorum. “Biz işte şu kadar hastane yaptık,
bilmem şu sayıda yatak getirdik, kalite şöyle, böyle.” diyor. Ya, Allah aşkına,
yaptığınız hastanelerde doktor yok. 
BAŞKAN
– Teşekkür ederim, teşekkür ederim, kayıtlara geçmiştir efendim. 
AYŞE
SULA KÖSEOĞLU (Trabzon) – Niye yok, neden yok doktorlar? 
BURCU
KÖKSAL (Afyonkarahisar) – Afyon’da, seçim bölgemde insanlar köyden iğne
vurulmak için bir hemşire bulamıyorlar. (CHP sıralarından alkışlar) 
BAŞKAN
– Teşekkür ederim, kayıtlara geçmiştir. 
Şimdi
Hükûmete söz vereceğim. 
BURCU
KÖKSAL (Afyonkarahisar) – Geçen hafta Karabük’teydim. 
AYŞE
SULA KÖSEOĞLU (Trabzon) – Burcu Hanım, konuşma sıranız geldiğinde konuşursunuz,
lütfen. 
BURCU
KÖKSAL (Afyonkarahisar) – Karabük’te devlet hastanesi yok, birçok ilçe
hastanesinde doktor yok. Hangi reformdan bahsediyorsunuz? (CHP sıralarından
alkışlar) 
BAŞKAN
– Birleşime beş dakika ara veriyorum. 
Kapanma Saati: 19.23
BEŞİNCİ OTURUM
Açılma Saati: 19.28
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: İshak GAZEL (Kütahya), Zihni AÇBA
(Sakarya)
-----0-----
BAŞKAN
– Sayın milletvekilleri, Türkiye Büyük Millet Meclisinin 38’inci Birleşiminin
Beşinci Oturumunu açıyorum. 
2017
Yılı Merkezi Yönetim Bütçe Kanunu Tasarısı ile 2015 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
Komisyon
yerinde. 
Hükûmet
yerinde.
Şimdi
Hükûmete söz vereceğim. 
Hükûmet
adına Sağlık Bakanı Sayın Recep Akdağ, Bilim, Sanayi ve Teknoloji Bakanı Sayın
Faruk Özlü ve Avrupa Birliği Bakanı Sayın Ömer Çelik konuşacaklardır. 
İlk
konuşmacı, Sağlık Bakanı Sayın Recep Akdağ. 
Buyurunuz
Sayın Bakan. (AK PARTİ sıralarından alkışlar)
Sayın
Bakan, süreniz otuz dakikadır. 
SAĞLIK
BAKANI RECEP AKDAĞ (Erzurum) – Sayın Başkan, saygıdeğer milletvekilleri; 2017
yılı Sağlık Bakanlığı bütçesi üzerindeki görüşlerimi ifade etmek üzere
huzurlarınızda bulunuyorum. 
Konuşmama
başlarken, öncelikle 10 Aralık saat 20.29’da Beşiktaş’taki hain saldırı ve
bombalama sonucunda şehit olan değerli kardeşlerime, polis kardeşlerimize,
sivillere Cenab-ı Haktan rahmet diliyorum, yaralılarımıza acil şifalar temenni
ediyorum. 
Başbakanımızın
talimatlarıyla, Bakan arkadaşlarımızla birlikte yirmi dört saate yakın bir süre
bu bombalamalardan sonra sahada olduk. Gerçekten, bunları yaşamadan, yoğun
biçimde ne olduğunu görmeden, ailelerin, çocukların, annelerin, babaların,
kardeşlerin, onların duygularını yaşamadan gelip burada “barış” diye,
“demokrasi” diye konuşanlar, aslında beyhude konuşuyorlar. 
Ben
size, müsaadenizle, konuşmamın başlangıcında, yaralı polislerimizin tedavi
gördüğü Şişli Hamidiye Etfal Eğitim ve Araştırma Hastanesinde görev yapan
Hemşire Özlem Şeko’nun ifadeleriyle, satırlarıyla öncelikle seslenmek istiyorum.
Hemşire Özlem şunları söylüyor: “Dün gece 26 yaşında, bacağı ve kaburgaları
kırılmış, vücudu yanık et ve barut kokan polis bir hastam ‘Hemşire hanım, çok
ağrım var, dayanamıyorum, bağırıyorum, diğer hastaları çok mu rahatsız
ediyorum?’ dedi. O durumda bile hâlâ kendini değil, diğer insanları
düşünüyordu. Ara ara arkadaşlarının durumunu ve şehit sayısını soruyordu. İsyan
etmiyordu, özel ilgi istemiyordu, söylediklerimize harfiyen uyuyordu. Yakınları
da ortalığı yakıp yıkmıyor, üstümüze yürümüyorlardı, yoğun bakımın kapısında
metanetle bekliyorlardı. Sadece o değil, dün gece baktığım ve konuşabilecek
durumda olan bütün hastaların, bütün yaralıların durumu böyleydi, tutumu
böyleydi. Gözyaşlarımızı tutamadan çalıştık bütün gece. Televizyondan izlemek gibi
değil orada olmak; çiçeği burnunda gençlerin ellerinizin arasından kayıp
gitmelerini izlemek, yaşasalar bile engelli kalabileceklerini bilerek
yaralarını sarmak… Televizyondaki birer sayıdan ibaret değil onlar; hepsinin
bir hikâyesi ve ellerinden alınmış bir gelecekleri var. Nasıl kıydınız onlara?
Nasıl vicdanınız el verdi? Nasıl hesabını vereceksiniz bu gencecik vatan
evlatlarının?” 
Şimdi
buraya çıkıp demokrasiden, buraya çıkıp siyasetten, demokratik siyasetten,
barıştan bahsedenler, belki kendilerini aptal yerine koyan, aptal rolünü
mükemmel oynayan bazı Avrupalı politikacıları kandırabilirler. Onları
kandırdıklarını sananlar, ne bizi ne de aziz Türk milletini kandıramayacaklar.
(AK PARTİ ve MHP sıralarından alkışlar)
Değerli
arkadaşlarım, bakın, bugün bütçe konuşmalarına bir sayın milletvekilinin
çıkışıyla başladık ve ben de bir çağrıda bulundum, çok net, açık, basit bir
çağrıda bulundum. Zor mu bu kadar, çağrı yaptığım hususta konuşmak sizce bu
kadar zor mu? Şunu söyledim: Buraya çıkın, eğer demokrasiden bahsediyorsanız,
eğer demokratik siyasetten bahsediyorsanız, eğer o büyük Peygamber-i Zişan’dan,
Resulullah (SAV) Efendimiz’in mevlidişerifinden bahsediyorsanız çıkın buraya,
yahu ne olur, bir kere PKK terörünü lanetleyin, adını söyleyerek lanetleyin. Öyle
“Her türlü şiddeti kınıyoruz.” falan gibi kimseye yutturamayacağınız ifadelere
bizim de karnımız tok, Türk milletinin de karnı tok. (AK PARTİ sıralarından
alkışlar)
AYŞE
SULA KÖSEOĞLU (Trabzon) – Helal olsun!
İBRAHİM
AYDEMİR (Erzurum) – Bravo!
SAĞLIK
BAKANI RECEP AKDAĞ (Devamla) – Çıkın bir kere söyleyin ama söyleyemezsiniz. Ben
size çok görmüyorum ki, neden söyleyemeyeceğinizi de biliyorum, milletimiz de
biliyor çünkü iradeniz sizin elinizde değil, çünkü iradeniz o bombayı oraya
koyanların elinde, çok net söylüyorum, çünkü sizin iradeniz elinizde değil.
Aslında biz size bu çağrılarda bulunuyoruz ama bu çağrıların karşılıksız
kalacağını bilerek bu çağrılarda bulunuyoruz.
BEHÇET
YILDIRIM (Adıyaman) – Sağlık Bakanı değil, savaş bakanısın, savaş! Sağlık Bakanı
olamazsın, savaş bakanısın!
SAĞLIK
BAKANI RECEP AKDAĞ (Devamla) – Gücünüz yok, iradeniz yok! Demokrasiden
bahsediyorsunuz ama, siz demokrasiden bahsediyorsunuz ama siz aslında
demokrasinin yanından bile geçemediniz. 
BEHÇET
YILDIRIM (Adıyaman) – Bize dönmeyin, Genel Kurula dönün, Genel Kurula dönün!
SAĞLIK
BAKANI RECEP AKDAĞ (Devamla) - Bir kere burada terörü, PKK terörünü
lanetleyemediniz! (AK PARTİ sıralarından alkışlar) 
BEHÇET
YILDIRIM (Adıyaman) – Başkanım, yönünü Genel Kurula dönsün, savaştan bahsediyor.
SAĞLIK
BAKANI RECEP AKDAĞ (Devamla) - Gözaltına alınan ya da tutuklanan
milletvekillerinden bahsedenler var. Bu Meclisin çatısı altına
“Dokunulmazlıkları kaldırın.” diye getiren sizler değil misiniz ve bu Meclisin
iradesi değil midir ki bu dokunulmazlıkları kaldırdı? 
AYHAN
BİLGEN (Kars) – 17-25’i niye söylemiyorsunuz? Bakanlarınızı bile
yargılatmıyorsunuz, bakanlarınızı! 4 tane bakanı niye kaçırdınız? Niye
kaçırdınız 4 bakanı?
SAĞLIK
BAKANI RECEP AKDAĞ (Devamla) - Bakın, değerli arkadaşlar, demokrasiden
bahsediyorsanız eğer Meclisin iradesine saygı göstereceksiniz. 
AYHAN
BİLGEN (Kars) – Yargılatacaksınız 4 bakanı o zaman! 4 bakan, 4, 4, Rabia,
Rabia, 4 bakan!
SAĞLIK
BAKANI RECEP AKDAĞ (Devamla) - Türkiye Büyük Millet Meclisi normal olarak hukuk
çerçevesinde kendisinin önüne gelen dosyaları almış, incelemiş ve bunlar için
hukuka “Buyurun, yargılayın.” şeklinde bir irade beyanında bulunmuştur. 
AYHAN
BİLGEN (Kars) – Buyurun, siz de yargılayın, siz de yargılayın. 
SAĞLIK
BAKANI RECEP AKDAĞ (Devamla) – Hani, ne oldu, o kadar bahsettiğiniz demokrasi
nereye gitti zihninizde? 
AYHAN
BİLGEN (Kars) – 4 bakan, 4… 
ÇAĞLAR
DEMİREL (Diyarbakır) – İktidarda kim var şimdi Sayın Bakan?
AYHAN
BİLGEN (Kars) – 17-25 Sayın Bakan, 17-25’i unutmayın. 
SAĞLIK
BAKANI RECEP AKDAĞ (Devamla) – Neden sıra buraya gelince demokrasiyi hiç
aklınıza bile getirmiyorsunuz? 
ÇAĞLAR
DEMİREL (Diyarbakır) – On dört yıldır iktidarda kim var, kim var iktidarda on
dört yıldır?
AYHAN
BİLGEN (Kars) – Ayakkabı kutuları Sayın Bakan…
SAĞLIK
BAKANI RECEP AKDAĞ (Devamla) – Bu çatı altındaki bütün sayın milletvekillerinin
birinci görevi, milletin iradesi dışında bir irade tanımamaktır. (AK PARTİ
sıralarından alkışlar)
FİLİZ
KERESTECİOĞLU DEMİR (İstanbul) – Bir yıldır 20 patlama oldu, 20… 
SAĞLIK
BAKANI RECEP AKDAĞ (Devamla) – Şunu da size açıkça söyleyeyim, bakın… 
FİLİZ
KERESTECİOĞLU DEMİR (İstanbul) – 20 patlama, 20… Siyasi sorumlu sizsiniz. 
SAĞLIK
BAKANI RECEP AKDAĞ (Devamla) – Ya, öyle oradan laf atmakla falan beni
susturacağınızı zannetmeyin. 
FİLİZ
KERESTECİOĞLU DEMİR (İstanbul) – Ama siz bize laf atıyorsunuz. 
BAŞKAN
– Sayın milletvekilleri…
SAĞLIK
BAKANI RECEP AKDAĞ (Devamla) – Burada gelip bir tiyatroda konuşur gibi konuşup
yerinize oturuyorsunuz. 
FİLİZ
KERESTECİOĞLU DEMİR (İstanbul) – Sağlık Bakanısınız, Sağlık…
BEHÇET
YILDIRIM (Adıyaman) – Sağlık Bakanı olarak konuş. 
SAĞLIK
BAKANI RECEP AKDAĞ (Devamla) – Gerçekler acı, gerçekler o 44 şehitle beraber
çok acı.
FİLİZ
KERESTECİOĞLU DEMİR (İstanbul) – Gerçekler sizin için acı. 
SAĞLIK
BAKANI RECEP AKDAĞ (Devamla) – Bu acıyı bizimle beraber siz de hissetmek
zorundasınız, yüreğinizde hissetmek zorundasınız.
ÇAĞLAR
DEMİREL (Diyarbakır) – Bunun sorumlusu Hükûmettir, Hükûmet, kimsede aramayın!
VURAL
KAVUNCU (Kütahya) – Canlı bombanın cenazesinde ne işiniz var sizin?
SAĞLIK
BAKANI RECEP AKDAĞ (Devamla) – Öyle terörist cenazelerinin, tabutlarının altına
girmekle hissettiğiniz acıyı burada hissetmediğiniz müddetçe demokrasiden
bahsetmeyin.
FİLİZ
KERESTECİOĞLU DEMİR (İstanbul) – Sorumlusu sizsiniz, sorumlusu. Polisin de
askerin de, her ölümün sorumlusu sizsiniz. 
ÇAĞLAR
DEMİREL (Diyarbakır) – Bunun sorumlusu sizsiniz, siz! Bütün iktidarda siz
vardınız. 
SAĞLIK
BAKANI RECEP AKDAĞ (Devamla) – Doğru konuşmuyorsunuz! (AK PARTİ sıralarından
“Bravo” sesleri, alkışlar)
FİLİZ
KERESTECİOĞLU DEMİR (İstanbul) – Sorumlusu olduğunuz için zaten, üstünüzden
atmak için bize yönelmeye çalışıyorsunuz. 
ÇAĞLAR
DEMİREL (Diyarbakır) – İktidarda sizsiniz, suçlusu da siz olacaksınız, sizsiniz
önce. 
VURAL
KAVUNCU (Kütahya) – Teröristlerle ilişkiniz ne, bunları açıklayın. 
SAĞLIK
BAKANI RECEP AKDAĞ (Devamla) – Değerli milletvekilleri, aziz Türk milleti
tarihi boyunca ateş sağanaklarını hep kahramanca göğüsledi. Bu millet vatanı
için yılmadı, yakınmadı, kavgadan dönmedi. Bugünkü alçak saldırıları da kardeş
dayanışmasıyla yiğitçe püskürtecektir. Bedeli eksiksiz ödedik. Ne zaman bu
millet bedel ödemesi gerektiyse bu bedeli ödedi. Bu millet 15 Temmuzda 247
şehidiyle bir bedel ödedi ama Türkiye üzerinde oyun oynamaya çalışanların
heveslerini de kursağında bıraktı. O hevesi kursağında bırakan millet, bütün bu
adi, alçak, şerefsiz saldırıları da onların kursağında bırakmasını bilecektir.
(AK PARTİ sıralarından alkışlar) Çok açık ifade ediyorum, diz çökecek
yüreğimiz, terk edeceğimiz toprağımız yoktur. Ay yıldızlı bayrağı yükseltmeye
devam edeceğiz. (AK PARTİ sıralarından alkışlar)
SİBEL
YİĞİTALP (Diyarbakır) – Nasıl bir üslup bu Bakan? Sağlık Bakanısınız, Hipokrat
Yemini etmişsiniz. 
SAĞLIK
BAKANI RECEP AKDAĞ (Devamla) – Bakın, ben çok basit bir şey söylüyorum,
tekrarlıyorum. Aslında, burada sağlık hizmetleriyle ilgili çok güzel bir
konuşma hazırlamıştım, vakit bulursam yine bahsedeceğim elbette ancak değerli
kardeşlerim, o kadar basit ki, alçak terör örgütleri, adı ne olursa olsun
“PKK”, “DAEŞ” ya da “PKK” diyemedikleri için “takunya”, “TAK”, “FETÖ” bunların
kanlı eylemlerini ve altını çizerek ifade ediyorum, destekçilerini, açık,
örtülü destekçilerini lanetliyorum; Allah’ın laneti onların üzerine olsun. (AK
PARTİ sıralarından alkışlar) Bu kanlı terör örgütlerinin arkasında duran,
sırtını sıvazlayanlar bilsinler ki bu millete güç yetiremezler.
Değerli
kardeşlerim, dün, söylediğim gibi, yirmi dört saat biz bu meseleyle yattık.
Sabah 07.00’de polisevindeki yatağımıza girdik, saat 08.30’da kalktık, yine bu
kardeşlerimizle beraberdik ve sonra Sayın Cumhurbaşkanımızla, Başbakanımızla
beraber Eyüp Sultan’a gittik. Orada ben milletin gözlerinde onların ne
dediklerini çok iyi gördüm. Onlar, tıpkı benim de Kürt kardeşlerimin Erzurum’da
yaşadığı ilçelerde gözlerinde şimdi neyi görüyorsam onu bize gösterdiler. Bugün
bu milletin Türk’ü de, Kürt’ü de, Arap’ı da birbirinden hiçbir fark
gözetmeksizin, zihinlerinde ve gönüllerinde hiçbir fark olmaksızın PKK
terörüyle mücadele eden Hükûmetin yanındalar, PKK terörüyle kahramanca mücadele
eden, canlarını bu uğurda feda eden, kanlarını döken şehitlerinin arkasındalar
ve onların kıymetini de çok iyi biliyorlar. Şükürler olsun. (AK PARTİ
sıralarından alkışlar) Millet şunu da çok iyi biliyor: Herhangi bir ilçede,
herhangi bir beldede, herhangi bir şehirde bir taraftan PKK teröristlerinin
silahları olacak, onların silahları yoksa da selamları olacak ve siz orada
demokrasiden bahsedeceksiniz öyle mi? Hadi oradan! (AK PARTİ sıralarından
alkışlar) Sonra orada siz demokrasiden bahsedeceksiniz. Kime inandıracaksınız
bunu? Bakın, tekrar söylüyorum: O kendilerini aptal gibi gösteren, hiç de aptal
olmadıkları hâlde, aptal rolü oynayan birtakım Avrupalı politikacılara bunu
yutturduğunuzu zannedebilirsiniz. Ama biz bunun ne olduğunu çok…
SİBEL
YİĞİTALP (Diyarbakır) – Niye hakaret ederek konuşuyorsunuz? 
AYHAN
BİLGEN (Kars) – Siz Hükûmetsiniz Sayın Bakan, siz Hükûmetsiniz, Hükûmetsiniz. 
SİBEL
YİĞİTALP (Diyarbakır) – Sağlık Bakanısınız. 
AYHAN
BİLGEN (Kars) – İnsanların can güvenliğini sağlamaktan siz sorumlusunuz.
SAĞLIK
BAKANI RECEP AKDAĞ (Devamla) – Biz Hükûmet olduğumuz için o kanlı terör
örgütüyle mücadele ediyoruz ve edeceğiz, sonuna kadar mücadele edeceğiz.
Kefenlerimizi bunun için giydik! Sonuna kadar mücadele edeceğiz! (AK PARTİ
sıralarından “Bravo” sesleri, alkışlar) 
SİBEL
YİĞİTALP (Diyarbakır) – Siz Sağlık Bakanısınız. Neden bu kadar şiddet dili
kullanıyorsunuz? Şiddet dili niye kullanıyorsunuz bu kadar? Nefret suçu niye
işliyorsunuz her dakika?
ÇAĞLAR
DEMİREL (Diyarbakır) – On dört yıldır bu ülkeyi yönetiyorsunuz, on dört yıldır,
on dört yıldır. 
SAĞLIK
BAKANI RECEP AKDAĞ (Devamla) – Evet, ben Sağlık Bakanıyım. Şimdi oradan “Siz
Sağlık Bakanısınız.” diye laf atanlar var. Evet, ben Sağlık Bakanıyım. 
SİBEL
YİĞİTALP (Diyarbakır) – Evet, yaşatmak için konuşun, yaşatmak için konuşun. 
SAĞLIK
BAKANI RECEP AKDAĞ (Devamla) – Ben Sağlık Bakanıyken 6 sağlıkçı kardeşim o
çukur siyasetinde hain PKK teröristleri tarafından şehit edildiler. 
SİBEL
YİĞİTALP (Diyarbakır) – Bunu söylemenin yolu bu mudur? 
SAĞLIK
BAKANI RECEP AKDAĞ (Devamla) – Biliyor musunuz bunu?
HAMZA
DAĞ (İzmir) – PKK’nın avukatı mısın sen?
İSMAİL
TAMER (Kayseri) – Hastaneleri bombalayan, ambulansları…
SAĞLIK
BAKANI RECEP AKDAĞ (Devamla) – Bu ülke, o hain PKK teröristleri yüzünden çukur
siyasetinin güdüldüğü şehirlerde zırhlı ambulanslar edinmek zorunda kaldı. 
BEHÇET
YILDIRIM (Adıyaman) – Kim ambulansları bırakmadı? Kim? Kim? Kim bırakmadı? (AK
PARTİ ve HDP sıralarından gürültüler)
SİBEL
YİĞİTALP (Diyarbakır) – Siz orada mıydınız? Gördünüz mü? 
BAŞKAN
– Sayın milletvekilleri… Sayın milletvekilleri… Lütfen efendim… 
SİBEL
YİĞİTALP (Diyarbakır) – Görmediğiniz şey hakkında konuşmayın.
BAŞKAN
– Lütfen… Sayın Bakan konuşuyor, lütfen dinleyiniz.
FİLİZ
KERESTECİOĞLU DEMİR (İstanbul) – Sayın Bakanı da uyarın ama. 
BAŞKAN
– Hayır, cevabı verecek olanlar söz alırlar, cevap verirler. Lütfen…
SİBEL
YİĞİTALP (Diyarbakır) – Ama Sağlık Bakanı yaklaşık yirmi dakikadır bizi tehdit
ederek konuşuyor. 
KEMALETTİN
YILMAZTEKİN (Şanlıurfa) – Otur yerine otur! Otur yerine!
İBRAHİM
AYDEMİR (Erzurum) – Otur dinle be! Otur da dinle! 
METİN
AKGÜN (Tekirdağ) – Otur yerine!
MUHAMMET
BALTA (Trabzon) – Otur yerine, otur, elini kaldırma! Kaldırma o elini! 
SAĞLIK
BAKANI RECEP AKDAĞ (Devamla) – Değerli arkadaşlar…
ÇAĞLAR
DEMİREL (Diyarbakır) – Seni ilgilendirmez oturup oturmayacağım. Ona biz karar
veririz. 
SAĞLIK
BAKANI RECEP AKDAĞ (Devamla) – Evet, ben Sağlık Bakanıyım, evet, ben Sağlık
Bakanıyım.
SİBEL
YİĞİTALP (Diyarbakır) – Bütün ülkenin Sağlık Bakanısınız. Rica ediyorum. Bütün
ülkenin Bakanısınız. 
BAŞKAN
– Sayın Yiğitalp, söylediklerinizi duyamıyorum. Lütfen…
Sayın
Bakan, devam ediniz. 
SAĞLIK
BAKANI RECEP AKDAĞ (Devamla) – Dün, nefesi boğazında canıyla mücadele eden,
kolunu bacağını kaybetmiş o şehitlerin gözlerine baktım ben, onların
ailelerinin gözlerine baktım. 
HAMZA
DAĞ (İzmir) – Onlar ne anlar onu? 
KEMALETTİN
YILMAZTEKİN (Şanlıurfa) – Anlamaz, PKK’lı anlamaz.
SİBEL
YİĞİTALP (Diyarbakır) – Hepimiz üzülüyoruz. Üzülmeyen var mı? 
ZİYA
PİR (Diyarbakır) – Ankara Garı’ndaki patlamada baktınız mı? Roboski’de…
SAĞLIK
BAKANI RECEP AKDAĞ (Devamla) – Hayır, bu çatı altındaki milletvekillerinin
büyük bir ekseriyeti, çok büyük bir ekseriyeti, evet, bu hissiyatın aynına
sahiptir ancak çok açık ifade ediyorum…
SİBEL
YİĞİTALP (Diyarbakır) – İnsan olan üzülür, insan olan!
SAĞLIK
BAKANI RECEP AKDAĞ (Devamla) – …herhangi bir milletvekili eğer bir PKK
teröristinin cenazesinin altına girmişse…
İBRAHİM
AYDEMİR (Erzurum) – O da PKK’nın ta kendisidir!
SAĞLIK
BAKANI RECEP AKDAĞ (Devamla) – …kusura bakmasın, hiç kusura bakmasın! (AK PARTİ
sıralarından alkışlar) 
SİBEL
YİĞİTALP (Diyarbakır) – İnsan olan her şeye üzülür. İnsan olmak budur zaten.
Biz insanız, her şeye üzülürüz. 
ALİM
TUNÇ (Uşak) – Onlar alçaklar. Onlar esfel-i sâfilîn, en alçaklar onlar. Onların
altına girdiğinizde onlar da alçalıyor. 
SAĞLIK
BAKANI RECEP AKDAĞ (Devamla) – Değerli kardeşlerim, bugün burada Sağlık
Bakanlığı bütçesi konuşulurken 111 milyar Türk lirasının sadece 32 milyarını
Sağlık Bakanının kullandığından bahsedenler oldu. Yanlış. Sağlık Bakanlığı bu
bütçenin 62 milyarını kullanmaktadır.
Yine
“Türkiye’de 230 milyar lira sağlık harcaması var.” diyenler oldu, bu da yanlış.
İşte bahsettiğimiz gibi, bütçe için 111 milyar Türk lirası kullanıyoruz. Bu bütçenin
aşağı yukarı yarısı genel bütçeden geliyor, bu bütçenin aşağı yukarı diğer
yarısı da döner sermaye bütçemizden geliyor.
Şimdi,
biz ne yaptık AK PARTİ olarak? Biz AK PARTİ olarak iktidara geldiğimizde…
Vatandaşın hangi ihtiyacı olur sağlık açısından? Hastalandığı zaman; köyde,
kentte, bir yerde başı dara düştüğü zaman bir ambulans ister, değil mi? Bu
ülkede köylere ambulans gitmiyordu ki. Değerli kardeşlerim, bu ülkede bir
hamile ambulans istediğinde ona şöyle söyleniyordu: “Bizim ambulans politikamızda
hamileleri taşımak yok. Siz kendiniz nasıl gidiyorsanız gidin.” Bu ülkenin
çocukları, üçüncü dünya ülkelerinin, Afrikalı çocukların hastalıklarıyla,
ishallerle, zatürreyle, kızamıkla, aşıyla korunabilir hastalıklarla maalesef
hayatlarını kaybediyordu.
Çok
enteresan bir biçimde, konuşmacılar geldiler ve bebek ölümleri üzerinde
durdular; hatta onlardan bir kısmı çok büyük, iyi laflar da etti. Burada bizim
konuşan arkadaşlarımıza “Bunları öğrenin de gelin. Biz çok iyi biliriz.” falan
şeklinde laflar da etti. Değerli arkadaşlar, evet, bugün Türkiye’de bebek
ölümleri, Sağlık Bakanlığımızın istatistiklerinde, her bin bebekten 7,6’sının
hayatını kaybettiği şeklindedir. Hiç teknik ayrıntıya girmeyeceğim. Aynı
hususta, Dünya Sağlık Örgütü farklı bir hesaplama kullandığı için, bebeklerin
“gestasyon yaşı” dediğimiz yani anne rahmine düştüğünden itibaren geçirdiği
aylar itibarıyla bunu binde 10 olarak ifade etmektedir. E hadi, binde 7 değil
de binde 10 olsun canım. Yani, bu teknik bir mesele. Bunu oturup enine boyuna tartışmalıyız
da değil mi ki bunu binde 30’lardan binde 10’a düşüren AK PARTİ iktidarlarıdır,
değil mi ki bunu binde 30’lardan binde 10’ların altına, binde 7’lere, 8’lere
düşüren AK PARTİ iktidarının Sağlıkta Dönüşüm Programı’dır? (AK PARTİ
sıralarından alkışlar)
Şimdi,
şunlar da konuşuldu, değerli arkadaşlar, koruyucu sağlık hizmetleri için çok
bütçe ayırmak lazım.
TAHSİN
TARHAN (Kocaeli) – Sayın Bakan, doğum oranları düştü.
SAĞLIK
BAKANI RECEP AKDAĞ (Devamla) – Bakın arkadaşlar, lütfen oradan laf atmayın; rahat
rahat anlatayım, kendimi ifade edeyim. Burada oturduk, milletvekilleri olarak,
bakanlar olarak saatlerce sizleri dinledik, değerli katkılarınızı aldık; ben 12
sayfa not tuttum, müsaade edin de -yarım saat konuşacağım- en azından ifade
etmem gerekenlerin bir kısmını hem yüce Meclisimize hem de büyük Türk milletine
ifade edebileyim. 
Şimdi,
bazı ezberleri tekrarlayarak bütçe konuşması yapılmaz. Evet, elbette koruyucu
hizmetlere daha fazla önem vermek lazım. Bakın biz koruyucu hizmetlere ne
yaptık; ayrılan bütçeyi -2016 yılının güncellenmiş rakamlarını söylüyorum,
nominal olarak değil- 4,6 kat yani 5 kat artırmışız. AK PARTİ hükûmetleri
koruyucu sağlığa ayrılan bütçeyi 5 kat artırdı. Şimdi diyoruz ki “Koruyucu
sağlığa kaynak verin.” Doğru, 5 katı 10 katına da çıkarabiliriz, 7 katına da
çıkarabiliriz ama bu bizden önce 5 kere daha azdı değerli arkadaşlarım, reel
olarak 5 kere daha azdı. Bunun parasal değerine bakarsak 928 milyon Türk
lirasıydı, biz Allah nasip ederse 2017 yılında 12 milyar 706 milyon Türk lirası
koruyucu sağlık hizmetlerine para harcayacağız ve Maliye Bakanıyla da benim
aram çok iyidir, onun üstüne biraz daha para alabileceğimi de biliyorum, yıl
içerisinde.
Anne
ve çocuk sağlığı açısından -bakın, koruyucu sağlık hizmetlerinden bahsediyorum
değerli arkadaşlar- doğum öncesi bakım hizmetini en az bir kere alan anne ya da
bebek yüzde 70’lerdeyken bugün yüzde 99’dadır. Sağlık kuruluşlarında
gerçekleşen doğum oranları yüzde 75’ken yüzde 99’dadır. Bu, güneydoğuda
olabilir, doğuda olabilir, benim Doğu Anadolu’daki, Kuzeydoğu Anadolu’daki
Erzurum’umda olabilir ya da başka, Tekman ilçesinde olabilir Kürt kardeşlerimin
yaşadığı, fark etmez. Bugün bu ülkede doğum yapan kadınların yüzde 99’u
hastanelerde doğumunu yapıyor. 
Bebekler
için tarama testleri vardır -ben çocuk sağlığı ve hastalıkları profesörüyüm-
değerli arkadaşlar, bu tarama testlerinden sadece 1’i doğan bebeklerin yarısına
yapılıyordu. Bugün Türkiye’de 6 tarama testini, şimdi 2017’de 1 tarama testini
daha ilave ediyoruz, 7 tarama testini neredeyse bütün çocuklarımıza
uyguluyoruz. Mesela, bunlardan işitme taraması yaptığımız 1 milyon 238 bin
yavrumuzdan 2.329’una erken teşhis koyduğumuz için o çocuklarımız
işitebilecekler ve konuşabilecekler. 
Hep
koruyucu hizmetlerden bahsedildi ya… Bugün Dünya Sağlık Örgütü aşılamada
Türkiye’yi örnek ülke olarak gösteriyor. Aşılama oranlarımız yüzde 97’ye
ulaştı, Avrupa’daki aşılama oranlarının üstündeyiz ve 13 antijeni bütün
çocuklarımıza bedava olarak yapıyoruz. Bunun içinde aslında çok az ülkenin
ancak bizden çok daha zengin ülkelerin uygulayabildiği, halk arasında zatürre,
menenjit aşısı diye bilinen pnömokok aşısı da var. 
Peki,
ne oldu, o biraz önce bahsettiğim bebek ölümleri açısından biz, bizden önceki
yıllarla kıyasladığımızda daha hızlı mı ilerledik, daha yavaş mı ilerledik?
Evet, Türkiye öteden beri bebek ölümlerini azaltır. Ama, Sağlıkta Dönüşüm
Programı’yla biz dünyada bebek ölümlerini en hızlı düzelten 8’inci, 9’uncu
ülkeyiz. Ki Türkiye ölçeğinde büyük bir ülke de bu 9 ülkenin içerisinde yok,
genelde küçük ülkelerden bahsediyorum. Tabii, bu nasıl oldu? Biraz önce
bahsettiğim düzenli gebelik ve bebek izlemleri, sağlık kuruluşlarında yapılan
doğumlar, yenidoğan tarama uygulamaları, anne ve bebeklere uygulanan ücretsiz D
vitaminleri, demir gibi birtakım koruyucu sağlık hizmetleriyle gerçekleşti. 
Değerli
arkadaşlarım, biz kışın çok ağır geçtiği Ağrı gibi, Erzurum gibi, Kars gibi
illerimizde annelerimizi doğumdan on beş gün önce, bir ay önce şehre alıyoruz,
anne misafirhanelerine alıyoruz ve doğumlarını orada beklemelerini
sağlayabiliyoruz. 
Aile
hekimliği uygulamamız yeni dönemde gelişerek devam edecek. Yıl sonuna kadar her
3.250 vatandaşımıza 1 aile hekimi şeklinde bir yoğunluk kazandırmayı umut
ediyoruz, şu anda çalışmalarımız aşağı yukarı tamamlandı. 2017 yılında da her
2.900 kişiye 1 aile hekimi olacak şekilde aile hekimi sayılarımızı artırıyoruz.

Burada
değerli konuşmacılar aslında zaman zaman çelişkili konuşmalar yaptılar. Bir
taraftan, neden tıp fakültelerine fazla öğrenci alındı, öbür taraftan Türkiye’de
neden doktor sayısı az? Nasıl olacak? Yani, AK PARTİ iktidara gelinceye kadar
Türkiye’de tıp fakültelerine yılda 4.500 öğrenci alınıyordu ve biz Avrupa’da
öğrenci sayısı açısından en geride olan ülkeyiz, ülkeydik, hâlen o sıradayız;
bir tek önümüzde Bosna-Hersek var. Elbette öğrenci sayımızı artıracağız, onun
için 12 binlere, 13 binlere çıkardık. Bu demek değildir ki, eğitim kalitesiz
hâle gelsin. Bir taraftan da yeni kurulan tıp fakültelerini ya da eski tıp
fakültelerindeki öğrenci sayısını artırırken bir taraftan da kaliteyi artırarak
yolumuza devam edeceğiz.
Değerli
kardeşlerim, tütün mücadelemiz -hatırlayacaksınız- çok büyük bir muvaffakiyet
kazanmıştı ama açıkça ifade etmem lazım tütün mücadelemizde gerileme var.
Gençler arasında tütün içme oranları arttı, onun için yeni bir programa
başlıyoruz. 2017 yılında “düz paket uygulaması” dediğimiz bir paket
uygulamasına geçmek için hazırlıklarımızı tamamladık. Ayrıca, açıkta sigara
satılmaması hususunda da yeni adımlarımız olacak.
Bağımlılıkla
mücadele konusunda… Bunun sigara içimiyle bir ilişkisi var; maalesef,
bağımlılık sigara içenlerde çok daha fazla oranda görülüyor. Bununla ilgili
olarak Uyuşturucuyla Mücadele Yüksek Kurulu oluşturduk ve bağımlılıkla çok
ciddi bir mücadele içerisindeyiz.
Kanserden
bahsedildi. Evet, kanserde en önemli husus değerli arkadaşlarım, erken
teşhistir. Eğer bir ülkede ortalama ömür uzamışsa, yaşam süresi uzamışsa, işte
bulaşıcı hastalıkları da yenmişseniz, aslında birkaç hastalık ön plana çıkar,
kalp ve damar hastalıkları, kanserler, akciğer hastalıkları bunun başındadır.
Kanserle ilgili çalışmalarımız, erken teşhis ve tarama faaliyetlerimiz
sayesindedir ki kanserde uzak metastaz oranlarını kısa süre içerisinde düşüren
nadir ülkeler arasındayız. Bakınız, meme kanserinde 2002’de teşhis koyduğunuzda
uzak metastazı olan yani yayılımı olan kadınlarımızın oranı yüzde 22 iken bugün
yüzde 10’a düşmüştür. Aynı oranları kadınların rahim ağzı kanserinde de
görüyoruz. Kolon kanserlerinde de yine yüzde 10’luk bir uzak metastazı önlemiş durumdayız.
Tabii ki bu hususta daha yapacak çok şeyimiz var. 
Bulaşıcı
hastalıklardan bir misal vereyim: Tifo vaka sayımız sadece 27’dir; yanlış
işitmediniz. 2002’de bu sayı 24.390’dı değerli arkadaşlar, yılda kayıtlı tifo
vakası sayısı. Ben Erzurum’da üniversitede çalışırken bize bir haftada 27 vaka
gelirdi bazen. Şimdi, aşağı yukarı tifoyu yenmiş durumdayız. Bunun anlamı ne
biliyor musunuz? Türkiye temiz su içiyor, Türkiye sebzelerini temiz suyla
suluyor demektir, medeniyet ifadesidir bu. 
Türkiye’de
her yıl görülen yeni veremli sayısı Avrupa ortalamalarından daha düşüktür.
Dünya Sağlık Örgütü verilerinde her 100 bin nüfusta Avrupa’da 21 yeni veremli
görülürken Türkiye’de her 100 bin nüfusta 19 yeni veremli görülmüştür 2014
yılında. 
Şimdi,
bütün bunlar, Türkiye’nin aslında nereden nereye geldiğini söylüyor. Biz
“Sağlıkta Dönüşüm Programı’nın ikinci fazına geçeceğiz, yeni bir hazırlık
içerisindeyiz.” deyince, böyle bir şey söyleyince, bazı arkadaşlarımız diyorlar
ki: “İyi ama ne oldu, ne yanlış gitti de siz bunu yapıyorsunuz? Siz dönüşüm
yapmamış mıydınız?” 
Bizim
sağlık sistemciler olarak çok sık işittiğimiz ve kullandığımız bir ifade vardır
değerli arkadaşlar, o da şudur: Sağlık sistemlerinde başarılarınız sizi yeni
sorunlarla baş başa bırakır. Yanlış duymadınız, siz bulaşıcı hastalıkları
hallettiğiniz zaman, anne-çocuk sağlığıyla ilgili problemleri hallettiğiniz
zaman, Türkiye’de olduğu gibi ortalama yaşam süresi sağlık hizmetleriyle ve
refahın artışıyla 72 yıldan 78 yıla Allah’ın izniyle çıktığı zaman, o zaman
karşınıza kanser sorunu çıkmaya başlar çünkü kanser ileri yaşlarda daha sık
görülür. Ne yapacaksınız? Yeni bir program yapacaksınız, programınızı
geliştireceksiniz, revize edeceksiniz. Onun için, biz, sağlıkta dönüşümün
ikinci fazından bahsediyoruz. 2017 yılında bu hususta ciddi bir çalışmanın
içerisindeyiz. 2017 yılının öyle zannediyorum ki ilk üç ayında bu çalışmaları
bitireceğiz ve Sağlıkta Dönüşüm Programı’nın ikinci fazına inşallah başlamış
olacağız.
Şimdi,
biraz önce acilden bahsetmiştim değerli arkadaşlar, 618 acil -112 acil-
ambulansıyla hizmet veriyordu Türkiye 2002 yılında. Bugün 5 bin ambulansla
hizmet veriyoruz. Şimdi, bu sayıları böyle söyleyip geçince hani olabilirmiş
gibi geliyor da, nasıl olmuş ki yani 618 ambulans, 5 bin ambulanstan bahsediyoruz.
Hava ambulansıyla taşıdığımız vatandaşlarımızın sayısı 40 bine ulaştı. Bu
sadece Türkiye’nin içinde değil hacca giden kardeşlerimiz… Güney Amerika’dan
ambulans uçağımızla biz hasta getirdik Türkiye’ye. 
Değerli
milletvekilleri, hastane hizmetlerinde geldiğimiz bir nokta var. Yoğun bakım
meselesinden arkadaşlarım zaman zaman haklı olarak bahsediyorlar. Peki, ne
durumdaydık? Türkiye’de toplamda 869 yoğun bakım yatağımız vardı. Şimdi 13.223
yoğun bakım yatağımız var. Allah nasip ederse 2017’de 14.200 yoğun bakım
yatağına sahip olacağız. Peki, buna rağmen bazen sevkler olmuyor mu? Evet,
oluyor. Ben bu sevk oranlarını da çıkardım. Türkiye’de yoğum bakım ihtiyacı
olduğu için bir şehirden başka bir şehre naklettiğimiz kardeşlerimizin,
vatandaşlarımızın oranı yüzde 2,4’tür. Evet, şimdi ikinci dönemde bu yüzde 2,4
de olmasın diye uğraşacağız. Ama aslında yoğum bakım gerektiren bir hastayı
bütün oranın içinde bu yüzde 2 de olsa bir ilden alıp başka bir ile uçak
ambulansla, helikopter ambulansla ya da kara ambulansıyla en iyi şartlarda
götürmek de sağlık sisteminin bir başarısıdır. 
Mesela
yanık tedavi yatak sayımız 35’ten 426’ya ulaşmış durumda. 
Değerli
arkadaşlarım, bugün, Türkiye’de merkezî randevu sistemiyle vatandaşlarımıza
randevu veriyoruz. Vatandaşlarımız 182 numaralı telefonu arayarak hastanelerde
muayene olacakları saatte gidip muayene olabilirler. 3 bin kişi çalışıyor bu
sistemde, 3 bin operatör. 
Bugün
bahsedildi, beş dakika muayene araları verilmiş. Evet, nasıl olmuş? Sistemdeki
bir arızadan dolayı 120 bin kişiye böyle bir randevu verilmiş.
BÜLENT
YENER BEKTAŞOĞLU (Giresun) – “Hep öyle.” diyorlar.
AHMET
SELİM YURDAKUL (Antalya) – Ya hep böyleyse?
SAĞLIK
BAKANI RECEP AKDAĞ (Devamla) – Değerli arkadaşlar, bu bizim günlük, bir günde
muayene ettiğimiz hasta sayısının dörtte 1’i. 
AHMET
SELİM YURDAKUL (Antalya) – Yapmayın! 
SAĞLIK
BAKANI RECEP AKDAĞ (Devamla) – Bütünü bundan ibaret yani. Şimdi bunu getirip de
sanki sistemin bütünüymüş gibi burada anlatırsanız bunun adına “Gerçekleri
söylemek.” diyemeyiz, buna “El insaf!” deriz yani. Bilgisayardaki, sistemdeki
bir meseleden dolayı sadece 120 bin hastaya böyle bir randevu verilmiş, bu fark
edilmiş, üstelik randevuya gelenlere de “Size beş dakika randevu verilmişti,
kusura bakmayın ama biz yine size on dakika ayıracağız.” diye de verilen
talimatla gerekli hizmetler yerine getiriliyor. 
Evet
değerli arkadaşlarım, AK PARTİ döneminde, tamamlanan tesisler itibarıyla, 13
milyon metrekare tesis yaptık. 
Şimdi
bu şehir hastanelerinden bahsediliyor, Erzurum örneği verildi. Dedim ya,
herhangi birisi bir ezberi kaç senedir yürütüyor. Ben Bakanlıktan ayrılmadan
önce, 2013’ün başlarında bu konuşuluyordu, geldim, şimdi bugün yine bu bütçede,
2016 bütçesinde bu konuşuluyor.
(Mikrofon
otomatik cihaz tarafından kapatıldı) 
BÜLENT
YENER BEKTAŞOĞLU (Giresun) – Sayın Bakan, öyle bir tablo çizdiniz ki insanın
hasta olası geliyor. 
SAĞLIK
BAKANI RECEP AKDAĞ (Devamla) – Değerli Başkanım, tamamlayayım kısaca. 
BAŞKAN
– Tamamlayınız, bir dakika ek süre veriyorum. 
SAĞLIK
BAKANI RECEP AKDAĞ (Devamla) – Değerli kardeşlerim, şimdi, güncellenen
fiyatlarla, Erzurum’da klasik yöntemlerle yapılan ihalelerle -ki bunların bir
kısmı kaç sene önce yapılmıştı, güncellemek zorundasınız bu fiyatları,
bunlarla- aşağı yukarı içindeki cihazlarla beraber 833 milyon liraya mal
oluyor. Aynı metrekareyle kıyaslarsanız, Kayseri’deki kamu-özelle yapılan
hastane de 954 milyon liraya mal oluyor. Yani maliyetleri aşağı yukarı
birbirinin aynı. Ve paranın değer analizini yaptığımız zaman, mesela
Bilkentteki büyük hastane modelinde, değerli arkadaşlarım, toplamda, klasik
usulle yaparsanız yirmi beş yıllık masrafınız 5 milyar 200 milyon lirayı
bulurken -çünkü bunun içinde sadece bina yapımı yok, bunun finansmanı var, daha
birçok işler, birçok hizmetler var- kamu-özel ortaklığıyla yapılanda… 
(Mikrofon
otomatik cihaz tarafından kapatıldı)
SAĞLIK
BAKANI RECEP AKDAĞ (Devamla) – Yarım dakika daha istiyorum, cümlemi bitireyim. 
BAŞKAN
– Sayın Bakanım, ikinci bir dakikayı diğer sayın bakanların konuşma
sürelerinden alacağım.
SAĞLIK
BAKANI RECEP AKDAĞ (Devamla) – Verirler efendim onlar.
BAŞKAN
- Size verirler sanıyorum. 
SAĞLIK
BAKANI RECEP AKDAĞ (Devamla) – Bir dakika daha verirseniz…
BAŞKAN
– Buyurunuz. 
SAĞLIK
BAKANI RECEP AKDAĞ (Devamla) – Bu, kamu-özel ortaklığıyla yaptığımız zaman
yirmi beş yıllık toplam maliyeti, bütün risklerini ortaya koyarak, bütün para
değerini belirleyerek 5 milyar 200 milyon liraya mal olacakken aynı hastane
bugün 3 milyar 950 milyon liraya mal oluyor; yani sonuç, yüzde 24’lük bir para
değeri var. Bir taraftan da biz beş sene, on sene beklemiyoruz, bu hizmetleri
bir an önce vatandaşımıza verme imkânı buluyoruz. 
AK
PARTİ’miz bugüne kadar olduğu gibi bugünden sonra da bir taraftan refaha
yönelik hizmetlerini devam ettirirken bir taraftan da başından beri ifade
ettiğim gibi, terörle ve terör destekçileriyle amansız mücadelesini devam
ettirecektir. Bizim milletimizden aldığımız emir ve talimat budur. (AK PARTİ
sıralarından alkışlar) Biz milletimizin emirleriyle hareket ederiz.
Hepinize
saygılarımı sunarım. (AK PARTİ sıralarından alkışlar) 
BAŞKAN
– Teşekkür ederim Sayın Bakan.
AYHAN
BİLGEN (Kars) – Sayın Başkan…
BAŞKAN
– Sayın Bilgen…
AYHAN
BİLGEN (Kars) – Sayın Bakan konuşmasında grubumuza yönelerek “Nasıl kıydınız
onlara?” ifadesini kullandı. (AK PARTİ sıralarından “Yalan mı?” sesleri) 
BAŞKAN
– Siz mi konuşacaksınız?
AYHAN
BİLGEN (Kars) – Evet. 
BAŞKAN
- Buyurunuz Sayın Bilgen. (HDP sıralarından alkışlar)
Süreniz
iki dakikadır. 
İSMAİL
TAMER (Kayseri) – PKK’yı lanetle o zaman.
SAĞLIK
BAKANI RECEP AKDAĞ (Erzurum) – Sayın milletvekili onun için çıktı zaten,
biliyoruz(!)
VI.- SATAŞMALARA İLİŞKİN KONUŞMALAR (Devam)
14.- Kars Milletvekili Ayhan Bilgen’in, Sağlık Bakanı
Recep Akdağ’ın 433 sıra sayılı 2017 Yılı Bütçe Kanunu Tasarısı ile 434 sıra
sayılı 2015 Yılı Kesin Hesap Kanunu Tasarısı’nın yedinci tur görüşmelerinde
Hükûmet adına yaptığı konuşması sırasında Halkların Demokratik Partisine
sataşması nedeniyle konuşması
AYHAN
BİLGEN (Kars) – Şimdi, dinleyin, anlayacaksınız.
Türkiye
Cumhuriyeti’nin Bakanı olarak bir terör eyleminden sonra dönüp, eğer terör
örgütüne hitap ediyorsanız, “Nasıl kıydınız onlara?” ifadesini örgüte hitaben
söylüyorsanız…
SAĞLIK
BAKANI RECEP AKDAĞ (Erzurum) – Her zamanki mugalatayı yapmayın.
AYHAN
BİLGEN (Devamla) – …sizi bunu açıklamaya davet ediyorum Sayın Bakan. 
SAĞLIK
BAKANI RECEP AKDAĞ (Erzurum) – Ben bir hemşirenin ifadelerini okudum, kayıtlara
geçsin diye söylüyorum.
BAŞKAN
– Lütfen, lütfen efendim… 
AYHAN
BİLGEN (Devamla) – Bakanın muhatabı, bir ülkede, Türkiye Cumhuriyeti Bakanının
muhatabı terör örgütü değildir Sayın Bakan. 
SAĞLIK
BAKANI RECEP AKDAĞ (Erzurum) – Hemşirenin ifadesini okudum!
BAŞKAN
– Sayın hatibi dinleyelim Sayın Bakan, lütfen efendim. 
AYHAN
BİLGEN (Devamla) – Ya Bakan olduğunuzu bilmiyorsunuz ya sorumluluğunuzun
farkında değilsiniz. (AK PARTİ sıralarından “Bu tarafa” sesleri, gürültüler) 
SAĞLIK
BAKANI RECEP AKDAĞ (Erzurum) – Bir kere de ağzınızdan PKK’ya lanet ifadesi
çıksın!
BAŞKAN
– Sayın milletvekilleri, lütfen efendim. 
AYHAN
BİLGEN (Devamla) – Ben Bakana cevap veriyorum, nereye döneceğimi biliyorum. 
Sayın
Bakan, bize iradeden bahsediyorsunuz. Bu imzaları hangi metni görüp de
imzaladınız? Hangi iradeden bahsediyorsunuz? Bu imzaları, neyi gördünüz? 
OSMAN
AŞKIN BAK (Rize) – Gördük, gördük, sen merak etme! Sen merak etme. Sana
Kandil’den geliyor mesaj.
AYHAN
BİLGEN (Devamla) - Yarın burada Anayasa oylaması yapılacak. 
OSMAN
AŞKIN BAK (Rize) - Gördük, gördük onu, merak etme!
AYHAN
BİLGEN (Devamla) - Anayasa oylamasında milletvekillerinin…
OSMAN
AŞKIN BAK (Rize) - Sen merak etme! 
BAŞKAN
- Sayın milletvekilleri, lütfen efendim…
OSMAN
AŞKIN BAK (Rize) - Sana Kandil’den geliyor talimat, onu söyle!
BAŞKAN
- Lütfen hatibi dinleyiniz.
AYHAN
BİLGEN (Devamla) - …oy pusulalarına, komiser koyup bakacak mısınız, bakmayacak
mısınız? 
OSMAN
AŞKIN BAK (Rize) - Kandil’den geliyor talimat, konuşma!
AYHAN
BİLGEN (Devamla) - Bu, millî iradeye gösterdiğiniz saygıdır sizin.
SAĞLIK
BAKANI RECEP AKDAĞ (Erzurum) - Sen iradeni PKK’nın elinden kurtar önce!
OSMAN
AŞKIN BAK (Rize) - Kandil’den geliyor talimatınız!
AYHAN
BİLGEN (Devamla) - Ama size, Sayın Bakan, başka bir şey…
SAĞLIK
BAKANI RECEP AKDAĞ (Erzurum) - Sen iradeni PKK’nın elinden kurtar önce!
AYHAN
BİLGEN (Devamla) - Başka bir şey söyleyeyim Sayın Bakan, şimdi, sabredin,
dinleyin.
SAĞLIK
BAKANI RECEP AKDAĞ (Erzurum) - Yazık, yazık, yazık!
AYHAN
BİLGEN (Devamla) - Sabredin, dinleyin: Siz Erzurum…
OSMAN
AŞKIN BAK (Rize) - Sen PKK’ya söyle, PKK’ya!
BAŞKAN
- Sayın milletvekilleri, lütfen efendim…
AYHAN
BİLGEN (Devamla) - …Karayazı’da Belediyemizin herhangi bir hendek, iş
makinesini başkasına kullandırma ya da hakkında kayyum atanmasını gerektirecek,
tutuklanmasını gerektirecek herhangi bir suç biliyor musunuz?
İSMAİL
TAMER (Kayseri) - Sur’da olmadı mı? Silopi’de olmadı mı?
AYHAN
BİLGEN (Devamla) - Bu, iradeye saygıdır işte. 
SAĞLIK
BAKANI RECEP AKDAĞ (Erzurum) - Ben bütün detayları biliyorum!
AYHAN
BİLGEN (Devamla) - Karayazı’nın iradesine azıcık saygınız olsaydı bu durumdan
rahatsız olurdunuz, biliyor musunuz?
SAĞLIK
BAKANI RECEP AKDAĞ (Erzurum) - Sen bilmiyorsun, ben biliyorum! 
OSMAN
AŞKIN BAK (Rize) - Ya, sen nerede oturuyorsun ya?
AYHAN
BİLGEN (Devamla) - Ama başka bir şey sorayım size, başka bir şey sorayım:
Kars’ta… 
VURAL
KAVUNCU (Kütahya) - PKK’yı anlat! İstanbul bombasını anlat!
AYHAN
BİLGEN (Devamla) - …değerli arkadaşlar, altı aydır -Sağlık Bakanlığına
soruyorum- tomografi cihazı kayıp, kayıp; tomografi cihazı! Hasta cebine koyup
götüremez tomografi cihazını, doktor evine götüremez ama…
SAĞLIK
BAKANI RECEP AKDAĞ (Erzurum) - Ya, geç, ya geç! Zavallı duruma düşmeyin, geç!
OSMAN
AŞKIN BAK (Rize) - Ya, hastaneleri kim yaktı, hastaneleri?
BAŞKAN
- Sayın milletvekilleri…
AYHAN
BİLGEN (Devamla) - …ben soru önergesiyle bunu soruyorum…
OSMAN
AŞKIN BAK (Rize) - Hastanelere kim roket attı?
AYHAN
BİLGEN (Devamla) - …bana Sağlık Bakanlığı broşür gönderiyor, broşür! 
OSMAN
AŞKIN BAK (Rize) - Hastaneye kim roket attı, kim?
AYHAN
BİLGEN (Devamla) - Sağlık Bakanlığının broşürünü gösteriyorsunuz. 
OSMAN
AŞKIN BAK (Rize) - Kim yaktı hastaneyi? Ona bir şey söyle!
AYHAN
BİLGEN (Devamla) - Siz tomografi cihazının hesabını verin. Kayıp altı aydır ya,
ayıp ya! (HDP sıralarından alkışlar)
İSMAİL
TAMER (Kayseri) - PKK çalmıştır!
BAŞKAN
- Teşekkür ederim Sayın Bilgen. 
MEHMET
ALİ ASLAN (Batman) - Sayın Başkan…
BEHÇET
YILDIRIM (Adıyaman) - Sayın Başkan…
OSMAN
AŞKIN BAK (Rize) - Terör örgütüne bir şey söyle!
VURAL
KAVUNCU (Kütahya) - Teröre cevap veremiyorsun, teröre! 
AYHAN
BİLGEN (Kars) - Ben cevabımı verdim. 
VURAL
KAVUNCU (Kütahya) - Teröre cevap vermiyorsun! 
AYHAN
BİLGEN (Kars) - Ben verdim!
VURAL
KAVUNCU (Kütahya) - Nasıl kıydınız, ona cevap ver! Nasıl kıydınız, ona cevap
ver!
AYHAN
BİLGEN (Kars) - Bekleyin, yarın cevabı alacaksınız!
FİLİZ
KERESTECİOĞLU DEMİR (İstanbul) - Terörün cevabını siz vereceksiniz be; on dört
yıldır iktidardasınız. 
BAŞKAN
- Şimdi, sayın milletvekilleri…
AYHAN
BİLGEN (Kars) - Bekleyin, yarın cevabı alacaksınız! Bekleyin, yarın cevabı
alacaksınız!
BAŞKAN
- Sayın milletvekilleri, lütfen efendim…
VURAL
KAVUNCU (Kütahya) - Bir de “Mazlumları savunuyorum.” diyorsun! 
FİLİZ
KERESTECİOĞLU DEMİR (İstanbul) - Yani, insan bu kadar zeytinyağı olmaz yani!
AYHAN
BİLGEN (Kars) - Yarın cevabı alacaksın, sabret!
VURAL
KAVUNCU (Kütahya) - Utanmıyorsun! Nasıl kıydınız insanlara!
AYHAN
BİLGEN (Kars) - Yarın cevabını alırsınız!
BAŞKAN
- Yani, isterseniz ben böyle bekleyebilirim, saatler geçirebiliriz.
FİLİZ
KERESTECİOĞLU DEMİR (İstanbul) - Allah, Allah! 
BAŞKAN
- Sayın milletvekilleri, şimdi, bazı milletvekillerimiz ayağa kalktı, söz
istiyorlar. 
MEHMET
ALİ ASLAN (Batman) - Sataşma var Başkanım.
BAŞKAN
- Şimdi, Sayın Bakanın HDP Grubuna yönelik sataşması üzerine Sayın Bilgen söz
aldı, kendisine söz verdim. Eğer gruba yönelik sataşma dışında şahsınıza
yönelik bir sataşma olduğunu ifade ediyorsanız sizi dinlerim.
ÇAĞLAR
DEMİREL (Diyarbakır) - Evet, evet.
MEHMET
ALİ ASLAN (Batman) - Evet.
BAŞKAN
- Buyurun Sayın Aslan.
MEHMET
ALİ ASLAN (Batman) - Resulullah’tan hadisler okuyarak samimi olmadığımıza dair
şeyler söyledi. 
BAŞKAN
- Buyurunuz Sayın Aslan. (HDP sıralarından alkışlar) 
Süreniz
iki dakikadır.
Lütfen
yeni bir sataşmaya meydan vermeyiniz.
VURAL
KAVUNCU (Kütahya) - Şu, PKK’nın bombasını da anlat bakalım! Ona bir cevap ver!
İBRAHİM
AYDEMİR (Erzurum) - PKK’yı lanetle, hadi! 
15.- Batman Milletvekili Mehmet Ali Aslan’ın, Sağlık
Bakanı Recep Akdağ’ın 433 sıra sayılı 2017 Yılı Bütçe Kanunu Tasarısı ile 434
sıra sayılı 2015 Yılı Kesin Hesap Kanunu Tasarısı’nın yedinci tur
görüşmelerinde Hükûmet adına yaptığı konuşması sırasında şahsına sataşması
nedeniyle konuşması
MEHMET
ALİ ASLAN (Batman) - Arkadaşlar, bir dinleyin ya!
İBRAHİM
AYDEMİR (Erzurum) - Yüreğin yetiyorsa cevap ver!
GÖKCEN
ÖZDOĞAN ENÇ (Antalya) - Dinlemek istemiyoruz seni! 
VURAL
KAVUNCU (Kütahya) - Ona bir cevap ver! 
BAŞKAN
- Sayın milletvekilleri…
MEHMET
ALİ ASLAN (Devamla) - Benim aklım bana yetiyor… 
HAMZA
DAĞ (İzmir) - Sus be, sus!
GÖKCEN
ÖZDOĞAN ENÇ (Antalya) - Seni dinlemiyoruz!
MEHMET
ALİ ASLAN (Devamla) - …sizin aklınız bir size yetsin.
İBRAHİM
AYDEMİR (Erzurum) - Yüreğin yetiyorsa…
MEHMET
ALİ ASLAN (Devamla) - Lütfen, süreyi yeniden başlatır mısınız Sayın Başkan?
BAŞKAN
– Sayın Aslan, bir saniye…
HAMZA
DAĞ (İzmir) – Dinlemek zorunda mıyız seni? Allah Allah! Dinlemiyorum kardeşim.
VURAL
KAVUNCU (Kütahya) – 44 şehidin hesabını vereceksiniz.
BAŞKAN
– Bir saniye, bir saniye efendim.
Sayın
milletvekilleri, eğer laf atmalar nedeniyle hatibin konuşma imkânı olmazsa
konuşma süresini uzatmak zorunda kalırım. Rica ediyorum… Görüşlerini açıklar,
kendi grubuna, şahsına yönelik bir sataşma olduğunu değerlendiren gruplara ve
milletvekili arkadaşlarıma söz hakkı veririm.
Sürenizi
yeniden başlatıyorum Sayın Aslan.
Buyurunuz.
MEHMET
ALİ ASLAN (Devamla) – Teşekkürler, sağ olun.
On
üç yıl öğretmenlik yaptım ama öğrencilerim sınıf adabına uygun hareket ediyordu,
hatip konuşurken konuşulmuyordu. (AK PARTİ sıralarından gürültüler)
İLKNUR
İNCEÖZ (Aksaray) – Adap öğretme bize.
AYŞE
SULA KÖSEOĞLU (Trabzon) - Burası senin sınıfın değil, biz de öğrencin değiliz.
VURAL
KAVUNCU (Kütahya) - Senin yetiştirdiğin öğrencilere yazık!
MEHMET
ALİ ASLAN (Devamla) – Her neyse… Sayın Bakan, ben ilk önce şunu söyleyeyim,
millet adına size bu sorunu ileteyim de: Midyat Devlet Hastanesinde yoğun bakım
servisi için monitör lazım, beyin cerrahi ameliyat mikroskobu lazım, aynı
şekilde göz ameliyatı için de ameliyat mikroskobu ve renkli üç boyutlu ultrason
cihazı. İlk önce milletin bir sorununu size ileteyim.
MUHAMMET
BALTA (Trabzon) - Yakmak için mi lazım?
GÖKCEN
ÖZDOĞAN ENÇ (Antalya) – Yakılmak için mi lazım?
MUHAMMET
BALTA (Trabzon) - Ambulans da lazım mı kurşunlamak için?
İSMAİL
TAMER (Kayseri) – Onları tahrip etmeyecektiniz. Yakmadınız mı?
MEHMET
ALİ ASLAN (Devamla) – Bir de…
OSMAN
AŞKIN BAK (Rize) – Ya, hastaneleri yakmadınız mı ya?
BAŞKAN
– Sayın milletvekilleri… Sayın milletvekilleri, lütfen, rica ediyorum.
MEHMET
ALİ ASLAN (Devamla) – Ya, bir dinle ya! Bir saniye, Başkan var.
OSMAN
AŞKIN BAK (Rize) – Hastaneleri yakmadınız mı?
MEHMET
ALİ ASLAN (Devamla) – Osman Bey, gel gel, burada iki mikrofon var, birinde sen
konuş, birinde ben. Böyle karşılıklı tartışalım.
OSMAN
AŞKIN BAK (Rize) – Ben konuşurum, sen kendi işine bak, konuşma! Anlat, anlat!
Gel, sıkıntı yok!
MEHMET
ALİ ASLAN (Devamla) – Şimdi, AKP’li vekiller Kur’an’ın referans alınmasından
zaman zaman söz ediyor. 
VURAL
KAVUNCU (Kütahya) – Allah’tan korkun! 
MEHMET
ALİ ASLAN (Devamla) – Biz de, “Buyurun, Kur’an-ı Kerim hakemliğine, Hazreti
Muhammed (SAV) hakemliğine gidelim.” diyoruz.
HAMZA
DAĞ (İzmir) – Kur’an-ı referans alarak mı KCK’yı destekliyorsun sen?
Teröristleri onun için mi destekliyorsun? 
MEHMET
ALİ ASLAN (Devamla) – Bakın, Nisa 59’da diyor?
(Hatip
tarafından Nisa Suresi’nin 59’uncu ayetinin okunması) 
HAMZA
DAĞ (İzmir) – Bırak laf söylemeyi. Onu söyle sen bana Mehmet Ali Aslan?
Yapmadığın şeyi niye söylüyorsun? Kur’an-ı Kerim sana söylüyor.
MEHMET
ALİ ASLAN (Devamla) - “Ey, iman edenler, eğer tartışırsanız bir şeyde, Allah’a
ve Resul’üne müracaat edin. Eğer inanıyorsanız ve ahiret gününe iman
ediyorsanız bu sizin için daha hayırlı olur.” (AK PARTİ sıralarından gürültüler)
HAMZA
DAĞ (İzmir) – Sen terörist cenazelerine gitmiş, şerefsizin tekisin! Yazıklar
olsun sana! 
MEHMET
ALİ ASLAN (Devamla) – Buyurun, Kur’an-ı Kerim’i hakem yapalım. “Kur’an-ı Kerim
yok.” diyorsanız İncil, Zebur, Tevrat, Mushafireş… (AK PARTİ sıralarından
gürültüler)
HAMZA
DAĞ (İzmir) – Yazıklar olsun sana! Yazıklar olsun sana!
OSMAN
AŞKIN BAK (Rize) – Kandil’le konuş sen, Kandil’le! Kandil’le tartış, Kandil’le!
MEHMET
ALİ ASLAN (Devamla) – …Nehсü'l Belâga, Hinduizm, Bahaizm, Budizm, neyi
istiyorsanız… (AK Parti sıralarından gürültüler)
OSMAN
AŞKIN BAK (Rize) - Git, oradan talimat al gel! Git, Kandil’le tartış!
MEHMET
ALİ ASLAN (Devamla) – Arkadaşlar, hakem belli, hakemi kabul edin. 
OSMAN
AŞKIN BAK (Rize) – Kandil’le tartış, Kandil’le! 
HAMZA
DAĞ (İzmir) – Otur yerine! 
MEHMET
ALİ ASLAN (Devamla) – Hakemi kabul edin. 
OSMAN
AŞKIN BAK (Rize) – Tamam, git Kandil’e, Kandil’e! 
İBRAHİM
AYDEMİR (Erzurum) – PKK’yı lanetlemiyorsan lanet olsun! 
MEHMET
ALİ ASLAN (Devamla) – Biz size Kur’an’a buyurun diyoruz…
(Mikrofon
otomatik cihaz tarafından kapatıldı) 
MEHMET
ALİ ASLAN (Devamla) – …ama siz hâlâ nefsinizi başınızın üstüne koyuyorsunuz.
Nefsinizi ayaklar altına koyduğunuzda her şey düzelecek. (AK PARTİ sıralarından
gürültüler)
BAŞKAN
– Sayın Aslan, teşekkür ederim.
İBRAHİM
AYDEMİR (Erzurum) – PKK’yı lanetlemeyene lanet olsun!
OSMAN
AŞKIN BAK (Rize) – Sen Kandil’e git, Kandil’e! Kandil’le tartış!
BAŞKAN
– Sayın milletvekilleri, bu şekilde görüşmeleri sürdüremeyiz, ara vermek
zorunda kalırım, rica ediyorum. 
VURAL
KAVUNCU (Kütahya) – Teröristlerin yanında olamazsınız, olamazsınız!
FİLİZ
KERESTECİOĞLU DEMİR (İstanbul) – Siz milletvekili misiniz! Meclis mi burası ya!

VURAL
KAVUNCU (Kütahya) – Olamazsınız teröristlerin yanında, olamazsınız!
SİBEL
YİĞİTALP (Diyarbakır) – Ne teröristi ya! Ne teröristi!
AYHAN
BİLGEN (Kars) – Sen FETÖ’yü anlat, FETÖ’den bahset. 
SAĞLIK
BAKANI RECEP AKDAĞ (Erzurum) – Sayın Başkan, hatip bana hitapla cevaplar
vermemi istedi. Müsaadenizle cevap vereyim. 
BAŞKAN
– Sayın Bakan, bir saniye… 
SİBEL
YİĞİTALP (Diyarbakır) – Siz kimsiniz!
VURAL
KAVUNCU (Kütahya) – Konuşma! Konuşma! Tarafız biz, tarafız. Biz şehitlerin
tarafındayız. Sen hiç konuşma!
AYHAN
BİLGEN (Kars) – Yarınızın fotoğrafı var, yarınızın fotoğrafları… Arkadaşlarının
yarısının fotoğrafı var. 
BAŞKAN
– Tüm talepleri değerlendireceğim Sayın Bakan. Bir saniye efendim…
Birleşime
yirmi dakika ara veriyorum.
Kapanma Saati: 20.09
ALTINCI OTURUM
Açılma Saati: 21.08
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: İshak GAZEL (Kütahya), Zihni AÇBA
(Sakarya)
-----0-----
BAŞKAN
– Sayın milletvekilleri, Türkiye Büyük Millet Meclisinin 38’inci Birleşiminin
Altıncı Oturumunu açıyorum.
2017
Yılı Merkezi Yönetim Bütçe Kanunu Tasarısı ile 2015 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
Komisyon
yerinde. 
Hükûmet
yerinde.
III.- OTURUM BAŞKANLARININ KONUŞMALARI (Devam)
4.- Oturum Başkanı TBMM Başkan Vekili Mehmet Akif
Hamzaçebi’nin, 10 Aralık gecesi Beşiktaş’ta yaşanan ve bütün toplumu üzüntüye
boğan olayın gerginliğinin bütçe görüşmelerine de yansıdığına, bütün parti
gruplarını sükûnetli bir politika izlemeye davet ettiğine, yaşanan gerginlik
nedeniyle sağlık durumu olumsuz etkilenen Adıyaman Milletvekili Behçet
Yıldırım’a şifa dilediğine ve cinsiyetçi ifadeleri onaylamadığına ilişkin
konuşması
BAŞKAN
– Sayın milletvekilleri, birleşime ara vermeme neden olan bu gerginlik üzerine
bir değerlendirme yapmak istiyorum. Biraz önce sayın grup başkan vekilleriyle
arkadaki odada bir değerlendirme toplantısı yaptık. Sayın grup başkan
vekilleri, Meclis başkan vekili, hepsi çalışma arkadaşıdır. Hepsinin ortak
görevi buradaki atmosferi sükûnet içerisinde bir duruma kavuşturmak ve
görüşmelerin bir gerginliğe meydan olmadan sürmesini sağlamaktır. Bu amaçla bir
değerlendirme yaptık. Değerlendirme sonucunda, benim Meclis Başkan Vekili
olarak bir açıklama yapmam daha uygun olur şekilinde ağırlıklı bir görüş ortaya
çıktı. Ben de bu çerçevede görüşlerimi sizlerle paylaşıyorum. 
Hepinizin
bildiği gibi, 10 Aralık gecesi Beşiktaş’ta yaşanan ve PKK bünyesindeki TAK
örgütü tarafından üstlenilen silahlı bombalı eylemde 44 insanımız şehit oldu,
son rakamlara göre 155 insanımız yaralandı. Bu sayılar belki şu an itibarıyla
daha farklı olabilir, onu bilemiyorum ama son rakamlar bugün itibarıyla bu
şekilde elimdeydi. Bu, tabii ki son derece acı bir olay, bütün toplumu yasa,
üzüntüye boğan bir olay. Terörü Türkiye Büyük Millet Meclisi olarak hiçbir
zaman onaylayamayız. Türkiye Büyük Millet Meclisi daima terörün karşısındadır.
O eylemin olduğu gecenin sonrasında ertesi gün ben Vatan Caddesi’ndeki törene
katıldım. Sonrasında hastanelerdeki yaralıları ziyaret ettim. Gerçekten çok acı
bir tablo, tabii, çok acı bir tablo. Bütün toplum bu acının gerginliğini
yaşıyor, böyle bir atmosfer içerisindeyiz. Doğal olarak bu gerginlik, bu
atmosfer bütçe görüşmelerine de yansıyor ancak bize düşen görev, bu toplumdaki
gerginliği buraya taşımak değil, bu gerginliği olabildiğince burada görüşmeleri
sükûnete kavuşturarak atlatmaktır. Ben bütün siyasi parti gruplarını bu
çerçevede bir politika izlemeye davet ediyorum. Bu gerginliği hiçbir zaman
onaylamıyorum. Genel Kurulda kürsüye çıkan hatiplere -hangi hatip olursa olsun-
yerinden laf atmayı, onu konuşmasını yapamayacak ölçüde bir lafa boğmayı
kesinlikle doğru bulmuyorum. Bu hatip iktidar partisinden olabilir, muhalefet
partilerinden olabilir, Hükûmetten olabilir. Hatip konuşmasını yapar, sonra
kendisine sataşma olduğunu düşünen siyasi parti grupları, milletvekilleri ya da
Hükûmet gerekçesini belirterek söz ister, ben de söz veririm. 
Şiddeti
asla onaylamıyorum. Bir milletvekili arkadaşımızın revire kaldırıldığını
öğrendim -sağlık durumu nedir- Sayın Behçet Yıldırım olduğunu duydum.
Bilemiyorum, onun dışında başka arkadaşlarımız var mı sağlık durumu buradaki
tartışmalar veya yaşanan gerginlik nedeniyle olumsuz etkilenmiş olan ama o
arkadaşımıza, Behçet Yıldırım’a şifa diliyorum. 
Tutanaklara
baktım, orada göremedim ama verilen arada cinsiyetçi yaklaşımların, cinsiyetçi
sözlerin olduğu, kadın milletvekillerimize yönelik bu tip lafların olduğu bana
milletvekili arkadaşlarımız tarafından ifade edildi. Bunu da asla
onaylamıyorum, asla onaylamıyorum; doğru değil. Lütfen, bu yaklaşımlardan uzak
duralım.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (Devam)

A) SAĞLIK BAKANLIĞI (Devam)
1) Sağlık Bakanlığı 2017 Yılı
Merkezî Yönetim Bütçesi
2) Sağlık Bakanlığı 2015 Yılı
Merkezî Yönetim Kesin Hesabı

B) TÜRKİYE HUDUT VE SAHİLLER
SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller
Sağlık Genel Müdürlüğü 2017 Yılı Merkezî Yönetim Bütçesi
2) Türkiye Hudut ve Sahiller
Sağlık Genel Müdürlüğü 2015 Yılı Merkezî Yönetim Kesin Hesabı

C) TÜRKİYE İLAÇ VE TIBBİ
CİHAZ KURUMU (Devam)
1) Türkiye İlaç ve Tıbbi Cihaz
Kurumu 2017 Yılı Merkezî Yönetim Bütçesi
2) Türkiye İlaç ve Tıbbi Cihaz
Kurumu 2015 Yılı Merkezî Yönetim Kesin Hesabı

Ç) TÜRKİYE KAMU HASTANELERİ
KURUMU (Devam)
1) Türkiye Kamu Hastaneleri
Kurumu 2017 Yılı Merkezî Yönetim Bütçesi
2) Türkiye Kamu Hastaneleri
Kurumu 2015 Yılı Merkezî Yönetim Kesin Hesabı

D) TÜRKİYE HALK SAĞLIĞI
KURUMU (Devam)
1) Türkiye Halk Sağlığı Kurumu
2017 Yılı Merkezî Yönetim Bütçesi
2) Türkiye Halk Sağlığı Kurumu
2015 Yılı Merkezî Yönetim Kesin Hesabı

E) TÜRKİYE SAĞLIK
ENSTİTÜLERİ BAŞKANLIĞI (Devam)
1) Türkiye Sağlık Enstitüleri
Başkanlığı 2017 Yılı Merkezî Yönetim Bütçesi

F) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve Teknoloji
Bakanlığı 2017 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2015 Yılı Merkezî yönetim Kesin Hesabı

G) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2017 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2015 Yılı Merkezî
Yönetim Kesin Hesabı

Ğ) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2017 Yılı Merkezî Yönetim Bütçesi
2) Türk Standartları Enstitüsü
2015 Yılı Merkezî Yönetim Kesin Hesabı

H) TÜRK PATENT ENSTİTÜSÜ (Devam)
1) Türk Patent Enstitüsü 2017
Yılı Merkezî Yönetim Bütçesi
2) Türk Patent Enstitüsü 2015
Yılı Merkezî Yönetim Kesin Hesabı

I) TÜRKİYE BİLİMSEL VE
TEKNOLOJİK ARAŞTIRMA KURUMU (Devam) 
1) Türkiye Bilimsel ve
Teknolojik Araştırma Kurumu 2017 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2015 Yılı Merkezî Yönetim Kesin Hesabı

İ) TÜRKİYE BİLİMLER
AKADEMİSİ (Devam)

1) Türkiye Bilimler Akademisi
2017 Yılı Merkezî Yönetim Bütçesi
2) Türkiye Bilimler Akademisi
2015 Yılı Merkezî Yönetim Kesin Hesabı

J) AVRUPA BİRLİĞİ BAKANLIĞI (Devam)
1) Avrupa Birliği Bakanlığı
2017 Yılı Merkezî Yönetim Bütçesi
2) Avrupa Birliği Bakanlığı
2015 Yılı Merkezî Yönetim Kesin Hesabı

K) TÜRK AKREDİTASYON KURUMU (Devam)
1) Türk Akreditasyon Kurumu
2017 Yılı Merkezî Yönetim Bütçesi
2) Türk Akreditasyon Kurumu
2015 Yılı Merkezî Yönetim Kesin Hesabı
BAŞKAN
– Şimdi görüşmelere kaldığımız yerden devam ediyoruz.
Söz
sırası, Bilim, Sanayi ve Teknoloji Bakanı Sayın Faruk Özlü’de.
Buyurunuz
Sayın Özlü. (AK PARTİ sıralarından alkışlar)
Süreniz
yirmi dört dakikadır. 
BİLİM,
SANAYİ VE TEKNOLOJİ BAKANI FARUK ÖZLÜ (Düzce) - Sayın Başkan, değerli
milletvekili arkadaşlarım; Bilim, Sanayi ve Teknoloji Bakanlığı ile bağlı,
ilgili ve ilişkili kuruluşlarımızın 2017 yılı bütçesi üzerinde söz almış
bulunuyorum. Bu vesileyle Bakanlığımız ve şahsım adına yüce heyetinizi saygıyla
selamlıyorum. 
Sözlerime
başlarken cumartesi gecesi İstanbul’da gerçekleşen menfur terör saldırısında
şehit düşen kardeşlerimize Allah’tan rahmet, yaralı kardeşlerimize de acil
şifalar diliyorum, tüm milletimize başsağlığı diliyorum. Terörün her türlüsünü
lanetliyorum. 
Sayın
Başkan, değerli milletvekilleri; gerek dünyada gerekse ülkemizdeki gelişmeler
açısından oldukça zor bir yılı geride barakmış bulunuyoruz. ABD seçimleri,
İngiltere ve İtalya’daki referandum sonuçları, komşumuz Irak ve Suriye’de
artarak devam eden kriz, Rusya’yla ilişkilerimizin seyri, ülkemizde yaşanan
darbe girişimi, FETÖ, PKK ve DAEŞ gibi 3 terör örgütüne karşı sürdürdüğümüz
amansız mücadele ve küresel ekonomideki durgunluk; 2016’da yaşanan bütün bu
gelişmeler doğal olarak Türkiye’yi etkiliyor. Diğer taraftan, bu gelişmeler bir
yönüyle de Türkiye’nin özellikle de Türkiye ekonomisinin ne kadar sağlam,
güçlü, dirençli olduğunu da cümle âleme ilan ediyor. 
Değerli
milletvekilleri, 2016 yılı Türkiye için zor bir yıl olarak kayıtlara geçecek.
Ancak, bu yıl aynı zamanda Türkiye’nin, özellikle de iş dünyasının önünü açacak
olan yapısal reformların hayata geçtiği bir yıl olarak tarihe geçecek.
Gerçekten de bu yıl aktüel gelişmelerin bütün yoğunluğuna ve şiddetine rağmen
orta ve uzun vadeye yönelik çok ciddi düzenlemelerin hayata geçtiği bir yıl
oldu. Mevcut yatırım teşvik sisteminde iyileştirmeler yaptığımız gibi, yeni
yatırım teşvik araçlarını da devreye aldık. Teşvik sisteminde hazır giyim
mantığının ötesine geçerek “terzi usulü” diye isimlendirebileceğimiz yeni bir
dönemi başlattık. Yatırımın, üretimin, ihracatın üzerindeki birçok yükü
kaldırdık veya azalttık. Şirketlerin kuruluşlarını kolaylaştırdık. KOBİ’lerin
finansmana erişimini kolaylaştırmak amacıyla taşınır varlıklarını da rehin
bırakabilmelerinin önünü açtık. Başta zorunlu bireysel emeklilik sistemi olmak
üzere tasarrufları teşvik eden adımlar attık. Türkiye’nin dev projelerini
finanse etmek amacıyla Türkiye Varlık Fonu’nu kurduk. İhracatçımıza yeşil
pasaport verme kararı aldık. 
Bir
yandan bu yapısal düzenlemeleri hayata geçirirken özel sektörün güncel
ihtiyaçlarına yönelik acil tedbirleri de alıyoruz. Bilhassa, döviz kurlarındaki
artışın neticesinde piyasaları rahatlatacak adımlara ihtiyaç doğmuştu. Perşembe
günü Sayın Başbakanımızla birlikte bu yeni tedbirleri de açıkladık. Özellikle,
KOBİ’lerin finansmana erişimi, piyasanın canlanması, yatırımların artması, iş
gücü yükünün azalması gibi konulara ilişkin önemli düzenlemeleri hayata
geçirdik. KOSGEB aracılığıyla KOBİ’lerimize 50 bin TL kredi veriyoruz. 15 bin
KOBİ’nin yararlanmasını beklediğimiz bu kredi bir yılı ödemesiz olmak üzere
toplam üç yıl olacak; daha da önemlisi, bu kredinin faizini KOSGEB
karşılayacak. Hükûmet ve Bakanlık olarak iş dünyamızın, KOBİ’lerin, esnafın,
tüccarın, sanayicinin, ihracatçının, girişimcinin yanında olmayı bundan sonra
da sürdüreceğiz. 
Değerli
milletvekilleri, ülkemizin bilgi tabanlı bir ekonomiye geçişini hızlandırmak,
daha nitelikli bir üretim yapısına geçmek, sanayimizin ürettiği katma değeri
artırmak ve böylece dünya ticaretinden daha fazla pay almak için
çalışmalarımıza yoğun bir şeklide devam ediyoruz. Bu vesileyle, Bakanlığımızda
gerçekleştirdiğimiz çalışmaları sizlerle kısaca paylaşmak istiyorum.
2015
yılında AR-GE harcamalarımız bir önceki yıla göre yüzde 17’lik bir artış
gösterdi ve 20,6 milyar liraya ulaştı. 2014’te kırdığımız rekoru biraz daha
geliştirdik ve AR-GE harcamalarının millî gelire oranını yüzde 1,06’ya
yükselttik. Çok daha sevindirici olan husus ise şudur: AR-GE harcamalarımızın
yarısını özel sektörümüz, yüzde 40’ını da üniversitelerimiz yapıyor. 
Yine,
yakın zamanda açıklanan Küresel Yenilik Endeksi’nin 2016 yılı sonuçlarına göre,
bir önceki yıla nispetle 16 basamak birden yükselerek 42’nci sıraya çıktık.
42’nci sıranın Türkiye için yeterli olmadığını biliyoruz ancak bir yılda 16
sıra birden yükselmenin de önemli bir başarı olduğunu düşünüyoruz. AR-GE
istatistikleriyle ilgili bu gelişmelerde AR-GE’ye sağladığımız desteklerin
önemli bir rolü bulunuyor. 
2017
yılı bütçesinin tamamında araştırma geliştirmeye ayrılan kaynak 5,8 milyar
liraya yükseldi. Meseleye sadece bütçe büyüklüğü olarak bakmak doğru ve yeterli
değildir. Bu bütçeyi nasıl kullandığımız çok daha büyük bir ehemmiyet taşıyor.
Bugün bir AR-GE projesiyle ilgili fikir aşamasından üretim aşamasına kadar
bütün süreçlere destek veriyoruz. Araştırma geliştirme projesi yapmaya ve
projeleri ticarileştirmeye uygun altyapıları kuruyoruz. Bu yıl Türkiye Büyük
Millet Meclisinde yasalaşan en önemli düzenlemelerden biri olan AR-GE Reform
Paketi’yle ilgili uygulamalarımız devam ediyor. Zaten oldukça güçlü olan AR-GE
ve yenilik ekosistemini bu kanunla birlikte çok daha güçlü bir hâle getirmiş
olduk. 
Kısaca
özetleyecek olursak bu paketle araştırma geliştirme merkezi kurmak için gerekli
personel sayısını 15’e düşürdük. Türkiye'de ilk defa tasarım faaliyetlerini
destek kapsamına aldık. Araştırma geliştirme merkezlerinde ve teknoloji
geliştirme bölgelerinde daha fazla ve daha nitelikli personel istihdam edilmesi
ve bu personelin daha fazla gelir elde etmeleri için adımlar attık. 
Yine,
öğretim üyelerimizin araştırma geliştirme projelerinde daha fazla yer
almalarını teşvik edecek mekanizmalar geliştirdik. Reform paketinin hayata
geçmesinin ardından özellikle AR-GE merkezi sayımız hızlı bir şekilde artmaya
başladı ve bugün 310’a ulaştı. Hemen her geçen gün birkaç tane yeni AR-GE
merkezi kuruluyor. İnşallah, önümüzdeki dönemde AR-GE merkezi sayımızı ilk
etapta 500’e, ardından 1.000’e yükselteceğiz. 
Geçtiğimiz
yıl önemli bir adım daha attık. Biliyorsunuz, yüksek teknolojili ürünlerle
ilgili yatırımlar teşvik sisteminde 5’inci bölge desteklerinden yararlanıyor.
Artık orta yüksek teknolojide seçilmiş bazı ürünlerle ilgili yatırımlar da
4’üncü bölge desteklerinden yararlanıyor. Şunu gönül rahatlığıyla
söyleyebilirim: Türkiye sağladığı destek ve teşviklerle sadece üretim yapmak
için değil, AR-GE yapmak için de dünyanın en avantajlı ülkelerinin başında
geliyor. 
Sayın
Başkan, değerli milletvekilleri; konuşmamın bu bölümünde Bakanlığımızda
önümüzdeki dönemde yoğunlaşacağımız çalışmaları sizlerle kısaca paylaşmak
istiyorum: Özellikle şu anda Genel Kurul gündeminde olan Sınai Mülkiyet Kanun
Tasarı’mızı muhalefetle iş birliği içinde yasalaştırmayı hedefliyoruz. Sınai
mülkiyet hakları iş ve yatırım ortamının en önemli ayaklarından birini
oluşturuyor. Özellikle uluslararası yatırımcılar karar alma süreçlerinde
ülkenin sınai mülkiyet sistemini muhakkak dikkate alıyorlar. Çıkaracağımız
kanunla patentlerin, markaların ve tasarımların başvuru süreçleri kolaylaşacak,
tescil süreleri kısalacak ve ortaya çıkan haklara daha etkin bir koruma
sağlayacağız. Bu kanun, ülkemizdeki AR-GE projelerinin patentlere dönüşmesi,
patent ve tasarımların ticarileşmesi ve güçlü markaların oluşması için büyük
önem taşıyor. 
Üzerinde
çalıştığımız bir diğer önemli konu ise üretim reform paketidir. AR-GE reform
paketi ile üretim reform paketini iki kanat gibi düşünüyoruz. Birinci kanat
olan AR-GE reform paketi bu yıl devreye girdi. İkinci kanat olan üretim reform
paketi de önümüzdeki yıl devreye girecek ve sanayimiz âdeta uçuşa geçecek. Bu
paketle sanayicilerimize yatırıma uygun, ucuz, lojistik imkânları güçlü ve
altyapı imkânları zengin üretim alanları oluşturacağız. Organize sanayi
bölgelerinin üzerindeki mali yükümlülüklerinin bazılarını kaldıracağız veya
miktarları düşüreceğiz. 
Parsel
maliyetlerinde belirli kriterlere göre üst sınır getireceğiz. Organize sanayi
bölgelerinde üretim yapan firmalarımızın üzerindeki emlak vergisi, yapı
denetimi gibi yükleri daha da makul seviyelere çekeceğiz. Şehir merkezlerinde
kalmış sanayi sitelerini dönüştüreceğiz. Modern finansman yöntemleri ve
araçları geliştirerek sanayicimizin parasını arsaya veya binaya bağlamaksızın
doğrudan üretime aktarmasını sağlayacağız. 
Önümüzdeki
dönemde TÜBİTAK’ı yeniden yapılandırmak için de bir çalışma yürütüyoruz. Artık
iyice olgunlaşma aşamasında bulunan bu çalışmayla TÜBİTAK’ı araştırma
geliştirme konusunda özel sektörle rekabet eden değil, özel sektöre refakat
eden bir kurum hâline getireceğiz. TÜBİTAK desteklerinde teknolojinin ruhuna
uygun olarak hızlı karar alma mekanizmaları oluşturacağız. Araştırma geliştirme
projelerinin ticarileştirmesine daha fazla odaklanacağız. 
Yine
bu çalışmayla, TÜBİTAK’a bağlı enstitülerle ilgili önemli düzenlemeleri hayata
geçireceğiz. Bu projelerden biri olan yerli marka elektrikli otomobil projesi
sonucunda bir araç üretmenin ötesine geçeceğiz ve bir marka oluşturacağız.
Sadece Türkiye pazarında ilgi görecek bir marka ve araç üretmeyeceğiz; dünya
pazarlarına da hitap edecek bir marka ve araç geliştireceğiz.
Sayın
milletvekilleri, bir başka önemli çalışmamız 4’üncü sanayi devrimidir.
Teknolojideki yeni dalga, ürünleri, üretim süreçlerini ve tüketim
alışkanlıklarını köklü bir şekilde sarsacak. Açıkçası bu konuda erken bir
farkındalık oluşmasının dahi önemli bir kazanım olacağını düşünüyorum.
Geleceğin dünyasında büyük veri, robotlar, sensör teknolojileri, nesneler arası
İnternet, üç boyutlu yazıcılar gibi teknolojiler damgasını vuracak. Bir yandan
bu teknolojileri yerli imkânlarla üretmemiz gerekiyor, aynı zamanda bütün
sektörlerimizin üretimde bu teknolojileri kullanması gerekiyor. Bu iki temel
amacı gerçekleştirmek üzere stratejik planlarımızı ve eylem planlarını
oluşturacağız. Bu süreci reel sektörümüzle birlikte yürüteceğiz. Bu ayın
sonunda reel sektörümüzün temsilcileriyle ilk toplantımızı da
gerçekleştireceğiz.
Sayın
Başkan, değerli milletvekilleri; burada en önemli hususlardan biri insan
kaynağımızı bu yeni sürece en iyi şekilde hazırlamaktan geçiyor. Özellikle
mesleki eğitimi geleceğin ihtiyaçlarına göre revize etmemiz gerekiyor. Bu
amaçla, okullarımızda sanayi 4.0 laboratuvarları kurmak, bu konuya özel meslek
liseleri açmak, kodlama derslerini yaygınlaştırmak, organize sanayi
bölgelerinde model fabrikalar oluşturmak gibi eylemleri hayata geçireceğiz. 
Burada
şu hususa dikkat çekmek istiyorum: Bu yıl AR-GE reform paketi Türkiye Büyük
Millet Meclisinde yasalaşırken muhalefetimizin genel olarak olumlu bir tavır
sergilediğini gördük. Sınai Mülkiyet Kanun Tasarısı Genel Kurul gündemine
gelince muhalefet partilerimizin grup başkan vekilleriyle yaptığım görüşmeler
olumlu bir atmosfer içerisinde gerçekleşti. Bu vesileyle, muhalefet
partilerimize teşekkür etmek istiyorum.
Bahsettiğim
çalışmaları hayata geçirirken Türkiye Büyük Millet Meclisinin ve sizlerin
kapısını sık sık çalacağız. AR-GE reform paketinde ve Sınai Mülkiyet Kanun
Tasarısı’nda gösterdiğiniz tavrı yeni düzenlemelerde de göstereceğinize, bu
konularda da siyaset üstü bir tavır sergilemeyi sürdüreceğinize inanıyorum. 
Sayın
Başkan, değerli milletvekilleri; insanoğlu bir fiil işlediğinde ana hatlarıyla
şu üç hususu yerine getirir: Ya geçmişten gelen bir sıkıntıyı çözer ya da
bugüne ait bir ihtiyacı giderir veya yarın ortaya çıkacak olan bir soruna
şimdiden çözüm üretir. Özellikle bu üçüncüsünü yapabilen kişiler, kurumlar,
şirketler veya devletler rakiplerine üstünlük sağlarlar. Bilim, Sanayi ve
Teknoloji Bakanlığının yürüttüğü çalışmaları böyle bir perspektifle
değerlendirmeliyiz. Biz toprağa bir tohum ekiyoruz, o tohumun yavaş yavaş
fideye dönüştüğünü, ağaca dönüştüğünü meyve vermeye başladığında görüyoruz.
Biraz sabredelim; inanın, çoğu gitti azı kaldı. İnşallah, kısa süre içerisinde
ağaçlarımız bol bol meyve vermeye başlayacak. Türkiye çok daha nitelikli ve
yüksek katma değerli bir üretim yapısına geçecek, Türkiye artık teknoloji
üretecek. Her zaman söylüyorum, bizim sorunumuz cari açık veya dış ticaret
açığı değildir, bizim sorunumuz teknoloji açığıdır. Teknoloji açığı kapanırsa
diğer iki açık da kapanır. 
Bakınız,
bakanlığımız verilerine göre, geçtiğimiz yıl tasarım yapan firmaların faaliyet
kârlılığı, yapmayanların neredeyse 2 katına eşittir. Düşük teknolojili
firmaların kârlılık oranı yüzde 5,2’yken yüksek teknolojili firmaların kârlılık
oranı yüzde 8’dir. Geçtiğimiz yıl ihraç ettiğimiz elektrikli teçhizatın ortalama
kilogram değeri 4,6 dolardır, aynı sınıftan ithal ettiğimiz ürünlerin ortalama
kilogram fiyatı ise 11,7 dolardır. Aradaki bu fark, kaliteden, teknoloji
seviyesinden, tasarımdan veya marka değerlerinden kaynaklanıyor. Bu farkı
kapatmak hepimizin görevi. Bilim, Sanayi ve Teknoloji Bakanlığı işte bu
farkları kapatmak için çalışıyor. Bu yüzden, bakanlığımıza ayrılan bütçe büyük
önem taşıyor. Bizim kullandığımız her bir kuruş, yatırım, üretim, ihracat ve
teknoloji olarak geri dönüyor. 
Bakanlığımız
ile bağlı, ilgili ve ilişkili kuruluşlarımızın 2017 yılı toplam bütçesi 10
milyar 99 milyon TL’dir. Bize tahsis edilen bu sınırlı ödeneği en etkin
kullanacağımıza söz veriyoruz. Her zaman olduğu gibi bütçenin bir emanet
olduğunu, her bir kuruşta tüyü bitmemiş yetimin hakkı olduğunu muhakkak
aklımızda tutacağız. Yaptığımız her işi doğru, hızlı ve kaliteli yapmak için
azami gayret göstermeye devam edeceğiz.
Sayın
Başkan, değerli milletvekilleri; konuşmamın bu bölümünde kalan kısmı
Bakanlığımız bütçesi üzerinde söz alan hatiplerin dile getirdikleri konulara
cevap vermek üzere kullanacağım.
Şimdi,
konuşmacılardan bir kısmı AK PARTİ döneminde Türkiye'nin yüksek teknoloji
üretimindeki oranın düştüğünü ifade etti. Bizdeki verilen rakamlar, evet,
yüksek teknolojili ürünlerin üretimdeki payında bir düşüş var ama orta yüksek
ve orta altı teknolojilerin üretimdeki payında yükselme var. Örneğin, orta
yüksek teknoloji 2003’te yüzde 21,9 iken 2015’te yüzde 25,2’ye yükseliyor.
Yine, orta altı teknolojiler yüzde 25 iken yüzde 32’ye yükseliyor. Yani orta
yüksek ve yüksek teknolojilerin üretimdeki payında bir yükselme var, düşük
teknolojilerin ve yüksek teknolojilerin üretimdeki payında bir azalma var. 
Yine,
gayrisafi millî hasıla içerisinde imalat sanayisinin payının 2002 yılından sonra
düştüğü ifade edildi. Bu bilgi doğru değil. Doğrusu, 2002 yılından sonra bugüne
baktığımızda bu payda yüzde 2’lik bir artış var yani imalat sanayisinin toplam
gayrisafi millî hasıla içerisindeki payında bir artış var. 
Bu
4’üncü Sanayi Devrimi konusunda soruları oldu konuşmacılarımızın. Onlarda da
biz bir çalışma platformu oluşturduk. Bu platformda sivil toplum kuruluşlarının
temsilcileri var yani sanayicimizin temsilcileri var, onlarla bir protokol
imzalayacağız. Burada icra kurulu var, danışma kurulu var, çalışma grupları
var. Bu 4’üncü Sanayi Devrimi çalışma grubu ve platformuyla bu dönüşümü beraber
takip edeceğiz.
Yine,
bir konuşmacımız patent konusuna değindi ve “Patent başvurularının yüzde 85’i
yabancı.” dendi. Bu bilgi tam doğru değil, düzeltmek gerekiyor. Ülkemize
sözleşme kapsamında patent belgesi almış Avrupa patentleri giriş yaptığı için
bu kategorideki girişler belge karşılığı olmakta, dolayısıyla yabancı patent
başvurusu gibi gözüküyor. Oysa patent başvurularının oranı geçen yıla göre yüzde
17 artış gösterdi. 
Yine,
uygulamalı girişimcilik eğitimleri konusunda sorular vardı. 2016 yılı
Ocak-Aralık döneminde düzenlenen 4.287 adet uygulamalı girişimcilik eğitimi
programında 135 bin girişimci adayı eğitim aldı. 
Yine,
bir milletvekili arkadaşımızın sorusu vardı KOSGEB’le ilgili, KOSGEB’de 10
daire başkanlığı olduğu ama 12 daire başkanı atandığı şeklinde. Bu bilgi de
yanlış. 
MEHMET
NECMETTİN AHRAZOĞLU (Hatay) – Sayıştay raporlarında var. 
BİLİM,
SANAYİ VE TEKNOLOJİ BAKANI FARUK ÖZLÜ (Devamla) – Bu bilgi yanlış. Bu bilginin
yanlış olduğunun belgesi buradadır, Resmî Gazete’de KOSGEB Yönetmeliği var.
KOSGEB Yönetmeliği’nde, bakın, ekindeki tabloda daire başkanı sayısı 12 olarak
görülüyor. Bunu da sizlere arz ediyorum. 
Yine,
KOSGEB’e alınan elemanların sınavla alınmadığına ilişkin bir soru vardı.
KOSGEB’e alınan bütün elemanlar KPSS sınavına göre alınıyor. Bunda da bir
yanlış bilgilendirme olduğunu düşünüyorum. 
Yine,
bir başka milletvekili arkadaşımız, Kocaeli milletvekili, stratejik
planlarımızın olmadığını söyledi. Oysa internet sitesine girildiğinde Türkiye
kimya sektörü, Türkiye demir çelik sektörü, seramik sektörü, elektrik
elektronik gibi çok sayıda sektörel alanlarda planlarımız var. Bu bilgi doğru
değil. 
Yine,
bir başka milletvekili arkadaşımız Türkiye’nin uluslararası değerlendirmelerde
araştırma geliştirme bakımından gerilerde kaldığını söyledi. Oysa Küresel
Yenilik Endeksi’nde önceki yıla göre 16 sıra birden yükseldik, 42’nci sıraya
geldik. Yine, inovasyonda iddiası olmayan ülkeler grubundayken orta seviyede
inovatif ülkeler statüsüne yükseldik.
Bir
başka soru vardı. Ticarileşme ve etki analizi çalışmaları yapmadığımız
söylendi. Oysa Bakanlığımız bünyesinde bir daire başkanlığımız var, Etki
Değerlendirme Daire Başkanlığı. Bütün çalışmalarımızın etki analizi bu Daire
Başkanlığımız bünyesinde yerine getiriliyor.
İzmir’le
ilgili birkaç soru vardı. İzmir’deki OSB’lerin doluluk oranı yüzde 50,
Türkiye’deki OSB’lerin doluluk oranı da yüzde 71’dir; bu bilgiyi de sizlerle
paylaşmak istiyorum. Hâlen 295 OSB var ve bu OSB’lerde 1 milyon 640 bin kişi
istihdam ediliyor.
Kalan
soruları yazılı cevaplandıracağım.
Çok
çok teşekkür ediyorum.
Bütçemizin
hayırlı olmasını diliyorum. (AK PARTİ sıralarından alkışlar) 
BAŞKAN
– Teşekkür ederim Sayın Bakan.
Hükûmet
adına üçüncü konuşmacı…
BURHANETTİN
UYSAL (Karabük) – Başkanım, kayıtlara geçmesi adına bir açıklama yapmak
istiyorum.
BAŞKAN
– Buyurunuz.
BURHANETTİN
UYSAL (Karabük) – Birleşime ara vermeden önce Afyonkarahisar Milletvekilimiz
Burcu Köksal Karabük’te devlet hastanesinin olmadığını ve doktor bulunmadığını
belirtmiştir. 
Milletvekilimize
yanlış bilgi vermişlerdir. Karabük’te eğitim araştırma hastanesi vardır, 440
yataklıdır; 203 uzman hekim vardır, bunlardan 81 tanesi akademisyendir; 150
pratisyen hekimimiz var, 42 diş hekimimiz var, 723 ebe ve hemşiremiz var. 
Değerli
milletvekilimizi iyi misafir edememişler Karabük’te. Hastaneyi gezdirmek ve
doktorlarımızla tanıştırmak istiyorum. 
Saygılar
sunuyorum. (AK PARTİ sıralarından alkışlar)
BAŞKAN
– Teşekkür ederim.
Tutanaklara
geçmiştir.
BURCU
KÖKSAL (Afyonkarahisar) – Sayın Başkan, sataşmadan dolayı söz hakkı istiyorum.
BAŞKAN
– Sataşma yok burada Sayın Köksal.
BURCU
KÖKSAL (Afyonkarahisar) - Hayır, tutanaklara geçsin.
Karabük’te
devlet hastanesi yok ve Karabük’te geçen hafta bütün sivil toplum örgütleri ve
muhtarlarla bir araya geldik, hepsinin ortak isteği bir devlet hastanesi
açılması. Eğitim ve araştırma hastanesi ve bir özel hastane var ancak devlet
hastanesi yok. Ayrıca Yenice ilçesinde de hastanede birtakım uzman doktorlar
yok. Orada Kaymakamlıkla ve sivil toplum örgütleriyle, Yenicelilerle yaptığımız
görüşmede uzman doktor sıkıntısından bahsettiler. Bütün bunları geçen hafta
bizzat yaşadık.
BAŞKAN
– Teşekkür ederim Sayın Köksal.
Tutanaklara
geçmiştir.
İki
milletvekilimizin sanıyorum bir araya gelip konuşması gerekiyor.
Hükûmet
adına üçüncü konuşmacı Avrupa Birliği Bakanı Sayın Ömer Çelik.
Buyurunuz
Sayın Bakan. (AK PARTİ sıralarından alkışlar)
Sayın
Bakan, konuşma süreniz yirmi beş dakikadır.
AVRUPA
BİRLİĞİ BAKANI ÖMER ÇELİK (Adana) – Saygıdeğer Başkanım, değerli
milletvekilleri; hepinizi sevgi ve saygıyla selamlıyorum.
Öncelikle
şehitlerimize rahmet diliyorum, Allah hepsine rahmet eylesin, mekânları cennet
olsun. Ebedi hatıralarını ebediyen kalbimizde taşıyacağız, hatıralarına her
zaman sahip çıkacağız. 
Bu
arada biz birleşimdeyken Türk Silahlı Kuvvetlerine ait bir uçak Diyarbakır’da
düştü. Pilotun sağ olduğu söyleniyor, inşallah herhangi bir şeyi yoktur fakat
uçağın düştüğü söyleniyor. Bu vesileyle de Türk Silahlı Kuvvetlerine ve
milletimize geçmiş olsun diyoruz.
Saygıdeğer
milletvekilleri, Avrupa Birliği meselelerini tartışırken sadece Avrupa
Birliğiyle katılım müzakereleri ve fasıllar gibi meselelerin çok ötesine geçen
bir ajandayı tartışıyoruz. Terör, demokrasi, özgürlük-güvenlik dengesi,
güvenlik ve demokrasinin nasıl bir arada yaşatılacağı gibi çok geniş bir gündem
içerisindeyiz. Bir an için Türkiye haritasını gözümüzün önüne getirelim.
Türkiye haritasının tam ortasından bir çizgi çektiğimizde çizginin güneyinde
kalan kesimde, Suriye ve Irak bölgesi başta olmak üzere ağır bir güvenlik
kriziyle dünya karşı karşıya, ağır bir demokrasi kriziyle dünya karşı karşıya.
Benzer şekilde, çizginin yukarısına baktığımızda bir değerler krizi, bir
ekonomik kriz, Avrupa Birliği topraklarında bütün bir Batı sistemini sarsacak
bir biçimde kendisini gösteriyor. 
2017
yılı herkes açısından kritik bir yıldır. Avrupa’daki 5 tane ülkede ciddi bir
şekilde aşırı sağın anketlerde yükseldiği seçimler yapılacak. Dolayısıyla,
Avrupa’daki bu 5 ülkede ortaya çıkacak seçimlerdeki tablo Avrupa’nın ve Batı
sisteminin geleceğini etkilemek bakımından fevkalade önemli sonuçlar doğuracak.
Nitekim, Amerika Birleşik Devletleri’nin seçilmiş başkanı Trump’ın korumacılığa
meyilli bir politika izleyeceğini ifade etmesi, NATO konusunda Avrupa’yı daha
fazla yükümlülüğe, Amerika Birleşik Devletleri’ni daha az yükümlülüğe davet
eden bir politik tutum serdetmesi, önümüzdeki dönemin yine güvenlik açısından
da yeni tartışmalara gebe olduğunu gösteriyor. 
Nitekim,
Brexit sonrası Avrupa’nın nasıl bir Avrupa olacağı da ciddiyetle tartışmamız
gereken, takip etmemiz gereken bir gündem. Çünkü, Avrupa düzeni fikri esasında
İngilizlerin zihninde çok geniş yer eden bir fikirdir. Napolyon’un Avrupa’yı
altüst etmesinden sonra Avrupa’da bir daha sınırların radikal bir biçimde
değişmemesiyle ilgili ciddi bir fikriyat ortaya koymuşlardır. Hatta genç Henry
Kissinger doktora tezini bunun üzerine yapıp, bunun üzerinden Birleşmiş
Milletler düzenine dönük birtakım fikirler geliştirmiştir. Ama şimdi Avrupa
düzeninden İngiltere’nin ayrılması demek ve üstelik ne İngiltere nasıl
ayrılacağını biliyor, bununla ilgili bir yöntem var ne de Avrupa Birliğinde bu
ayrılmanın nasıl olacağına dair bir yol haritası ortaya çıkmış durumda. Tüm bu belirsizlik
ortamı, önümüzdeki dönemde istikrarın, güvenliğin ve demokrasinin ciddi bir
türbülansın içerisine gireceğini gösteriyor. Dolayısıyla, Avrupa Birliğiyle
ilgili konuştuğumuzda bütün bu ajandayı da göz önünde tutmamız gerekiyor.
Bizim
hükûmetlerimiz döneminde Türkiye-Avrupa Birliği ilişkileri her zaman stratejik
önemde bir mesele olarak ele alındı. Avrupa Birliğine tam üyelik perspektifi
sistematik bir çerçeveye oturtuldu ve tam üyelik müzakereleri yapıldı. Fakat
bugün karşı karşıya olduğumuz soru şudur, zaman zaman arkadaşlarımız da
eleştiriyorlar “Geçmişte Avrupa’yla ilgili şöyle söylemiştiniz, bugün böyle
söylüyorsunuz.” diye. Aslında karşımızda sabit bir Avrupa yok, değişen bir
Avrupa var ve hangi Avrupa Birliği olduğundan bahsetmek durumundayız. Örneğin,
bu seçim yapılacak ülkelerdeki anketleri ben takip ettiğimde ortada çok kaygı
verici bir durum görüyorum. Aşırı sağ, İslamofobik kesimler net bir biçimde
iktidar olmaya son derece yakın gözüküyorlar. Nitekim, en son Avusturya’daki
seçimlerde gördük, aşırı sağ bir aday, İslamofobik, antisemitik, ırkçı, yabancı
düşmanı, göçmen düşmanı bir aday kıl payı seçimi kaybetti.
Burada
şöyle bir tabloyla karşı karşıyayız, bu aşırı sağcılar önlerine şöyle bir
siyaset üretmiş durumdalar: Türkiye'ye dönük olarak bir siyasi matruşka
oluşturmuşlar matruşka bebeği gibi. Bunun en üstüne Avrupa basınında da
görüldüğü gibi bir Erdoğanfobya yerleştiriliyor. Gece gündüz Türkiye'nin
Cumhurbaşkanına karşı düşmanlık üreten, kamuoylarını bu çerçevede zehirleyen
bir propaganda devam ediyor. Matruşkanın üstündeki o büyük bebeği
kaldırdığınızda altından Türkiyefobya çıkıyor, onu kaldırdığınızda altından
İslamofobya çıkıyor, onu kaldırdığınızda aslında antisemitizm var ama köke
indiğinizde, en derine baktığınızdaysa aslında Avrupa değerlerine düşmanlık
eden, eurofobik diyebileceğimiz bir siyasetin giderek yükseldiğini görüyoruz.
Burada tehlikeli olan şu: Ana akım siyasetçiler de maalesef bu aşırı sağa
karşı, ırkçılara, faşistlere karşı yeterince tedbir alamadıkları için, onları idare
etmeye çalıştıkları için sonuçta birçok yerde seçimi kaybediyorlar ve bazı
yerlerde de seçimi kazansalar bile geriye aşırı sağın aşırı yükseldiği bir
siyasi miras bırakmış oluyorlar. 
Nitekim,
aşırı sağcıları idare etme yönündeki seçim stratejisinin bir neticesi olarak
Cameron’un siyasi hayatı bitmiştir, Almanya’daki yerel seçimlerde ana akım
siyasiler zayıflamıştır, İtalya ve diğer yerlerde bu faşist partiler ciddi bir
yükselişe geçmiştir, en son Avusturya’da ırkçı adayın kıl payı seçimi
kaybetmesi ciddi bir tablo olarak önümüzde durmaktadır. O sebeple,
Türkiye-Avrupa Birliği ilişkilerindeki krizi değerlendirirken haksızlık etmemek
lazım. Bunu sadece bir Türkiye-Avrupa Birliği ilişkileri krizi olarak
değerlendirirsek tabloyu eksik görürüz. Bu, Avrupa Birliğinin içine girdiği
değerler krizinin Türkiye'ye yansımasıdır, bunu net bir biçimde görmemiz lazım.

Bakın,
ekonomik krizden sonra, 2008’deki avro krizinden sonra Avrupa’daki değerlerin
tartışıldığı ciddi bir düzleme girildi. Arkasından, mülteci krizi karşısında
Avrupa, maalesef, insanlığa karşı vazifesini yerine getiren bir siyasi
perspektif ortaya koyamadı. 
Avrupa
Birliğindeki bütün siyasetçilere söylüyorum, en büyük gurur kaynağı Türkiye’nin
şudur: Evet, 3 milyon mazlum insanı misafir ediyoruz; evet, sivil toplumla
birlikte 25 milyar dolar para harcadık ama bunları övünç meselesi olarak
görmüyoruz. Övünç meselesi olarak gördüğümüz şey şudur: Türkiye’de hiçbir
siyasi parti ya da siyasi tartışmaların hiçbirinin merkezinde mültecileri iç
siyaset malzemesi olarak kullanma, onlara karşı ırkçılık üretme, onlara karşı
faşist yaklaşım üretme gibi, birtakım marjinal yaklaşımlar haricinde, hiçbir
ana akım yaklaşım olmamıştır. Bu bakımdan, bir Avrupa devleti ve bir Avrupa
demokrasisi olarak Türkiye’nin mültecilere karşı ırkçılık üretmeme, faşist
söylemler üretmeme konusunda yegâne ülke olduğunu sürekli olarak temaslarımızda
belirtiyoruz ve bu, gurur duyduğumuz bir meseledir. 
Tabii,
bu kriz önümüzdeki dönemde de sürecek. Dolayısıyla, Brexit, 5 seçim, Amerika
Birleşik Devletleri Başkanının yeni görevine başlaması ve birtakım serbest
ticaret anlaşmaları Türkiye-Avrupa Birliği ilişkilerinde yeni dinamiklerin
ortaya çıkmasına sebep olacak. 
Tabii,
ilerleme raporlarından bahsediyoruz. Bu ilerleme raporlarıyla ilgili söylediğimiz
şey şudur: Türkiye’deki gerçekleri net yansıtmayan raporlardır bunlar ve bu
raporlarda genelde seçmeci bir yaklaşım ileri sürülüyor. Özellikle de -açık bir
şekilde belirttim- dünyanın her tarafında artık demokrasinin birinci şartı
terörle mücadeledir. Terörle mücadele, demokrasinin gelişmiş olup olmamasından
bağımsız olarak yerine getirilmesi gereken bir kavramdır. Bundan on sene evvel,
yirmi sene evvel şu tartışılabiliyordu: “Eğer demokrasi gelişirse terör
minimize olur.” deniyordu fakat bugün görüyorsunuz ki dünyanın en gelişmiş
demokrasileri terör tehdidiyle karşı karşıyadır. Dolayısıyla, terör
örgütlerinin, terörün yapısında geçmişteki yapıya göre ciddi bir genetik
değişikliği vardır ve terörle mücadele demokrasiyi korumanın bir ön şartı hâline
gelmiştir. Bu sebeple, Türkiye’nin kararlılıkla mücadele ettiği ve etmeye devam
edeceği PKK terör örgütünden bahsederken, Avrupa Birliğindeki herhangi bir
raporun orantılılıktan bahsetmesini kesinlikle kabul etmiyoruz, bunları yok
hükmünde sayıyoruz. Niçin? Açık ve net bir biçimde de söylüyoruz; DAEŞ terör
örgütüyle mücadele ederken orantılılıktan bahsetmiyorsunuz, kendi canınızı
yakan terör örgütlerinden bahsederken orantılılıktan bahsetmiyorsunuz, PKK
terör örgütünden bahsederken orantılılıktan bahsediyorsunuz. 
Nitekim,
net bir şekilde söylediğimiz şey de şudur: Sakın ola ki Türkiye’deki terör
eylemlerinden bahsederken, cümlelerinizi kurarken “Şiddete karşıyız.” gibi
genelgeçer cümleler kurmayın. “Şiddete karşıyız.” gibisinden meşru devlet
otoritesi ile terör örgütünü eşitleyen cümleler kurulması, aslında terör
örgütlerine örtülü destek verilmesi anlamına gelir. Bu sebeple de “barış” ve
benzeri kelimeleri kirletmeyin çünkü “barış” dediğiniz şey, iki meşru güç
arasındaki çatışma neticesinde olur. Bugün, Türkiye Cumhuriyeti devleti,
demokrasisine karşı, hukuk devletine karşı ve toplumsal istikrarına karşı bir
terör tehdidiyle karşı karşıyadır, verilen mücadele de buna karşıdır. (AK PARTİ
sıralarından alkışlar) 
Dolayısıyla,
bu bağlamda, hiçbir şekilde “iç savaş” kelimesinin kullanılması da doğru
değildir. “İç savaş” kelimesi ya da ortada “Güneydoğuda savaş koşulları var.”
gibisinden bazı raporlara giren ifadeler şunun için kullanılıyor: Meşru ve
egemen bir devletle, yöneticilerinin seçim yoluyla geldiği bir devlet ile bir
terör örgütünü eşitleme çabasıdır. Bunun farkındayız, bu ifadelerin hepsinin ne
manaya geldiğini biliyoruz. Bu ifadeleri DAEŞ terör örgütü için kullanmanız
nasıl mümkün değilse, PKK, DHKP-C ya da Fetullahçı terör örgütü için de
kullanmanız mümkün değildir. (AK PARTİ sıralarından alkışlar)
Şimdi,
değerli arkadaşlarım, burada tabii tartışılıyor, olağanüstü hâlin ilanından ve
diğer konulardan bahsediliyor. Temel konu şudur: Olağanüstü hâl, demokratik
sistem içerisinde meşru bir mekanizmadır. Bir devlet, ağır bir terör tehdidiyle
ya da ağır bir varoluş kriziyle karşı karşıya kaldığı zaman buna başvurabilir.
Bizim Anayasa’mızın ve Avrupa İnsan Hakları Sözleşmesi’nin 15’inci maddesi bunu
düzenlemektedir. 
Nitekim,
Avrupa İnsan Hakları Mahkemesinin içtihadı, olağanüstü hâl ilan edilip
edilmemesini dış şartlara bağlamıyor, en iyi o ülkelerin değerlendireceğini, o
ülkelerin yetkili makamlarının değerlendireceğini söylüyor. Ve dikkatinizi
çekerim, Fransa’da tek bir terör saldırısı oldu, olağanüstü hâl ilan edildi;
biz benzer onlarca saldırı karşısında bile olağanüstü hâl ilan etmedik ama ne
zaman ki devlete karşı bir işgal girişimiyle, Türkiye’nin millî egemenliğini
ele geçirerek bir yabancı güce peşkeş çekme şeklinde bir darbe teşebbüsüyle
karşı karşıya kaldık, o zaman olağanüstü hâl ilan ettik. Dolayısıyla, bizim
olağanüstü hâl ilan etme içeriğimiz Fransa’nın olağanüstü hâl ilan etme
içeriğinden 10 kat daha fazladır. 
EMRULLAH
İŞLER (Ankara) – 100 kat.
AVRUPA
BİRLİĞİ BAKANI ÖMER ÇELİK (Devamla) – Nitekim, Venedik Komisyonu Raporu da
Türkiye'nin olağanüstü hâl ilan etmek için yeterli ve meşru sebepleri olduğunun
altını çizmektedir. Bu hâlde, temel haklara ve burada hangi derogasyonları
uygulayacağımıza, hangi istisnaları uygulayacağımıza da kesin bir karar verdik.
Bakın,
şöyle bir tablo düşünelim: Irak ve Suriye sınırımızın ötesinde askerî otorite
yok, sürekli terör tehdidiyle karşı karşıyayız, Fetullahçı terör örgütü
Türkiye’ye karşı bir darbe girişimi yapmış, 3 milyon kişiyi ülkemizde misafir
ediyoruz, böylesi şartlar altında dahi bütün dünyaya şunu söylüyoruz: Avrupa
İnsan Hakları Sözleşmesi’ne bağlıyız. Avrupa İnsan Hakları Sözleşmesi’nin
15’inci maddesine göre derogasyon hakkımızı kullanıyoruz ve olağanüstü hâl ilan
ediyoruz. Dolayısıyla, yaptığımız iş mucizevi bir iştir. 
Fransa’da,
Türkiye’deki gibi tek bir terör saldırısı olduğunda bu ilan edilmiştir.
Dolayısıyla, karşı karşıya kaldığımız durumda herhangi bir hukuki sıkıntı
yoktur. 
Ha,
şu söyleniyor, o konuda da bir yanlış bilgi var: “Efendim, Fransa’da olağanüstü
hâl ilan etmede kanun hükmünde kararname çıkarma yetkisi yokmuş.” Fransa’ya
olağanüstü hâl yetkisi tanıyan kanun, bizim tek tek kanun hükmünde
kararnamelerle çıkardığımız bütün tedbirleri alma hakkını Fransa Hükûmetine
toptan vermektedir.
BURHAN
KUZU (İstanbul) – Aynen öyle.
AVRUPA
BİRLİĞİ BAKANI ÖMER ÇELİK (Devamla) – Dolayısıyla, biz aslında, Fransa’nın
toptan aldığı hakkı yani terör örgütüne karşı mücadele konusunda toptan aldığı
hakkı, gerektiği zaman kullanmak üzere ve perakende bir şekilde kanun hükmünde
kararname çıkararak uyguluyoruz. Hukuk felsefesi açısından bizim tutumumuz daha
doğrudur. Hiç kimse bizim önümüze “Fransa’da olağanüstü hâlde kanun hükmünde
kararname çıkarma yetkisi yok.” demesin çünkü onlara bu hak, bu tedbirleri alma
hakkı topluca verilmiştir, bunun delilleri de açıktır.
Şimdi,
Avrupa’yla olan ilişkimizde dışarıdan konuşmuyoruz. Avrupa’yla olan ilişkimizde
bir Avrupa devleti olarak konuşuyoruz. Bizim devletimiz, Orta Doğu boyutuna
kavuşmadan evvel Avrupa boyutuna sahip bir devletti. Kayseri’yi elde etmemiz
Edirne’yi elde etmemizden elli sene sonradır. Tarih boyunca bir Avrupa devleti
olduk. Avrupa’da misafir değiliz, Avrupa’da ev sahibiyiz ve yüz yıldır da bir
Avrupa demokrasisiyiz. 
Karşı
karşıya olduğumuz darbe girişimi, Jagland’ın ve Carl Bildt’in söylediği gibi,
Avrupa topraklarında ve bir Avrupa demokrasisine karşı olmuştur ama bunun
karşısında, taraflara itidal tavsiye eden açıklamalar gelmiştir. Taraflara
itidal tavsiye eden açıklamalar gelmiştir. Taraflara itidal tavsiye eden
açıklamayı biz bir yerden hatırlıyoruz, o da şu: Mısır’da Sisi darbe
gerçekleştirdiği zaman “Taraflara itidal tavsiye ediyoruz.” dediler yani
seçilmiş Cumhurbaşkanı ile faşist bir generali eşit tuttular. Dolayısıyla, 15
Temmuz darbe girişiminden sonra Türkiye’yle ilgili açıklamada da “Taraflara
itidal tavsiye ediyoruz.” ifadesini kabul etmediğimizi, bu ifadenin gayrimeşru
bir ifade olduğunu açık ve net bir biçimde ifade ettik. (AK PARTİ sıralarından
alkışlar) Şu anda Türkiye’nin ihtiyaç duyduğu şey demokrasi ve dayanışmadır.
Demokrasisini tanklara karşı, savaş uçaklarına karşı kullanan bir millete karşı
bu dayanışma duygusunun yerine getirilmesi gerekir. 
Bu
mesajların bu süre içerisinde doğru alındığını değerlendiriyoruz ve mesela
bugün dün yaşadığımız terör saldırısından sonra daha doğru mesajların
verildiği, doğrudan terörün kınandığı, terörün lanetlendiği açıklamaların
yapıldığını görüyoruz. Bu memnuniyet verici bir ilerlemedir. 
Bizim
açımızdan -burada yine ifade edildi, her seferinde eksik ve seçmece ifade
ediliyor- evet, İnsan Hakları Komiseri Muiznieks’in birtakım açıklamaları var,
eleştirilerini biliyoruz. Bu eleştirilerle ilgili de herkesle açık ve net bir
görüşmeye hazır olduğumuzu söylüyoruz. Hatta, özellikle Türkiye temel haklar
konusunda, basın hürriyeti konusunda, ifade hürriyeti konusunda eleştirildiği
zaman aynen şunu söylüyorum: “Gelin bunları gerçekçi bir biçimde ve öz güvenle
tartışalım. Basın hürriyeti, ifade hürriyeti, temel haklar, yargı bağımsızlığı,
güvenlik-adalet dengesi, güvenlik-demokrasi dengesi, güvenlik-özgürlük dengesi,
tüm bunları içeren fasıllar 23’üncü, 24’üncü fasıllardır. Ben Türkiye’nin
Avrupa Birliği Bakanı ve Başmüzakerecisi olarak söylüyorum: Buyurun, 23’üncü,
24’üncü fasılları açalım. Bu fasıllardaki gerekleri ne kadar hızlı bir şekilde
yerine getirdiğimizi göreceksiniz.” Zannediyorlar ki biz “ifade hürriyeti”,
“basın hürriyeti” gibi kavramlar kullanıldığında bu kavramlardan çekiniyoruz.
Tam tersine, biz bu kavramların olmadığı bir Türkiye hayal etmiyoruz, hayal
etmedik, bunlar için mücadele ettik ama şunun adının iyi koyulması lazım: Sivil
siyaset ile terör arasına, basın hürriyeti ile terör arasına çizgi çekilmediği
takdirde demokrasi bir hayal olur, bir yalan olur. 
Bakın,
Avrupa İnsan Hakları Mahkemesinin de onayladığı, İspanya Yüksek Mahkemesinin
aldığı Batasuna kararı -o bir partiyi kapattı, biz parti kapatmalara karşıyız-
aynen şunu söylüyor, diyor ki: “Bir milletvekili -İspanya’da da değil,
Venezuela’da- ETA terör örgütünün övüldüğü bir mitinge katıldığı için Batasuna
Partisi kapatılmalıdır.” “ETA terör örgütü Sosyalist Partiyi tehdit etmiştir.
ETA terör örgütü Sosyalist Partiyi tehdit ettiği için, Batasuna ETA’yı
kınamadığı için bu kapatma kararı doğrudur.” diyor. Bir milletvekilinin
terörist cenazesine katılması demokratik haklarla ve milletvekilliği göreviyle
bağdaşmaz ve bir partinin terör örgütünü kınamaması bile Avrupa İnsan Hakları
Mahkemesi içtihadına göre suçtur. (AK PARTİ sıralarından alkışlar) Şimdi, eğer
biz sivil siyasetle, demokrasiyle terör arasına bir çizgi çekemezsek, burada
muğlak bir alan oluşturursak, burada gri bir bölge oluşturmaya kalkarsak… 
MEHMET
TÜM (Balıkesir) – Peki, gazetecileri niye yargılıyorsunuz? 140 tane gazeteci…
İLKNUR
İNCEÖZ (Aksaray) – Aynı şekilde…
AVRUPA
BİRLİĞİ BAKANI ÖMER ÇELİK (Devamla) – Aynı şekilde, bütün bu dosyaları… Bakın,
toptancı bir şekilde değerlendirmeyin. 
Şimdi,
önüme “gazeteci” diye getiriyor… 
MEHMET
TÜM (Balıkesir) – Cumhuriyet yazarları hangi teröre bulaştı?
AVRUPA
BİRLİĞİ BAKANI ÖMER ÇELİK (Devamla) – Cevap veriyorum size, cevap veriyorum. 
BAŞKAN
– Sayın milletvekilleri, lütfen Sayın Bakanı dinleyin efendim. 
AVRUPA
BİRLİĞİ BAKANI ÖMER ÇELİK (Devamla) – Önüme getiriyorlar, “Bu gazeteyi niye
kapattınız?” Ben de gösteriyorum ona buradaki köşe yazısını. Diyor ki: “PKK
terör örgütünün sadece güneydoğuda askerlerle savaşması yetmez. Bu mücadelesini
AVM’lere ve batı şehirlerine taşıması gerekir.” Eğer buna herhangi bir Avrupa
devletinde “izin verilecek köşe yazısı” diyorsanız, sizde böyle bir basın hürriyeti
düzenlemesi varsa bana bunu gösterin. 
ALİ
ŞEKER (İstanbul) – Karikatürist niye içeride? 
AVRUPA
BİRLİĞİ BAKANI ÖMER ÇELİK (Devamla) – O sebeple, genel bir şekilde “tutuklu
gazeteciler”, “tutuklu şunlar bunlar” diyerek genel başlıklar altında konuşmayın.
Bunu tek tek dosyalar hâlinde konuşacağız, tek tek dosyalar hâlinde
değerlendireceğiz bunu. 
MUSA
ÇAM (İzmir) – Benim adaşım Musa Kart niye içeride?
AVRUPA
BİRLİĞİ BAKANI ÖMER ÇELİK (Devamla) – Dolayısıyla, burada, bakın, İnsan Hakları
Komiserinin de sözleri seçmece alınıyor. Komiser bu eleştirileri yaptıktan
sonra -ki biz bu eleştirileri Muiznieks’le de tartışıyoruz, başkalarıyla da
tartışıyoruz- aynen şunu söylüyor, diyor ki: “Bu memorandumdaki hiçbir şey
PKK’nın eylemlerini veya güneydoğudaki terör faaliyetlerini mazur gösteremez.”
Bunlar İnsan Hakları Komiserinin raporundan ifadeler ve yine devam ediyor: “Türkiye’nin
karşı karşıya olduğu terör tehdidinin büyük olduğu, terörün her türüyle
mücadelenin Türkiye’nin hakkı ve görevi olduğu” aynı raporda da altı çizilerek
belirtilmektedir. 
Şimdi,
bakın, etrafımızda çok büyük bir türbülans var. Demokrasimizi korumak,
geliştirmek, hukuk devletimizi korumak geliştirmek için bu kimlik siyaseti
meselesinde daha çok hassasiyet göstermemiz gerekiyor. Kimlik siyaseti hiçbir
demokrasiyi iflah etmez, hele de kimlik siyasetinin terörle muğlak bir ilişki
kurduğu, terör örgütünü bir şekilde mazur göstermeye dönük bir yaklaşımla ele
alınması demek bir ülkenin demokrasisi için felakettir. “Demokrasi”, “hukuk
devleti”, “özgürlük” bu kavramları tek başına kullanmak yetmez. Bakın,
Almanya’daki ırkçı partinin adı Alternatif Partisi, Hollanda’daki ırkçı
partinin adı Özgürlük Partisi, Avusturya’daki ırkçı partinin adı Özgürlük
Partisi. Dolayısıyla, “demokrasi”, “özgürlük” dediğimiz zaman bu kavramları
doğru yerde ve doğru siyasetlerle konumlandıracağız. Eğer bütün dünyada PKK
hakkında terör örgütü hükmü verildiği hâlde -Avrupa Birliği açısından da PKK
terör örgütüdür- Türkiye Büyük Millet Meclisinde birisi çıkıp da “PKK terör örgütü
değildir.” diyorsa bu, sivil siyasetle ilgili imkânların terörü savunmak,
terörün propagandasını yapmak üzere kullanılması, araçsallaştırılması anlamına
gelir. Bu, meşru değildir. Bu, hiçbir şekilde meşru görülemez ve açık ve net
olan bir şey vardır: Demokrasinin artık bütün dünyadaki birinci maddesi terörle
mücadeledir. Eğer terörle mücadele konusunda net bir tutum içerisine girmezsek
bu konuda yanlış bir iş yaparız. Hele de bugün çok şaşırdığım bir şey oldu,
terör örgütü ile devleti eşit göstermek için Kur’an’dan ayetler okundu burada.
Bakın, Hazreti Ali’ye karşı da terör faaliyeti yapanlar Hazreti Ali’yi öldürmek
için attıkları okların üstüne Kur’an yaprakları yapıştırmışlardı, takmışlardı.
(AK PARTİ sıralarından alkışlar) En meşru kavramları, maneviyatımızdaki en
meşru kavramları, siyaset alanındaki meşruiyet içerisindeki en meşru kavramları
bu şekilde konumlandırırsak bu kavramların içini boşaltmaktan, bu kavramları
yanlış bir şekilde araçsallaştırmaktan başka bir işe yaramaz. 
Değerli
arkadaşlarım, fasıllarla ilgili ilerlemeler konusunu da arkadaşlarımız söyledi.
Geçen bir yıl içerisinde iki tane fasıl açtık fakat, tabii, açmak istediğimiz
fasılların pek çoğu Güney Kıbrıs’ın blokajı yüzünden ilerleyememektedir. Peki
Türkiye’de durum nasıldır? Türkiye’de fasıllar açılmamasına rağmen, Türkiye
fasıllarla ilgili reform sürecinden kopmuş mudur; reform süreci konusundaki
iradesi sürmekte midir, sürmemekte midir? 
Bakın,
2016 yılı İlerleme Raporu’nda 33 faslın 30’unda Türkiye’nin uyum düzeyinin iyi
olduğu söyleniyor. Bakın, bu kadar siyasi çifte standarda rağmen, bu kadar
engellemeye rağmen 33 faslın 30’unda Türkiye’nin uyum düzeyinin iyi olduğu
söyleniyor. 
AK
PARTİ hükûmetleri her zaman reform hükûmetleri oldu. Olağanüstü hâl döneminde
bile askerî vesayeti azaltan, askerî otorite üzerinde sivil denetimi artıran
çeşitli düzenlemeler hayata geçirildi. Kuşkusuz, çok daha yüksek reform iradesi
ortaya çıkması için Türkiye’nin terör konusundaki şartlarının doğru bir bağlama
oturması, Türkiye’nin bu terör tehdidi karşısında bir güvenlik kaygısına, bir
güvenlik riski içerisine girmemesi gerekiyor. 
Reform
sürecinde vize serbestisi, göçmenlik konuları, mali iş birliği konularında,
bunları çeşitli şekillerde sizlerle paylaşıyoruz ama söylemek istediğim şey
şudur: Ben muhataplarımla bu meseleleri konuştuğum zaman açık ve net bir
şekilde şunu söylüyorum; “Açıkça konuşalım ve arkadaşça konuşalım. Ortaya çıkan
tablo, eğer siz Türkiye’nin Avrupa Birliği ilişkileri konusunda objektif
kriterlere dayanan bir müzakere yapmak istiyorsanız biz Türkiye olarak buna
hazırız.” Sık sık şu ifade ediliyor: “Türkiye bizden istisnai kriterler
beklemesin.” Bizim de ifade ettiğimiz şey şudur: “Türkiye sizden hiçbir şekilde
fasıllar konusunda ve diğer konularda indirim beklemiyor ama söz konusu Türkiye
olunca, büyük bir stratejik güç olunca siz de bu kriterlere zam yapmayın; biz
indirim beklemiyoruz, siz de zam yapmayın.”
Bakın,
çok çarpıcı bir şeydir, biz Türkiye’nin sadece Avrupa Birliğine üyelik
meselesiyle ilgili bir müzakere yürütmenin ötesinde, Avrupa’nın geleceği
hakkında da kaygılarını iletmek durumunda olan bir ülkeyiz. Avrupa’da aşırı sağ
yükselirse, Müslüman varlığı, oradaki soydaşlarımız ırkçıların ve faşistlerin
saldırısıyla karşı karşıya kalırsa, bu bizim için iyi bir Avrupa tablosu olmaz.
Güvenlik kriziyle ve ekonomik krizle karşı karşıya kalan bir Avrupa tablosu,
Türkiye’nin millî çıkarları açısından doğru bir Avrupa tablosu olmaz. 
O
sebeple, millî çıkarlarımız açısından şunu söylüyoruz: Biz bir değerler
Avrupa’sına tam üyelik için yolumuzda yürümeye devam ediyoruz. Ama, tabii ki
Sarkozy’nin Avrupa’sını istemiyoruz, tabii ki Le Pen’in Avrupa’sını
istemiyoruz, tabii ki ırkçı Wilders’in Avrupa’sını istemiyoruz, tabii ki
Avusturya Dışişleri Bakanının zihnindeki Avrupa’yı kesinlikle istemiyoruz. (AK
PARTİ sıralarından alkışlar) Bizim istediğimiz Avrupa, gerçek demokratik
değerlere dayanan bir Avrupa’dır. İçinde bulunduğumuz şartlarda gerçek
demokratik değerlere dayanan, bu değerler etrafında konsolide olmuş bir Avrupa
Birliği için Türkiye’nin tam üyelik perspektifi aynı şekilde devam etmektedir.
Ama, mültecileri dışlayan, sınırlar ören, bunları engelleyen bir Avrupa’da
Türkiye’nin bir işi yoktur.
Bakın,
tarihî bir ironidir. Büyük tarihçi Braudel, aslında Avrupa’nın güney sınırının
Akdeniz olmadığını, güney sınırının Sahra Çölü olduğunu söyler. Akdeniz’e bile
inememiş, Doğu Roma’nın büyümesinde olduğu gibi Türkiye’yi bile içerememiş bir
Avrupa, Akdeniz’i bırakın, Güney Sahra’ya inemediği, bu genişlemeyi
sağlayamadığı için bugün Sahra’dan gelen göç dalgasıyla âdeta Kavimler Göçü
gibi bir ortam içerisinde bütün değerlerin, Avrupa haritasının altüst olduğu
bir altüst oluşla, bir türbülansla karşı karşıya.
Dolayısıyla,
genişleme perspektifinin durması demek, sadece Türkiye’yle ilgili bir konu demek
değildir, Avrupa Birliğinin geleceğiyle de ilgili bir konudur. Dolayısıyla, hep
beraber, sadece Türkiye-Avrupa Birliği ajandasıyla ilgili konuları değil, onun
ötesinde, Avrupa’nın değerler Avrupa’sı temelinde…
(Mikrofon
otomatik cihaz tarafından kapatıldı)
BAŞKAN
– Sayın Bakan, bir dakikalık ek süre veriyorum, tamamlayınız lütfen.
AVRUPA
BİRLİĞİ BAKANI ÖMER ÇELİK (Devamla) – Çok teşekkür ederim Başkanım.
Diğer
konulara değinmek isterdim, onlara artık yazılı olarak cevap veririz.
Umudumuzu
kaybetmeyelim. Çok zor bir döneme giriyoruz. Bunu da halledeceğiz.
İçindeki
kelimelerin mecaz olduğunu, gerçek olmadığını söyleyerek Nazım Hikmet’ten bir
şiirle bitiriyorum.
“Düşmezse
düşmesin yakamızdan ölüm
Bizim
de üstümüze güneş doğacak gülüm
Gülüşüne
bir kurşun sıksa da ölüm
Unutma
ki umuda kurşun işlemez gülüm”
Türkiye’ye
kurşun işlemez, Türkiye Büyük Milet Meclisine kurşun işlemez, millî iradeye
kurşun işlemez. (AK PARTİ sıralarından alkışlar) Umutla, çalışarak yolumuza
devam edeceğiz.
Yüce
Meclisi saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Bakan.
MEHMET
ALİ ASLAN (Batman) – Sayın Başkan…
BAŞKAN
– Sayın Aslan…
MEHMET
ALİ ASLAN (Batman) – Okuduğum ayetlerle ilgili bir çarpıtmadan söz etti, bu
konuda cevap vermek istiyorum.
BAŞKAN
– Sayın Bakan “Terör örgütü ile devleti eşit kılmak için Kur’an’dan ayetler
okundu.” şeklinde bir cümle kullandı. 
MEHMET
ALİ ASLAN (Batman) – Ben öyle bir şey demedim ki, bunu ifade etmek istiyorum.
BAŞKAN
– Bu cümleyle ilgili mi...
MEHMET
ALİ ASLAN (Batman) – Yani ben herhangi...
BAŞKAN
– Hayır, hayır, siz bu cümleyle ilgili mi söz istiyorsunuz?
MEHMET
ALİ ASLAN (Batman) – Evet.
BAŞKAN
– Buyurunuz.
Süreniz
iki dakikadır. Lütfen bir sataşmaya meydan vermeyiniz Sayın Aslan.
VI.- SATAŞMALARA İLİŞKİN KONUŞMALAR (Devam)
16.- Batman Milletvekili Mehmet Ali Aslan’ın, Avrupa
Birliği Bakanı Ömer Çelik’in 433 sıra sayılı 2017 Yılı Bütçe Kanunu Tasarısı
ile 434 sıra sayılı 2015 Yılı Kesin Hesap Kanunu Tasarısı’nın yedinci tur
görüşmelerinde Hükûmet adına yaptığı konuşması sırasında şahsına sataşması
nedeniyle konuşması
MEHMET
ALİ ASLAN (Batman) – Teşekkürler Sayın Başkan.
Birincisi
şunu bilelim: İslamiyet 610 yılında Peygamber’e Kur’an nazil olmuştur, o zaman
ne Türkiye Cumhuriyeti vardı, ne herhangi bir örgüt vardı. Ben bütün bunlardan
bağımsız olarak Kur’an’ın hakemliğini, sünnetin hakemliğini önerdim çünkü
AKP’den zaman zaman hatipler Kur’an’ı övücü -haklı olarak- sünneti övücü
tabirler kullanarak onlara başvurmamız gerektiğini söylüyorlar. Ben de her ne sorun
olursa olsun ki...
AYKUT
ERDOĞDU (İstanbul) – Laik bir cumhuriyette yasaların hakemliği olur, burası
laik bir cumhuriyet!
MEHMET
ALİ ASLAN (Devamla) – O sizin fikriniz.
ÖZKAN
YALIM (Uşak) – Burası Parlamento, burası!
MEHMET
ALİ ASLAN (Devamla) – Nisa 59’da, aramızdaki sorunları Allah’a ve Resul’üne
dönerek çözebileceğimize dair bir emir vardır. Yani, ben herhangi, meşru ya da
meşru olmayan güçleri ifade ederek bu ayetleri, bu hadisleri okumuyorum. İbni
Abbas –Hazreti Peygamber’in amcasıdır kendisi- inanırsınız inanmazsınız, gülen
olur, ağlayan olur, kendisi buyuruyor, diyor ki: “Benim devemin ipi kaybolursa
ben Kur’an’dan çıkarabilirim.” Çünkü bir ayetikerime var: 
(Hatip
tarafından Enam suresinin 59’uncu ayetinin okunması)
MEHMET
ALİ ASLAN (Devamla) – “Yaş ve kuru hiçbir şey yoktur ki Kur’an-ı Kerim’de,
Kur’an-ı Mübin’de bulunmasın.” Bu anlamda, ben hâlâ şahsi fikrim olarak bütün
sorunların Kur’an ve sünnet ışığında çözüleceğine inanıyorum, bu benim dinî
inancım. (AK PARTİ sıralarından gürültüler)
HARUN
KARACA (İstanbul) – Grubunla ilgili konuş, grubunla.
MEHMET
ALİ ASLAN (Devamla) – Artık benimseyen olur, benimseyen olmaz, onlar da
buyursun kürsüde dile getirsin. 
BAŞKAN
– Teşekkür ederim Sayın Aslan. 
MEHMET
ALİ ASLAN (Devamla) – Ben teşekkür ederim. 
AHMET
HAMDİ ÇAMLI (İstanbul) – Söz doğru ama murat hayırsız, murat. 
ERHAN
USTA (Samsun) – Sayın Başkan…
BAŞKAN
– Sayın Usta, mikrofonunuzu açıyorum, buyurunuz. 
V.- AÇIKLAMALAR (Devam)
17.- Samsun Milletvekili Erhan Usta’nın, Bilim, Sanayi
ve Teknoloji Bakanı Faruk Özlü’nün 433 sıra sayılı 2017 Yılı Bütçe Kanunu
Tasarısı ile 434 sıra sayılı 2015 Yılı Kesin Hesap Kanunu Tasarısı’nın yedinci
tur görüşmelerinde Hükûmet adına yaptığı konuşmasındaki bazı ifadelerine
ilişkin açıklaması
ERHAN
USTA (Samsun) – Teşekkür ederim Sayın Başkan. 
Sayın
Sanayi ve Teknoloji Bakanımızın birkaç konuda verdiği rakamlara ilişkin bir
açıklama yapmak istiyorum işin doğrusu. 
Şimdi,
bizim konuşmacı arkadaşlarımızla “Bu imalat sanayisinin millî gelir
içerisindeki payında düşme var.” şeklinde tespitimiz olmuştu, ona “Orada düşme
yok, artış var.” dedi. Aslında, rakamlar tabii onu söylemiyor. Hem bugün
açıklanan yeni seride baktığımızda hem de eski seride, cari fiyatlarla imalat
sanayisinin millî gelir içerisindeki payında 2002-2015 döneminde eski seride 2
puan, yeni seride 2,5 puan bir düşüş var. Sanayi Bakanımız muhtemelen bunu
sabit fiyatlarla olan seriye bakarak söylüyor, orada hakikaten düşüş yok. Ama,
onu bence hiç söylememek lazım, o başka bir probleme daha işaret ediyor. Onun anlamı
şudur: Yani cari fiyatlarla payda düşüş olup sabit fiyatlarla yoksa biz boşa
çalışıyoruz demektir. Yani, fiyat işin içerisine girdiği zaman yani deflatörü
fiyattan arındırdığınız zaman… 
(Mikrofon
otomatik cihaz tarafından kapatıldı)
BAŞKAN
– Mikrofonunuzu açıyorum, tamamlayınız lütfen. 
ERHAN
USTA (Samsun) – Bir şeyleri üretiyorsunuz ancak daha düşük teknolojili bir
şeyler üretiyorsunuz veya rekabet edemiyorsunuz. Yani, bunun hakikaten çok daha
fazla kötü anlamları olur, o yüzden burada esas olan cari fiyatlara bakmaktır,
orada düşüşü kabul etmemiz lazım. 
Hemen
bununla ilintili olarak teknoloji seviyesinde de bir düşüş var. Yani, 2002’yle
mukayese ettiğimizde hem üretimin hem de ihracatın teknoloji seviyesinde düşüş
var. Doğrudur, 2002’ye göre baktığımızda düşük teknolojiden orta teknolojiye
bir kayma var. Ancak, orada da Sayın Bakanım, şeye bakmak lazım, 2007’yle,
2010’la mukayese ettiğinizde -ona illaki Hükûmetin başlangıç dönemi diye
bakmayalım lütfen çünkü Türkiye’yi konuşuyoruz- 2007’ye göre orta teknolojiden
tekrar aşağı doğru bir düşüş var, bunu da görmemiz lazım. 
Son
olarak da bu inovasyonla ilgili olarak… Küresel inovasyon endeksini verdi ama
ona benzer bir başka endeks de küresel rekabet endeksinin altındaki inovasyonun
alt bileşeninde bir yılda tam 11 puan endekste yerimizde bozulma var; bunları
görmek lazım. Yani, bu kötü gidişi görmezsek hakikaten… 
(Mikrofon
otomatik cihaz tarafından kapatıldı)
ERHAN
USTA (Samsun) – …çok mahzurlu olur, politikalarımızı buna göre organize etmek
lazım diye düşünüyorum. 
Teşekkür
ederim. 
BAŞKAN
– Teşekkür ederim Sayın Usta. 
Sayın
Usta konunun uzmanı olarak bir açıklamada bulundu. 
Şimdi,
sayın milletvekilleri, bazı milletvekili arkadaşlarımın el kaldırdığını
görüyorum. 
FİLİZ
KERESTECİOĞLU DEMİR (İstanbul) – Hayır, grup adına…
BURCU
ÇELİK ÖZKAN (Muş) – Sayın Başkan, grup adına…
BAŞKAN
– Bir saniye… Bir saniye arkadaşlar.
Şimdi,
bütçe görüşmeleri yapıyoruz. Bütçe görüşmelerinde konuşmacılar görüşlerini
kürsüye gelip açıklarlar daha sonra Hükûmet bunlara kendi konuşma hakkı
çerçevesinde kürsüden yaptığı konuşmayla gerekirse cevap verir, gerekmezse
vermez, bilemem. Hükûmet tarafından kürsüde yapılan konuşma her grubun seksen
dakikalık konuşma hakkı çerçevesinde Hükûmetin de yapmış olduğu bir konuşmadır.
Ama milletvekillerimizin yirmi dakikalık soru-cevap süresi içerisinde
soracakları sorulara sayın bakanlar İç Tüzük’ümüze göre cevap vermek
zorundadır, veremedikleri cevapları yazılı olarak verebilirler.
Şimdi
soru-cevap işlemine geldik. 
Grupların
söz talebi oldu, ilk önce Milliyetçi Hareket Partisi Grubuna verdim. 
BAKİ
ŞİMŞEK (Mersin) – Ahrazoğlu konuşmacıydı, cevap vermesi lazım. 
BAŞKAN
– Bir saniye sayın arkadaşlar…
Şimdi,
bunu taşırıp da 60’ıncı madde çerçevesinde milletvekillerine söz veremem. 
MEHMET
NECMETTİN AHRAZOĞLU (Hatay) – Sayın Başkanım, Sayın Bakan benim konuşmama atfen
verdiğim rakamların yanlış olduğunu... Ben 12 daire başkanlığının
oluşturulduğunu, 10 daire başkanlığı olmasına rağmen 12 daire başkanlığının
oluşturulduğunu ve bunu da Sayıştay raporlarından aldığımı söyleyeceğim.
Kayıtlara geçti, söz verip vermemek sizin takdirinizde. Ama benim konuşmam
üzerine Sayın Bakan benim verdiğim rakamların yanlış olduğunu söylediği için
söz istiyorum. Takdir sizin.
BAŞKAN
– Şimdi, Sayın Ahrazoğlu, siz bir konuşma yapmışsınız Sayın Bakan da bir
açıklama yapmış, rakamlarınız arasında bir farklılık var. Yani söylediğiniz
tutanaklara geçti, bunu tekrar yeni bir sataşma olarak değerlendirmiyorum.
MEHMET
NECMETTİN AHRAZOĞLU (Hatay) – Hayır, düzeltme anlamında benim söylediklerim.
BAŞKAN
– Evet, tutanaklara geçmiştir Sayın Ahrazoğlu.
Sayın
Erhan Usta’ya söz vermiştim, HDP Grubundan bir söz talebi var.
Buyurunuz
Sayın Kerestecioğlu.
18.- İstanbul Milletvekili Filiz Kerestecioğlu
Demir’in, Avrupa Birliği Bakanı Ömer Çelik’in 433 sıra sayılı 2017 Yılı Bütçe
Kanunu Tasarısı ile 434 sıra sayılı 2015 Yılı Kesin Hesap Kanunu Tasarısı’nın
yedinci tur görüşmelerinde Hükûmet adına yaptığı konuşmasındaki bazı
ifadelerine ilişkin açıklaması
FİLİZ
KERESTECİOĞLU DEMİR (İstanbul) – Grubumuz adına ben de grup başkan vekilimize
vekâleten söz almak istiyorum.
BAŞKAN
– Tabii, buyurun, o çerçevede söz verdim.
FİLİZ
KERESTECİOĞLU DEMİR (İstanbul) – Evet, teşekkür ederim.
Şimdi,
öncelikle şunu ifade etmek istiyorum, evet, “OHAL kanuni bir rejimdir.”
deniliyor ancak bunun yanı sıra Venedik Komisyonu ve Muiznieks’in, Avrupa
Konseyi İnsan Hakları Komiserinin raporlarında “Anayasa ve temel insan hakları
sınırları aşılmıştır.” deniliyor. Şimdi, buna örnek olsun diye de sadece
“terör” kavramının arkasına sığınarak bir şey açıklamak mümkün değil. Daha iki
gün önce bir yazarın sadece Bilal Erdoğan’a “üstün zekâlı” dediği için hakkında
açılan hakaret davasından sonra Yazar Seray Şahiner, Bursa Tabip Odasının
edebiyat matinelerinde konuşmacı olarak gittiği Bursa’da gece otel odasına
resepsiyonca polislere anahtar verilerek kendisi uyurken –bir kadından söz
ediyorum otel odasında uyuyan- polislerin girmesiyle gözaltına alınmıştır.
Şimdi, bu çerçevede baktığımız zaman biz nasıl bir ülkede yönetildiğimizi görüyoruz.
Musa
Kart bir karikatüristtir ve şu anda içeridedir Musa Kart. Aslı Erdoğan bir
yazardır, içeridedir Aslı Erdoğan. Bunlara baktığınızda yüzlerce gazetecinin de
içeride olduğuna… Bunun sınırları Avrupa İnsan Hakları içtihatlarıyla da
çizilmiştir, şok edici düşünceler, düşünce olarak sadece ifade edilen şeyler
özgürce kullanılmalıdır. 
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum, tamamlayınız lütfen. 
FİLİZ
KERESTECİOĞLU DEMİR (İstanbul) - Bunun için kaç defa Türkiye mahkûm olmuştur
Avrupa İnsan Hakları Mahkemesi kararlarında. 
Şimdi,
ayrıca Fransa’da -karşılaştırdığımız zaman- OHAL’de kanun hükmünde kararname
diye bir kurum yoktur, OHAL kapsamında İçişleri Bakanı veya valiler tarafından
alınan bütün idari kararlar derhâl meclise ve senatoya bildirilir, parlamento
gerek gördüğü her konuda detaylı bilgi ister, parlamento derdest edilmez
Fransa’daki OHAL’de. 
Son
olarak, Sayın Vekilimiz Mehmet Ali Aslan’ın yanlış anlaşılan bir durumunu
düzeltmek istiyorum. Kendisi CHP sıralarından gelen herhangi bir sesi duyarak
cevap vermemiş ve “Laik cumhuriyetin gereği olarak ben dinî inancımı ifade
ediyorum.” demektedir. “İnanırsınız, inanmazsınız; o size bağlı” sözünü
kullanmıştır kendisi. Bunu da onun adına düzeltmiş olayım. 
BAŞKAN
– Sayın Aslan’ın o şekilde söylediğini duyduk. 
FİLİZ
KERESTECİOĞLU DEMİR (İstanbul) – Evet. 
MEHMET
ALİ ASLAN (Batman) - Yani o söze bir cevap değil.
FİLİZ
KERESTECİOĞLU DEMİR (İstanbul) - Yani o araya giren “Burası laik cumhuriyet”
lafına karşı değil aslında söylenen şey.
BAŞKAN
– Anlaşılmıştır, tutanaklara geçmiştir Sayın Kerestecioğlu.
FİLİZ
KERESTECİOĞLU DEMİR (İstanbul) - Teşekkür ederim. 
BAŞKAN
- Sayın Özel, buyurunuz.
19.- Manisa Milletvekili Özgür Özel’in, Avrupa Birliği
Bakanı Ömer Çelik’in 433 sıra sayılı 2017 Yılı Bütçe Kanunu Tasarısı ile 434
sıra sayılı 2015 Yılı Kesin Hesap Kanunu Tasarısı’nın yedinci tur
görüşmelerinde Hükûmet adına yaptığı konuşmasındaki bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkan, teşekkür ederim.
Öncelikle,
ilk olarak, bu konuya “Burası laik bir Parlamento”ya cevaben “O sizin
fikriniz.” dendi diye sandığımız için bir Anayasa ve üzerine edilen yemini
hatırlatacaktık ama bu açıklamadan sonra onun sadece bir kez daha altını çizmiş
olayım. 
Sayın
Bakana, öncelikle, sabahki bizim itiraz konumuzdaki AKP Grubundan o
beklediğimiz yaklaşımı göremediğimiz noktada, Hükûmet adına, bir bakana yakışır
bir tavır ve tutum içinde verdiği cevap için öncelikle teşekkür ediyoruz,
sabahki tutumu için. Ancak biraz önceki konuşmalarında “Toptancı bir yaklaşım
olmasın.” dedikten sonra bir tutuklu gazetecinin olduğunu tahmin ettiğim
iddianamesiyle ilgili kabul edilemez şeyler söyledi ama bu bir toptancı
yaklaşıma dönüştü. O zaman Sayın Bakana şunu sorarız: Musa Kart gibi sadece
karikatür çizen birisinin ya da Cumhuriyet gazetesinin cumhuriyetin değerlerini
savunan yazarlarının tutuklu olmasıyla ilgili nasıl bir açıklaması olabilir? 
Sayın
Bakanın yapmış olduğu dünyayla karşılaştırmalı OHAL güzellemelerinde…
(Mikrofon
otomatik cihaz tarafından kapatıldı)
BAŞKAN
– Mikrofonunuzu açıyorum, tamamlayınız Sayın Özel.
ÖZGÜR
ÖZEL (Manisa) – …akla burada çok anlatılması uygun olmayacak bir fıkra geliyor.
Birisi ailesinin başına gelen bir felaketi çok olumlu bir şey gibi anlatıyor.
Arkadaşı diyor ki: “Ya, kusura bakma, o felaketi biz de yaşadık ama senin kadar
güzel anlatamıyorum.” diye. Sayın Bakan, Nazım Hikmet’ten bir şiir okuyunca
Cumhuriyet Halk Partisi Grubu bundan büyük bir memnuniyet duyar ama eğer Nazım
Hikmet böyle bir Türkiye’yi, böyle hukuksuzlukları ve bu olağanüstü hâl
durumunu meşrulaştırmak için bu şiirin araçsallaştırılacağını bilseydi tahmin
ediyorum o şiiri hiç yazmamayı tercih ederdi. (CHP sıralarından alkışlar)
BAŞKAN
– Teşekkür ederim Sayın Özel.
AVRUPA
BİRLİĞİ BAKANI ÖMER ÇELİK (Adana) – Sayın Başkan, bir ifade var, bir şey
söylemem lazım, kayıtlara geçsin.
BAŞKAN
– Elbette Sayın Bakanım.
Buyurunuz,
mikrofonunuzu açıyorum.
20.- Avrupa Birliği Bakanı Ömer Çelik’in, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
AVRUPA
BİRLİĞİ BAKANI ÖMER ÇELİK (Adana) – Özgür Bey, açık ve net bir şekilde
söylüyorum, arkadaşça söylüyorum, bu üslup yakışıksız bir üslup. 
ÖZGÜR
ÖZEL (Manisa) – Yok artık Sayın Bakan. 
AVRUPA
BİRLİĞİ BAKANI ÖMER ÇELİK (Adana) – Bak, bir dakika. 
Gece
bu saatte ben burada bir konuşma yaptım, bütün her şeye cevap verdim, kimseye
bir şey söylemiyorum, senin burada “Söylenmesi uygun değil ama akla bu
geliyor.” dediğin şeyi herkes biliyor. Eğer bunu kendinize yakıştırıyorsanız
ben size yakıştırmıyorum. Bak, açık ve net söyleyeyim, birincisi bu. (AK PARTİ
sıralarından “Bravo” sesleri, alkışlar)
MİHRİMAH
BELMA SATIR (İstanbul) – Yakıştırmıyoruz, evet. 
AVRUPA
BİRLİĞİ BAKANI ÖMER ÇELİK (Adana) – İkinci mesele şu Özgür Bey: Güzelleme
yapmadım. İstenirse, vakit verilirse, iki olağanüstü hâl arasındaki kıyası
hukuk ve içtihatlarla ortaya koyarım. Ben delilli konuşurum. Elimde deliller
var. Net bir tutum bu. 
Üçüncüsü
de şunu söylemek isterim: Mehmet Akif de bizim, Nazım Hikmet de bizim, Attila
İlhan da bizim, diğer şairler de bizim. Bu şairleri, düşünürleri, fikir
adamlarını temellük etmekten, mülkleştirmekten vazgeçelim. Başka şeyler de
söylenebilir. Yani, böyle bir şeyi söylediğiniz zaman, o zaman Cumhuriyet Halk
Partisinin tarihi ve siyasi siciliyle ilgili olarak da pek çok kişiyi, pek çok
siyasetçiyi referans verip “Onlar da aslında bu şekilde bu partide olmak
istemezlerdi.” ya da “O şairler ve düşünürler de Cumhuriyet Halk Partisi
tarafından kullanılmak istemezler.” gibisinden bir sürü şey söylenebilir. 
Mesele
şununla ilgili meseledir: Akılla vereceğimiz bir cevap varsa verelim ama burada
oluşan cari açığı birbirimize hakaret ederek kapatmaya çalışmayalım. Ben size
yakıştıramadım, siz kendinize yakıştırıyorsanız buyurun. (AK PARTİ sıralarından
alkışlar)
BAŞKAN
– Teşekkür ederim Sayın Bakan. 
Sayın
Özel, buyurunuz, mikrofonunuzu açıyorum.
21.- Manisa Milletvekili Özgür Özel’in, Avrupa Birliği
Bakanı Ömer Çelik’in yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan. 
Ben
Sayın Bakanın sabahki tavrını bizzat gidip teşekkür ederek de, burada da hiç
gocunmadan takdir ettim. Ancak, sosyal demokrat bir partinin, ülke bu
hâldeyken, bu kadar gazeteci tutukluyken, bu kadar akademisyen tutukluyken,
OHAL bizi nefes alamaz hâle getirmişken, bu OHAL durumunu olağanüstü güzel bir
durum gibi anlatıp daha sonra da Nazım Hikmet’in bir şiirini söylediğinde, ben
“Nazım Hikmet bizim tapulu malımız, Nazım Hikmet bizim şairimiz.” demedim, bu
vatanın şairidir ama “Nazım Hikmet özgürlüklerin bu kadar ihlal edildiği,
demokrasinin bu kadar askıda olduğu bir ortamda bu şiirinin meşrulaştırma aracı
olarak kullanılmasını istemezdi.” dedim. Bunda yakışmayacak bir şey yok. Ama
Sayın Bakanın şahsına rencide edici bir şey söylediğimi düşünmüyorum. Öyle
düşünüyorsa o kısmını konuşmamın telafi ediyorum ama ana fikir olarak ben Nazım
Hikmet’in bu şartlar altında bu şiirinin okunmasına razı gelmeyeceğini
düşünüyorum. Bu, şahsımın ve grubumun kanaatidir. 
Teşekkür
ederim. (CHP sıralarından alkışlar)
BAŞKAN
– Evet, teşekkür ederim Sayın Özel. 
Evet,
Nazım Hikmet de bizim Mehmet Akif de bizim. 
ÖZGÜR
ÖZEL (Manisa) – Ona yürekten katılıyorum. 
BAŞKAN
– Cemal Süreya da bizim, Sezai Karakoç da bizim; hepsi bizim şairlerimiz. (AK
PARTİ sıralarından alkışlar) 
Arkadaşlar,
Cemal Süreya ve Sezai Karakoç İkinci Yeni hareketinden çıkarlar, sonra başka
yönlere evrilirler ama her ikisi de Türk şiirinin ustalarıdır, her ikisi de
büyük şairdir. (AK PARTİ sıralarından alkışlar)
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (Devam)

A) SAĞLIK BAKANLIĞI (Devam)
1) Sağlık Bakanlığı 2017 Yılı
Merkezî Yönetim Bütçesi
2) Sağlık Bakanlığı 2015 Yılı
Merkezî Yönetim Kesin Hesabı

B) TÜRKİYE HUDUT VE SAHİLLER
SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller
Sağlık Genel Müdürlüğü 2017 Yılı Merkezî Yönetim Bütçesi
2) Türkiye Hudut ve Sahiller
Sağlık Genel Müdürlüğü 2015 Yılı Merkezî Yönetim Kesin Hesabı

C) TÜRKİYE İLAÇ VE TIBBİ
CİHAZ KURUMU (Devam)
1) Türkiye İlaç ve Tıbbi Cihaz
Kurumu 2017 Yılı Merkezî Yönetim Bütçesi
2) Türkiye İlaç ve Tıbbi Cihaz
Kurumu 2015 Yılı Merkezî Yönetim Kesin Hesabı

Ç) TÜRKİYE KAMU HASTANELERİ
KURUMU (Devam)
1) Türkiye Kamu Hastaneleri
Kurumu 2017 Yılı Merkezî Yönetim Bütçesi
2) Türkiye Kamu Hastaneleri
Kurumu 2015 Yılı Merkezî Yönetim Kesin Hesabı

D) TÜRKİYE HALK SAĞLIĞI
KURUMU (Devam)
1) Türkiye Halk Sağlığı Kurumu
2017 Yılı Merkezî Yönetim Bütçesi
2) Türkiye Halk Sağlığı Kurumu
2015 Yılı Merkezî Yönetim Kesin Hesabı

E) TÜRKİYE SAĞLIK
ENSTİTÜLERİ BAŞKANLIĞI (Devam)
1) Türkiye Sağlık Enstitüleri
Başkanlığı 2017 Yılı Merkezî Yönetim Bütçesi

F) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve Teknoloji
Bakanlığı 2017 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2015 Yılı Merkezî yönetim Kesin Hesabı

G) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2017 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2015 Yılı Merkezî
Yönetim Kesin Hesabı

Ğ) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2017 Yılı Merkezî Yönetim Bütçesi
2) Türk Standartları Enstitüsü
2015 Yılı Merkezî Yönetim Kesin Hesabı

H) TÜRK PATENT ENSTİTÜSÜ (Devam)
1) Türk Patent Enstitüsü 2017
Yılı Merkezî Yönetim Bütçesi
2) Türk Patent Enstitüsü 2015
Yılı Merkezî Yönetim Kesin Hesabı

I) TÜRKİYE BİLİMSEL VE
TEKNOLOJİK ARAŞTIRMA KURUMU (Devam) 
1) Türkiye Bilimsel ve
Teknolojik Araştırma Kurumu 2017 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2015 Yılı Merkezî Yönetim Kesin Hesabı

İ) TÜRKİYE BİLİMLER
AKADEMİSİ (Devam)

1) Türkiye Bilimler Akademisi
2017 Yılı Merkezî Yönetim Bütçesi
2) Türkiye Bilimler Akademisi
2015 Yılı Merkezî Yönetim Kesin Hesabı

J) AVRUPA BİRLİĞİ BAKANLIĞI (Devam)
1) Avrupa Birliği Bakanlığı
2017 Yılı Merkezî Yönetim Bütçesi
2) Avrupa Birliği Bakanlığı
2015 Yılı Merkezî Yönetim Kesin Hesabı

K) TÜRK AKREDİTASYON KURUMU (Devam)
1) Türk Akreditasyon Kurumu
2017 Yılı Merkezî Yönetim Bütçesi
2) Türk Akreditasyon Kurumu
2015 Yılı Merkezî Yönetim Kesin Hesabı
BAŞKAN-
Evet, değerli arkadaşlar, şimdi, aleyhinde Sibel Özdemir, İstanbul
Milletvekili. 
Buyurunuz
Sayın Özdemir. (CHP sıralarından alkışlar) 
SİBEL
ÖZDEMİR (İstanbul) – Sayın Başkan, değerli milletvekilleri; bütçenin aleyhinde
şahsım adına son konuşmacı olarak söz aldım. Yüce heyetinizi saygıyla
selamlıyorum.
Bugün
görüştüğümüz 2017 bakanlık bütçeleriyle ilgili genel bir değerlendirmeye
geçmeden önce, bütçe yapma yetkisine ve hakkına sahip olan tek kurum
Anayasa’mızda da yer aldığı üzere Türkiye Büyük Millet Meclisidir. Biz 26’ncı
Dönem milletvekilleri olarak, halkımıza karşı aldığımız tarihî sorumlulukla bu
en temel ve asli görevimizi bir kişinin kişisel hırslarına ve yetkisine
devretmeme konusunda kararlı bir duruş sergileyeceğimize olan inancımı
belirterek konuşmama geçmek isterim. 
AYŞE
SULA KÖSEOĞLU (Trabzon) – Anayasa değişikliğinde de bütçeyi yine Meclis yapıyor
Sayın Sibel Hanım. 
SİBEL
ÖZDEMİR (Devamla) – Değerli milletvekilleri, bugün bütçelerini görüştüğümüz üç
bakanlığın ve diğer bazı bakanlıkların Komisyondaki bu bütçe sunuşlarını takip
ettim. Dinlediğim bütçe sunuşlarında muhalefet milletvekillerinin burada, Genel
Kurulda ayrıntılarıyla gündeme getirdiği üzere, ülkemizin ve halkımızın temel
sorunlarına çözüm üretme noktasında ülke gerçekliklerinden uzak, gelişen,
küresel, rekabetçi dünyaya uyumlu bir vizyonu ortaya koyamayan ve 2002 yılı
takıntısıyla karşılaştırma kurgusu üzerinden yanıltıcı bir tablo sunuşuna
maalesef şahit olduk. 
Bugün
bütçesini konuştuğumuz Avrupa Birliği Bakanlığı ve Avrupa Birliği ilişkileri
üzerine kısa bir değerlendirme yapacak olursak, kuruluş temellerinin atıldığı
günden itibaren yüzünü hep Batı’ya dönen ülkemiz için Avrupa Birliğine katılım
süreci cumhuriyetimizin ilanından sonraki en önemli, en stratejik çağdaşlaşma
ve demokratikleşme hedefidir; ulusal, millî bir devlet stratejisidir; bir
siyasi partinin veya bir kişinin projesi değildir. 
Avrupa
Birliğiyle ilişkilerimizde aradan geçen altmış yılın son on dört yılını Adalet
ve Kalkınma Partisi hükûmetleri yönetmiştir. İktidarınızın ilk dönemlerinde tam
üyelik müzakere sürecine başlamamız, 16 faslın açılması millî ve ulusal
hedefimiz olan Avrupa Birliğine tam üyelik yolunda hepimizi, tüm halkımızı
umutlandırmıştı. Ancak geldiğimiz noktada, Avrupa Birliğine tam üyelik
sürecinden hızla uzaklaşmakta ve en önemlisi, ülkemiz on dört yıldır Adalet ve
Kalkınma Partisi hükûmetleri döneminde, evrensel kabul görmüş değerlerden
uzaklaşmıştır. Özellikle 2007 yılı sonrası süreçte Avrupa Birliğiyle
ilişkilerimizde ciddi gerilimler ve gerilemeler yaşanmaktadır. 
Hükûmetleriniz
döneminde hukuk devleti, hukukun üstünlüğü, bağımsız yargı ve adalet sistemi,
temel hak ve özgürlükler, kuvvetler ayrılığı ve demokratik bağımsız kurumsal
yapıların işleyişi gibi evrensel değerler üzerine kırmızı çizgiler çekilmiştir.
Hükûmetinizin, yine, öngörüsüz dış politikası ve “sıfır sorun” hayaliyle
tarihimizin, içinden çıkılamaz mülteci kriziyle karşı karşıya kaldık. Bu krizi,
geri kabul anlaşması ile vize muafiyeti ve Avrupa Birliğine tam üyelik
sürecimizin ön koşuluna bağlayarak pazarlık masasına taşıdınız. Sonuçta “Ey
Avrupa Birliği, sen yoluna, biz yolumuza!” diyerek ilişkileri kopma noktasına
getirdiniz. Ve nihayetinde, Avrupa Parlamentosunun Türkiye’yle üyelik
müzakerelerinin dondurulması kararı alınmıştır.
Sayın
Bakan bütçe sunuşunda, gelinen bu başarısız noktanın sebebinin Avrupa’daki
aşırı söylemler, ön yargılar, yabancı düşmanlığı, İslam karşıtlığı gibi dışsal
faktörler olduğunu savundu. Evet, değerli milletvekilleri, oysa sadece Avrupa
Birliğiyle olan ilişkilerimizde değil uluslararası siyasi ilişkilerde veri
kabul etmemiz gereken bu dış faktörleri uyguladığımız dış politika
stratejisiyle yönetebilme kabiliyetine eğer sahip olabilseydik bölgemizde en
etkin bir güç odağı olabilirdik. Ancak AKP hükûmetlerinin öngörüsüz, sorumsuz,
başarısız, tutarsız, sadece iç politik fayda sağlama eksenli, günübirlik, iç
politik konjonktüre göre şekillendirdiği dış politikasıyla sadece Avrupa
Birliğiyle değil, tüm bölgesel ilişkilerimiz sürdürülemez bir noktaya
gelmiştir. 
Evet,
Avrupa Birliğiyle ilişkilerimizde tablo böyleyken bu bütçe ekonomik büyümeye,
istihdama, özellikle genç işsizliğe, kadın istihdamına, gelir adaletsizliğine
çözüm üretecek midir, refah artışı sağlayabilecek midir? Bu bütçe, inovasyon,
yüksek teknoloji, katma değeri yüksek ürünler üretme kapasitesi ve istihdam
yaratabilecek midir? 
Diğer
yandan, bugün yaşadığımız dünyanın bütün gelişmiş ve kalkınmış ülkelerinin
önceliği sürdürülebilir kalkınma politikalarındaki ilerlemedir. Bu politikalar
nitelikli eğitim ve sağlık politikaları, çevre, ekoloji, bölgesel gelişmişlik
farklarının azaltılması, kırsal kalkınma, tarım politikaları, eşitlik,
özgürlükler, demokratik işleyen kurumsal yapılar, güçlü hukuksal yapılar ve
adalet sistemidir. Üzerinde konuştuğumuz bu bütçeyle bu saydığım politika
alanlarında ne yapıyoruz? Bütçede hangi gerçekçi, somut…
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum Sayın Özdemir, tamamlayınız lütfen.
SİBEL
ÖZDEMİR (Devamla) – Teşekkür ederim Sayın Başkan. 
Bu
bütçe, maalesef, yine ülkemizin ve toplumun tüm kesimlerinin çözüm beklediği
sorunlara kapsamlı ve kalıcı bir çözüm üretemeyecek ve hedefler
tutturulamayacaktır. Halkın ve toplumun tüm kesimlerinin asıl sorunlarına çözüm
üretemeyen ve öncellemeyen bu bütçeye biz onay vermiyoruz. Doğal olarak az
sonra kabul edilecek olan 2017 yılı bakanlık bütçelerinin ülkemize huzur ve
refah getirmesini umuyor ve diliyorum.
İyi
akşamlar diliyorum. (CHP sıralarından alkışlar)
BAŞKAN
– Teşekkür ederim Sayın Özdemir.
FİLİZ
KERESTECİOĞLU DEMİR (İstanbul) – Sayın Başkan…
BAŞKAN
– Sayın Kerestecioğlu…
FİLİZ
KERESTECİOĞLU DEMİR (İstanbul) – Sayın Başkan, affınıza sığınarak, evet,
grubumuzla ilgili bir durum var. Meral Hanım bir açıklama yapacak.
BAŞKAN
- 60’ıncı maddeye göre söz talebiniz var.
Buyurun,
bir dakika süreyle açıyorum mikrofonunuzu.
Buyurunuz
Sayın Danış Beştaş.
V.- AÇIKLAMALAR (Devam)
22.- Adana Milletvekili Meral Danış Beştaş’ın, KCK
davasında yaşanan gelişmelere ve zorla getirme kararı verilmesine ilişkin
açıklaması
MERAL
DANIŞ BEŞTAŞ (Adana) – İyi akşamlar diliyorum.
Sayın
Başkan, 14 Nisan 2009’da başlayan bir operasyonda Diyarbakır’da KCK ana davası
açılmıştı. Ben de o dosyanın uzun bir süre avukatlığını yaptığım için bütün
ayrıntılarıyla biliyorum. Bu dava hâlâ devam ediyor. Davada tutuklu yok esas
itibarıyla ve bu dava dosyasında 8 milletvekili arkadaşımız -şu anda 1’i
cezaevinde, Selma Irmak- yargılanıyorlar. Bu süre zarfında fezleke hazırlanan
dosyalardan bir tanesi de bu dava dosyasıydı. Fezlekeler geldi ve 20 Mayıstaki
kaldırma sebebiyle tekrar yargılama devam etti. 10 Kasımdan önce zorla getirme
kararı verilmişti söz konusu dava dosyasında. 
(Mikrofon
otomatik cihaz tarafından kapatıldı) 
BAŞKAN
– Tamamlayınız lütfen.
MERAL
DANIŞ BEŞTAŞ (Adana) – Fakat 10 Kasımda yapılan dava duruşmasında zorla getirme
kararı geri alındı. Bu, kamuoyuna da yansıdı fakat bugün ne olduğunu
bilmediğimiz bir sebeple, mahkeme, bugüne kadar, yirmi beş yıllık avukatlık
hayatımda hiç rastlamadığım bir şekilde celse arasında zorla getirme kararını
verdi ve bunu infaz bölümüne gönderdi ve bu zorla getirme kararında “talimatla
ifade tespiti ya da SEGBİS’le ifade” diye not etmiş. Bu arada bu arkadaşların
beş yıl tutuklu kaldığını, ifadelerini verdiğini, dosyada kendilerinden sâdır
bir ifade alınması işleminin olmayacağını da ifade etmek istiyorum. Yani demem
o ki eğer arkadaşlarımız bu gece ya da bundan sonra bir gözaltı işlemine ve
zorla getirmeye maruz kalırlarsa bu bir yargı işlemi değil bu bir talimat…
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Adana) – Bitireceğim Sayın Başkan. 
BAŞKAN
– Buyurunuz, tamamlayınız lütfen.
MERAL
DANIŞ BEŞTAŞ (Adana) – Bunun kesinlikle bir yargı işlemi olmadığını, olamayacağını
ve uygulamada zorla getirme kararı geri alındığı hâlde, hem de 290 üye yönetici
ve il eş başkanımızın tutuklandığı günde böyle bir kararın tekrar verilmiş
olmasını tesadüfi bulmadığımızı ve bunun merkezî bir kararla olduğunu şimdiden
bütün Meclise ve Türkiye’ye duyurmak istiyorum. 
Teşekkür
ediyoruz.
BAŞKAN
– Teşekkür ederim Sayın Danış Beştaş. 
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (Devam)

A) SAĞLIK BAKANLIĞI (Devam)
1) Sağlık Bakanlığı 2017 Yılı
Merkezî Yönetim Bütçesi
2) Sağlık Bakanlığı 2015 Yılı
Merkezî Yönetim Kesin Hesabı

B) TÜRKİYE HUDUT VE SAHİLLER
SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller
Sağlık Genel Müdürlüğü 2017 Yılı Merkezî Yönetim Bütçesi
2) Türkiye Hudut ve Sahiller
Sağlık Genel Müdürlüğü 2015 Yılı Merkezî Yönetim Kesin Hesabı

C) TÜRKİYE İLAÇ VE TIBBİ
CİHAZ KURUMU (Devam)
1) Türkiye İlaç ve Tıbbi Cihaz
Kurumu 2017 Yılı Merkezî Yönetim Bütçesi
2) Türkiye İlaç ve Tıbbi Cihaz
Kurumu 2015 Yılı Merkezî Yönetim Kesin Hesabı

Ç) TÜRKİYE KAMU HASTANELERİ
KURUMU (Devam)
1) Türkiye Kamu Hastaneleri
Kurumu 2017 Yılı Merkezî Yönetim Bütçesi
2) Türkiye Kamu Hastaneleri
Kurumu 2015 Yılı Merkezî Yönetim Kesin Hesabı

D) TÜRKİYE HALK SAĞLIĞI
KURUMU (Devam)
1) Türkiye Halk Sağlığı Kurumu
2017 Yılı Merkezî Yönetim Bütçesi
2) Türkiye Halk Sağlığı Kurumu
2015 Yılı Merkezî Yönetim Kesin Hesabı

E) TÜRKİYE SAĞLIK
ENSTİTÜLERİ BAŞKANLIĞI (Devam)
1) Türkiye Sağlık Enstitüleri
Başkanlığı 2017 Yılı Merkezî Yönetim Bütçesi

F) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve Teknoloji
Bakanlığı 2017 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2015 Yılı Merkezî yönetim Kesin Hesabı

G) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2017 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2015 Yılı Merkezî
Yönetim Kesin Hesabı

Ğ) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2017 Yılı Merkezî Yönetim Bütçesi
2) Türk Standartları Enstitüsü
2015 Yılı Merkezî Yönetim Kesin Hesabı

H) TÜRK PATENT ENSTİTÜSÜ (Devam)
1) Türk Patent Enstitüsü 2017
Yılı Merkezî Yönetim Bütçesi
2) Türk Patent Enstitüsü 2015
Yılı Merkezî Yönetim Kesin Hesabı

I) TÜRKİYE BİLİMSEL VE
TEKNOLOJİK ARAŞTIRMA KURUMU (Devam) 
1) Türkiye Bilimsel ve
Teknolojik Araştırma Kurumu 2017 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2015 Yılı Merkezî Yönetim Kesin Hesabı

İ) TÜRKİYE BİLİMLER
AKADEMİSİ (Devam)

1) Türkiye Bilimler Akademisi
2017 Yılı Merkezî Yönetim Bütçesi
2) Türkiye Bilimler Akademisi
2015 Yılı Merkezî Yönetim Kesin Hesabı

J) AVRUPA BİRLİĞİ BAKANLIĞI (Devam)
1) Avrupa Birliği Bakanlığı
2017 Yılı Merkezî Yönetim Bütçesi
2) Avrupa Birliği Bakanlığı
2015 Yılı Merkezî Yönetim Kesin Hesabı

K) TÜRK AKREDİTASYON KURUMU (Devam)
1) Türk Akreditasyon Kurumu
2017 Yılı Merkezî Yönetim Bütçesi
2) Türk Akreditasyon Kurumu
2015 Yılı Merkezî Yönetim Kesin Hesabı
BAŞKAN
– Sayın milletvekilleri, yedinci turdaki konuşmalar tamamlanmıştır. 
Şimdi
soru-cevap işlemine geçiyoruz.
Soru
işlemini başlatıyorum.
Sayın
Engin…
DİDEM
ENGİN (İstanbul) – Sorum Sağlık Bakanına. Halkımızın bizlere, milletvekillerine
ilettiği taleplerin büyük bir kısmı hastanelerde ve yoğun bakımda yer
bulamayan, yer bulsa bile enfeksiyon kapma riski nedeniyle hastalarını kaybetme
endişesi duyan veya acil rahatsızlığı olup anca aylar sonrasında hastaneden
randevu alabilen vatandaşlarımız tarafından iletilen taleplerdir. Ayrıca, bazı
hekimlerimiz günde yaklaşık 100 hastaya bakmakta, muayene süreleri beş dakikaya
kadar inmiş durumdadır. 
Birinci
sorum: Bir doktor beş dakikada bir hastalığı nasıl teşhis edip tedavi yöntemi
belirleyebilir.
İki:
Doktorlara ve sağlık çalışanlarına yıpranma hakkı neden verilmiyor? Ek primler
emekli maaşına ne zaman yansıtılacak.
Üç:
Sağlık Bakanlığı şehir hastaneleri için toplam kaç milyar dolar yükümlülüğün
altına girdi? 2017 bütçesinde görünmeyen ve gelecek nesillerimizin ödeyeceği bu
yük hangi yıldan itibaren bütçeye…
(Mikrofon
otomatik cihaz tarafından kapatıldı)
BAŞKAN
– Sayın Akın…
AHMET
AKIN (Balıkesir) – Sayın Başkan, teşekkür ederim.
Sorum
Sağlık Bakanına. TÜİK tarafından 2015 yılı sonunda açıklanan sayılarla Türkiye
çalışmasının verilerine göre, hekim başına düşen kişi sayısında Türkiye
ortalaması 573 iken Balıkesir’de bu sayı 760’tır. Hastane yatağı başına düşen
kişi sayısında Türkiye ortalaması 376 iken Balıkesir’de 401’dir. Bu sayıların
ilçelere göre dağılımında da ciddi sıkıntılar olduğunu biliyoruz. 2016 yılında
Balıkesir özelinde bu sayısal dağılım göstergelerinde bir iyileşme olmuş mudur?
Olduysa 2016 yılında sağlık alanında Balıkesir’in sayısal göstergeleri
nelerdir? 
Balıkesir’de
pek çok ilçemizin yaz nüfusu çok yüksek rakamlara ulaşıyor. Buna paralel olarak
da sağlık hizmeti ihtiyacı da artırıyor. Yazlık nüfusu yüksek olan
ilçelerimizde sağlık hizmetlerinin aksamadan yürütülmesi, verilen sağlık
hizmetlerinin kalitesinin düşmemesi için hangi önlemler alınmaktadır?
BAŞKAN
– Sayın Yalım…
ÖZKAN
YALIM (Uşak) – Teşekkür ederim Sayın Başkan.
Benim
de sorum Sağlık Bakanına. Sayın Bakan, Uşak’taki vatandaşlarımızın isteği
üzerine, Uşak Devlet Hastanesinde maalesef, yoğun bakım yatak sayısı oldukça
az, aynı şekilde çocuk kuvözleri de. Zaman zaman vatandaşlarımızın bu
sorunundan dolayı biz devreye girip çevre illere, yoğun bakım yatağı olan
hastanelere sevk ettirmekteyiz.
Diğer
bir sorum: Uşak’ın Sivaslı ilçesinin devlet hastanesinde 1 adet ambulans
vardır, kesinlikle yetersizdir ve en az 1 adet daha ambulans ihtiyacı vardır.
Aynı şekilde, radyo ve telsiz sistemine de ihtiyaç olduğunu özellikle belirtmek
istiyorum.
Son
olarak: Uşak’a tıp fakültesi geldi, bundan dolayı teşekkür ederiz ve şu anda
devlet hastanesinin içinde hizmet vermektedir. Bunun daha iyi bir hizmet
vermesi adına, tıp fakültesi binasının ne zaman yapılacağıyla ilgili bize bilgi
verir misiniz?
Teşekkür
ederim.
BAŞKAN
– Sayın Ertem…
BİROL
ERTEM (Hatay) – Teşekkür ediyorum Sayın Başkanım.
Sorum
Sayın Sağlık Bakanımıza: Hatay ilimizde Suriyeli sığınmacılardan dolayı nüfus
yüzde 30 oranında artmıştır. Hatay il ve ilçelerinde, bulunan hastanelerde
yoğun bakım ve poliklinik hizmeti Suriyeli sığınmacıların yarattığı yoğunluktan
dolayı alınamamaktadır. Bu durum sonucu, yoğun bakım hastalarının birçoğu çevre
illere sevk edilmektedir. Sevk sırasında bu hastaların bir kısmı yolda vefat
etmektedir. Bu mağduriyetin giderilmesi için yaptığınız bir çalışma var mıdır? 
Yine,
Sağlık Bakanımıza soruyorum: “Her ilçeye bir devlet hastanesi.” dediniz.
Hatay’ın 3’üncü büyük ilçesi olan ve 140 bin nüfusa sahip olan Defne’de bir
devlet hastanesi bulunmamaktadır. 
Üçüncü
sorum Sayın Sanayi Bakanımıza: Hatay ilimizde Suriyeli sığınmacılardan dolayı
işsizlik son yıllarda yüzde 100 artmıştır. Ekonomik olarak da ciddi kayıplar
yaşanmaktadır. İşsizliğin giderilmesi ve ekonomiye katkı sağlaması için, il ve
ilçelerde yapımına uzun yıllar önce başlanmasına rağmen bir türlü bitirilemeyen
organize sanayi…
BAŞKAN
– Sayın Şimşek…
BAKİ
ŞİMŞEK (Mersin) – Teşekkür ediyorum Sayın Başkan.
Birinci
sorum Sağlık Bakanına: Zorunlu tayin olarak çalışan asker ve polislerin aday
memur olan eşlerinin eş durumu tayinleri olamadığı için sıkıntılarının
olduğunu, bu kadar zor şartlarda görev yapan asker ve polis eşlerinin
tayinlerinin aday memur da olsa yapılması gerektiğini düşünüyorum; bu konuda
yardımcı olmanızı bekliyorum.
İkinci
sorum: Yine, nöbetçi eczanelerde özellikle yeşil reçete kullananlardan dolayı
güvenlik sorunu yaşandığını, birçok eczacının saldırı ve hırsızlık olayıyla baş
başa kaldığını, nöbetçi eczanelerin mutlaka güvenlik sorununun çözülmesi
gerektiğini…
Üçüncü
sorum Bilim ve Sanayi Bakanımıza: Çukurova’da çiftçiler 1 kamyon domates
satıyorlar, 2 tane cep telefonu alabiliyorlar. Yüksek teknolojili ürün ne zaman
yapabileceğiz? İlk uçağımız nerede, ne zaman uçacak? İlk yerli otomobille
ilgili bir tarih verebiliyor musunuz?
Bir
de 15 Temmuzdan bu tarafa tutuklu olan erler var, er. Annesi, babası askere
göndermiş, komutanının talimatıyla bir göreve çıkmışlar. 
(Mikrofon
otomatik cihaz tarafından kapatıldı) 
BAKİ
ŞİMŞEK (Mersin) - 15 Temmuzdan bu tarafa tutuklu olanlar var. Bunlarla ilgili
hepinizin ortak olarak bir karar alıp bunlara yardımcı olmanız gerekir. 
BAŞKAN
– Sayın Tüm…
MEHMET
TÜM (Balıkesir) – Teşekkür ederim Sayın Başkan. 
Sorum
Sağlık Bakanına. Balıkesir ilimizde kronik hastalıklar her geçen gün
artmaktadır. İlimizde ciddi hekim ve sağlık personeli açığı bulunmaktadır. Tıp
fakültemiz çok yetersizdir, hastalar başka illere sevk edilmektedir.
Sayın
Bakan, Balıkesir’in hekim ve sağlık personeli açığı ne zaman giderilecek?
Mevcut hastaneleri ne zaman donanımlı hâle getireceksiniz.
Bakanlıkta
yaptığınız atamalarda Menzil tarikatı mensuplarına yer verdiğiniz iddia
edilmektedir, bu iddialar doğru mudur? FETÖ’ye teslim ettiğiniz kadroları şimdi
de Menzil tarikatına mı teslim edecekseniz? Liyakati ne zaman esas alacaksınız?
70 bin tıbbi sekreterlik mezunu işsizimiz var, bunlara iş verecek misiniz?
Balıkesir’de
artan “tıbbınebevi” adıyla yaygınlaştırılmaya çalışılan, gündeme “cin çıkaran
hastane” olarak giren gerici tıp dışı uygulamalara karşı Bakanlık olarak
herhangi bir girişiminiz var mıdır? 
BAŞKAN
– Sayın Bektaşoğlu…
BÜLENT
YENER BEKTAŞOĞLU (Giresun) – Sayın Başkan, sorum ilgili Bakana. 
Özel
idareler, asıl nüfusun yaşadığı kent merkezlerinin dışındaki alanlarda faaliyet
gösteren en önemli hizmet kurumlarındandır. Dolayısıyla, bu kurumların bütçe
imkân ve kabiliyetlerini, hizmet altyapılarını güçlendirmek gerekir.
Giresun,
özel idare hizmetlerine muhtaç illerin başında gelir. Köylerimize dönük olarak
genel bütçe kaynaklarıyla yürütülen projeler de yok denecek kadar azdır.
Köylerimizin bu çağda, bu yüzyılda konuşulmaması gereken yol başta olmak üzere,
içme suyu, menfez, kanalizasyon gibi pek çok ciddi sorunları vardır. Ama, buna
rağmen, idaremizin 2017 yılı bütçesi 50 milyon lira olarak belirlenmiştir. Bu,
oldukça komik ve hak etmediğimiz bir rakam. Bu bütçeyle 16 ilçe, 8 belde, 24
belediye, 551 köy, 421 bin kişilik nüfusa sahip Giresun’da nasıl hizmet
yapılabilir? Sizden özel idare bütçesine KÖYDES üzerinden katkı yapmanızı
bekliyorum. 
Teşekkür
ederim. 
BAŞKAN
– Sayın Behçet Yıldırım. 
BEHÇET
YILDIRIM (Adıyaman) – Sayın Başkanım, az önce Meclisteki gerginliğin nedeni
Sağlık Bakanıdır. Sağlık Bakanının öncelikli görevi böyle bir ortamda bile
sağduyuyu Meclise hâkim kılmak iken konuşmasının otuz dakikasının on yedisinde
grubumuza dönerek hiç hak etmediğimiz suçlamalar yöneltti. Bu suçlamaları hak
etmediğimiz kanaatindeyim. Sağlık Bakanını buradan kınıyorum. 
Sayın
Sağlık Bakanı Beşiktaş’taki menfur saldırıdan dolayı yirmi dört saat uyumadığı
için gergin olabilir. O saldırıyı dün de kınadım, bugün de kınıyorum. Burada
herkesin barışı istediğinden kuşkum yok ama yöntem yanlış. “Eğer barış olacaksa
beni Taksim’de assınlar.” diyen barış çınarı Ahmet Türk’ü zindanlara attıran
zihniyetle barış sağlanmaz. Hepimize düşen, konuşarak bu kaostan nasıl
çıkabiliriz… Hipokrat yemini etmiş biz hekimler savaşı değil barışı
savunmalıyız, savaşa değil, barışa bir şey diyorum. 
BAŞKAN
– Teşekkür ederim Sayın Behçet Yıldırım. 
Sayın
Akyıldız…
ALİ
AKYILDIZ (Sivas) – Teşekkür ediyorum Sayın Başkanım. 
Sayın
Sağlık Bakanım, Sivas Cumhuriyet Üniversitesi Hastanesinin ilaç firmalarına
olan borcu 100 milyon civarında. Hoca olmadığı için pediatri bölümü kapanmak
üzere, asistanlar istifa ediyor. Üniversite Hastanesinin yan dal kadroları yetersiz,
kadro açılmıyor, yine pediatride hiç yan dal yok. Benim Sivaslı kardeşlerim
doktor için Kayseri’ye gitmek zorunda bırakılıyor. Hastaneler liyakatten uzak
kişilere teslim edilmiş durumda. İlçeler de dâhil olmak üzere, hastanelerde
müdür ve müdür yardımcılarının bir çoğu imamlıktan geçme. Sağlık yönetimi
mezunları boş gezerken yönetim kadroları imamlara teslim edilmiş durumda.
Sivas’ın ilçeleri (D) gurubu yani kadın doğum, pediatri, genel cerrahi ve
dâhiliye doktorları bulunması gerekirken bunlardan biri, ikisi ancak bulunuyor.
Bu çağda hâlâ benim Sivaslı kardeşlerim ilçelerden Sivas merkeze sevkli
giderken hastanelere yetişemeden ambulanslarda Hakk’a yürümektedirler. Sayın
Sağlık Bakanımdan bu sorunlara çözüm bekliyor, saygılarımı sunuyorum. 
BAŞKAN
– Teşekkür ederim Sayın Akyıldız. 
Sayın
Kamil Aydın…
KAMİL
AYDIN (Erzurum) – Sayın Sağlık Bakanım, malumunuz, bazı mesleklerde ara eleman
eksikliğinden dolayı üniversiteler ve ortaöğretim kurumları bazı branşlar
açtılar; bunlardan bir tanesi de tıbbi dokümantasyon ve sekreterlik bölümleri.
Bu arkadaşların bir sıkıntısı var, onu iletmemi istediler özellikle. Bunların
yerine -ortaöğretimde bu bölümleri bitiriyorlar ama- iki yıllık yüksekokul ya
da ortaöğretimde bu bölümlerden mezun olan arkadaşlarımızın yerine kısa süreli,
bir aylık, iki aylık kurs alıp onların yerine taşeron olarak alınan birtakım
personelden bu işi deruhte etmek için elemanlar görevlendiriliyor. Bu da
arkadaşlarımızın hem aldıkları eğitimde olumsuz bir etki yaratıyor hem de
istihdam noktasında çok olumlu olmayan bir davranış. Bu konunun düzeltilmesini
istiyorlar. Ben de elçiyim, elçiye zeval olmaz. 
Teşekkür
ediyorum. 
BAŞKAN
– Teşekkür ediyorum Sayın Aydın. 
Sayın
Mehmet Erdoğan…
MEHMET
ERDOĞAN (Muğla) – Teşekkür ediyorum Sayın Başkanım.
Sayın
Sağlık Bakanı, AKP iktidarı boyunca Muğla’yı sağlık konusunda hep
cezalandırdınız. Yılan hikâyesine dönen Ortaca devlet hastanesi ne zaman
açılacak? Muğla araştırma hastanesi ne zaman açılacak? Milas devlet hastanesi
ve Bodrum devlet hastanesinin akıbeti nedir? Buralara ne zaman hastane yapmayı
düşünüyorsunuz?
Sayın
AB Bakanı, AB’yle vize serbestisi uygulaması hangi tarihte başlayacak? Geri
kabul anlaşması karşılığında AB, mülteciler için ne kadar yardım taahhüt etti?
Bugüne kadar Türkiye'ye bu kapsamda ödenen miktar nedir?
Teşekkür
ediyorum.
BAŞKAN
– Teşekkür ederim Sayın Erdoğan.
Şimdi
cevaplar için Hükûmete söz vereceğim.
Buyurunuz
Sağlık Bakanı Sayın Recep Akdağ. 
SAĞLIK
BAKANI RECEP AKDAĞ (Erzurum) – Değerli Başkanım, teşekkür ediyorum,
arkadaşlarımın soruları için de teşekkür ediyorum.
Sorular
genel olarak illerin ihtiyaçlarıyla ilgili. Eminim ki bu bahsedilen
ihtiyaçların hemen hemen hepsi gerekli ihtiyaçlar. Özellikle personelle, sağlık
çalışanlarıyla, doktorlarla ilgili ihtiyaçlarda biz şunu yapıyoruz,
yapabiliyoruz: Adaletli bir dağılım. Türkiye'de hâlâ doktor sayısı çok eksik,
arkadaşlarım haklılar. Türkiye, doktor sayısı itibarıyla Avrupa'da sondan 2’nci
ülkedir. Nüfusuna göre doktor sayısı bizden daha az olan yalnızca Bosna-Hersek
var. 
Biraz
önce de ifade etmiştim konuşmamda, yoğun bakımlar açısından biz Türkiye'de
yoğun bakım yatak sayısını 15 kat artırdık. Bu 15 kat ilk söylendiğinde hani
kulağa basit gibi geliyor ama bütün bunların arkasında ekipman var, insan
kaynağı var, eğitim var, bina var ve yoğun bakım ihtiyacından dolayı bir
şehirden başka bir şehre nakletmek zorunda kaldığımız vatandaşların oranı yüzde
2,4’tür. Bu 2,4 de olmasa çok iyi olur. Bunun için gayret ediyoruz, edeceğiz. 
Hiçbir
acil hastaya aylar sonraya Türkiye'de randevu verilmez, hiçbir hastaya. Acil
olan herkes, 112’yi çağırdığı andan itibaren kapısına gidilir, alınır ve bir
hastaneye götürülür. 
Bu
beş dakika meselesini daha önce konuştum Değerli Milletvekilim. 5 dakika diye
bir şey yok. Biz, randevular için en az on dakika diyoruz, en az. Beş dakikayla
ilgili yazılımdan kaynaklanan; günlük baktığımız hasta sayısının, bir günde
randevuyla bakılan hasta sayısının dörtte 1’i kadar hastaya sehven beş dakika
randevu verilmişti. Bunu yazılımdan fark ettiler ve arkadaşlarımız düzelttiler.
3 bin kişinin çalıştığı, günde 400 binden daha fazla insana -randevu alarak-
hizmet verilen, hakikaten çok kıymetli bir sistemden bahsediyorum. Bu beş
dakika meselesi kalıcı bir mesele falan kesinlikle değildir, politikamız asgari
on dakikadır. On dakika da yetmez, ben hekimim, bunun daha uzun, on beş dakika,
yirmi dakika olması lazım. Ama, bunun için de Türkiye'deki hekim sayısını
artırmaya devam etmeliyiz. 
Şehir
hastanelerinin yatırım bedeli 30 milyar TL olmuştur. Tabii, bu, yatırım
bedeliyle kolayca izah edilebilecek bir şey değil, bunlar uzun süreli
borçlanmalardır, ifade ettiğiniz gibi. Biz şunu tespit etmiş durumdayız: Bunu
işin uzmanlarıyla oturup bizzat ben de uzun saatler boyunca çalıştım. Bu
hastanelerin, kamu özel ortaklığıyla birlikte yapılan hastanelerin yirmi beş
yıllık giderleri hesaplandığında, klasik ihalelerle yapılan hastanelerin yirmi
beş yıllık giderlerinden daha fazla değildir, çok net olarak altını çizerek
ifade ediyorum ama kazancı nedir? Bu hastanelere sahip olduk ve bunlar mükemmel
biçimde vatandaşımıza kısa bir zamanda hizmet edebilir hâle gelmiştir. 
Balıkesir’deki
doktor eksikliğinden bahsedildi. Söylediğim gibi, imkânlar çerçevesinde bunları
artırmaya devam edeceğiz. Yaz nüfusları gerçekten çözülmesi çok kolay olmayan
bir meseledir. Sürekli hekim veremezsiniz, geçici görevlendirmelerle de
istediğimiz verimliliği alamıyoruz. Bunun için, gönüllü hekimlerle çünkü yaz
nüfusunun arttığı yerler genellikle hekimlerin yazın gitmek istediği yerler
olabilir, ailelerini de götürebilecekleri bir model üzerinde çalışıyoruz.
Uşak
için bahsedilen yoğun bakım yatak ihtiyacı, ambulans, bunları değerli
milletvekilimize bilahare iletiriz. Bu tıp fakültesine yeni bir hastane yapmaya
gerek yok. Türkiye’de 17 şehrimizde mükemmel biçimde Sağlık Bakanlığı
hastanelerinde üniversitelerimiz hizmet vermektedir. Onlar eğitimlerini
yapıyorlar, biz işletmeciliğini yapıyoruz. 
ÖZKAN
YALIM (Uşak) – Döner sermaye nasıl olacak Sayın Bakan?
SAĞLIK
BAKANI RECEP AKDAĞ (Erzurum) – Veriyoruz. Hocalarımıza döner sermaye veriyoruz,
hiçbir sorun olmuyor. Türkiye’de 17 şehirde çok başarılı bir biçimde bunu şu
anda yürütüyoruz. 
ÖZKAN
YALIM (Uşak) – Fakat, çalışan personel bunların yetersiz olacağı kanaatinde.
SAĞLIK
BAKANI RECEP AKDAĞ (Erzurum) – Yok, herkese veriyoruz. Üniversitenin kendi
hastanesinin olması, Uşak’ta üniversite hastanesinin gelişmesi, döner sermaye
vermesi açısından Sağlık Bakanlığının yöneteceği bir hastaneye kıyasla daha
dezavantajlıdır. Geçmiş tecrübelerimiz bunu gösteriyor. 
ÖZKAN
YALIM (Uşak) – Ama, inşallah, yeni binayı da yaptınız Sayın Bakan.
SAĞLIK
BAKANI RECEP AKDAĞ (Erzurum) – Suriyelilerin yoğunluğuyla alakalı olarak, şu
anda 500 göçmen sağlığı merkezi üzerinde çalışıyoruz. Suriyeli misafirlerin
yoğun olduğu yerlerde göçmen sağlığı merkezleri yaparak onlara hizmet
vereceğiz. Ayrıca, Hatay Dörtyol’da da 250 yataklı bir proje hazırlamış
durumdayız. İhalesini 2017 yılı içerisinde inşallah yaparak kısa süre içinde
hizmete sokacağız.
BİROL
ERTEM (Hatay) – Demre ilçesi Sayın Bakan.? 
SAĞLIK
BAKANI RECEP AKDAĞ (Erzurum) – Zorunlu tayini olan asker ve polislerin eş
durumu tayinlerinin yapılmayışı -yalnızca aday memurlar için, yalnızca aday
memurluğu döneminde- genel mevzuattan kaynaklanan bir husustur, bütün memurlar
için bu böyledir. Dolayısıyla, bu memurlarımız için de bu uygulamayı yapıyoruz.

Nöbetçi
eczanelerdeki güvenlik sorununu Türk Eczacıları Birliğiyle sizin bu uyarınız
üzerine çalışarak size de bir bilgi inşallah veririz.
Balıkesir’de
yine aynı…
BAŞKAN
– Sayın Bakan, cevap süresinin yarısından fazlasını kullanmış durumdasınız. 
SAĞLIK
BAKANI RECEP AKDAĞ (Erzurum) – Tamam efendim, hemen bitiriyorum, bir dakika
içerisinde. 
BAŞKAN
– Aranızdaki dağılım nedir, bilemiyorum. Sadece hatırlatma ihtiyacı duydum. 
SAĞLIK
BAKANI RECEP AKDAĞ (Erzurum) – Şu Menzil tarikatı meselesine iki cümleyle
gireyim. Arkadaşlar, Sağlık Bakanlığı eğer herhangi bir grup ya da herhangi bir
sebeple liyakat esasına bağlı olmayan görevlendirmeler yapmış olsaydı, bugün
Dünya Sağlık Örgütünün ve dünyanın en itibarlı tıp dergilerinin takdirle
bahsettiği büyük bir dönüşümü gerçekleştiremezdi. Bunlar tamamen hayal mahsulü
ifadelerdir. Ben şahsen, Sağlık Bakanlığım boyunca -ilk dönemde de şimdi de-
yöneticiliğimin her döneminde liyakat ve ehliyet esaslı çalışmaya büyük ehemmiyet
verdim, bundan sonra da bu şekilde çalışmaya devam edeceğiz.
Diğer
sorulara da müsaade ederseniz, yazılı olarak arkadaşlarıma ifade edeyim.
Teşekkür
ederim.
BAŞKAN
– Teşekkür ederim Sayın Bakan.
Şimdi
söz sırası Bilim, Sanayi ve Teknoloji Bakanı Sayın Faruk Özlü’de. 
Buyurunuz
Sayın Bakan.
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Sayın Başkan, değerli
milletvekilleri; bana 2 soru var. Bunlardan birisi Hatay OSB’lerinin durumuyla
ilgili, diğeri de Çukurova’daki çiftçilerden başlayan ve yüksek teknolojiyle
ilgili 2 soru.
Şimdi,
Hatay’daki OSB’ler üzerinde özel bir çalışma yapacağız. Biliyoruz, burada
Suriyeli göçmenler var. Gerçekten iş konusunda bir sıkışıklık var, bir çalışma
yapacağız. Zaten mevcut bütçede önümüzdeki yıl OSB’ler için ciddi bir kaynak
ayrılmış durumda. Önümüzdeki yıl yarım kalan, devam eden OSB’lerin tamamlanma
yılı olacak. Zaten bugüne kadar tamamlanan 166 OSB’nin 101’i, 466 sanayi
sitesinin de 117’si bizim dönemimizde tamamlandı. Hatay ilinde 5 adet sicil
almış OSB var, bunların doluluk oranı yüzde 40. Demek ki sorun, yeni OSB
kurmada değil, mevcut OSB’lerin doldurulması sorunu. Bununla ilgili
çalışacağız, yeni yatırımcıların bu OSB’lerde fabrika kurmalarına, iş
kurmalarına imkân tanıyacağız, yardımcı olacağız.
Onun
dışında, yüksek teknolojiyle ilgili bir soru vardı. Şimdi, orta düşük ve orta
yüksek teknolojide bir noktaya gelemediyseniz, yüksek teknolojide büyük mesafe
almanız mümkün değil. Öncelikle orta yüksek teknolojide bir mesafe alacağız,
ondan sonra yüksek teknolojide mesafe alacağız. Dolayısıyla, Türkiye orta
yüksek teknolojide mesafe alıyor, yüksek teknoloji için de yapısal dönüşümler
dâhil Türkiye’de özellikle teknolojinin ticarileştirilmesi ve şirketlerimizin
teknoloji sahibi, teknoloji üreten şirketler olması noktasında çalışmalarımız
sürüyor. Bununla ilgili, konuşmamda da bahsettim, TÜBİTAK’ın yapılandırılması
aslında bu amaca matuf bir çalışmadır. 
Sayın
Başkan, teşekkür ediyorum. 
BAŞKAN
– Teşekkür ederim Sayın Bakan. 
Son
olarak Avrupa Birliği Bakanı Sayın Ömer Çelik’e söz vereceğim. 
Buyurunuz
Sayın Bakan. 
AVRUPA
BİRLİĞİ BAKANI ÖMER ÇELİK (Adana) – Sayın Başkan, çok teşekkür ederim. 
Avrupa
Birliğinin ülkemizdeki Suriyeliler için taahhüt ettiği miktar ilk bölüm olarak
3 milyar avrodur. Bu 3 milyon avronun serbest bırakılan, şimdiye kadar
programlanan kısmı 2,24 milyar avrodur, kontrata bağlanan kısmı 1,22 milyar
avrodur. Tabii, bunların hepsi, işte, serbest bırakılan, kontrata bağlanan
dediğimiz, bunlar teorik şeyler, pratikte aktarılan miktar değil. Serbest bırakılan
yani aktarılan miktar 676,7 milyon avrodur, bunun 222 milyonu direkt
bakanlıklarımıza aktarılmıştır; Millî Eğitim Bakanlığına 90 milyon avro, Sağlık
Bakanlığına 120 milyon avro, Göç İdaresine 12 milyon avro şeklinde. Geriye
kalan 454,6 milyon avro ise uluslararası kuruluşlar veya STK’lar üzerinden
harcanmaktadır. Bu hızın yeterli olmadığını söylüyoruz. 
Vize
serbestisiyle ilgili, vize serbestisinin yürürlüğe girmesiyle ilgili 72
kriterden geriye kalan 7 tanesi konusunda bir çalışmamız var Avrupa Birliğiyle
birlikte: GRECO tavsiyelerinin uygulanması, kişisel verilerin korunması
hakkında AB mevzuatı, Europol’le Operasyonel İşbirliği Anlaşması’nın müzakere
edilmesi, tüm AB üye ülkeleriyle cezai konularda etkin, adli iş birliği
sağlanması, terörle mücadele mevzuatı, Türkiye-AB Geri Kabul Anlaşması’nın tüm
hükümleriyle yürürlüğe girmesi, biyometrik pasaportların dağılımı. Biz, terörle
mücadele mevzuatı dışındaki her şeyi yerine getirebilecek durumdayız fakat
terörle mücadele mevzuatında, bu kadar yoğun terörle mücadele ederken herhangi
bir değişikliğe gitmeyeceğimizi söylüyoruz. Aramızdaki mekanizmayı Avrupa
Konseyine aktaralım diyoruz, onun neticesi olarak vize serbestisi verilsin, biz
de bu paket dâhilinde geri kabul anlaşmasını yürürlüğe koyalım. Biz, bununla
ilgili, Brüksel’de bir görüşme yaptık. 
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum, tamamlayınız Sayın Bakan. 
AVRUPA
BİRLİĞİ BAKANI ÖMER ÇELİK (Adana) – Teşekkürler. Son cümlelerim Sayın Başkanım.

Biz
bununla ilgili kendileriyle bir görüşme yaptık, şimdi kendilerinin gelmesini
bekliyoruz. Terörle mücadele mevzuatı dışındaki bütün mükellefiyetleri yerine
getirmeye hazır olduğumuzu vize serbestisi verilmek şartıyla ifade ettik. 
Teşekkür
ederim Başkanım. 
BAŞKAN
– Teşekkür ederim Sayın Bakan. 
Soru-cevap
işlemi tamamlanmıştır. 
Şimdi,
sırasıyla…
AYTUĞ
ATICI (Mersin) – Sayın Başkan… 
BAŞKAN
– Sayın Atıcı…
V.- AÇIKLAMALAR (Devam)
23.- Mersin Milletvekili Aytuğ Atıcı’nın, Sağlık Bakanı
Recep Akdağ’ın 433 sıra sayılı 2017 Yılı Bütçe Kanunu Tasarısı ile 434 sıra
sayılı 2015 Yılı Kesin Hesap Kanunu Tasarısı’nın yedinci tur görüşmelerinde
soru-cevap işlemi sırasındaki bazı ifadelerine ilişkin açıklaması
AYTUĞ
ATICI (Mersin) – Sayın Başkan, Sağlık Bakanı randevu sisteminin sistemsel bir
sorun olduğunu söylüyor. Bakın, elimde randevu sisteminin çıktısı var. Öğleden
önce beş dakikada bir, öğleden sonra on dakikada bir veriyor. Eğer Sağlık
Bakanı bunu biliyorsa bilerek yanıltıyor, bilmiyorsa daha büyük bir sorun.
Şimdi, size 2 tane art arda alınmış beşer dakikalık randevuyu yazılı olarak
takdim edeceğim, bu bir.
İkincisi:
“Sağlıkta Dönüşüm Programı’nı prestijli dergiler övüyor.” diyor. Burada da bizi
yine yanıltıyor Sayın Bakan. O yazıları yazanların tamamı Türk’tür, Sağlık
Bakanlığıyla da ilişkilidir. Kendi kendilerini övüyorlar, dünyada bizi kimsenin
övdüğü yok bu konuda Sayın Başkan. 
Efendim,
size takdim ediyorum. (CHP sıralarından alkışlar) 
BAŞKAN
– Teşekkür ederim Sayın Atıcı.
OSMAN
AŞKIN BAK (Rize) – Millete soruyoruz, millete!
SAĞLIK
BAKANI RECEP AKDAĞ (Erzurum) – Sayın Başkan, sataşma var, müsaade eder misiniz…
BAŞKAN
– Buyurunuz Sayın Bakan.
VI.- SATAŞMALARA İLİŞKİN KONUŞMALAR (Devam)
17.- Sağlık Bakanı Recep Akdağ’ın, Mersin Milletvekili
Aytuğ Atıcı’nın yaptığı açıklaması sırasında şahsına sataşması nedeniyle
konuşması
SAĞLIK
BAKANI RECEP AKDAĞ (Erzurum) – Ben bir defa şunu çok merak ediyorum yani yoktur
diye sormuyorum, sadece soruyorum. 
Sayın
milletvekilinin öğretim üyeliği yaptığı dönemde The New England Journal of Medicine’de,
The Lancet’de, The British Medical Journal’da birinci isim herhangi bir yazısı
var mı? Şimdi, bu dergiler öyle birisi Türk diye ya da Fransız diye hiçbir
makaleyi yayınlamazlar. Bunu akademide olan herkes de çok iyi bilir. 
Sayın
milletvekilimiz gitti mi acaba? (CHP sıralarından “Burada.” sesleri) Buradalar…

Herkes
bunu çok iyi bilir. Bunlar hakemli dergilerdir ve bunlar böyle, kırk dereden su
getirirler bir makaleyi yayınlamak için.
Ayrıca,
Dünya Sağlık Örgütü Türkiye’yi başarılı bir sağlık dönüşüm örneği olarak bütün
ülkelere rapor etmiştir. 
Şimdi,
bu çok açık yani gerçekleri, güneşi balçıkla sıvayamazsınız; kim olursanız olun
bunu yapamazsınız. Türkiye Cumhuriyeti’nin bu başarısından hepimiz, bu çatının
altındaki milletvekilleri olarak iftihar etmeliyiz. 
Beş
dakika meselesini anlattım. Evet, böyle bir şey oldu, olmuş. Yazılımdaki bir
kusurdan dolayı sadece 120 bin hastaya ya da talepliye beş dakikalık randevular
verilmiş ve biz bunu arkadaşlarımızla fark eder fark etmez talimat verdik. Bu
beş dakikalık randevular normalde sistemin içerisinde de işlenmiş durumda,
onları da çıkaramıyorlar, bu 120 bin randevu açısından. 
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum, tamamlayınız Sayın Bakan.
SAĞLIK
BAKANI RECEP AKDAĞ (Devamla) – Nihayetinde, bir günlük randevunun, alınan
randevu sayısının dörtte 1’inden bahsediyoruz yani bu, yıllık randevu sayısının
bin iki yüzde 1’inden daha azına tekabül eder. 
Böylesine
önemli bir dönüşümü böyle küçük hatalardan dolayı küçük düşürmeye de hiç
kimsenin gücü yetmez. 
Teşekkür
ederim. (AK PARTİ sıralarından alkışlar) 
OSMAN
AŞKIN BAK (Rize) – Ya, milletimiz takdir ediyor Sayın Bakanım, milletimiz
takdir ediyor. 
BAŞKAN
– Teşekkür ederim Sayın Bakan.
AYTUĞ
ATICI (Mersin) – Sayın Başkan…
BAŞKAN
– Sayın Atıcı, dinliyorum. 
AYTUĞ
ATICI (Mersin) – Efendim, size takdim ettiğim randevular bu sabah alınmıştı.
Yani, Sayın Bakan talimat verdiyse talimatı yerine getirilmemiştir. Bu sabah,
bir hafta sonrası için randevu alınmıştır. Bunu takdirinize bırakıyorum. 
BÜLENT
TURAN (Çanakkale) – Sayın Başkan, böyle bir usul yok ama. Soru-cevap bitti
Sayın Başkan.
AYTUĞ
ATICI (Mersin) – İkincisi, evet, o dergiler prestijli dergilerdir. İnşallah,
bir gün birisi çıkar da der ki: “Türkiye’de böyle bir sistem var. Ne güzel.”
Biz kendi kendimizi övmüşüz. Ben palavra demiyorum, sadece Sağlık Bakanlığı
kendi kendini övmüştür, o dergi de yayınlamıştır. Bu kadar. 
BAŞKAN
– Teşekkür ederim Sayın Atıcı. 
OSMAN
AŞKIN BAK (Rize) – Millet övüyor Sayın Bakanım, merak etme. Millet övüyor,
sandıkta cevabını veriyor. 
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2017 Yılı Merkezi Yönetim Bütçe Kanunu Tasarısı (1/774) ile Plan ve
Bütçe Komisyonu Raporu (S.Sayısı 433) (Devam) 
2.-
2015 Yılı Merkezi Yönetim Kesin Hesap Kanunu Tasarısı (1/733), 2015 Yılı
Merkezi Yönetim Kesin Hesap Kanunu Tasarısına İlişkin
Olarak Hazırlanan 2015 Yılı Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi (3/828), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
211 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/829), 2015 Yılı Dış Denetim Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/830), 2015 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/831), 2015 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/832), 6085 Sayılı Sayıştay Kanunu Uyarınca
Hazırlanan 2015 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/834) ile Plan ve Bütçe Komisyonu
Raporu (S.Sayısı: 434) (Devam)

A) SAĞLIK BAKANLIĞI (Devam)
1) Sağlık Bakanlığı 2017 Yılı
Merkezî Yönetim Bütçesi
2) Sağlık Bakanlığı 2015 Yılı
Merkezî Yönetim Kesin Hesabı

B) TÜRKİYE HUDUT VE SAHİLLER
SAĞLIK GENEL MÜDÜRLÜĞÜ (Devam)
1) Türkiye Hudut ve Sahiller
Sağlık Genel Müdürlüğü 2017 Yılı Merkezî Yönetim Bütçesi
2) Türkiye Hudut ve Sahiller
Sağlık Genel Müdürlüğü 2015 Yılı Merkezî Yönetim Kesin Hesabı

C) TÜRKİYE İLAÇ VE TIBBİ
CİHAZ KURUMU (Devam)
1) Türkiye İlaç ve Tıbbi Cihaz
Kurumu 2017 Yılı Merkezî Yönetim Bütçesi
2) Türkiye İlaç ve Tıbbi Cihaz
Kurumu 2015 Yılı Merkezî Yönetim Kesin Hesabı

Ç) TÜRKİYE KAMU HASTANELERİ
KURUMU (Devam)
1) Türkiye Kamu Hastaneleri
Kurumu 2017 Yılı Merkezî Yönetim Bütçesi
2) Türkiye Kamu Hastaneleri
Kurumu 2015 Yılı Merkezî Yönetim Kesin Hesabı

D) TÜRKİYE HALK SAĞLIĞI
KURUMU (Devam)
1) Türkiye Halk Sağlığı Kurumu
2017 Yılı Merkezî Yönetim Bütçesi
2) Türkiye Halk Sağlığı Kurumu
2015 Yılı Merkezî Yönetim Kesin Hesabı

E) TÜRKİYE SAĞLIK
ENSTİTÜLERİ BAŞKANLIĞI (Devam)
1) Türkiye Sağlık Enstitüleri
Başkanlığı 2017 Yılı Merkezî Yönetim Bütçesi

F) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve Teknoloji
Bakanlığı 2017 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2015 Yılı Merkezî yönetim Kesin Hesabı

G) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2017 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2015 Yılı Merkezî
Yönetim Kesin Hesabı

Ğ) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2017 Yılı Merkezî Yönetim Bütçesi
2) Türk Standartları Enstitüsü
2015 Yılı Merkezî Yönetim Kesin Hesabı

H) TÜRK PATENT ENSTİTÜSÜ (Devam)
1) Türk Patent Enstitüsü 2017
Yılı Merkezî Yönetim Bütçesi
2) Türk Patent Enstitüsü 2015
Yılı Merkezî Yönetim Kesin Hesabı

I) TÜRKİYE BİLİMSEL VE
TEKNOLOJİK ARAŞTIRMA KURUMU (Devam) 
1) Türkiye Bilimsel ve
Teknolojik Araştırma Kurumu 2017 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2015 Yılı Merkezî Yönetim Kesin Hesabı

İ) TÜRKİYE BİLİMLER
AKADEMİSİ (Devam)

1) Türkiye Bilimler Akademisi
2017 Yılı Merkezî Yönetim Bütçesi
2) Türkiye Bilimler Akademisi
2015 Yılı Merkezî Yönetim Kesin Hesabı

J) AVRUPA BİRLİĞİ BAKANLIĞI (Devam)
1) Avrupa Birliği Bakanlığı
2017 Yılı Merkezî Yönetim Bütçesi
2) Avrupa Birliği Bakanlığı
2015 Yılı Merkezî Yönetim Kesin Hesabı

K) TÜRK AKREDİTASYON KURUMU (Devam)
1) Türk Akreditasyon Kurumu 2017
Yılı Merkezî Yönetim Bütçesi
2) Türk Akreditasyon Kurumu
2015 Yılı Merkezî Yönetim Kesin Hesabı
BAŞKAN
– Şimdi, sırasıyla 7’nci turda yer alan bütçelerin bölümlerine geçilmesi
hususunu ve bölümlerini ayrı ayrı okutup oylarınıza sunacağım. 
Sağlık Bakanlığı
2017 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
15) SAĞLIK BAKANLIĞI
1) Sağlık Bakanlığı 2017 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 153.424.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 6.420.000
BAŞKAN – Kabul
edenler... Etmeyenler... Kabul edilmiştir.
 07 Sağlık Hizmetleri 5.671.280.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 5.831.124.000
BAŞKAN – Kabul
edenler... Etmeyenler... Kabul edilmiştir.
Sağlık Bakanlığı
2017 yılı merkezî yönetim bütçesinin bölümleri kabul edilmiştir.
Sağlık Bakanlığı
2015 yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
2) Sağlık Bakanlığı 2015 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 4.853.494.121,72
Bütçe Gideri 4.873.435.692,48
Ödenek Üstü Gider 21.944.420,07
İptal Edilen Ödenek 2.002.849,31
Ertesi Yıla Devredilen Ödenek 1.017.284,70
BAŞKAN – (A)
cetvelini kabul edenler... Etmeyenler... Kabul edilmiştir.
Sağlık Bakanlığı
2015 yılı merkezî yönetim kesin hesabının bölümleri kabul edilmiştir.
Türkiye Hudut ve
Sahiller Sağlık Genel Müdürlüğü 2017 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Bölümleri
okutuyorum:
40.19) TÜRKİYE HUDUT VE SAHİLLER
SAĞLIK GENEL MÜDÜRLÜĞÜ
1) Türkiye Hudut ve Sahiller Sağlık Genel Müdürlüğü
2017 Yılı Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 11.912.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 16.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 2.790.000
BAŞKAN – Kabul
edenler… Etmeyenler… Kabul edilmiştir.
 07 Sağlık Hizmetleri 136.496.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 151.214.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 01 Vergi Gelirleri 200.700.000
BAŞKAN – Kabul
edenler… Etmeyenler… Kabul edilmiştir.
 03 Teşebbüs ve Mülkiyet
Gelirleri 705.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 17.869.000
BAŞKAN – Kabul
edenler… Etmeyenler… Kabul edilmiştir.
 TOPLAM 219.274.000
BAŞKAN – Kabul
edenler... Etmeyenler... Kabul edilmiştir.
Türkiye Hudut ve
Sahiller Sağlık Genel Müdürlüğü 2017 yılı merkezî yönetim bütçesinin bölümleri
kabul edilmiştir.
Türkiye Hudut ve
Sahiller Sağlık Genel Müdürlüğü 2015 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
2) Türkiye Hudut ve Sahiller Sağlık Genel Müdürlüğü
2015 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 500.519.805,62
Bütçe Gideri 255.632.460,12
İptal Edilen Ödenek 244.887.345,50
Ertesi Yıla Devredilen Ödenek 225.805.000,00
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 198.401.000,00
Tahsilat 230.083.820,85
Ret ve İadeler 187.494,04
Net Tahsilat 229.896.326,81
BAŞKAN – (B)
cetvelini kabul edenler… Etmeyenler… Kabul edilmiştir.
Türkiye Hudut ve
Sahiller Sağlık Genel Müdürlüğü 2015 yılı merkezî yönetim kesin hesabının
bölümleri kabul edilmiştir.
Türkiye İlaç ve
Tıbbi Cihaz Kurumu 2017 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.59) TÜRKİYE İLAÇ VE TIBBİ CİHAZ
KURUMU
1) Türkiye İlaç ve Tıbbi Cihaz Kurumu 2017 Yılı Merkezî
Yönetim Bütçesi



Kodu


Açıklama


(TL)



 01 Genel Kamu Hizmetleri 55.911.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 619.000
BAŞKAN – Kabul
edenler… Etmeyenler… Kabul edilmiştir.
 07 Sağlık Hizmetleri 73.966.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 130.496.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 79.858.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 49.138.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 1.500.000
BAŞKAN – Kabul
edenler… Etmeyenler… Kabul edilmiştir.
 TOPLAM 130.496.000
BAŞKAN – Kabul
edenler... Etmeyenler... Kabul edilmiştir.
Türkiye İlaç ve
Tıbbi Cihaz Kurumu 2017 yılı merkezî yönetim bütçesinin bölümleri kabul
edilmiştir.
Türkiye İlaç ve
Tıbbi Cihaz Kurumu 2015 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Türkiye İlaç ve Tıbbi Cihaz Kurumu 2015 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 115.434.000,00
Bütçe Gideri 112.246.935,40
İptal Edilen Ödenek 3.187.064,60
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Gelir Tahmini 118.422.000,00
Tahsilat 104.224.121,96
Ret ve İadeler 2.511.334,49
Net Tahsilat 101.712.787,47
BAŞKAN – (B)
cetvelini kabul edenler… Etmeyenler… Kabul edilmiştir.
Türkiye İlaç ve
Tıbbi Cihaz Kurumu 2015 yılı merkezî yönetim kesin hesabının bölümleri kabul
edilmiştir.
Türkiye Kamu
Hastaneleri Kurumu 2017 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
15.75) TÜRKİYE KAMU HASTANELERİ
KURUMU
1) Türkiye Kamu Hastaneleri Kurumu 2017 Yılı Merkezî
Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 27.295.000
BAŞKAN – Kabul
edenler… Etmeyenler… Kabul edilmiştir.
03 Kamu Düzeni ve Güvenlik
Hizmetleri 7.335.000
BAŞKAN – Kabul
edenler… Etmeyenler… Kabul edilmiştir.
 07 Sağlık Hizmetleri 15.760.436.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 15.795.066.000
BAŞKAN – Kabul
edenler... Etmeyenler... Kabul edilmiştir.
Türkiye Kamu
Hastaneleri Kurumu 2017 yılı merkezî yönetim bütçesinin bölümleri kabul
edilmiştir.
Türkiye Kamu
Hastaneleri Kurumu 2015 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Türkiye Kamu Hastaneleri Kurumu 2015 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 10.428.695.920,65
Bütçe Gideri 10.416.472.693,66
Ödenek Üstü Gider 13.279.939,86
İptal Edilen Ödenek 25.503.165,63
Ertesi Yıla Devredilen Ödenek 1,22
BAŞKAN – (A) cetvelini
kabul edenler... Etmeyenler... Kabul edilmiştir.
Türkiye Kamu
Hastaneleri Kurumu 2015 yılı merkezî yönetim kesin hesabının bölümleri kabul
edilmiştir.
Türkiye Halk
Sağlığı Kurumu 2017 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
15.76) TÜRKİYE HALK SAĞLIĞI KURUMU
1) Türkiye Halk Sağlığı Kurumu 2017 Yılı Merkezî
Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 355.875.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 3.600.000
BAŞKAN – Kabul
edenler… Etmeyenler… Kabul edilmiştir.
 07 Sağlık Hizmetleri 9.983.792.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 10.343.267.000
BAŞKAN – Kabul
edenler... Etmeyenler... Kabul edilmiştir.
Türkiye Halk
Sağlığı Kurumu 2017 yılı merkezî yönetim bütçesinin bölümleri kabul edilmiştir.
Türkiye Halk
Sağlığı Kurumu 2015 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Türkiye Halk Sağlığı Kurumu 2015 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 7.692.067.296,79
Bütçe Gideri 7.665.153.705,65
Ödenek Üstü Gider 362.823,86
İptal Edilen Ödenek 27.276.415,00
Ertesi Yıla Devredilen Ödenek 26.353.066,54
BAŞKAN – (A)
cetvelini kabul edenler... Etmeyenler... Kabul edilmiştir.
Türkiye Halk
Sağlığı Kurumu 2015 yılı merkezî yönetim kesin hesabının bölümleri kabul
edilmiştir.
Türkiye Sağlık
Enstitüleri Başkanlığı 2017 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.62) TÜRKİYE SAĞLIK ENSTİTÜLERİ BAŞKANLIĞI

1) Türkiye Sağlık Enstitüleri Başkanlığı 2017 Yılı
Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 35.274.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 662.000
BAŞKAN – Kabul
edenler… Etmeyenler… Kabul edilmiştir.
 07 Sağlık Hizmetleri 15.144.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 51.080.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 04 Alınan Bağış ve Yardımlar
ile Özel Gelirler 50.280.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 800.000
BAŞKAN – Kabul
edenler… Etmeyenler… Kabul edilmiştir.
 TOPLAM 51.080.000
BAŞKAN – Kabul
edenler... Etmeyenler... Kabul edilmiştir.
Türkiye Sağlık
Enstitüleri Başkanlığı 2017 yılı merkezî yönetim bütçesinin bölümleri kabul
edilmiştir.
Bilim, Sanayi ve
Teknoloji Bakanlığı 2017 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
26) BİLİM, SANAYİ VE TEKNOLOJİ
BAKANLIĞI
1) Bilim, Sanayi ve Teknoloji Bakanlığı 2017 Yılı
Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 4.202.105.900
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 2.799.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 900.000
BAŞKAN – Kabul
edenler... Etmeyenler... Kabul edilmiştir.
 04 Ekonomik İşler ve Hizmetler 941.617.000
BAŞKAN – Kabul
edenler... Etmeyenler... Kabul edilmiştir.
 07 Sağlık Hizmetleri 45.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 5.147.466.900
BAŞKAN – Kabul
edenler... Etmeyenler... Kabul edilmiştir.
Bilim, Sanayi ve
Teknoloji Bakanlığı 2017 yılı merkezî yönetim bütçesinin bölümleri kabul
edilmiştir.
Bilim, Sanayi ve
Teknoloji Bakanlığı 2015 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Bilim, Sanayi ve Teknoloji Bakanlığı 2015 Yılı
Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 3.592.922.119,29
Bütçe Gideri 3.413.497.275,54
İptal Edilen Ödenek 179.424.843,75
Ertesi Yıla Devredilen Ödenek 175.211.144,94
BAŞKAN – (A)
cetvelini kabul edenler... Etmeyenler... Kabul edilmiştir.
Bilim, Sanayi ve
Teknoloji Bakanlığı 2015 yılı merkezî yönetim kesin hesabının bölümleri kabul
edilmiştir.
Küçük ve Orta
Ölçekli İşletmeleri Geliştirme ve Destekleme İdaresi Başkanlığı 2017 yılı
merkezî yönetim bütçesinin bölümlerine geçilmesini oylarınıza sunuyorum: Kabul
edenler… Etmeyenler… Kabul edilmiştir.
Bölümleri
okutuyorum:
40.30) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI
1) Küçük ve Orta Ölçekli İşletmeleri Geliştirme ve
Destekleme İdaresi Başkanlığı 2017 Yılı Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 28.175.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 3.107.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 1.299.627.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 1.330.909.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 2.683.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 1.237.896.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 59.830.000
BAŞKAN – Kabul
edenler… Etmeyenler… Kabul edilmiştir.
 08 Alacaklardan Tahsilat 25.000.000
BAŞKAN – Kabul
edenler… Etmeyenler… Kabul edilmiştir.
 TOPLAM 1.325.409.000
BAŞKAN – Kabul
edenler... Etmeyenler... Kabul edilmiştir.
Küçük ve Orta
Ölçekli İşletmeleri Geliştirme ve Destekleme İdaresi Başkanlığı 2017 yılı
merkezî yönetim bütçesinin bölümleri kabul edilmiştir.
Küçük ve Orta
Ölçekli İşletmeleri Geliştirme ve Destekleme İdaresi Başkanlığı 2015 yılı
merkezî yönetim kesin hesabının bölümlerine geçilmesini oylarınıza sunuyorum:
Kabul edenler… Etmeyenler… Kabul edilmiştir.
2) Küçük ve Orta Ölçekli İşletmeleri Geliştirme ve
Destekleme İdaresi Başkanlığı 2015 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 746.874.463,55
Bütçe Gideri 628.360.739,10
İptal Edilen Ödenek 116.765.782,90
Ertesi Yıla Devredilen Ödenek 1.747.941,55
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 563.319.000,00
Tahsilat 611.094.614,04
Ret ve İadeler 847,85
Net Tahsilat 611.093.766,19
BAŞKAN – (B)
cetvelini kabul edenler… Etmeyenler… Kabul edilmiştir.
Küçük ve Orta
Ölçekli İşletmeleri Geliştirme ve Destekleme İdaresi Başkanlığı 2015 yılı
merkezî yönetim kesin hesabının bölümleri kabul edilmiştir.
Türk
Standartları Enstitüsü 2017 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.22) TÜRK STANDARTLARI ENSTİTÜSÜ
1) Türk Standartları Enstitüsü 2017 Yılı Merkezî
Yönetim Bütçesi



Kodu


Açıklama


(TL)



 01 Genel Kamu Hizmetleri 42.537.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 2.980.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 295.531.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 341.048.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 304.820.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 23.506.000
BAŞKAN – Kabul
edenler… Etmeyenler… Kabul edilmiştir.
 TOPLAM 328.326.000
BAŞKAN – Kabul
edenler... Etmeyenler... Kabul edilmiştir.
Türk
Standartları Enstitüsü 2017 yılı merkezî yönetim bütçesinin bölümleri kabul
edilmiştir.
Türk
Standartları Enstitüsü 2015 yılı merkezî kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Türk Standartları Enstitüsü 2015 Yılı Merkezî
Yönetim Kesin Hesabı
BAŞKAN – (A) cetvelinin
genel toplamını okutuyorum:
(A) CETVELİ






(TL)



Toplam Ödenek 634.288.679,49
Bütçe Gideri 463.463.522,06
İptal Edilen Ödenek 170.825.157,43
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 330.700.000,00
Tahsilat 307.027.746,33
BAŞKAN – (B)
cetvelini kabul edenler… Etmeyenler… Kabul edilmiştir.
Türk
Standartları Enstitüsü 2015 yılı merkezî yönetim kesin hesabının bölümleri
kabul edilmiştir.
Türk Patent
Enstitüsü 2017 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.24) TÜRK PATENT ENSTİTÜSÜ
1) Türk Patent Enstitüsü 2017 Yılı Merkezî Yönetim
Bütçesi



Kodu


Açıklama


(TL)



 01 Genel Kamu Hizmetleri 19.639.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 5.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 1.600.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 45.778.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 67.022.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 116.931.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 47.012.000
BAŞKAN – Kabul
edenler… Etmeyenler… Kabul edilmiştir.
 TOPLAM 163.943.000
BAŞKAN – Kabul
edenler... Etmeyenler... Kabul edilmiştir.
Türk Patent
Enstitüsü 2017 yılı merkezî yönetim bütçesinin bölümleri kabul edilmiştir.
Türk Patent
Enstitüsü 2015 yılı merkezî kesin hesabının bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
2) Türk Patent Enstitüsü 2015 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 66.544.000,00
Bütçe Gideri 57.169.638,87
İptal Edilen Ödenek 9.374.361,13
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 114.621.000,00
Tahsilat 143.501.318,57
Ret ve İadeler 324.666,31
Net Tahsilat 143.176.652,26
BAŞKAN – (B)
cetvelini kabul edenler… Etmeyenler… Kabul edilmiştir.
Türk Patent
Enstitüsü 2015 yılı merkezî yönetim kesin hesabının bölümleri kabul edilmiştir.
Türkiye Bilimsel
ve Teknolojik Araştırma Kurumu 2017 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.08) TÜRKİYE BİLİMSEL VE
TEKNOLOJİK ARAŞTIRMA KURUMU
1) Türkiye Bilimsel ve Teknolojik Araştırma Kurumu 2017
Yılı Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 3.097.502.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 902.000
BAŞKAN – Kabul
edenler… Etmeyenler… Kabul edilmiştir.
 07 Sağlık Hizmetleri 635.000
BAŞKAN – Kabul
edenler… Etmeyenler… Kabul edilmiştir.
 09 Eğitim Hizmetleri 97.997.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 3.197.036.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 200.808.700
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 2.918.315.900
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 77.911.400
BAŞKAN – Kabul
edenler… Etmeyenler… Kabul edilmiştir.
 TOPLAM 3.197.036.000
BAŞKAN – Kabul
edenler... Etmeyenler... Kabul edilmiştir.
Türkiye Bilimsel
ve Teknolojik Araştırma Kurumu 2017 yılı merkezî yönetim bütçesinin bölümleri
kabul edilmiştir.
Türkiye Bilimsel
ve Teknolojik Araştırma Kurumu 2015 yılı merkezî kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Türkiye Bilimsel ve Teknolojik Araştırma Kurumu 2015
Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 3.605.563.375,08
Bütçe Gideri 3.179.412.314,03
İptal Edilen Ödenek 426.151.061,05
Ertesi Yıla Devredilen Ödenek 19.985.203,72
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 2.087.344.000,00
Tahsilat 3.299.150.541,02
Ret ve İadeler 29.194.843,13
Net Tahsilat 3.269.955.697,89
BAŞKAN – (B)
cetvelini kabul edenler… Etmeyenler… Kabul edilmiştir.
Türkiye Bilimsel
ve Teknolojik Araştırma Kurumu 2015 yılı merkezî yönetim kesin hesabının
bölümleri kabul edilmiştir.
Türkiye Bilimler
Akademisi 2017 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.09) TÜRKİYE BİLİMLER AKADEMİSİ
1) Türkiye Bilimler Akademisi 2017 Yılı Merkezî Yönetim
Bütçesi



Kodu


Açıklama


(TL)



 01 Genel Kamu Hizmetleri 15.478.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 508.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 15.986.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 21.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 15.865.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 100.000
 TOPLAM 15.986.000
BAŞKAN – Kabul
edenler... Etmeyenler... Kabul edilmiştir.
Türkiye Bilimler
Akademisi 2017 yılı merkezî yönetim bütçesinin bölümleri kabul edilmiştir.
Türkiye Bilimler
Akademisi 2015 yılı merkezî kesin hesabının bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
2) Türkiye Bilimler Akademisi 2015 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 14.792.600,00
Bütçe Gideri 12.540.260,70
İptal Edilen Ödenek 2.252.339,30
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 13.884.000,00
Tahsilat 12.770.576,60
BAŞKAN – (B)
cetvelini kabul edenler… Etmeyenler… Kabul edilmiştir.
Türkiye Bilimler
Akademisi 2015 yılı merkezî yönetim kesin hesabının bölümleri kabul edilmiştir.
Avrupa Birliği
Bakanlığı 2017 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
25) AVRUPA BİRLİĞİ BAKANLIĞI
1) Avrupa Birliği Bakanlığı 2017 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 312.275.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 1.250.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 313.525.000
BAŞKAN – Kabul
edenler... Etmeyenler... Kabul edilmiştir.
Avrupa Birliği
Bakanlığı 2017 yılı merkezî yönetim bütçesinin bölümleri kabul edilmiştir.
Avrupa Birliği
Bakanlığı 2015 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Avrupa Birliği Bakanlığı 2015 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 465.638.000,00
Bütçe Gideri 452.830.844,37
İptal Edilen Ödenek 12.807.155,63
BAŞKAN – (A)
cetvelini kabul edenler... Etmeyenler... Kabul edilmiştir.
Avrupa Birliği
Bakanlığı 2015 yılı merkezî yönetim kesin hesabının bölümleri kabul edilmiştir.
Türk
Akreditasyon Kurumu 2017 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.21) TÜRK AKREDİTASYON KURUMU
1) Türk Akreditasyon Kurumu 2017 Yılı Merkezî Yönetim
Bütçesi



Kodu


Açıklama


(TL)



 03 Kamu Düzeni ve Güvenlik
Hizmetleri 221.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 16.056.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 16.277.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 18.801.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 17.550.000
BAŞKAN – Kabul
edenler… Etmeyenler… Kabul edilmiştir.
 TOPLAM 36.351.000
BAŞKAN – Kabul
edenler... Etmeyenler... Kabul edilmiştir.
Türk
Akreditasyon Kurumu 2017 yılı merkezî yönetim bütçesinin bölümleri kabul
edilmiştir.
Türk Akreditasyon
Kurumu 2015 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
2) Türk Akreditasyon Kurumu 2015 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 25.021.000,00
Bütçe Gideri 20.929.745,79
İptal Edilen Ödenek 4.091.254,21
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 26.727.000,00
Tahsilat 30.645.204,45
Ret ve İadeler 10.107,05
Net Tahsilat 30.635.097,40
BAŞKAN – (B)
cetvelini kabul edenler… Etmeyenler… Kabul edilmiştir.
Türk
Akreditasyon Kurumu 2015 yılı merkezî yönetim kesin hesabının bölümleri kabul
edilmiştir.
Böylece,
yedinci turda yer alan kuruluşların bütçeleri ve kesin hesapları kabul
edilmiştir, hayırlı olmalarını diliyorum. 
Sayın
milletvekilleri, yedinci tur görüşmeleri tamamlanmıştır.
Programa
göre, kuruluşların bütçe ve kesin hesaplarını sırasıyla görüşmek için 13 Aralık
2016 Salı günü saat on birde toplanmak üzere birleşimi kapatıyorum, iyi geceler
diliyorum.
Kapanma Saati: 23.26




(x) 433, 434 S. Sayılı Basmayazılar ve
Ödenek Cetvelleri 05.12.2016 tarihli 31’inci Birleşim Tutanağı’na eklidir.


(x) Bu bölümde hatip tarafından Türkçe
olmayan kelimeler ifade edildi.




