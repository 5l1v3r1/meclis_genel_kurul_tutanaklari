



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

62’nci Birleşim
19 Ocak 2017 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Bitlis Milletvekili Mizgin Irgat’ın,
Bitlis ilinin sorunlarına ilişkin gündem dışı konuşması
2.- İzmir Milletvekili Özcan Purçu’nun
Türkiye’nin genel sorunlarına ilişkin gündem dışı konuşması ve Millî Eğitim
Bakanı İsmet Yılmaz cevabı
3.- Adana Milletvekili Necdet Ünüvar’ın,
Azerbaycan’ın 20 Ocak (20 Yanvar) Hüzün Günü’ne ilişkin gündem dışı konuşması
V.- AÇIKLAMALAR
1.- Manisa Milletvekili Özgür Özel’in,
Millî Eğitim Bakanı İsmet Yılmaz’ın konuşmasının İç Tüzük’ün 59’uncu maddesinin
ikinci fıkrasına göre değerlendirilerek gruplara söz hakkı tanınmasına ilişkin
açıklaması
2.- Niğde Milletvekili Ömer Fethi Gürer’in,
Anayasa değişiklik teklifiyle halkın hiçbir sorununa çözüm getirilmediğine
ancak rejimin değiştirildiğine ilişkin açıklaması
3.- Mersin Milletvekili Aytuğ Atıcı’nın,
Gambiya’da yaşananlardan ders alınması gerektiğine, özgürlük ve bağımsızlığı
karakteri hâline getiren millete tek adam yönetiminin uymayacağına ilişkin
açıklaması
4.- Bursa Milletvekili Erkan Aydın’ın,
Mecliste herkesin gerçekmiş gibi gördüğü demokrasicilik oyunu oynandığına ve bu
oyunun kaybedeninin Türkiye Cumhuriyeti ve Türk halkı olduğuna ilişkin açıklaması
5.- İstanbul Milletvekili Fatma Benli’nin,
Anayasa değişikliğinin Türkiye için tarihî bir dönemeç noktası oluşturduğuna
ilişkin açıklaması
6.- Bursa Milletvekili Zekeriya Birkan’ın,
çok daha güçlü ve istikrarlı bir Türkiye inşa etmenin amaçlandığına ve
yürütmedeki çift başlılığın ortadan kaldırılması için Cumhurbaşkanlığı yönetim
sisteminin görüşüldüğüne ilişkin açıklaması
7.- Mersin Milletvekili Ali Cumhur
Taşkın’ın, 950 kilometre sınırımız bulunan bölgede tarihî sorumluluğumuzu
yerine getirmek için mücadelenin kararlılıkla sürdürüldüğüne ve sınır dışında
görev yapan askerlere başarılar, şehit olanlara da Allah’tan rahmet dilediğine ilişkin
açıklaması
8.- Bursa Milletvekili Emine Yavuz
Gözgeç’in, tüm milletvekillerini ve tüm seçmenleri, millet iradesini esas alan,
güven ve huzur ortamını kalıcı olarak tesis edecek, devlet-millet kaynaşmasını
kurumsallaştıracak Anayasa değişiklik teklifine “evet” demeye çağırdığına
ilişkin açıklaması
9.- Adıyaman Milletvekili Behçet
Yıldırım’ın, Türkiye’deki tüm halkların ve inançların umudu olma iddiasıyla
Türk siyaset sahnesine çıkan AKP’nin on beş yıldır tek başına iktidar olmasına
rağmen hayal kırıklığı yarattığına ilişkin açıklaması
10.- İstanbul Milletvekili Ravza Kavakcı
Kan’ın, Anayasa değişikliğini bir rejim değişikliği olarak ifade etmenin ve
bununla alakalı “diktatörlük”, “darbe” kelimelerini kullanmanın halkı yanıltmak
olduğuna ilişkin açıklaması
11.- Ordu Milletvekili Metin Gündoğdu’nun,
Anayasa değişikliği teklifiyle ülke ve millet için yeni bir sayfa açılacağına
ve darbecilerin dayattığı anlayışın, vesayet ve siyasi krizlerin, statükocu
anlayışın, çift başlılığın son bulacağına ilişkin açıklaması
12.- Mersin Milletvekili Hüseyin Çamak’ın,
Mersin’de yaşanan fırtına ve sel felaketi sonrasında elle tutulur hiçbir yardım
yapılmadığına ilişkin açıklaması
13.- Kütahya Milletvekili Mustafa Şükrü
Nazlı’nın, muhalefetin Anayasa değişikliği teklifiyle rejimin değiştiği
iddialarının arkasında muhtelif unsurlardan oluşan bir ittifak bulunduğuna
ilişkin açıklaması
14.- İstanbul Milletvekili Mahmut Tanal’ın,
dövizlere el konulacağına ilişkin söylentilerle ilgili bilgi almak istediğine
ve getirilen Anayasa değişikliğiyle getirilen rejimle gerginlik ve çatışma
kültürünün artacağına ilişkin açıklaması
15.- Edirne Milletvekili Okan
Gaytancıoğlu’nun, Alpullu Şeker Fabrikasının durumuna ilişkin açıklaması
16.- İstanbul Milletvekili Gülay
Yedekci’nin, başkanlık sisteminin cumhuriyeti yıkacağına, Türkiye’yi yıkıma
götüreceğine ve insanları mağdur edeceğine ilişkin açıklaması
17.- İzmir Milletvekili Mustafa Ali
Balbay’ın, Hrant Dink’in ölümünün 10’uncu yıl dönümüne ilişkin açıklaması
18.- Denizli Milletvekili Kazım Arslan’ın,
Anayasa’da yapılacak değişikliklerle cumhuriyet ortadan kaldırılıp başkanlık
rejimi getirileceğine ve bu tür otoriterleşmeye giden ve sonunda diktatörlük
olan birçok üçüncü dünya ülkesi olduğuna ilişkin açıklaması
19.- Samsun Milletvekili Erhan Usta’nın,
19-20 Ocak 1990’da Sovyetler Birliği tarafından Azerbaycan halkına karşı
yapılan katliamın 27’nci, 20 Ocak 1989’da Samsunspor’un trafik kazası
geçirmesinin 28’inci yıldönümüne ve Samsun Millî Eğitim Müdürlüğünün hazırladığı
Türk büyüklerini tanıtıcı projeye ilişkin açıklaması
20.- Ankara Milletvekili Levent Gök’ün,
Diyarbakır’da 4 polisin şehit olduğu olayda yaralanan polisin de şehit olduğuna
ve kendisine Allah’tan rahmet dilediğine, Hrant Dink’in ölümünün 10’uncu yıl
dönümüne ve İtalya’da depremlerin ardından yaşanan çığ felaketi nedeniyle
geçmiş olsun dileğinde bulunduğuna ilişkin açıklaması
21.- İstanbul Milletvekili Filiz
Kerestecioğlu Demir’in, HDP Eş Genel Başkanı Selahattin Demirtaş’ın
duruşmasında sarf ettiği bazı ifadelerine, Türkiye için çok önemli bir konu
görüşülürken tutuklu HDP milletvekillerinin bulunmamasının demokrasi için büyük
bir ayıp olduğuna ve Hrant Dink’i saygıyla andıklarına ilişkin açıklaması
22.- Amasya Milletvekili Mehmet Naci
Bostancı’nın, Diyarbakır’da şehit olan 4 polise ve bütün şehitlere Allah’tan
rahmet dilediğine, 19-20 Ocak 1990’da Sovyetler Birliği tarafından Azerbaycan
halkına karşı yapılan katliamın 27’nci ve Hrant Dink’in ölümünün 10’uncu yıl
dönümüne ilişkin açıklaması
23.- Ankara Milletvekili Levent Gök’ün, İran’da
bir binada çıkan yangında çok sayıda insanın hayatını kaybettiğine ilişkin
açıklaması
24.- Ankara Milletvekili Ahmet
Gündoğdu’nun, İstanbul Milletvekili Eren Erdem ve ailesinin hedef gösterilmesi
olayına ve kendisi tarafından hiçbir milletvekiline itme ve darp
uygulanmadığına ilişkin açıklaması
25.- Samsun Milletvekili Kemal Zeybek’in,
Samsun Valiliğince “bir dakikalık ayağa kalkma” eylemine izin verilmemesine
ilişkin açıklaması
26.- İzmir Milletvekili Atila Sertel’in,
Hrant Dink’in ölümünün 10’uncu yıl dönümüne ve İzmir’in Seferihisar ilçesinde
ısrarla bir orkinos çiftliği yapılmak istenmesinin arkasında kimler olduğunu
öğrenmek istediğine ilişkin açıklaması
27.- Bitlis Milletvekili Mizgin Irgat’ın,
HDP milletvekillerinin tutuklu olmasının ve Anayasa değişikliği çalışmalarının
dışında tutulmasının Anayasa Mahkemesinin vekillerle ilgili vermiş olduğu
karara aykırılık teşkil ettiğine ilişkin açıklaması
28.- Muş Milletvekili Ahmet Yıldırım’ın,
tutuklu HDP milletvekillerinin Anayasa değişiklik teklifinin tümü üzerinde
yapılacak oylamada oy kullanma haklarını yerine getirmek istediklerine ilişkin
dilekçelerinin Başkanlığa ulaştığına ve bunun sağlanmasının Başkanlığın
sorumluluğunda olduğuna ilişkin açıklaması
29.- Manisa Milletvekili Özgür Özel’in,
Oturum Başkanı TBMM Başkan Vekili Ayşe Nur Bahçekapılı’nın Genel Kurul
salonunda yaşanan olaylarla ilgili açıklamasındaki bazı ifadelerine ve
Cumhuriyet Halk Partisi olarak yaşanan vahşeti kınadıklarına ilişkin açıklaması
30.- İstanbul Milletvekili Filiz Kerestecioğlu
Demir’in, Genel Kurulda yaşanan şiddet olayları nedeniyle ceza işlemi yapılması
gerektiğine ilişkin açıklaması
31.- Amasya Milletvekili Mehmet Naci
Bostancı’nın, Mecliste kabul edilmesi mümkün olmayan hadiseler yaşandığına,
Genel Kurulun ara verdiği sırada yaşanan olaylar nedeniyle ceza işlemi uygulanamayacağına
ve kaba davranış ve şiddeti gerçekleştirenleri kınadığına ilişkin açıklaması
32.- Muş Milletvekili Ahmet Yıldırım’ın,
Oturum Başkanı TBMM Başkan Vekili Ayşe Nur Bahçekapılı’nın Genel Kurulda yaşanan
olayları üzgün olduğunu belirterek geçiştirmemesi ve tutumunu gözden geçirmesi
gerektiğine ilişkin açıklaması
33.- Kayseri Milletvekili Mustafa
Elitaş’ın, Genel Kurulda yaşanan hadiseleri tasvip etmenin mümkün olmadığına,
Anayasa değişikliğini engelleyebilmek için gayret edildiğine ama milletin bu
konuda kararını vereceğine ilişkin açıklaması
34.- İstanbul Milletvekili Engin Altay’ın,
Türkiye Büyük Millet Meclisi Başkan Vekiline yapılan saldırının asla kabul
edilemeyeceğine ve mutlaka ceza verilmesi gerektiğine, İstanbul Milletvekili
Şafak Pavey’e yapılan saldırının da aynı ölçüde kabul edilemez olduğuna ilişkin
açıklaması
35.- Amasya Milletvekili Mehmet Naci
Bostancı’nın, Genel Kurul ara verdiğinde yaşanan olaylardan dolayı İç Tüzük
hükümlerinin işlemediğine, incinen, kendisini kötü hisseden, onurunun
çiğnendiğini düşünen her bir milletvekilinin acısını paylaştığına ilişkin
açıklaması
36.- Manisa Milletvekili Özgür Özel’in,
İstanbul Milletvekili Engin Altay’a yönelik davranışın açıkça cezayı gerektirdiğine,
TBMM Başkan Vekili Pervin Buldan ile İstanbul Milletvekili Şafak Pavey’e
yapılan saldırıyı kınadığına, yaşananlara sebep olan herkesi ve bu atmosferi
yaratan tüm şartları kınadığına ve herkesi düşünmeye davet ettiğine ilişkin
açıklaması

37.- Ankara Milletvekili Sırrı Süreyya
Önder’in, Genel Kurulda üst üste yaralayıcı olaylar yaşandığına, “benim
kadınım”, “senin kadının” şeklindeki kavramsallaştırmanın kadın vekillerin
maruz kaldığı şiddetten daha utanç verici olduğuna ve demokratik bir bilinci
içselleştirmek için tahammül ve hoşgörünün anahtar kavramlar olduğuna ilişkin
açıklaması
38.- Manisa Milletvekili Erkan Akçay’ın,
kürsü işgali eyleminin demokratik bir tepki değil kürsü gasbı olduğuna ve
tasvip edilemeyeceğine, bu kürsü etrafında meydana gelen kavgayı üzülerek
karşıladığına, TBMM Başkan Vekili Pervin Buldan’a, Antalya Milletvekili Gökcen
Özdoğan Enç’e ve İstanbul Milletvekili Şafak Pavey’e geçmiş olsun dileğinde
bulunduğuna ve İstanbul Milletvekili Engin Altay’a yönelik olayın da tasvip
edilemeyeceğine ilişkin açıklaması
39.- Manisa Milletvekili Özgür Özel’in,
Ankara Milletvekili Sırrı Süreyya Önder’in yaptığı açıklamasındaki bazı
ifadelerine ilişkin açıklaması
40.- Manisa Milletvekili Özgür Özel’in, 447
ve 447’ye 1’inci Ek sıra sayılı Anayasa Değişiklik Teklifi’nin 8’inci
maddesinin oy sayım işlemi sırasında kürsüde bulunan Kâtip Üye Ali Haydar
Hakverdi’nin kürsüdeki tutanağa şerh koymasına izin verilmediğine ve Divana
yapmak istediği başvurunun kayda alınmadığına ilişkin açıklaması
VI.- USUL HAKKINDA GÖRÜŞMELER
1.- Oturum Başkanı TBMM Başkan Vekili Ayşe
Nur Bahçekapılı’nın, Millî Eğitim Bakanı İsmet Yılmaz’ın konuşmasını İç Tüzük’ün
59’uncu maddesinin ikinci fıkrasına göre değerlendirmemesi hakkında
2.- Oturum Başkanı TBMM Başkan Vekili Ayşe
Nur Bahçekapılı’nın, tutuklu HDP milletvekillerinin 447 ve 447’ye 1’inci Ek
sıra sayılı Anayasa Değişiklik Teklifi’nin tümünün oylamasında oy haklarını
kullanabilmelerinin sağlanmasıyla ilgili dilekçeleri hakkında bir işlem
yapmamasının Anayasa ve İç Tüzük hükümlerine uygun olup olmadığı hakkında
VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- İzmir Milletvekili Ali Yiğit ve 22
milletvekilinin, çocuk işçiliğinin azaltılması için yapılması gerekenlerin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/441)
2.- Artvin Milletvekili Uğur Bayraktutan ve
21 milletvekilinin, inşaat sektöründe iş güvenliği konusunda uygulanmakta olan
politikaların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/4442)
3.- HDP Grubu Başkan Vekili Diyarbakır
Milletvekili İdris Baluken’in, Şırnak’ın Cizre ilçesinin Cudi Mahallesi’nde 23
Ocak 2016 günü ağır saldırı olması nedeniyle bir bodrum katına sığınmış bulunan
31 sivil yurttaşın durumunun araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/443)
VIII.- ÖNERİLER
A) Siyasi Parti Grubu Önerileri
1.- HDP Grubunun, 17/1/2017 tarihinde
İstanbul Milletvekili Garo Paylan ve arkadaşları tarafından, Hrant Dink cinayet
davasında soruşturma etkin bir şekilde yürütülmediğinden cinayetin on yıldır aydınlatılamaması
nedeniyle, adaletin tecelli etmesi ve bu cinayetin tüm bağlantılarıyla beraber
araştırılması amacıyla verilmiş olan Meclis araştırması önergesinin, Genel
Kurulun bilgisine sunulmak üzere bekleyen diğer önergelerin önüne alınarak 19
Ocak 2017 Perşembe günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
2.- CHP Grubunun, 11/2/2016 tarihinde
Manisa Milletvekili Mazlum Nurlu ve arkadaşları tarafından, kamu kurum ve
kuruluşlarındaki sınavlardaki usulsüzlük iddialarının araştırılarak alınması
gereken önlemlerin belirlenmesi amacıyla verilmiş olan Meclis araştırması
önergesinin, Genel Kurulun bilgisine sunulmak üzere bekleyen diğer önergelerin
önüne alınarak 19 Ocak 2017 Perşembe günkü birleşiminde sunuşlarda okunmasına
ve ön görüşmelerinin aynı tarihli birleşiminde yapılmasına ilişkin önerisi
IX.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe
Nur Bahçekapılı’nın, Hrant Dink’i sevgi ve saygıyla andığına ilişkin konuşması
2.- Oturum Başkanı TBMM Başkan Vekili Ayşe
Nur Bahçekapılı’nın, Ankara Milletvekili Aylin Nazlıaka’nın kendisini kürsüye
kelepçelemesi üzerine yaşanan olaylara ilişkin konuşması
3.- Oturum Başkanı TBMM Başkan Vekili Ayşe
Nur Bahçekapılı’nın, Genel Kurul salonunda TBMM Başkan Vekili Pervin Buldan’a,
İstanbul Milletvekili Şafak Pavey’e yapılan şiddeti, aynı şekilde Antalya
Milletvekili Gökcen Özdoğan Enç’e yapılan şiddeti kınadığına ilişkin konuşması
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Genel
Başkanı İzmir Milletvekili Binali Yıldırım ve Grup Başkanvekilleri Kayseri
Milletvekili Mustafa Elitaş, Amasya Milletvekili Mehmet Naci Bostancı, Aksaray
Milletvekili İlknur İnceöz, Çanakkale Milletvekili Bülent Turan ve İstanbul
Milletvekili Mehmet Muş ile 310 Milletvekilinin Türkiye Cumhuriyeti
Anayasasında Değişiklik Yapılmasına Dair Kanun Teklifi (2/1504) ve Anayasa
Komisyonu Raporu (S. Sayısı: 447)
2.- Serbest Bölgeler Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı
(1/666) ile Sanayi, Ticaret, Enerji, Tabii Kaynaklar, Bilgi ve Teknoloji Komisyonu
Raporu (S. Sayısı: 443)
3.- Türkiye Cumhuriyeti ile Rusya
Federasyonu Arasında Cezai Konularda Karşılıklı Adli Yardımlaşma ve Suçluların
İadesi Anlaşmasının Onaylanmasının Uygun Bulunduğuna Dair Kanun Tasarısı
(1/650) ve Dışişleri Komisyonu Raporu (S. Sayısı: 439)
XI.- SATAŞMALARA İLİŞKİN KONUŞMALAR
1.- Adana Milletvekili Meral Danış
Beştaş’ın, İstanbul Milletvekili Mehmet Muş’un usul görüşmesi nedeniyle yaptığı
konuşması sırasında HDP Grubuna sataşması nedeniyle konuşması
XII.- YAZILI SORULAR VE CEVAPLARI
1.- Denizli Milletvekili Melike
Basmacı’nın, Denizli’de engelli bir kadının fazla kilolu olduğu gerekçesiyle
minibüsten indirilmesi olayına ve engellilere yönelik haksız uygulamalarla
ilgili çalışmalara ilişkin sorusu ve Gümrük ve Ticaret Bakanı Bülent
Tüfenkci’nin cevabı (7/9781)
2.- Denizli Milletvekili Kazım Arslan’ın,
yurt dışından sağlanan kredilerin kaynak kullanımı destekleme fonu kesintisine
tabi tutulmaması neticesinde gümrüklerde eksik tahakkuk eden KDV miktarına ve
bu konuda yapılan işlemlere ilişkin sorusu ve Gümrük ve Ticaret Bakanı Bülent
Tüfenkci’nin cevabı (7/9794)
3.- Artvin Milletvekili Uğur
Bayraktutan’ın, Sarp Sınır Kapısı’nda yaşanan sorunlara ilişkin sorusu ve
Gümrük ve Ticaret Bakanı Bülent Tüfenkci’nin cevabı (7/9799)
4.- Bursa Milletvekili Orhan Sarıbal’ın,
Moldova’dan yapılacak domuz eti ithalatına ilişkin sorusu ve Ekonomi Bakanı
Nihat Zeybekci’nin cevabı (7/9935)
5.- İstanbul Milletvekili Mustafa Sezgin
Tanrıkulu’nun, banka aidatlarına ve tüketici hakem heyetleriyle ilgili
iddialara ilişkin Başbakan’dan sorusu ve Gümrük ve Ticaret Bakanı Bülent
Tüfenkci’nin cevabı (7/10004)
6.- İzmir Milletvekili Aytun Çıray’ın, 15
Temmuz FETÖ darbe girişimiyle ilgili verilen bazı ifadelere ilişkin Başbakandan
sorusu ve Kalkınma Bakanı Lütfi Elvan’ın cevabı (7/10010)
7.- İstanbul Milletvekili Mustafa Sezgin
Tanrıkulu’nun, Bakanlığa bağlı kurum ve kuruluşlarda boş bulunan engelli
kadrolarına ilişkin sorusu ve Gümrük ve Ticaret Bakanı Bülent Tüfenkci’nin
cevabı (7/10091)
8.- Diyarbakır Milletvekili Altan Tan’ın,
İstiklal Mahkemeleri zabıtları ve kayıtları ile ilgili çalışmalara ilişkin
sorusu ve Türkiye Büyük Millet Meclisi Başkan Vekili Ahmet Aydın’ın cevabı
(7/10212)
9.- Diyarbakır Milletvekili Altan Tan’ın,
KHK’lar ile ihraç edilen kamu görevlilerine ve kapatılan dernekler ile yayın
organlarına ilişkin Başbakandan sorusu ve Başbakan Yardımcısı Nurettin
Canikli’nin cevabı (7/10234)
10.- İstanbul Milletvekili Mustafa Sezgin
Tanrıkulu’nun, Bakanlığa bağlı kurum ve kuruluşlarca gerçekleştirilen açılış
törenlerine ilişkin sorusu ve Gümrük ve Ticaret Bakanı Bülent Tüfenkci’nin
cevabı (7/10365)
11.- Niğde Milletvekili Ömer Fethi
Gürer’in, marketlerde bir kuruş tutarındaki para üstlerinin iade edilmemesine
ilişkin sorusu ve Gümrük ve Ticaret Bakanı Bülent Tüfenkci’nin cevabı (7/10367)
12.- Niğde Milletvekili Ömer Fethi
Gürer’in, mermer ihracatına ilişkin sorusu ve Gümrük ve Ticaret Bakanı Bülent
Tüfenkci’nin cevabı (7/10368)
19 Ocak 2017 Perşembe
BİRİNCİ OTURUM
Açılma Saati: 14.01
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Emre KÖPRÜLÜ (Tekirdağ), Sema KIRCI (Balıkesir)
----- 0 -----
BAŞKAN – Türkiye
Büyük Millet Meclisinin 62’nci Birleşimini açıyorum. 
Toplantı yeter
sayısı vardır, görüşmelere başlıyoruz. 
Gündeme geçmeden önce üç sayın milletvekiline gündem
dışı söz vereceğim.
Gündem dışı ilk söz, Bitlis’in sorunları hakkında söz
isteyen Bitlis Milletvekili Mizgin Irgat’a aittir.
Buyurun Sayın Irgat. (HDP sıralarından alkışlar) 
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Bitlis Milletvekili Mizgin Irgat’ın,
Bitlis ilinin sorunlarına ilişkin gündem dışı konuşması
MİZGİN
IRGAT (Bitlis) – Sayın Başkan, değerli milletvekilleri ve bizi izleyen değerli
halkımız; hepinizi saygıyla selamlıyorum. 
Bugün
değerli gazeteci Sayın Hrant Dink’in katledilişinin 10’uncu yıl dönümü.
Kendisini saygıyla, rahmetle anıyorum ve Bitlisli gazeteci Ferhat Tepe, henüz
18 yaşındayken Özgür Gündem muhabirliği görevini yürütürken Bitlis’te evinden
telsizli kişilerce kaçırılıp Elâzığ’da Hazar Gölü’nün kenarında 1993’te
bulunmuştu ve Ape Musalar ve birçok gazetecinin bu hikâyesi, bu acılı hikâyesi,
maalesef, adalet arayışı çerçevesinde hâlâ cevapsız bırakılmakta ve söz konusu
davalar hâlâ adaletli bir sonuçla sonuçlanmamıştır. Ve bizler kendilerinin
bıraktığı bu mücadeleye, kendilerinin özgürlük, barış adına yürüttüğü
mücadeleye sahip çıkarak tekrar hepsini saygıyla selamlıyorum. 
Değerli
milletvekilleri, Bitlis’i anlatmaya beş dakika yetmez, bunu çok iyi biliyorum.
Yedi bin yıllık bir şehir ve bir dönem Osmanlı’nın ve ardından bir dönem de
cumhuriyetin çok önemli siyasi merkezlerinden biri olan Bitlis’i anlatmaya
süremiz yetmeyecek ama burada, kısaca, özellikle son süreçte yaşadığımız
sıkıntıları sizlerle paylaşmak istiyorum. 
Değerli
milletvekilleri, OHAL ilanından bu yana Bitlis’e baktığımızda, aslında 7
Hazirandan sonra başlayarak, Halkların Demokratik Partisi ve Demokratik
Bölgeler Partisi, MEYA-DER, KESK ve buna bağlı birçok dernek, sendika ve parti
çalışanlarımız büyük bir baskı altındadır. Kamu Emekçileri Sendikaları
Konfederasyonuna bağlı 18 kişi ihraç edilmiştir, sayısız çalışan da açığa
alınmıştır ve görevlerine ne zaman iade olacakları dahi belli değildir. Bunun
yanında, DBP belediye başkanlarının içerisinde olduğu 6 belediyenin eş
başkanları, belediye meclis üyeleri ve buna bağlı olarak üyelerimiz ve bu
anlamda partimizin eş başkanları, genel sekreterleri, üyeleri, çalışanları,
sempatizanları bir bütünel olarak OHAL ilanından bu yana şu an tutuklanmış ve
cezaevlerine atılmışlardır. Gözaltına alındıkları dönemdeyse yaşanan
hukuksuzluklar bir başka gündem olsa gerek. Mutki Belediye Eş Başkanımız evinin
içerisinde, çocuklarının gözünün önünde yere yatırılarak ters kelepçe takılarak
gözaltına alınmıştır. Ve Hizan Belediye Başkanımız Diyarbakır’da olduğu hâlde
Hizan’daki evinin kapısı kırılarak “evde arama” adı altında ev talan
edilmiştir. 
Diğer
taraftan, Bitlis Cezaevinde tutulan başkanlarımızdan Bitlis Eş Başkanımız Sayın
Hüseyin Olan, bir gün apansız, bir hafta önce, önceden kendisine haber
verilmeksizin Elâzığ Kapalı Cezaevine sürgün edilmiştir. Yani hem tutuklanmış
hem sürgün edilmiştir. 
Diğer
taraftan, şu an Bitlis Cezaevinde Halkların Demokratik Partisinin çalışmalarını
yürüten, DBP’nin çalışmalarını yürüten arkadaşlarımızın tamamı tutuklu
bulunmaktadır ve bu 6 belediyemize de haksız hukuksuz bir şekilde kayyumlar
atanmıştır. Bunun da gerekçesi sözde 15 Temmuz sonrası ilan edilen OHAL Yasası.
Ama OHAL Yasası ve OHAL Yasası bahane edilerek yapılan bu haksız hukuksuz
uygulamaların tek sebebinin bugünlerde tartıştığımız diktatörlük sisteminin
getirilmeye çalışıldığı sözde Anayasa değişikliği olduğunu biz çok iyi
biliyoruz. 
Evet,
zamanında Evliya Çelebi’nin notlarında, Seyahatname’sinde açıkça yer alan
kültürün, bilimin, aydınlanmanın, felsefenin merkezi olan Bitlis bugün bir
taşra, küçük bir il hâline getirilmiştir. Dışarıya sürekli göç veren ve kendi
altyapısı, kültüründen uzaklaştırılmaya çalışılan bir Bitlis var karşımızda.
Bitlis’te yaşatılan kültürü ta aslında 17’nci, 18’inci yüzyıllara kadar
uzanarak açıklamaya çalıştığımızda ise özerk bir sistemin, hükûmet tipi
sistemin orada en mükemmel şekilde işletildiğini çok net bir şekilde dile getirebiliriz.
Ne zamanki Osmanlı-Safevi ilişkilerinde bir noktaya varıldıysa, işte, tam o
zaman Kürt beylikleri, Kürt kazanımları, Kürt özerk yaşamına da bir son
verildi. 
(Mikrofon
otomatik cihaz tarafından kapatıldı) 
MİZGİN
IRGAT (Devamla) – Sayın Başkan, tamamlayabilir miyim?
BAŞKAN
– Tamamlayın lütfen. Bir dakika ek süre veriyorum.
MİZGİN
IRGAT (Devamla) – Evet, Bitlis tarihini, kökenlerini burada bir dakikada
açıklamaya zamanımız yetmez. Ama Bitlis tarihiyle, kültürüyle en eski
kentlerimizdendir. Çevre yolu, devlet hastanesi açıldı. Aslında Tatvan Devlet
Hastanesi zamanında bölge hastanesi olarak açılacaktı ama devlet hastanesi
olarak… İnsanlar hem de Tatvan’ın çok uzağından, Rahva soğuğundan büyük
zorluklarla hastaneye yetişmek zorunda kalıyorlar. 
Havaalanı
meselesi, yıllardır önümüze getirilen, pişirilip sunulan mesele bir türlü
aşılamamıştır ve diğer çevre yoluna baktığımızda, bir cehenneme dönen, her gün
insanlarımızın hayatını kaybettiği bu yollara baktığımızda ise terk edilmiş bir
Bitlis’ten bahsediyoruz. Oysaki Bitlis, kültürüyle, geçmişiyle, tarihiyle,
duruşuyla bu ülkenin en önemli merkezlerinden bir yer iken asgari müşterekte
bir hizmet almakta ve burada, güvenlikçi politikalarla, askerî politikalarla,
TOMA’larla ve her gün yasaklanan yayla yasaklarıyla, gözaltılarla söz konusu
Bitlis yönetilmeye çalışılmaktadır. 
(Mikrofon
otomatik cihaz tarafından kapatıldı) 
BAŞKAN
– Sayın Irgat, teşekkür ederim. 
MİZGİN
IRGAT (Devamla) – Buradan yetkililere sesleniyorum: Bitlis’e ve Bitlis
konumundaki illere kulak verin ve yeterli hizmeti kendilerine götürün diyorum.
(HDP sıralarından alkışlar) 
BAŞKAN
– Gündem dışı ikinci söz, Türkiye'nin genel sorunları hakkında söz isteyen
İzmir Milletvekili Özcan Purçu’ya aittir. 
Buyurun
Sayın Purçu. (CHP sıralarından alkışlar) 
2.- İzmir Milletvekili Özcan Purçu’nun
Türkiye’nin genel sorunlarına ilişkin gündem dışı konuşması ve Millî Eğitim
Bakanı İsmet Yılmaz cevabı
ÖZCAN
PURÇU (İzmir) – Sayın Başkan, değerli milletvekili kardeşlerim; hepinizi
saygıyla selamlıyorum. 
Evet,
gece gündüz burada çalışıyoruz. Meclisin maşallahı var arkadaşlar. Taşeron
sorunu bitti, işsizlik bitti, dolar, euro dipte, maşallah ekonomimiz tavan
yapmış, ihracatımız artmış! Maşallahımız var! Ya, niye çalışıyoruz biz burada
arkadaşlar, vatandaş bizi buraya niye gönderdi ya? Ben anlamıyorum…
OSMAN
AŞKIN BAK (Rize) – Kanun yap diye. 
ÖZCAN
PURÇU (Devamla) – Ne kanunu ya? Halk yok ki içeride arkadaşlar. 
OSMAN
AŞKIN BAK (Rize) – Olur mu, birinci görevimiz kanun yapmak Özcan Bey. 
ÖZCAN
PURÇU (Devamla) – Halk yok, halk. 
NECDET
ÜNÜVAR (Adana) – Darbe anayasasını değiştir diye gönderdi. 
MEHMET
ERDOĞAN (Gaziantep) – Halkın temsilcisi de sensin. Buradaki halkın temsilcisi. 
ÖZCAN
PURÇU (Devamla) – Halk şunu diyor: Başkanlık sistemi gelirse taşeron sorunu bitecek
mi? Başkanlık sistemi gelirse işsizlik bitecek mi? (CHP sıralarından alkışlar)
Başkanlık sistemi gelirse dolar düşecek mi? 
OSMAN
AŞKIN BAK (Rize) – İnşallah, inşallah.
ÖZCAN
PURÇU (Devamla) – Başkanlık sistemi gelirse benzin, mazot 3 liraya, 2 liraya
inecek mi? Başkanlık sistemi gelirse tarım sorunu bitecek mi? 
OSMAN
AŞKIN BAK (Rize) – Bitecek.
ÖZCAN
PURÇU (Devamla) – Terör bitecek mi? Toplumsal sıkıntılar, kutuplaşmalar bitecek
mi? 
OSMAN
AŞKIN BAK (Rize) – Bitecek.
ÖZCAN
PURÇU (Devamla) – Arkadaşlar, bitecekse şimdi niye yapmıyorsunuz? (CHP
sıralarından “Bravo” sesleri, alkışlar) Şimdi niye yapmıyorsunuz, elinizde ağaç
kökü mü var? Koskoca devletin bütçesi var elinizde arkadaşlar. Kusura bakmayın…
Bakın, Orta Doğu’yu örnek alın. Bu ülke bizim ülkemiz, bu vatan bizim, bu halk
bizim halkımız; bizden hizmet bekliyor. Orta Doğu bataklığına doğru gidiyoruz
arkadaşlar. Hepsi başkanlık sistemiyle yönetiliyor, hepsinde kan var, terör
var, hepsinde insanlık suçu var. Biz bunu niye örnek almıyoruz arkadaşlar?
Bak,
ben ülkemi sevdiğim için konuşuyorum. Partizanlık yapan şerefsizdir. Ben ülkem
için konuşuyorum bu kürsüde şu an. Orta Doğu bataklığına bir bakın yahu, hepsi
başkanlık sistemi. Bizim kişilerle de bir sorunumuz yok, hepinizi seviyorum
arkadaşlar, vallahi seviyorum ama hepimizin ülkemizi sevmemiz lazım. 
Bak,
bu ülkede, Atatürk’ten uzaklaştıkça, cumhuriyetten uzaklaştıkça, parlamenter
demokratik sistemden uzaklaştıkça Orta Doğu bataklığına sürükleniriz, bunu
bilin arkadaşlar. Vallahi, bunu ülkem için konuşuyorum. (CHP sıralarından
alkışlar)
Bakın,
vergiler yüzde 10 artmış. Taşeron sistemi, hani, söz verdik, çözülmedi.
İşsizlik had safhada, benzin 6 lira, euro 4 liraya yakın, dolar 4 liraya yakın.
Arkadaşlar, ithalatımız had safhada, üretim yapılmıyor. Ne yapıyoruz biz
arkadaşlar? Vatandaş bizi niye gönderdi buraya, vatandaş niye gönderdi? 
Bakın,
o anayasa çalışmaları içerisinde ben halkın menfaatine bir şey görmüyorum
arkadaşlar. Sadece, gerçekten, şahısla işimiz yok, geleceğimizle işimiz var
çocuklarımız için. Bakıyoruz, bir kişiye bütün yetkiler verilmiş. Yasama
bitmiş, yargı bitmiş, ekonomi bitmiş. Üzerimizde akbabalar geziyor arkadaşlar.
Emperyalist ülkeler bakıyor bize akbaba gibi. Ülkemiz ne zaman çökecek,
akbabalar gelecek. (CHP sıralarından alkışlar) 
Bakın,
ülkemiz için, birlikte, kardeşçe çalışmalıyız. Vallahi, bakın, arkadaşlar, bir
an önce bu yasayı çekin. Akbabalar tünemiş ülkemizin üstüne. Terör var,
ekonomimiz mahvolmuş, dolar yükseliyor. Bütün emperyalist ülkelerin, bakın,
gözü bizim ülkemizin üzerinde. Onların ekmeğine yağ sürüyorsunuz arkadaşlar. 
OSMAN
AŞKIN BAK (Rize) – Kıskanıyorlar, kıskanıyorlar. 
ÖZCAN
PURÇU (Devamla) – Onların ekmeğine yağ sürmeyelim. Gelin, birlikte, kardeşçe,
beraber çalışalım. Üzülüyorum yani şu anki duruma. 
Kaç
günden beri burada çalışıyoruz gece gündüz. Taşeronlar için de çalışalım gece
gündüz, hadi, buyurun, gelin bakalım. (CHP sıralarından alkışlar) 
OSMAN
AŞKIN BAK (Rize) – Tabii, çalışıyoruz. 
ÖZCAN
PURÇU (Devamla) – Hadi, gelin, taşeron sorununu bitirelim. İşsizlik had
safhada, iki üniversite bitirmiş gençlerimiz sokaklarda, çalışmıyorlar, işsiz,
sokaklarda geziyorlar. Hani, nerede? Gelin, sabaha kadar onlar için de
çalışalım. Ben sabaha kadar çalışıyorum, zarf yırtıyorum sabaha kadar, başka
bir şey yapmıyorum. Ey vatandaşım, duyun, beni gönderdin, ben sabaha kadar
burada zarf yırtıyorum, gece gündüz oylama yapıyoruz burada. Gelin, işsizlik
için de çalışalım. Çalışmayan namerttir, gelin çalışalım hadi, gelin hadi
çalışalım, gelin. (CHP sıralarından alkışlar)
OSMAN
AŞKIN BAK (Rize) – Ya daha geçen hafta emeklilerle ilgili kanunu durdurdunuz
ya. 
ÖZCAN
PURÇU (Devamla) – İthalatımız artmış, üretim bitmiş arkadaşlar. İstatistiklere
baksanıza. Bakın, bir de milletin üstüne vergi yükünü artırdınız. 
OSMAN
AŞKIN BAK (Rize) – Geçen hafta emeklilerle ilgili kanunu durdurdunuz, “hayır”
oyu verdiniz, esnaf için “hayır” oyu verdiniz. 
ÖZCAN
PURÇU (Devamla) – Bakın, vergileri yüzde 10 artırdınız, vatandaşı
mahvediyorsunuz. Öyle konuşmayın. Sonuçlara bakın, istatistiklere bakın ya,
intiharlar artmış arkadaşlar. Vergiyi yine yüzde 10 artırdınız, kaç defa
söylüyorum, niye yapıyorsunuz?
OSMAN
AŞKIN BAK (Rize) – Ya sicil affı için “hayır” oyu verdiniz. 
BAŞKAN
– Sayın Osman Aşkın Bak, lütfen. 
ÖZCAN
PURÇU (Devamla) – Lütfen… Bakın ben bunu ülkemi sevdiğim için, sizleri sevdiğim
için, bütün herkesi sevdiğim için söylüyorum. Ülkemiz bunları hak etmiyor
arkadaşlar, lütfen kendinize gelin. (CHP sıralarından alkışlar) 
OSMAN
AŞKIN BAK (Rize) – Yanlış konuşuyorsun, yanlış.
ÖZCAN
PURÇU (Devamla) – Ülkemiz bunları hak etmiyor. Orta Doğu bataklığını örnek alın
diyorum size. Bakın, emperyalist ülkelerin ekmeğine yağ sürüyorsunuz diyorum
size. Lütfen, lütfen, lütfen arkadaşlar.
OSMAN
AŞKIN BAK (Rize) – Kıskanıyorlar bizi, emperyal ülkeler bizi kıskanıyor. 
ÖZCAN
PURÇU (Devamla) – Çocuklarımızın geleceği için. Çocuklarımızın Suriyeli
çocuklar gibi oralarda ölmesini mi istiyorsunuz? Kadınların Suriye’de
yaşadıklarını Türkiye’de de mi yaşasınlar istiyorsunuz? Onun için mi yapıyoruz
bunu arkadaşlar ya, yapmayın Allah aşkına.
OSMAN
AŞKIN BAK (Rize) – Türk milleti diz çökmez merak etme sen. Hep beraber biz
kurtarırız ülkemizi. 
ÖZCAN
PURÇU (Devamla) – Bakın, çok zorlu bir süreçten geçiyoruz arkadaşlar. Herkesin
aklını başına alması gereken bir süreç. Lütfen… Ben bu işte bir mantık
görmüyorum, bu işin bir mantığı da yok yani.
ÖZGÜR
ÖZEL (Manisa) – On dört yıldır niye yapmıyorlar?
ÖZCAN
PURÇU (Devamla) – Bu işin bir mantığı yok. Arkadaşlar on beş yıldan beri ülkeyi
getirdiğimiz durum belli, çok net. 
ÖZGÜR
ÖZEL (Manisa) – “Hangi yetkiniz eksikti?” de, hangi yetkiniz?
ÖZCAN
PURÇU (Devamla) – Arkadaşlar, terör var, ekonomi bunalımda, hukuk, adalet,
sistem çok kötü. Eğitim yine ona keza, bu sene yine müfredat değişmiş. Ya
müfredatı değiştirmediniz mi?
OSMAN
AŞKIN BAK (Rize) – Bütün kabahat ana muhalefetin. 
ÖZCAN
PURÇU (Devamla) – Sayın Başkanım, bir dakika daha…
BAŞKAN
– Bir dakika daha ekliyorum Sayın Purçu.
ÖZCAN
PURÇU (Devamla) – Teşekkür ediyorum Sayın Başkanım.
OSMAN
AŞKIN BAK (Rize) – Bütün kabahat ana muhalefetin, iyi muhalefet yapmıyor. 
ÖZCAN
PURÇU (Devamla) – Sevgili kardeşlerim, bakın, bizim gidecek başka ülkemiz yok.
BAŞKAN
– Karşılıklı konuşmayalım, lütfen.
ÖZCAN
PURÇU (Devamla) – Yaptığınız hatalardan pişman olacaksınız. “Buraya bir Özcan
Purçu çıktı, bizi uyardı.” diyeceksiniz, pişman olacaksınız. 
MAHMUT
TANAL (İstanbul) – On dört yıldır niye yapmadılar?
ÖZCAN
PURÇU (Devamla) – Son kez, arkadaşlar aklımızı başımıza alalım. Bakın, barış
içinde, kardeşçe, birlikte yaşayacağımız bir ortam geliştirelim, alternatif
kalkınma modelleri yaratalım; aynı şekilde bilime, diğer alanlara pay ayıralım
ama bunların hiçbiri ülkemizde yok. Bakın, dün bir milletvekilimiz çıktı,
AR-GE’ye, bilime ayırdığımız payları söyledi, dünyanın sonuncu sıralarındayız.
Ülkemizi kalkındırmak için buraya geldik; vatandaş bizlere kendi parasından
maaş ödüyor, onu hepimizin helal ettirmesi lazım.
Hepinizi
saygıyla, sevgiyle selamlıyorum. Lütfen hatanızdan geri dönün diyorum son defa.
Sağ
olun Sayın Başkan. (CHP sıralarından alkışlar)
BAŞKAN
– Teşekkür ederim Sayın Purçu.
OSMAN
AŞKIN BAK (Rize) – Ana muhalefetten memnunuz. 
BAŞKAN
- Gündem dışı üçüncü söz, Azerbaycan’da 20 Ocak (20 Yanvar) Hüzün Günü
münasebetiyle söz isteyen Adana Milletvekili Necdet Ünüvar’a aittir.
Buyurun
Sayın Ünüvar. (AK PARTİ sıralarından alkışlar)
3.- Adana Milletvekili Necdet Ünüvar’ın,
Azerbaycan’ın 20 Ocak (20 Yanvar) Hüzün Günü’ne ilişkin gündem dışı konuşması
NECDET
ÜNÜVAR (Adana) – Sayın Başkan, değerli milletvekilleri; hepinizi saygıyla
selamlıyorum.
Özcan
Bey çok renkli bir üslupla konuşma yaptı. Ben renkli bir konuşma yapmayacağım
çünkü acıdan bahsedeceğim, 20 Ocak acısından bahsedeceğim.
Değerli
arkadaşlar, acılar vardır, kişi tek başına yaşar; acılar vardır, bu acıyı
toplumlar yaşar; acılar vardır, o acıyı ülkeler yaşar; acılar vardır, yaşadığı
acıyı sadece o ülke değil, o ülkeyi sevenler, o ülkeyle özdeşleşenler, özdeş
olanlar yaşar. Yine, acılar vardır, yaşanır unutulur; acılar vardır, yaşanır
ama asla unutulmaz, ince bir sızı olarak kalbinizin bir köşesinde durur, zaman
zaman sizi yakıcı bir ateşle yakar. 20 Ocak böyle yakıcı bir gündür. 20 Ocak
1990 tarihinde yaşanan acı sadece Azerbaycan’ın acısı değildir, sadece
Azerbaycanlılar hissetmiyor. 20 Ocak 1990’da Sovyet ordusunun tankları Bakü’ye
saldırmış ve 150 civarında -çoğu Azerbaycanlı olmak üzere- orada yaşayan masum
insanı katletmiştir. Dolayısıyla, biz de bu acıyı yüreğimizden derin bir
şekilde hissediyoruz; zira, tek millet, iki devlet olan Türkiye ve
Azerbaycan’ın sevinçleri de ortaktır, hüzünleri de.
Bakü’ye
giden arkadaşlarımız için ifade etmek isterim, Bakü’ye gittiğimiz zaman mutlaka
şehitliği ziyaret etmişizdir. Bakü Şehitliği’nin iki bölümü vardır: Bir
bölümünde 1918’de Nuri Paşa komutasındaki Kafkas İslam Ordusunda bulunan 1.300
Türk askerinin defnedildiği bir şehitlik, öbür tarafında da 20 Ocak 1990’da
Sovyet saldırısı sonucu hayatını kaybeden, şehit olan Azerbaycanlı
kardeşlerimizin sahip olduğu şehitlik. Dolayısıyla, biz de oradaki şehitleri
anarız ve şehitleri anarken hep de şunu görürüz: İki bayrağın yani hem Türkiye
hem Azerbaycan Bayrağı’nın ana renkleri kırmızıdır ve o kırmızı rengi oradaki
şehitlerin kanından almıştır. Biz, o şehitleri rahmetle, minnetle anarız.
Aslında, o şehitler olmasaydı, belki de bizler hem Türkiye’de hem Azerbaycan’da
özgür bir ülkenin vatandaşı olarak konuşamayacaktık, sizlere hitap
edemeyecektik. O 20 Ocak günü, Azerbaycanlı kardeşlerimizin dediği gibi, “Kara
Ocak” (Kara Yanvar) olarak anılır ama o hadiseden kısa bir zaman sonra
Azerbaycan bağımsızlığını kazanmıştır ve şu anda hepimizin gururla yâd ettiği,
gururla bahsettiği bir ülke hâline gelmiştir. 
20
Ocak, zalimce, zalimler tarafından yapılan bir zulümdür ama tıpkı bugün olduğu
gibi Batı dünyası o zulmü görmemiştir. Görmemekle kalmamış, o zulmün kahramanlarından
birisi olan, dönemin Sovyet lideri Mihail Gorbaçov’a Nobel Ödülü verme
derecesine düşmüştür. Maalesef, Batı dünyası bugün de onlardan daha farklı
davranmıyor. Dolayısıyla, değerli arkadaşlar, bizlerin bu bilinçle geçmişte
yaşanan acıları unutmamamız ve o acıları yaşatmamız gerektiği kanaatindeyim.
Şüphesiz, bizler bağımsız ülke olarak ayrı coğrafyalarda bulunsak bile aynı
gönül coğrafyasının iki farklı ülkesi ve tek millet, iki devlet olan ülkeler
olarak birbirimizle daha fazla dayanışmamız, acılarımızı ve sevinçlerimizi de
paylaşmamız gerekiyor. Bunu yaparsak ancak bizler, bize bahşedilen görevleri
yapmış, yerine getirmiş oluruz. 
Ben
bu vesileyle 20 Yanvar Hüzün Günü’nde Azerbaycan halkının üzüntülerini
paylaşıyor, bu katliamda hayatını kaybeden kardeşlerimize Yüce Allah’tan rahmet
diliyor, hepinizi saygıyla selamlıyorum. (AK PARTİ ve MHP sıralarından
alkışlar) 
BAŞKAN
– Teşekkür ederim Sayın Ünüvar. 
Sayın
milletvekilleri, Hükûmet adına Millî Eğitim Bakanı Sayın İsmet Yılmaz 59/1’e
göre cevap vermek istiyor. 
Buyurun
Sayın Yılmaz. 
ÖZGÜR
ÖZEL (Manisa) – Hangi konuşmaya cevap verecek?
BAŞKAN
– 59/1.
ÖZGÜR
ÖZEL (Manisa) – Onu biliyorum da hangi konuşmaya cevap veriyor? 
BAŞKAN
– Müfredatla ilgili. 
MİLLÎ
EĞİTİM BAKANI İSMET YILMAZ (Sivas) – Biraz önce Sayın Purçu “Müfredat hem de
Atatürkçülükten uzaklaşıyor.” diyerek müfredattan da bahsetti. 
ÖZGÜR
ÖZEL (Manisa) – Ha, anladım. 
Sayın
Başkan, memnun olduk. Bu konuda gruplara da söz vereceksiniz o zaman.
BAŞKAN
– Hayır, o 59/2.
ÖZGÜR
ÖZEL (Manisa) – Ama Sayın Başkan…
MEHMET
DOĞAN KUBAT (İstanbul) – Efendim, yirmi dakika söz verme hakkı var Hükûmete.
59/2’ye göre verebilir…
ÖZGÜR
ÖZEL (Manisa) – Hayır, verebilir tabii.
BAŞKAN
– Sayın Özel… 
ÖZGÜR
ÖZEL (Manisa) – Ama gruplara da verecek sonra bu konuda.
OSMAN
AŞKIN BAK (Rize) – Olur mu? Ne alakası var canım?
MEHMET
DOĞAN KUBAT (İstanbul) – Gruplarla alakası yok, Hükûmet almadı sözü. Önce siz
konuştunuz, onun üzerine konuşuyor.
BAŞKAN
– Sayın Özel, o 59/2.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, bir müsaade eder misiniz? 
ÖZGÜR
ÖZEL (Manisa) – Sayın Başkanım…
BAŞKAN
– Bakın, ben bir anlatayım. 
ÖZGÜR
ÖZEL (Manisa) – Tabii, tabii, dinliyorum.
BAŞKAN
– 59/1’e göre Sayın Bakana söz verdim. 
ÖZGÜR
ÖZEL (Manisa) – Evet. 
BAŞKAN
– Sizin söylediğiniz 59/2.
ÖZGÜR
ÖZEL (Manisa) – Hayır, tamam… 
BAŞKAN
– Evet, İç Tüzük’ü okuyun. 
ÖZGÜR
ÖZEL (Manisa) – Sayın Başkanım, 59/1’de milletvekillerinin yaptığı gündem dışı
konuşmalara Sayın Bakan cevap verebilir. 
BAŞKAN
– Buna göre verdim. 
ÖZGÜR
ÖZEL (Manisa) – Onu sordum, hangisini…
MİLLÎ
EĞİTİM BAKANI İSMET YILMAZ (Sivas) – Özgür Bey, kaç dakika? 
BAŞKAN
– Yirmi dakika. 
ÖZGÜR
ÖZEL (Manisa) – Sayın Bakanım, yirmi dakika, yirmi, itiraz yok. 
BAŞKAN
– Evet. 
ÖZGÜR
ÖZEL (Manisa) – Şudur sıkıntı: Bizim bugün gündem dışılardan bir tanesi
müfredat değildi, olsaydı bu işlerdi. Sayın Bakanın bu konuşmayı yapması çok
doğrudur ama 59/2’ye göre almalıdır sözü. 
MİLLÎ
EĞİTİM BAKANI İSMET YILMAZ (Sivas) – 59/1.
ÖZGÜR
ÖZEL (Manisa) – 59/1, bir milletvekilinin gündem dışı dile getirdiği konuya
cevaptır. 
HÜSEYİN
BÜRGE (İstanbul) – Müfredatı dile getirdi Özgür.
ÖZGÜR
ÖZEL (Manisa) – Bugün gündem dışılarda müfredat yoksa 1 işlemez, 2 işler. 2
işlerse gruplara da makul sürede söz verilir. 
BAŞKAN
– Sayın Özel, 59/1’e göre cevap verdim.
MEHMET
DOĞAN KUBAT (İstanbul) – 59/1’e göre talep ediyor efendim, 59/1’e göre talep
ediyor iktidar.
BAŞKAN
- Çünkü biraz önce Purçu konuşmasında bu konudan bahsetti.
MEHMET
DOĞAN KUBAT (İstanbul) – Cevap hakkını kullanıyor.
BAŞKAN
– İlla gündem dışı konuşmaların…
ÖZGÜR
ÖZEL (Manisa) – Bakın…
BAŞKAN
– Müsaade edin, ben konuşayım. 
ÖZGÜR
ÖZEL (Manisa) – Tabii, tabii. Ben de bir söz alayım.
BAŞKAN
– 59/1’in işletilmesi için, Hükûmet yetkilisinin veya temsilcisinin o konuda,
gündem dışı konuşmalarda bahsedilen konuyla bağlantısı olma zorunluluğu yok. 
ÖZGÜR
ÖZEL (Manisa) – Var efendim, var.
Bir
söz rica ediyorum. 
BAŞKAN
– Sayın Özel, müsaade edin, ben anlatayım söyleyeceğimi. 
İkinci
fıkra, “olağanüstü acele hâllerde” bölümüne giriyor. Şu anda olağanüstü acele
bir hâl yok. Dolayısıyla 59/1’e göre Bakana söz verdim ama Sayın Bakan yirmi
dakikayı kullanmayacaktı ayrıca, onu da biliyorum. 
ÖZGÜR
ÖZEL (Manisa) – Sorun değil. Ben de söz rica ediyorum.
BAŞKAN
– Sayın Bakan, size üç dakika yeter mi?
AYTUĞ
ATICI (Mersin) – Konu değil Bakanın konuşmasından mutlu oluruz ama İç Tüzük’e
göre konuşması lazım.
ÖZGÜR
ÖZEL (Manisa) – Sayın Başkan…
BAŞKAN
– Ben yerinden söz veriyorum…
MİLLÎ
EĞİTİM BAKANI İSMET YILMAZ (Sivas) – On dakika…
ÖZGÜR
ÖZEL (Manisa) – Hayır, ben kısa bir söz istiyorum.
BAŞKAN
– Sayın Özel, ben, yerinden Sayın Bakana söz verdim.
ÖZGÜR
ÖZEL (Manisa) – Peki, tamam.
BAŞKAN
- Buyurun Sayın Bakan.
MİLLÎ
EĞİTİM BAKANI İSMET YILMAZ (Sivas) – Başkanım, yani problem, bu konuda bilgi
alınmak isteniyor mu, açıklama isteniyor mu istenmiyor mu? 
MEHMET
DOĞAN KUBAT (İstanbul) – Değerli Başkanım, kürsüden yapsın efendim.
MİLLÎ
EĞİTİM BAKANI İSMET YILMAZ (Sivas) – Eğer istenmiyorsa, inanın, benim öyle
konuşma gibi bir talebim yok.
TÜRABİ
KAYAN (Kırklareli) – Tüzük’e uyması isteniyor.
MİLLÎ
EĞİTİM BAKANI İSMET YILMAZ (Sivas) – Ama bir kimse “Ya, müfredatta, işte
değişiklik yapılıyor, sıkıntı oluyor, Atatürkçülükten uzaklaştırılıyor.”
deyince, bunun doğru olmadığını söyleyebilmem gerekir diye düşünüyorum. 
OSMAN
AŞKIN BAK (Rize) – Evet.
MİLLÎ
EĞİTİM BAKANI İSMET YILMAZ (Sivas) – “Yok, hiç gerek yok, biz zaten ikna olduk,
her türlü şeyi biliyoruz.” derlerse almak da istemem. Yani onun için…
ÖZGÜR
ÖZEL (Manisa) – Anlatın Sayın Bakan, memnun oluruz.
MİLLÎ
EĞİTİM BAKANI İSMET YILMAZ (Sivas) – Başkanım…
ÖZGÜR
ÖZEL (Manisa) – Kürsüden olabilir.
MEHMET
DOĞAN KUBAT (İstanbul) – Başkanım, kürsüden kullanmak istiyor San Bakanımız.
BAŞKAN
– Sayın Bakan, siz kürsüye buyurun.
MİLLÎ
EĞİTİM BAKANI İSMET YILMAZ (Sivas) – 59/1’e göre efendim, 59/1’e göre…
BAŞKAN
– Siz kürsüye buyurun lütfen.
MİLLÎ
EĞİTİM BAKANI İSMET YILMAZ (Sivas) – Teşekkür ediyorum. (AK PARTİ sıralarından
alkışlar)
ÖZGÜR
ÖZEL (Manisa) – 59/2’ye göre, tamam.
OSMAN
AŞKIN BAK (Rize) – 59/1’e göre.
ÖZGÜR
ÖZEL (Manisa) – 2’ye, 2’ye, 59/2’ye göre efendim, 1 olmaz.
BAŞKAN
– Size, 59/1’e göre söz verdim. 
Buyurun.
MİLLÎ
EĞİTİM BAKANI İSMET YILMAZ (Sivas) – 59/1, evet.
Sayın
Başkan…
ÖZGÜR
ÖZEL (Manisa) – 1 olmaz… 
OSMAN
AŞKIN BAK (Rize) – 1 efendim. Nasıl olmaz ya? Okusana.
ÖZGÜR
ÖZEL (Manisa) - 2 efendim, 2.
BAŞKAN
– Siz mi karar vereceksiniz Sayın Özel buna? Anlamadım gitti ben bu işi.
MEHMET
MUŞ (İstanbul) – Sayın Başkan, burayı siz mi yönetiyorsunuz, Özgür Bey mi
yönetiyor? 
OSMAN
AŞKIN BAK (Rize) – Evet ya.
BAŞKAN
– Buyurun Sayın Bakan.
2.- İzmir Milletvekili Özcan Purçu’nun
Türkiye’nin genel sorunlarına ilişkin gündem dışı konuşması ve Millî Eğitim
Bakanı İsmet Yılmaz cevabı (Devam)
MİLLÎ
EĞİTİM BAKANI İSMET YILMAZ (Sivas) – Sayın Başkan, biraz önce konuşan sayın
hatibimiz “Müfredatta değişiklik yapıldı, Atatürk’ten uzaklaşıldı.” şeklinde
bir açıklamada bulundu.
BAŞKAN
– Evet.
OSMAN
AŞKIN BAK (Rize) – Evet. Tutanaklara bakın.
MİLLÎ
EĞİTİM BAKANI İSMET YILMAZ (Devamla) – 59/1’e göre buna cevap vermek için söz
almış bulunmaktayım. Yüce Heyetinizi saygıyla selamlıyorum. (AK PARTİ
sıralarından alkışlar)
OSMAN
AŞKIN BAK (İstanbul) – O kadar. Özcan Bey ne demiş…
MİLLÎ
EĞİTİM BAKANI İSMET YILMAZ (Devamla) – Sayın Başkanım, ne Atatürkçülükten
uzaklaşma gibi bir çalışmamız var ne de böyle bir değerlendirmeyi hak edecek
bir çalışmamız var. Eğer müsaade verirseniz, bu iddiaların veya bu görüşlerin
dayanağının olmadığını da yüce heyetinize açıklamak isterim.
Müfredat
değişikliği yapılıyor, niçin yapılıyor? Müfredat da yaşayan bir olgu gibidir.
Öğretim programları, bireysel, toplumsal, ekonomik ve bilimsel alanlarda
yaşanmakta olan değişim ve gelişime bağlı olarak belirli aralıklarla
güncellenir. Bazıları bunun beş yılda bir yapıldığını söyler. Bizim bir önceki
müfredat değişmesi 2007 yılında oldu, on yıla geldi. 
Canlılar
için de değişim, canlılığın devamı için esas unsurdur. Organizma canlılığını,
değişime, yenilenmeye borçludur, aynen, tomurcuk vermeyen ağacın odun olması
gibi. 
Biliyorsunuz
burada Kızılaya bir kan kampanyası başlatılmıştı, pek çok vekilimiz kan verdi.
Kan, plazma, akyuvar, alyuvar ve trombositlerden oluşur. Kanın hayat verme
özelliği, sürekli değişim içinde olmasından kaynaklanır. Kanın plazma kısmı
kırk sekiz saatte bir kendini yeniler. Kanın kırmızı hücreleri olan alyuvarlar
ortalama yüz yirmi günde kendisini yeniler. Kan pulcukları olarak bilinen
trombositler ise ortalama yedi-on günde kendisini yeniler. Kanın beyaz
hücreleri olan akyuvarlar ise on ila yirmi bir günde kendisini yeniler.
Fizyolojik sınırlarda hücre yenilenmeleri gerçekleşmediğinde ise ortaya çıkan
tabloya “kanser” denmektedir. Değişmeyen tek şey, herkes bilir ki sayın
vekiller, değişimin kendisidir. 
Bireyin
var olan deneyimlerini dikkate alan, yaşama etkin katılımını, doğru karar
vermesini, sorun çözmesini destekleyici ve geliştirici bir bakış doğrultusunda
öğrenci merkezli bir yaklaşımı öne çıkarmaya çalışıyoruz. 
AYTUĞ
ATICI (Mersin) – Değişim geriye değil, ileriye olacak Sayın Bakan, çağdaş
değişim yapacaksınız.
BAŞKAN
– Sayın milletvekilleri, dinleyelim lütfen.
MİLLÎ
EĞİTİM BAKANI İSMET YILMAZ (Devamla) – Dolayısıyla, bu müfredatta Atatürk’ün
üstün askerlik yetenekleri ve devlet adamlığı ve inkılapçı niteliklerini
öğrenerek öğrencilerimizin onun kişilik özelliklerini örnek almasını istiyoruz.
Atatürk’ün önderliğinde gerçekleştirilen Türk inkılabının anlamını ve önemini
kavramasını istiyoruz. Türk inkılabının büyük güçlüklere rağmen
gerçekleştirildiğini kavramasını istiyoruz. Atatürk ilke ve inkılaplarının
Türkiye Cumhuriyeti’nin sosyal, kültürel ve ekonomik kalkınmasındaki yerini
kavramasını, laik, demokratik, ulusal ve çağdaş değerleri yaşatmaya istekli
olmasını istiyoruz. Atatürk’ün dünya görüşünü ve düşüncelerini benimseyerek
Atatürkçü düşünce sisteminin bir savunucusu olmasını istiyoruz. 
GÜLAY
YEDEKCİ (İstanbul) – Madem istiyorsunuz niye müfredattan çıkarıyorsunuz?
MİLLÎ
EĞİTİM BAKANI İSMET YILMAZ (Devamla) - Günümüzün sorunlarına Atatürkçü bir
yaklaşımla çözümler üretmesini sağlayacak ve kendisini hazırlayacak bilgi,
beceri, değer ve tutumlar kazanmasını istiyoruz.
AYTUĞ
ATICI (Mersin) – Niye yok ediyorsunuz o zaman? Neden yok ediyorsunuz? Doğruları
söyleyin.
MİLLÎ
EĞİTİM BAKANI İSMET YILMAZ (Devamla) – Atatürk ilke ve inkılaplarını
benimsetmek istiyoruz.
Sayın
vekillerim, biz bir taslak sunuyoruz, demokratik şeyde ortak aklı bulmaya
çalışıyoruz. 
GÜLAY
YEDEKCİ (İstanbul) – Böyle taslak olur mu? Atatürk’ün olmadığı bir taslak olur
mu? Böyle taslak mı olur?
BAŞKAN
– Sayın milletvekilleri…
MİLLÎ
EĞİTİM BAKANI İSMET YILMAZ (Devamla) - İstiyoruz ki bu müfredatla ilgili
taslak, her kimin ne bilgisi varsa… Daha bunu kitap hâline çevirmedik,
öğrencilerimizin önüne bunu kitap olarak derslerde vermedik. 
GÜLAY
YEDEKCİ (İstanbul) – Gelsin, öyle konuşalım.
MİLLÎ
EĞİTİM BAKANI İSMET YILMAZ (Devamla) - Taslakta, ne bilginiz varsa, ne eksik
görüyorsanız lütfen bize bildirin, biz bunları tamamlayalım diyoruz. 
GÜLAY
YEDEKCİ (İstanbul) – Bilim eksik, bilim.
AYTUĞ
ATICI (Mersin) – Değişimi çağdaş yapın, geriye doğru gitmeyin, ileriye doğru
gidin.
MİLLÎ
EĞİTİM BAKANI İSMET YILMAZ (Devamla) – Atatürk’ün “Türkiye Cumhuriyeti’nin
temeli kültürdür.” sözünün gereği olarak Türkiye Cumhuriyeti inkılap tarihi ve
Atatürkçülük dersi sadece siyasi, askerî ve diplomatik olaylarla
sınırlandırılmamalı; bunların yanı sıra, derste sosyal ve kültürel konulara da
özellikle vurgu yapılmasını istiyoruz. Atatürk’ün kişilik özellikleri, vatan ve
millet sevgisi, idealist oluşu… (AK PARTİ sıralarından alkışlar)
OSMAN
AŞKIN BAK (Rize) – Bravo, bu işte ya! Bunu öğretmediler bize. 
MİLLÎ
EĞİTİM BAKANI İSMET YILMAZ (Devamla) –…mantıklı ve gerçekçi oluşu, sabır ve
disiplin anlayışı, ileri görüşlülüğü, açık sözlülüğü, çok yönlülüğü,
öğreticilik yönü, sanatseverliği, yöneticiliği, yenilikçi düşüncesi, önder
oluşu, kararlı ve mücadeleci oluşu, planlı çalışması, inkılapçılığı,
birleştirici ve bütünleştirici oluşu, insan sevgisi ünitelerinde, uygun yerde
işlenilmesini istiyoruz. 
AYTUĞ
ATICI (Mersin) – İnşallah siz de öğrenirsiniz bunları Sayın Bakan. 
MİLLÎ
EĞİTİM BAKANI İSMET YILMAZ (Devamla) – Atatürk ilke ve inkılaplarının
öğrenilmesinde ezberci anlayıştan ziyade, ilke ve inkılaplarıyla birbiriyle
ilişkilendirilmesini ve örnekle de zenginleşmesini istiyoruz. Öğretmen ve
öğrencilerin çağdaş, demokratik, laik, sosyal bir hukuk devleti olan Türkiye
Cumhuriyeti’ne karşı görev ve sorumluluklarını yerine getirmeleri konusunda
onlara rol model, yol gösterici olmalarını istiyoruz. 
AYTUĞ
ATICI (Mersin) – İnşallah siz de öğrenirsiniz. 
MİLLÎ
EĞİTİM BAKANI İSMET YILMAZ (Devamla) – Nutuk’u, arşiv belgelerini ve somut
tarihî miras ögelerini kullanmasını istiyoruz.
AYTUĞ
ATICI (Mersin) – Sadece sıkıştığınızda resmini asıyorsunuz. 
HALİL
ETYEMEZ (Konya) – Ya, niye rahatsız oluyorsunuz?
MİLLÎ
EĞİTİM BAKANI İSMET YILMAZ (Devamla) – Ve derslerde ünite başlıkları olarak “Bir
kahraman doğuyor”, “Bağımsızlık yolunda atılan adımlar”, “Millî bir destan”,
“Ya istiklal ya ölüm”, “Atatürkçülük ve çağdaşlaşan Türkiye”, “Demokratikleşme
çabaları”, “Atatürk dönemi Türk dış politikası”, “Atatürk’ün ölümü ve sonrası”,
“Mustafa Kemal’in cephelerdeki görevleri ve başarıları”, “Kişilik özellikleri
ve ilişkileri”ni işlemek istiyoruz. 
AYTUĞ
ATICI (Mersin) – Keşke örnek alsaydınız. 
MİLLÎ
EĞİTİM BAKANI İSMET YILMAZ (Devamla) – Mustafa Kemal Atatürk “En büyük eserim
cumhuriyet.” diyor. (AK PARTİ sıralarından alkışlar) Eğer siz cumhuriyeti
güçlendirmişseniz Atatürk’ün yolundasınız. Eğer cumhuriyeti zayıflatıyorsanız
Atatürk’ün yolundan uzaklaşmışsınız demektir. 
TÜRABİ
KAYAN (Kırklareli) – Siz yok ediyorsunuz, cumhuriyeti yok etmeye çalışıyorsunuz.

MİLLÎ
EĞİTİM BAKANI İSMET YILMAZ (Devamla) – Kuvayımilliye’nin oluşumunu, millî
cemiyetlerin ve millî varlığa düşman cemiyetleri analiz eder, Mustafa Kemal’in
Samsun’a çıkışı, Havza Genelgesi, Amasya Genelgesi, Erzurum ve Sivas kongreleri
ve Amasya görüşmelerine yer verilir. 
AYTUĞ
ATICI (Mersin) – Atatürk diktatörlük mü istiyordu bu ülkede? 
MİLLÎ
EĞİTİM BAKANI İSMET YILMAZ (Devamla) – Biz öyle bir şey söylemedik. 
Yine,
ulusal egemenlik, tam bağımsızlık ilkeleri ve vatanın bütünlüğü esasıyla
Türkiye Büyük Millet Meclisinin açılışı ve Misakımillî’nin kabulü arasında
köprü kurulmasını istiyoruz. Batı cephesinde Kuvayımilliye birliklerinin
faaliyetlerinin ve düzenli ordu kurulma sürecinin analiz edilmesini istiyoruz.
Birinci ve İkinci Dünya Savaşları ile Kütahya ve Eskişehir Savaşlarının
işlenmesini istiyoruz. “Hem Birinci İnönü Savaşı’nı hem İkinci İnönü Savaşı’nı
işle.” diyeceksiniz öğrencilerinize hem de bir kardeşim kalkıp “İnönü
müfredattan çıkarılıyor.” diyecek. Doğru değildir. 
OSMAN
AŞKIN BAK (Rize) – Doğru değil. 
MİLLÎ
EĞİTİM BAKANI İSMET YILMAZ (Devamla) – Başkanım; cumhuriyetçilik,
milliyetçilik, halkçılık, devletçilik, laiklik ve inkılapçılık ilkeleri
kavramsal düzeyde ele alınır. 
Yine,
saltanatın kaldırılması, Ankara’nın başkent oluşu, cumhuriyetin ilan edilmesi,
halifeliğin kaldırılması, Şeriye ve Evkaf Vekâletinin kaldırılması, Erkan-ı
Harbiye Vekâletinin kaldırılması, 1924 Anayasası’nın kabulü konularına neden ve
sonuçlarıyla yer verilir.
AYTUĞ
ATICI (Mersin) – Hepsini geri getiriyorsunuz, geri getirmeye çalışıyorsunuz.
MİLLÎ
EĞİTİM BAKANI İSMET YILMAZ (Devamla) - Hukuki düzenlemelerin neler olduğu, Türk
Medeni Kanunu’nun aile yapısında ve kadının toplumdaki yerinde meydana
getirdiği değişimler vurgulanır. 
Hukuk
alanındaki gelişmeler Atatürk ilişkileriyle ilişkilendirilir. Tevhid-i Tedrisat
Kanunu, harf inkılabı, millet mektepleri, Türk Dil Kurumu ve Türk Tarih Kurumu
ele alınır. 
AYTUĞ
ATICI (Mersin) – Önce insanları kutuplaştırmayın, insanları sevin.
HÜSEYİN
BÜRGE (İstanbul) – Sen kutbun ta kendisisin ya, bırak Allah aşkına be!
MİLLÎ
EĞİTİM BAKANI İSMET YILMAZ (Devamla) - 1933 üniversite reformundan hareketle,
Atatürk’ün bilimsel gelişmeye ve kalkınmaya verdiği önem vurgulanır. Atatürk’ün
güzel sanatlara ve spora verdiği önem açıklanırken müzik, heykel, anıt, resim
sanatlarıyla ilgili uygulamaları da örnek verilir. 
AYTUĞ
ATICI (Mersin) – Operaları kapatıyorsunuz…
GÜLAY
YEDEKCİ (İstanbul) – Tiyatro kalmadı, tiyatro.
MİLLÎ
EĞİTİM BAKANI İSMET YILMAZ (Devamla) - Eğitim ve kültür alanında yapılan
inkılaplar ve gelişmeler Atatürk ilkeleriyle ilişkilendirilir. Atatürkçü
düşünce sisteminden yola çıkarak Atatürk ilke ve inkılaplarını oluşturan temel
esasların açıklanmasını istiyoruz. Türk milletini çağdaş uygarlık düzeyinin
üzerine çıkarma, millî birlik ve beraberliğin ülke bütünlüğü çerçevesinde
işlenmesini istiyoruz. Atatürk ilke ve inkılaplarına sahip çıkma ve
sürekliliğini sağlama konusunda sorumluluk almasını istiyoruz. Atatürk
dönemindeki demokratikleşme çabalarının ele alınmasını istiyoruz. Cumhuriyet
Halk Fırkası, Terakkiperver Cumhuriyet Fırkası, Serbest Cumhuriyet Fırkası
işlenerek Atatürk’ün demokratikleşme çabalarına örnek verilmesini istiyoruz. 
AYTUĞ
ATICI (Mersin) – Keşke.
MİLLÎ
EĞİTİM BAKANI İSMET YILMAZ (Devamla) - Atatürk’ün Gençliğe Hitabe’sinden
hareketle, cumhuriyetin korunması ve sürekliliğinin sağlanmasında gençliğe
verilen görev ve sorumlulukların vurgulanmasını istiyoruz. 
AYTUĞ
ATICI (Mersin) – Ayinesi iştir kişinin lafa bakılmaz.
MİLLÎ
EĞİTİM BAKANI İSMET YILMAZ (Devamla) - Lozan Barış Anlaşması’nın Türk dış
politikasının gelişimine yaptığı katkıların anlatılmasını istiyoruz. 
AYTUĞ
ATICI (Mersin) – Söylediklerinizin tamamen tersini yapıyorsunuz.
MİLLÎ
EĞİTİM BAKANI İSMET YILMAZ (Devamla) - Yine, Atatürk dönemi Türk dış politikasında
yaşanan gelişmelerin analiz edilmesini istiyoruz. 
AYTUĞ
ATICI (Mersin) – Tam tersini yapıyorsunuz.
MİLLÎ
EĞİTİM BAKANI İSMET YILMAZ (Devamla) - Yabancı okullar, dış borçlar sorunu,
Musul sorunu, nüfus mübadelesi, Montrö Boğazlar Sözleşmesi’nin ele alınmasını
istiyoruz. Milletler Cemiyetine girişte izlenen politikayı, Balkan Antantı’nın
ve Sadabat Paktı’nın vurgulanmasını istiyoruz.
Yine,
Sayın Başkan, Atatürk’ün “En büyük eserim.” dediği Türkiye Cumhuriyeti ile
bıraktığı yazılı eserlere önem verilmesini…
AYTUĞ
ATICI (Mersin) – Onu da yıktınız.
MİLLÎ
EĞİTİM BAKANI İSMET YILMAZ (Devamla) – Yine, Atatürk’ün kişilik özelliklerinden
çok yönlülüğü, akılcılığı, bilimselliği, çağdaşlığı vurgulanır.
Sayın
Başkan, yine, bir başka husus da, vaktinizi fazla almadan… “Kişiyi nasıl
bilirsin?” demişler, “Kendim gibi.” demiş. Biz Türkiye Cumhuriyeti’ni
güçlendiriyoruz, biz Türk milletinin değerlerine sahip çıkıyoruz.
TÜRABİ
KAYAN (Kırklareli) – Bir tane “dost” diyeceğiniz komşunuz kaldı mı?
MİLLÎ
EĞİTİM BAKANI İSMET YILMAZ (Devamla) – Son iki üç dakikam…
Yine,
bir başka iddia… Millî Mücadele Dönemi’nde batı cephesi işlenirken İsmet
İnönü’nün cephe komutanı olarak yaptığı görevlere, Birinci ve İkinci İnönü
Savaşlarındaki başarılarına kazanım gereği değinilecektir. 
Yine
Lozan Barış Antlaşması görüşmeleri işlenirken bu görüşmelerde İnönü
başkanlığındaki heyetin aktif rol aldığına kazanım gereği değinilecektir.
İkinci
Dünya Savaşı sırasında Türkiye’nin İsmet İnönü liderliğinde tarafsız bir
politika izlediğine kazanım gereği değinilecektir.
Çok
partili hayata İsmet İnönü döneminde ve onun gayreti doğrultusunda geçildiği
kazanım gereği değerlendirilecektir.
Millî
Mücadele Dönemi’nde İsmet İnönü’nün batı cephesinde düzenli ordunun kurulması
noktasındaki girişimlerine ve Türkiye Büyük Millet Meclisine karşı çıkan
ayaklanmaları bastırmasındaki rolü ile Birinci ve İkinci İnönü Savaşlarındaki
başarılarına kazanım gereği değinilecektir. 
Ayrıca,
İsmet İnönü’nün biyografisine de yer verilecektir.
Lozan
barış görüşmelerinde, yine, cumhurbaşkanı…
TÜRABİ
KAYAN (Kırklareli) – Sayın Bakanım, Cumhurbaşkanı olduktan sonra Başbakanlıktan
ayrılmasını, parti genel başkanlığından ayrılmasını da ekleyin oraya.
MİLLÎ
EĞİTİM BAKANI İSMET YILMAZ (Devamla) – Var.
Atatürk’ün
ölümünden sonra İsmet İnönü’nün Cumhurbaşkanı seçilmesi kazanım gereği
değerlendirilecektir.
Yine,
İkinci Dünya Savaşı sırasında Türkiye’nin İsmet İnönü liderliğinde tarafsız bir
politika izlediğine kazanım gereği değinilecektir.
AYTUĞ
ATICI (Mersin) – Ağzınızdan çıkan başka, yaptığınız başka.
MİLLÎ
EĞİTİM BAKANI İSMET YILMAZ (Devamla) – Ayrıca, savaş sırasında ülkemizde
meydana gelen siyasi, sosyal, ve ekonomik gelişmelerin İsmet İnönü’nün
Cumhurbaşkanlığı sırasında meydana geldiğine kazanım gereği değinilecektir.
Ayrıca,
çok partili hayata İsmet İnönü döneminde ve onun gayreti doğrultusunda
geçildiği de yine kazanım gereği değerlendirilecektir. 
Yine,
İnönü’nün Türkiye’de kurulan birçok koalisyon hükûmetlerine başkanlık yaptığına
da yine kazanım gereği değerlendirilecektir. (AK PARTİ sıralarından alkışlar) 
Sayın
Başkan, aziz milletvekilleri…
TÜRABİ
KAYAN (Kırklareli) – Cumhurbaşkanlığında parti genel başkanlığından ayrıldığını
da yazın Sayın Bakan.
MİLLÎ
EĞİTİM BAKANI İSMET YILMAZ (Devamla) – Hiç şüpheniz olmasın. Bakın, buraya
kadarkiler, eğer vaktim… Sayın Başkan süre verdi ama milletvekillerimizin de
rahatsızlığını görerek kısa kesmek istiyorum. Yoksa, burada inanın ki değinmek
istediğim daha çok konu vardı.
ÖZGÜR
ÖZEL (Manisa) – Değinin Sayın Bakan, değinin.
MİLLÎ
EĞİTİM BAKANI İSMET YILMAZ (Devamla) – İlkokuldan başlayarak, ilkokuldan eğer…
İlkokul 1’inci sınıfa gidenler harfleri ancak tanır, sesleri doğru şekilde
çıkarması istenir. Bunlarda, Atatürk’ün hayatını bilmesi, görsel ve işitsel
materyalle Atatürk’ün sadece doğum yeri, ana ve babasının adı, ölüm yeri ve
Anıtkabir üzerinde durulur, millî gün ve bayramlara katılmaya istekli hâle
getirilir. 
AYTUĞ
ATICI (Mersin) – Hepsini yok ettiniz, millî bayramlarımızı yok ettiniz. 
MİLLÎ
EĞİTİM BAKANI İSMET YILMAZ (Devamla) – 29 Ekim Cumhuriyet Bayramı, 23 Nisan
Ulusal Egemenlik ve Çocuk Bayramı, 19 Mayıs Atatürk’ü Anma, Gençlik ve Spor
Bayramı, 30 Ağustos Zafer Bayramı; bunların önemi üzerinde durulur.
OKAN
GAYTANCIOĞLU (Edirne) – Millî bayramlar kutlanmıyor ki?
MİLLÎ
EĞİTİM BAKANI İSMET YILMAZ (Devamla) – İlkokul 2’nci sınıfa giden çocuğun
yaşadığı evin adresini ancak bileceği düşünülüyor. Şimdi, bu öğrencimizde,
Atatürk’ün çocukluğunu araştırması, Atatürk’ün başarılı bir öğrenci olması,
ailesine değer vermesi ve çocukluk anıları üzerinde durulur, millî gün ve
bayramların önemini kavrar. 3’üncü sınıfta Atatürk’ün kişilik özelliklerini
araştırır, Atatürk’ün arkadaşlarıyla iş birliği içinde çalışması, başkalarının
görüşlerine değer vermesi, kararlılık, akıl yürütme, inandırıcılık ve insan
sevgisi özellikleri üzerinde durulur; Nene Hatun’a da bu bölümde değinilir.
TÜRABİ
KAYAN (Kırklareli) – Boyun eğmeyen bir adam olduğunu da ilave edin oraya.
MİLLÎ
EĞİTİM BAKANI İSMET YILMAZ (Devamla) – Yine, sosyal bilgilerde öğretim
programının genel amaçları olarak Atatürk ilke ve inkılaplarının Türkiye
Cumhuriyeti’nin sosyal, kültürel ve ekonomik kalkınmasındaki yerini kavrayıp
demokratik, laik, millî ve çağdaş değerleri yaşatmaya istekli olmaları…
GÜLAY
YEDEKCİ (İstanbul) – Atatürk’le derdiniz ne, bunu söyleyin Sayın Bakan.
MİLLÎ
EĞİTİM BAKANI İSMET YILMAZ (Devamla) – Gözünü kapatana ışığı gösterebilmek
mümkün değildir. (AK PARTİ sıralarından alkışlar, CHP sıralarından gürültüler)
OKAN
GAYTANCIOĞLU (Edirne) – Çocukları sübyan okullarına teslim ettiniz.
GÜLAY
YEDEKCİ (İstanbul) – Ensar Vakfında tecavüze uğruyor çocuklar, tecavüze.
MİLLÎ
EĞİTİM BAKANI İSMET YILMAZ (Devamla) – İnsan hakları, ulusal egemenlik,
demokrasi, laiklik, cumhuriyet kavramlarının tarihsel süreçleri ve günümüz
Türkiyesi’ndeki etkilerini kavrayarak yaşamını demokratik kurallara göre
düzenlemesini isteyeceğiz.
GÜLAY
YEDEKCİ (İstanbul) – Çocuklar tecavüze uğruyor yurtlarda, tecavüze.
MİLLÎ
EĞİTİM BAKANI İSMET YILMAZ (Devamla) – 4’üncü sınıf kazanımında, Millî Mücadele
kahramanlarının hayatlarından hareketle Millî Mücadele’nin önemini kavrar.
GÜLAY
YEDEKCİ (İstanbul) – Çocuklara yurt yapmadınız, Adana’da çocuklar yandı.
BAŞKAN
– Sayın Yedekci, dinleyeceğiz, şu anda dinliyoruz.
MİLLÎ
EĞİTİM BAKANI İSMET YILMAZ (Devamla) – Yine, ülkesinin bağımsızlığı ile bireyin
özgürlüğünün ilişkisini ve kendisinin bu konudaki rolünü tanımlar.
Türkiye
Büyük Millet Meclisinin açılışı ile ulusal egemenliği ilişkilendirir. Millî
egemenlik ve bağımsızlık sembollerine değer verir. Uygulama ve eserlerinden yola
çıkarak Atatürk’ün akılcılığa ve bilime verdiği önem konusuna değinilir.
AYTUĞ
ATICI (Mersin) – Ne zaman oya ihtiyacınız olsa Atatürk’e sarılıyorsunuz. Ne
zaman millete ihtiyacınız olsa Atatürk’e sığınıyorsunuz.
MİLLÎ
EĞİTİM BAKANI İSMET YILMAZ (Devamla) – Türk tarihinden, güncel örneklerden yola
çıkarak kadının toplumsal hayattaki değerini savunur. Pozitif ayrımcılık,
ekonomik, siyasal ve toplumsal temsil gibi olumlu, kadına şiddet ve cinsiyet
ayrımcılığı gibi olumsuz konular üzerinde durulur. 
Türk
cumhuriyetleri, komşu ve diğer ülkelerle olan kültürel, sosyal, siyasi ve
ekonomik ilişkilerimiz Atatürk’ten itibaren millî dış politika anlayışı içinde
ele alınır. 
7’nci
sınıfta, İstiklal Savaşı’nda Darüşşafakalı öğrencilerin telgrafçılık
eğitimlerini oynadığı rol örnek olarak verilir. Atatürk’ün iletişime verdiği
öneme kanıtlar gösterilir. Özgür düşüncenin bilimsel gelişmelere katkısı
tartışılır. Atatürk’ün Türk demokrasisinin gelişimine katkısı açıklanır.
GÜLAY
YEDEKCİ (İstanbul) – Dünya demokrasisine. 
MİLLÎ
EĞİTİM BAKANI İSMET YILMAZ (Devamla) – Kongreler, Türkiye Büyük Millet
Meclisinin açılması, cumhuriyetin ilanı, çok partili hayata geçiş denemeleri
ele alınır. Türkiye Cumhuriyeti devletinin temel nitelikleri toplumsal
hayattaki uygulamalarla ilişkilendirilir. Demokrasinin uygulama süreçlerinde
karşılaşılan sorunlar tartışılır. Bir yaşam biçimi olarak demokratik tutum
benimsenir. 
AYTUĞ
ATICI (Mersin) – Tek adam rejimine…
GÜLAY
YEDEKCİ (İstanbul) – Dokunmayın cumhuriyete.
OSMAN
AŞKIN BAK (Rize) – Cumhuriyet bizim ya! Allah Allah! 
TÜRABİ
KAYAN (Kırklareli) – Osman batırmaya mı uğraşıyorsunuz? 
OSMAN
AŞKIN BAK (Rize) – Türkiye Cumhuriyeti bizim, bu ülkenin, bu milletin. 
MİLLÎ
EĞİTİM BAKANI İSMET YILMAZ (Devamla) – Yine, Türkçe dersi öğretim programında
1’inci sınıf, 2, 3, 4, 5, 6, 7, 8, hepsinde Millî Mücadele ve Atatürk, Millî
Mücadele, kahramanlık, cesaret, fedakârlık, vatanseverlik konuları işlenir. 
ÖMER
FETHİ GÜRER (Niğde) – Kâğıt üzerinde kalıyor, kâğıt üzerinde. Uygulamada yok.
MİLLÎ
EĞİTİM BAKANI İSMET YILMAZ (Devamla) – Müzik dersinde Âşık Veysel, Mahzuni
Şerif, Neşet Ertaş’ın bu kültürün temsilcileri olduğu öğretilir ve Atatürk’ün
Türk müziğinin gelişmesine ilişkin görüşleri… Yine, Atatürk’le ilgili müzik
etkinliklerine önemli gün ve haftalarda katılması istenir. Atatürk’le ilgili
şarkılar dinlettirilir. Yine Atatürk’ü anlatan, düzeyine uygun şarkı, türkü ve
marşları anlamına uygun olarak dinler. 
GÜLAY
YEDEKCİ (İstanbul) – Çelenk koydurtmadılar Atatürk’ün büstüne 23 Nisanda. 23
Nisanı kutlatmak istemediniz. Törenler yasak. 
OSMAN
AŞKIN BAK (Rize) – Rize’de biz kutluyoruz. Ne yasağı? 
GÜLAY
YEDEKCİ (İstanbul) – Törenler yasak. 
OSMAN
AŞKIN BAK (Rize) – Ben kutluyorum. Siz de gelin.
MİLLÎ
EĞİTİM BAKANI İSMET YILMAZ (Devamla) – Atatürk’le ilgili müzik etkinliklerine
katılır. Tekrarları söylemek istemiyorum. 
TÜRABİ
KAYAN (Kırklareli) – Sayın Bakan, egemenliği Meclise verdiğini de geçer misiniz
oraya?
MİLLÎ
EĞİTİM BAKANI İSMET YILMAZ (Devamla) – Sayın Başkan, yine, Atatürk’ün müziğe
verdiği önem ve Atatürk’ün güzel sanatlar içinde Türk müziğinin
geliştirilmesine verdiği önem açıklanır. Atatürk’ün anılarından bölümler
canlandırılır. Yeni müzik kurumlarının açılmasındaki -opera ve bale olmak
üzere- yeni müzik sanatçılarının yetiştirilmesindeki önderliği örneklerle
açıklanır; müziğe verdiği önem. 
Yine,
sosyal bilimlerde de -belki tekrar olacak ama- Atatürk ilke ve inkılapları
olur.
AYTUĞ
ATICI (Mersin) – Ülkenin sanatçılarını içeri attınız, bilim insanlarını içeri
attınız. Bu mu sizin Atatürk anlayışınız? İnsanlar sanat yapamıyorlar. 
MİLLÎ
EĞİTİM BAKANI İSMET YILMAZ (Devamla) – Vehim, vehim, vehimlerinizden
bahsediyorsunuz, gerçek diye söylüyorsunuz. (AK PARTİ sıralarından alkışlar,
CHP sıralarından gürültüler)
GÜLAY
YEDEKCİ (İstanbul) – Gerçeklerden bahsediyoruz. 
MİLLÎ
EĞİTİM BAKANI İSMET YILMAZ (Devamla) - Bir vehim, 1 sefer, 2 sefer, 3 sefer, 5
sefer tekrarlansa da bu vehim olmaktan çıkmaz.
BAŞKAN
– Sayın milletvekilleri…
AYTUĞ
ATICI (Mersin) – Fazıl Say’a siz eziyet ettiniz. İnsanlar sanat yapamıyorlar artık.

MİLLÎ
EĞİTİM BAKANI İSMET YILMAZ (Devamla) - 5’inci sınıfta millî egemenlik ve
bağımsızlık sembollerine değer verilir. Yine, kadının toplumsal hayattaki
değeri savunulur, pozitif ayrımcılık savunulur, kadına şiddet ve cinsel
ayrımcılığa karşı -5’inci sınıftakilere- olumsuz konular üzerinde durulur,
millî dış politika ele alınır, Atatürk’ün demokratikleşmeye olan katkıları
anlatılır.
GÜLAY
YEDEKCİ (İstanbul) – Yüzde 794 arttı, çocuklara tecavüz arttı.
MİLLÎ
EĞİTİM BAKANI İSMET YILMAZ (Devamla) – Muhterem Başkanım, biz şunu söylüyoruz:
Bunlar taslak program. Ola ki burada daha saymadıklarım varsa sizlerden öneri
bekliyorum, sizlerden katkı bekliyorum.
AYTUĞ
ATICI (Mersin) – Şimdi oldu, taslak programsa tamam. Gerçek programı söyleyin
bize, gerçek programı!
MİLLÎ
EĞİTİM BAKANI İSMET YILMAZ (Devamla) - Dolayısıyla, 10 Şubata kadar bu katkıyı,
bu öneriyi verin. Genelde şöyle söylenir: Ya şimdi söyle ya sus. Biz onu da
söylemiyoruz.
AYTUĞ
ATICI (Mersin) – Taslak programmış, anladık, şimdi oturdu işte!
MİLLÎ
EĞİTİM BAKANI İSMET YILMAZ (Devamla) - Söylemekte, katkı vermekte hepimiz her
zaman açığız, biz de açığız. Biz her gün yeni bir şey öğreniyoruz. Eğer
öğrenmeye kapanırsak bilin ki mutlaka Türkiye Cumhuriyeti işte o zaman geriye
gider.
AYTUĞ
ATICI (Mersin) – Sayenizde geriye gitti Sayın Bakan.
MİLLÎ
EĞİTİM BAKANI İSMET YILMAZ (Devamla) - Biz bilimsel gerçekliğe açığız, her gün
yeni bir şey öğreniyoruz ve yeniliklere de açığız. 
Mevlâna’nın
sözü var ya: “Yeni bir şey söylemek lazım. Dünle ilgili her ne varsa dünle
gitti cancağızım. Bugün yeni bir şeyler söylemek…” (AK PARTİ sıralarından
alkışlar)
TÜRABİ
KAYAN (Kırklareli) – Diktatör mü yetiştirmek lazım Sayın Bakan?
MİLLÎ
EĞİTİM BAKANI İSMET YILMAZ (Devamla) - Biz de yeni şeyler söylemek istiyoruz.
Katkı veren arkadaşlarım olursa da evlatlarımız adına teşekkür ediyorum.
Bu
ülke 80 milyon. Hiç kimse bu ülkenin tek başına sahibi değildir, 80 milyon
birlikte sahibidir. Benim ne kadar hakkım varsa Celal Bey’in de o kadar hakkı
var, aynı zamanda Özgür Bey’in de o kadar hakkı var.
Dolayısıyla,
anayasal cumhuriyette, eşit vatandaşlıkta bir aradayız, birlikte yaşayacağız.
Sizlerin değeri, hepimizin ortak değeridir. Ayrımcılık gayrımcılık yoktur.
AYTUĞ
ATICI (Mersin) – Eşit vatandaşlığı bitirdiniz, mülakatta yandaşlarınızı işe
aldınız. Bu mu eşit vatandaşlık?
MİLLÎ
EĞİTİM BAKANI İSMET YILMAZ (Devamla) – Biz, 15 Temmuzda bu birlik ve
beraberliği gösterdik. Bir olunca, beraber olunca, nasıl ki Kurtuluş Savaşı’nda
olduğumuz gibi, yedi düvele karşı koyduğumuz gibi önümüzde çok büyük sıkıntılar
olmasına rağmen, yine önümüzdeki dönemde de çok büyük başarılara hep birlikte
imza atacağız, güzel günler göreceğiz.
MUSTAFA
ALİ BALBAY (İzmir) – Sayın Bakan, en azından…
MİLLÎ
EĞİTİM BAKANI İSMET YILMAZ (Devamla) – Önümüzde daha güzel günleri göreceğiz,
daha güzel sözleri hep beraber söyleyeceğiz. Henüz o söylemediğimiz sözleri
yine, önümüzdeki, gelecek dönemde söyleyeceğiz diyor…
TÜRABİ
KAYAN (Kırklareli) – Bu günleri aratacaksanız o zaman Sayın Bakan.
MİLLÎ
EĞİTİM BAKANI İSMET YILMAZ (Devamla) - Sayın Başkan, öncelikle zatıalinize ve
yüce heyetinize saygılar sunuyorum. (AK PARTİ sıralarından alkışlar)
BAŞKAN
– Teşekkür ederim Sayın Bakan. 
MUSTAFA
ALİ BALBAY (İzmir) – Sayın Bakan, bir müfredat şûrasına var mısınız? Kaptıkaçtı
olacak bu, bir müfredat şûrasına var mısınız? Bir müfredat şûrası yapalım.
AYTUĞ
ATICI (Mersin) – Sayın Bakan, iyi ki az konuştunuz! 
BAŞKAN
– Sayın milletvekilleri, günlerdir bu kürsüden, hazırlanan müfredatta ve
tartışmaya açılan müfredatta, önerilerin beklendiği müfredatta Atatürk’ten ve
cumhuriyetin ilkelerinden uzaklaşıldığı konusunda beyanlar var. Biraz önce de
Sayın Özcan Purçu’nun, tutanaktan okuyorum “Atatürk’ten uzaklaştıkça,
cumhuriyetten uzaklaştıkça, parlamenter demokratik sistemden uzaklaştıkça” diye
başlayan bir cümlesi var. Sayın Bakan burada bütün bu konuşmalara ve Sayın
Özcan Purçu’nun bu konuşmasına da gönderme yaparak 59/(1)’e göre benden,
açıklama ve cevap hakkını kullanmak istedi.
MUHARREM
İNCE (Yalova) – Çok kısa sürede hazırlanmış, kutluyorum Bakanı(!)
AYTUĞ
ATICI (Mersin) – Çok kısa sürede…
BAŞKAN
– Ben de kendisine 59/(1)’e göre söz verdim. İç Tüzük’ün 60’ıncı maddesinin son
fıkrasına göre de bu söz süresi yirmi dakikadır. Sayın Bakan bunu kullandı,
açıklama yaptı, hepimizi aydınlattı. Ben bir kez daha kendisine teşekkür
ediyorum. Burada bu konunun tartışmasını ve spekülasyonunu yapacağımıza, hep
birlikte, 10 Şubata kadar Sayın Bakanlığa önerilerimizi hazırlarsak daha
katkılı, daha iyi bir çalışma olur diye düşünüyorum. 
Sayın
Özel’e söz veriyorum.
AYTUĞ
ATICI (Mersin) – En önemli önerimiz, derhâl istifa etsin!
TÜRABİ
KAYAN (Kırklareli) – Sayın Başkan, bugüne kadar bir sürü öneri sunduk
Anayasa’yla ilgili, kim cevap verdi?
BAŞKAN
– Sayın Özel, buyurun.
Bir
dakika, yerinizden.
V.- AÇIKLAMALAR
1.- Manisa Milletvekili Özgür Özel’in,
Millî Eğitim Bakanı İsmet Yılmaz’ın konuşmasının İç Tüzük’ün 59’uncu maddesinin
ikinci fıkrasına göre değerlendirilerek gruplara söz hakkı tanınmasına ilişkin
açıklaması
ÖZGÜR
ÖZEL (Manisa) – Sayın Başkan, şimdi, Türkiye'nin gündeminde bu müfredat
değişikliği var. Sayın Bakanın bu konu hakkında gelip Meclise bilgi vermesi
bizim de destekleyeceğimiz son derece doğru bir davranış. Anlaşılıyor ki Sayın
Bakanın yirmi dakikalık bir hazırlığı var, geldi onu yaptı. Bu, İç Tüzük
59/(2)’ye girer, bunu yapar. Burada da grupların, sizin takdir edeceğiniz ve on
dakikayı aşmayacak söz hakkı vardır. Bu da zaten… Sayın Bakan diyor ya “Katkısı
olan versin, söyleyecek sözü olan söylesin, en güzel söz henüz söylememiş
olduğumuzdur.” diye ama bu hakkı siz bize vermezseniz, siz burada şu
fırsatçılığı yaparsanız eğer, bakın…
BAŞKAN
– Dikkatli konuşursanız, nazik konuşursanız memnun olurum.
ÖZGÜR
ÖZEL (Manisa) – Özür dilerim. 
Şimdi,
gündem dışı konuşmalarda çizelgede Özcan Purçu’nun karşısında “müfredat
değişikliği ve Atatürk” yazsa bu hazırlık yapılır gelinir. 
MEHMET
DOĞAN KUBAT (İstanbul) – O, Hükûmet adına konuşuyor ya!
MİLLÎ
EĞİTİM BAKANI İSMET YILMAZ (Sivas) – Türkiye'nin sorunları…
ÖZGÜR
ÖZEL (Manisa) – Özcan Purçu…
(Mikrofon
otomatik cihaz tarafından kapatıldı) 
BAŞKAN
– Bir dakika daha veriyorum. 
ÖZGÜR
ÖZEL (Manisa) – Lütfen… 
BAŞKAN
- Tamamlayın.
ÖZGÜR
ÖZEL (Manisa) – Özcan Purçu’nun, konuşmasında değindiği, bir sataşma olsa Bakan
sataşmadan da söz alabilir ama bir hazırlık yapılmış, Türkiye'deki genel
atmosfer ve bu konuyu olağanüstü bir durumdur gündem dışı söz istiyorum denir,
bundan doğal bir şey yok. Ama, burada sizin yaptığınız buluttan nem kapıp
birinci fıkraya sokup kendiniz konuşacaksınız grupları konuşturmayacaksınız. Bu
hak değil, bu İç Tüzük değil, bu vicdan değil, bu hukuk değil.
Takdir
edersiniz, gruplara dörder dakika söz verdiniz, beşer dakika… Onu tartışmam ama
burada hazırlan gel… Ne dedi? ‘Atatürk’ dedi, bana da Atatürk eleştirisi var.
Özcan Bey “Milli Eğitim” demedi…
BAŞKAN
– Biraz daha nazik olmaya davet ediyorum sizi Sayın Özel, lütfen.
ÖZGÜR
ÖZEL (Manisa) – Özcan Bey “müfredat” demedi…
MİLLÎ
EĞİTİM BAKANI İSMET YILMAZ (Sivas) – Dedi… 
OSMAN
AŞKIN BAK (Rize) – Dedi, tutanaklara bak.
HÜSEYİN
BÜRGE (İstanbul) – Dedi, müfredatı da söyledi. 
ÖZGÜR
ÖZEL (Manisa) – “Atatürk’ten uzaklaşma” derken son günlerdeki başkanlık
tartışmasını söyledi. 
OSMAN
AŞKIN BAK (Rize) – Hayır, hayır, tutanaklara bak.
ÖZGÜR
ÖZEL (Manisa) – Ama, dememiş yahu!
OSMAN
AŞKIN BAK (Rize) – Dedi, tutanaklara bak! Dedi, dinledik. 
HÜSEYİN
BÜRGE (İstanbul) – Biz de buradayız, dinledik biz de. 
OSMAN
AŞKIN BAK (Rize) – Dedi, dinledik. Biz de dinledik. 
MİLLİ
EĞİTİM BAKANI İSMET YILMAZ (Sivas) – Dedi, biz de burada duyduk. 
ÖZGÜR
ÖZEL (Manisa) – Sayın Başkanım, bakın…
BAŞKAN
– Sayın Özel, şimdi, bakın…
OSMAN
AŞKIN BAK (Rize) – Tutanaklara bakın, dedi. Biz de dinledik. 
BAŞKAN
- …gerginlik yaratmaya gerek yok. Benim yorumum 59/(1)’e göre söz vermektir.
Siz, bunu bu tartışma ekseninden çıkartıp “Biz de biraz konuşmak istiyoruz.”
Deseniz, ben size söz verirdim. 
ÖZGÜR
ÖZEL (Manisa) – Hayır…
BAŞKAN
– Ama bu 59/(1)’e göre verilmiş bir sözdür. Başkanlığın takdiri budur. Bu durum
karşısında ya usul tartışması açarsınız…
ÖZGÜR
ÖZEL (Manisa) – O zaman usul tartışması açın. 
BAŞKAN
– …ya da belli bir miktarda gruplara söz vereceğim. 
AYTUĞ
ATICI (Mersin) – Gruplara söz verin. 
ÖZGÜR
ÖZEL (Manisa) – Sayın Başkanım, gruplara…
BAŞKAN
– Müsaade edin benim biraz takdir yetkim olsun. 
ÖZGÜR
ÖZEL (Manisa) – Olsun. 
BAŞKAN
– Güne yeni başladık. Konuşmak istiyorsanız size makul bir süre verebilirim ama
gündemimiz bu değil. 
KAZIM
ARSLAN (Denizli) – Onar dakika söz verin.
BAŞKAN
– Sayın Bakan çok güzel bir açıklama yaptı. Bu açıklamayla birlikte son
günlerde hepimizin kafasında, çoğumuzun kafasında soru işareti olan konulara
açıklık getirdi, önerilerinizi beklediklerini belirtti. Bu durumda yapılacak
şey, Sayın Bakana teşekkür etmektir. 
ÖZGÜR
ÖZEL (Manisa) – Ya, doğrusu…
BAŞKAN
– Kısır tartışmalarla, kısır şeklen tartışmalarla bu açıklamaları heba etmeyin…

AYTUĞ
ATICI (Mersin) – Söz verin o zaman. 
ÖZGÜR
ÖZEL (Manisa) – Sayın Başkan, gruplara makul birer süre söz verirseniz... 
AYTUĞ
ATICI (Mersin) – Onar dakika da gruplara verin.
ÖZGÜR
ÖZEL (Manisa) – ...biz de bu konuda görüşlerimizi söylersek zaten maksat hasıl
olur. Sayın Bakan da dediği gibi, duymak istediği katkıları, eleştirileri not
eder.
BAŞKAN
– Böyle başlasaydınız söze, elbette ki verirdim.
ÖZGÜR
ÖZEL (Manisa) – Benim kastım bu.
MEHMET
MUŞ (İstanbul) – Sayın Başkan...
BAŞKAN
– Ama siz söze böyle başlamadınız, benim takdir yetkimi tartıştınız.
ÖZGÜR
ÖZEL (Manisa) – Peki.
MEHMET
MUŞ (İstanbul) – Sayın Başkan... Sayın Başkan...
BAŞKAN
– Bir dakika… Çözeceğiz şimdi.
Sayın
Muş...
MEHMET
MUŞ (İstanbul) – Sayın Başkan, şimdi, kimin ne konuşacağına karar verecek olan
burada milletvekilleri değil. Şimdi, hepimiz Parlamentoyu takip ediyoruz. Sayın
Bakan gündem dışı konuşmaya cevaben söz aldı, 59/(1)’dir bunun da ilgili
maddesi. Bakan bununla alakalı konuşma yapmadı arkadaşlar. Sizin, Bakanın
konuşmasını belirleme yetkiniz yok.
ÖZGÜR
ÖZEL (Manisa) – Yok.
MAHMUT
TANAL (İstanbul) – Onlar aşıldı ya, neyse, onlar aşıldı.
MEHMET
MUŞ (İstanbul) – Söz aldıktan sonra, o konuşmayı kendisi belirler. “Bu
59/(2)’ye girer, biz böyle yorumluyoruz.” Sizin yorumunuza göre burada işlem
yapamayız. Açık ve net şekilde Tüzük yazılmış. “Şeklen böyle ama esasen öyle
değil.” Burada şeklen veya esasen ayrımı yapmamış. Burası net şekilde
belirlenmiş vaziyette. 
ERHAN
USTA (Samsun) – Sayın Başkan...
AHMET
YILDIRIM (Muş) – Sayın Başkan...
MEHMET
MUŞ (İstanbul) – Sayın Başkan, bu açıdan, lütfen, gündemimize devam edelim.
BAŞKAN
– Teşekkür ederim.
Buyurun
Sayın Yıldırım.
AHMET
YILDIRIM (Muş) – Sayın Başkan, şimdi, ben Sayın Bakanın konuşmasının içeriğiyle
alakalı bir şey söylemiyorum, niyetiyle alakalı hiçbir şey söylemiyorum çünkü
bunu, niyeti sorgulayacak değiliz biz ancak bakın, şu belli tartışmaların
açılmasıyla alakalı olarak -dün de yaşadığımız için söylüyorum- bazen bunun
başlatılıp başlatılmaması hususunda kaybedilen süre belki de başlaması
durumunda kullanılacak süreden daha fazla zamanımızı alıyor. Burada amacımız,
gerçekten Meclis gündemini meşgul etmek, gereksiz zaman kaybettirmek değildir.
BAŞKAN
– Böyle bir düşüncem yok zaten Sayın Yıldırım.
AHMET
YILDIRIM (Muş) – Ama şunu siz de çok iyi biliyorsunuz, hepimiz de iyi
biliyoruz: Sayın Bakanın konuşması gerekliydi ama İç Tüzük 59’un birinci
fıkrası değildi çünkü 3 kişiye beşer dakika süre verdiniz. Siz -bu on dakika
olmayabilir- makul bir süre takdir edin, gruplar bu konuda, Sayın Bakanın
konuştuğu konuyla alakalı olarak düşüncelerini ifade etsinler diyorum.
BAŞKAN
– Teşekkür ederim.
Sayın
Usta...
ERHAN
USTA (Samsun) – Sayın Başkan, tabii, eğitim en önemli konumuz. Ben Sayın Bakana
teşekkür ediyorum böyle bir konuda bize bilgi verdiği için. Yalnız şimdi,
burada tabii, bir tane gündem dışı konuşmada bir cümlede müfredatla ilgili
herhangi bir yoruma karşılık yirmi dakika cevap olmaz yani 59/(1) çerçevesinde
Sayın Bakanın konuşmasını bu kapsama almak adil olmaz. Bu kadar önemli konu,
Sayın Bakanımızın da ben burada konuşulanlara kıymet verdiğini de düşünüyorum.
Gruplara makul bir süre verirseniz bu konuyla ilgili biz de yorumlarımızı
yapalım ve fazla zaman kaybetmeden 59/(2)’ye göre bu işi çözelim. 
MEHMET
DOĞAN KUBAT (İstanbul) – Efendim 60’a göre verebilirsiniz, 59’a göre
veremezsiniz. 
MEHMET
MUŞ (İstanbul) – Yok ki İç Tüzük’te yeri. 
MEHMET
DOĞAN KUBAT (İstanbul) – Yanlış bir usul yerleştirmiş olursunuz. 
MEHMET
MUŞ (İstanbul) – Böyle bir şey olmaz ya! 
MEHMET
DOĞAN KUBAT (İstanbul) – 60’a göre verin beş dakika, on dakika, fark etmez. 
BAŞKAN
– Sayın milletvekilleri, dikkat ederseniz, tutanaklara da bakarsanız, ben
kimseye söz vermeyeceğim demedim. Burada tartıştığımız konu 59/(1) mi, 59/(2)
mi? Ben 59/(1)’e göre işlem yaptım, bunda da ısrar ediyorum ama uygulamamda
veya Genel Kurulu idare ederken takdir edersiniz ki mümkün olduğu kadar sayın
milletvekillerine, sayın grup başkan vekillerine söz verme yönünde
çalışmalarıma devam ediyorum. Söz kesme gibi, sözü kısıtlama gibi bir durumda
asla değilim, bunu da yapmam. Bunu benden daha iyi sizler biliyorsunuz ama
konuya başlarken benim takdir yetkimi ve uygulamamı eleştirerek söze
başlarsanız, o zaman bu tartışmaya, bu noktaya gelmiş oluruz Sayın Usta.
ERHAN
USTA (Samsun) – Sayın Başkan, ben bu tartışmanın bir tarafı olmak istemiyorum
ancak Sayın Bakan buraya hazırlıklı gelmiş. 
BAŞKAN
– Anladım…
ERHAN
USTA (Samsun) – Yani Özcan Purçu’nun ne dediği... Hiç müfredattan bahsetmese,
eğitimden hiç bahsetmese bile Sayın Bakanın bir hazırlığı var, bu hazırlığı
takdir ediyoruz, bu ayrı bir şey.
ÖZGÜR
ÖZEL (Manisa) – Bahsetmedi zaten, sadece “Atatürk” dedi.
ERHAN
USTA (Samsun) – Yalnız şimdi, 59/(1)’den şey yapmak, takdir size ait ama
hakikaten adil olmaz, 59/(1)’e sığmaz bu. Bu 59/(2)’dir, Türkiye'nin tartıştığı
bir konudur ve bu konuda da gruplarda çok değerli milletvekillerimiz var. Bu
konuyla ilgili 59/(2)’ye göre söz verilmesi talebimiz var.
BAŞKAN
– Şimdi, bakın Sayın Milletvekili, iki yol var: Ya usul tartışması açarım üçer
dakika söz veririm ve tutumumda herhangi bir değişiklik yaratmam veya da makul
bir sürede gruplara söz veririm, konuyla ilgili konuşurlar. 
ÖZGÜR
ÖZEL (Manisa) – Makul süre.
BAKİ
ŞİMŞEK (Mersin) – Makul bir süre istiyoruz.
BAŞKAN
– Hiç önemli değil.
ZİHNİ
AÇBA (Sakarya) – Makul bir süre istiyoruz. 
BAŞKAN
– Hiç önemli değil çünkü tutumumu değiştirmeyeceğim, bu konudaki fikrimi de
değiştirmeyeceğim. O yüzden, usul tartışmasının açılmasının yerinde olmadığını
düşünüyorum.
ERHAN
USTA (Samsun) – Eğitim konuşalım. 
ÖZGÜR
ÖZEL (Manisa) – Sayın Başkan, bakın, ortak…
BAŞKAN
– Sayın Özel, her söze kalkıp cevap vermek zorunda hissetmeyin kendinizi
lütfen. 
ÖZGÜR
ÖZEL (Manisa) – Hayır, tartışmayı başlatan taraf olarak söylüyorum…
BAŞKAN
– Lütfen, ben sizi dinledim, meramınızı da anladım. 
ÖZGÜR
ÖZEL (Manisa) – Peki Başkanım.
BAŞKAN
– Eğer usul tartışması açmak istiyorsanız, buyurun açın, tutumumu
değiştirmeyeceğim… 
ÖZGÜR
ÖZEL (Manisa) – Sayın Başkan…
BAŞKAN
– Ama, konuşmak istiyorsanız makul bir süre vereceğim.
ÖZGÜR
ÖZEL (Manisa) – Tam onu söyleyeceğim. 
BAŞKAN
– Tamam, söylemiştiniz zaten bunu. 
ÖZGÜR
ÖZEL (Manisa) – Niyetimiz bağcıyı dövmek değil, üzüm yemek. Bunu biliyorsunuz.
BAŞKAN
– O zaman, daha nazik ve dikkatli konuşmak zorunda kalacağız Sayın Özel. 
ÖZGÜR
ÖZEL (Manisa) – Gayet naziğim Sayın Başkan, gayet naziğim.
BAŞKAN
– Peki. 
Kim
konuşacak sizden?
ÖZGÜR
ÖZEL (Manisa) – Mustafa Balbay.
BAŞKAN
– Mustafa Balbay. 
MEHMET
NACİ BOSTANCI (Amasya) – Yerinden, 60’a göre. 
MEHMET
MUŞ (İstanbul) – 60’a göre yerinden. 
ÖZGÜR
ÖZEL (Manisa) – Ya niye yerinden? Onu da Başkan bilsin artık ya!
MEHMET
NACİ BOSTANCI (Amasya) – 60’a göre. İç Tüzük ihlali yapmayalım. 
MEHMET
MUŞ (İstanbul) – Sayın Başkan…
MEHMET
DOĞAN KUBAT (İstanbul) – Sayın Başkan, 60’a göre beşer dakika yerinden
konuşulsun. 
MEHMET
NACİ BOSTANCI (Amasya) – Sayın Başkan, herkes burada İç Tüzük’ten bahsediyor,
sonra işine gelmeyince ihlal ediyor. 
MEHMET
MUŞ (İstanbul) – Sayın Başkan…
BAŞKAN
– Sayın Muş, Sayın Bostancı, bir dakika müsaade eder misiniz, bir anlaşalım.
Ben yerinden söz vereceğim ama iki dakikayla söz vereceğim bütün gruplara, artı
bir de verebilirim bitirmezse. 
MEHMET
DOĞAN KUBAT (İstanbul) – Eyvallah, tamam.
BAŞKAN
– Buyurun Sayın Balbay, yerinizden iki dakika.
Buyurun.
ÖZGÜR
ÖZEL (Manisa) – Sayın Başkan, niye, kürsüye davet ederken iktidar partisinin
grubunun itirazıyla... Bu doğru mu? 
BAŞKAN
– Bakın, usulü…
MEHMET
NACİ BOSTANCI (Amasya) – İç Tüzük, İç Tüzük. İktidar partisi değil, İç Tüzük. 
ÖZGÜR
ÖZEL (Manisa) – Bu doğru mu?
BAŞKAN
– Arkadaşlarım, sevgili arkadaşlarım, usulü uyguluyoruz, usulü. 
ÖZGÜR
ÖZEL (Manisa) – Bu doğru mu?
ERHAN
USTA (Samsun) – Sayın Başkan, o zaman usul tartışması istiyoruz.
BAŞKAN
– 59/(1)’e göre hareket ettiysem eğer, yerinden söz vermek zorundayım. Lütfen,
tartışmayın bu konuyu. 
ÖZGÜR
ÖZEL Manisa) – Bu doğru mu?
BAŞKAN
– Evet, doğru çünkü 59/(1)’e göre verdiğimi iddia ediyorum ve bunu savunuyorum.
ZİHNİ
AÇBA (Sakarya) – Sizden talimat alıp da yapacaksa Başkanlığı, biz çıkalım
salondan. Yani, bunu sizin talimatınızla yapacaksa Başkan biz çıkalım bu
salondan. Ne diye buradayız? Böyle saçma bir şey olur mu ya!
BAKİ
ŞİMŞEK (Mersin) – En az bir saat kaybedeceksiniz. Bu yaptığınıza karşılık bir
saat, iki saat kaybedeceksiniz.
ÖZGÜR
ÖZEL (Manisa) – Şu anda 60’a göre verebilirsiniz ancak, 60’a.
BAŞKAN
– Şu anda o yüzden 60’a göre söz veriyorum. 
Buyurun
Sayın Balbay.
ÖZGÜR
ÖZEL (Manisa) – Olacak şey değil ya!
BAŞKAN
– Sayın Balbay, lütfen, buyurur musunuz.
ÖZGÜR
ÖZEL (Manisa) – Ya, ne olur kürsüden verseniz?
BAŞKAN
– Sayın Balbay…
ERHAN
USTA (Samsun) – Sayın Başkan, biz usul tartışması istiyoruz. Olmaz bu tabii.
İki dakika böyle konuşacağımıza, üç dakika orada usulü konuşuruz.
BAŞKAN
– Usul tartışması, peki, tamam.
MEHMET
DOĞAN KUBAT (İstanbul) – Lehte.
MEHMET
MUŞ (İstanbul) – Lehte.
OSMAN
AŞKIN BAK (Rize) – Lehte.
AHMET
YILDIRIM (Muş) – Aleyhte.
ÖZGÜR
ÖZEL (Manisa) – Aleyhte.
ERHAN
USTA (Samsun) – Aleyhte.
BAŞKAN
– Lehte Mehmet Doğan Kubat, lehte Mehmet Muş; aleyhte Ahmet Yıldırım…
BAKİ
ŞİMŞEK (Mersin) – MHP Grubu adına Zühal Topcu.
ÖZGÜR
ÖZEL (Manisa) – Aleyhte Mustafa Balbay.
AYTUĞ
ATICI (Mersin) – MHP konuşmuyor mu?
BAKİ
ŞİMŞEK (Mersin) – MHP de konuşacak. Aleyhte Zühal Topcu.
ERHAN
USTA (Samsun) – İlk önce biz istedik.
BAŞKAN
– O zaman siz lehte mi, aleyhte mi?
ERHAN
USTA (Samsun) – Tamam, fark etmez, lehte verin, aleyhte konuşuruz. 
BAŞKAN
– O zaman kim konuşacak sizden?
ERHAN
USTA (Samsun) – Zühal Topcu.
Bizim
amacımız eğitim konuşmak. 
BAŞKAN
– Zühal Topcu.
ZİHNİ
AÇBA (Sakarya) – Yani bu olmaz ki. Eğer bu salonu Başkan yönetecekse bırakın
yönetsin, yok siz yönetecekseniz o zaman Başkan olmasın orada. 
MEHMET
NACİ BOSTANCI (Amasya) – Herkes fikrini söylüyor Zihni Bey. 
BAKİ
ŞİMŞEK (Mersin) – On dakikayı vermediniz, bir saat kaybedeceksiniz. Her
söylediğinize cevap var, madem böyle yapıyorsunuz. 
BAŞKAN
– Sayın Muş, siz mi konuşacaksınız, Sayın Doğan Kubat mı konuşacak?
MEHMET
MUŞ (İstanbul) – Ben konuşacağım Sayın Başkan. 
BAŞKAN
– Tutumumun lehinde Sayın Mehmet Muş’u konuşmak üzere kürsüye davet ediyorum. 
Süreniz
üç dakika. 
VI.- USUL HAKKINDA GÖRÜŞMELER
1.- Oturum Başkanı TBMM Başkan Vekili Ayşe
Nur Bahçekapılı’nın, Millî Eğitim Bakanı İsmet Yılmaz’ın konuşmasını İç
Tüzük’ün 59’uncu maddesinin ikinci fıkrasına göre değerlendirmemesi hakkında
MEHMET
MUŞ (İstanbul) – Sayın Başkan, değerli milletvekilleri; burada gündem dışı
konuşmalar yapıldı. Sayın Bakan Millî Eğitim Bakanı. Müfredatla alakalı bir
çalışma yapılıyor. Mutlaka ki Sayın Bakanın bu konuya hâkim olması, bu konuda
Meclisi aydınlatacak bilgi ve donanıma sahip olması kadar doğal bir şey olamaz.
Kendisi Millî Eğitim Bakanı.
BAKİ
ŞİMŞEK (Mersin) – Tesadüf mü geldi bugün Sayın Bakan buraya Mehmet Muş? Sayın
Bakan tesadüf mü geldi buraya?
GÜLAY
YEDEKCİ (İstanbul) – Daha önce Savunma Bakanıydı değil mi?
MEHMET
MUŞ (Devamla) – Şimdi, biz, burada sürekli birbirimize İç Tüzük’ü
hatırlatıyoruz. “Sayın Başkan, İç Tüzük’te bunun yeri yok. İç Tüzük’e uymaya
davet ediyoruz. İç Tüzük’ün şu maddesine göre söz istiyoruz…” 
HAYDAR
AKAR (Kocaeli) – Evet, davet ediyoruz. 
MEHMET
MUŞ (Devamla) – Peki, Sayın Bakan İç Tüzük’ün hangi maddesine göre söz istedi?
HÜSEYİN
BÜRGE (İstanbul) – 59/(1).
MEHMET
MUŞ (Devamla) – “59/(1)’e göre söz istiyorum.” diyor. “Gündem dışına cevaben
söz istiyorum.” diyor. “Efendim, biz sizin cevabınızı beğenmedik. Siz gündem
dışına cevaben söz istediniz ama orada küçük bir kelimeden yakaladınız, on
dakika konuştunuz…”
BAKİ
ŞİMŞEK (Mersin) – O on dakika değil bir kere yirmi dakika.
MEHMET
MUŞ (Devamla) – “Hazırlıklı geldiniz, yirmi dakika konuştunuz. Hazırlıklı geldiniz,
bu olmaz. Bu şeklen böyle olabilir ama esasen bu 59/(2)’ye göredir.” 
Değerli
arkadaşlar, bu Tüzük’ü AK PARTİ Grubu olarak biz yazmadık. Bu Tüzük yıllardır
bu Parlamentoda uygulanıyor ve herkes bu İç Tüzük’e göre şimdiye kadar hareket
etti. Başkan da “59/(1)’e göre Sayın Bakana söz veriyorum.” dedi. 
Bakın,
tutanaklar açıp bakılabilir, onlarca, yüzlerce, binlerce konuşma yapıldı. Ne
önergeyle alakalıydı konuşmalar ne maddeyle alakalıydı, isteyen istediği
konudan konuştu burada. 
MİLLÎ
EĞİTİM BAKANI İSMET YILMAZ (Sivas) – Lehte deyip aleyhte, aleyhte deyip lehte
konuşuluyor. 
MEHMET
MUŞ (Devamla) – Şimdi, o konuşmalar yapılıyorken burada bir şey söylenebildi
mi? 
BAKİ
ŞİMŞEK (Mersin) – Kimseyi konuşturmayın o zaman.
MEHMET
MUŞ (Devamla) – Lehte konuşma istenip aleyhte konuşuluyor. Aleyhte söz alınıp
lehte konuşmalar yapılıyor. Bunlar ne oluyor arkadaşlar? Bunlar İç Tüzük’e
uygun hareketler mi? Değil. 
Sayın
Bakanın…
AYTUĞ
ATICI (Mersin) – Bakana yakışan bu değildi. 
MEHMET
MUŞ (Devamla) – Bir dakika… 
MİLLÎ
EĞİTİM BAKANI İSMET YILMAZ (Sivas) – İlave bir bilgi verebilir. Yakışmaz mı?
Bir milletvekili bilgi istemiş. 
MEHMET
MUŞ (Devamla) – Şimdi, Parlamento her şeyi tartışabilir. Parlamento her şeyi
konuşabilir. Ama, biz zorlama yorumlarla olmayan bir söz hakkını bu Tüzük’ten
çıkaramayız. Önce bizler -sürekli hatırlatıyorsunuz ya bize de- bu İç Tüzük’e
uymak zorundayız. 
Eğitimle
alakalı başka bir tartışma Parlamentoda yapılabilir mi? Yapılabilir. Başka bir
zamanda yapılabilir mi? Yapılabilir. Bu, ayrıca konuşulabilir; buna bizim bir
itirazımız olamaz. Parlamento istediği konuda bir araya gelip tartışma
yapabilir. Bu, Parlamentonun en doğal hakkıdır ama şu an bizim böyle bir
gündemimiz yok. Bakanın bir cevabı var ve ondan sonra gündemimize devam
edeceğiz. Bizim, zorlayarak söz almaya burada çalışmamamız lazım. 
Bu
açıdan, Sayın Başkanın uygulaması yerindedir, doğrudur ve biz, Başkanın lehinde
olduğumuzu ifade etmek isteriz. 
BAŞKAN
– Teşekkür ederim Sayın Muş.
CEYHUN
İRGİL (Bursa) – E, tartışılsa ne olur, ne zararı olur, müfredatla ilgili bir
tartışma var? 
MEHMET
MUŞ (İstanbul) – Bir zararı yok Hocam. 
CEYHUN
İRGİL (Bursa) – E, tamam, tartışılsın.
MEHMET
MUŞ (İstanbul) – Başka bir gündemle toplanır Parlamento, tartışılır. 
HAYDAR
AKAR (Kocaeli) – Hazır Bakan buradayken konuşalım ya.
MEHMET
MUŞ (İstanbul) – Bakan yine gelir. 
BAŞKAN
- Aleyhte Muş Milletvekili Sayın Ahmet Yıldırım konuşacak. 
AHMET
YILDIRIM (Muş) – Teşekkür ederim Sayın Başkan. 
Üzülerek
ifade ediyorum, iktidar partisinin grup yönetimi kadar, şu Meclis Genel
Kurulunun gündemini zamanlama açısından kötü kullanan ve beceriksiz kullanan
herhâlde bir başka grup yönetimi yoktur. 
MEHMET
MUŞ (İstanbul) – Siz kendinize bakın. 
AHMET
YILDIRIM (Devamla) – Bıraksaydınız, şimdiye kadar beşer dakika ya da onar
dakikadan 3 parti konuşacaktı, bunun önemli bir bölümünü tüketmiştik. Yani,
zaman açısından, en fazla, zamanımızı kötü kullandırtan grup yönetimisiniz; onu
özellikle ifade edeyim. 
BAŞKAN
– Sayın Yıldırım, burayı AK PARTİ Grubu yönetmiyor, ben yönetiyorum. Lütfen, bu
ayrımı yapın. 
AHMET
YILDIRIM (Devamla) – Hayır, Sayın Başkan, onların polemikleri sayesinde buraya
geldi. 
BAŞKAN
- Lütfen…
AHMET
YILDIRIM (Devamla) – Bir de sizden, sataşmadan da iki dakika isterim Sayın
Başkan, ona göre çünkü sataştınız bana. 
ÖZGÜR
ÖZEL (Manisa) – Bravo, doğru söylüyor. 
OSMAN
AŞKIN BAK (Rize) – İç Tüzük’e uyacağız Ahmet Bey, İç Tüzük’e.
AHMET
YILDIRIM (Devamla) – Veya süremi yeniden başlatmanızı rica ediyorum Sayın
Başkan.
BAŞKAN
– Sürenizi yeniden başlatacağım ama müsaade edin, benim hiçbir şeyi söyleme
hakkım yokmuş gibi davranıyorsunuz. 
ÖZGÜR
ÖZEL (Manisa) – Yok. 
GÜLAY
YEDEKCİ (İstanbul) – Yok, İç Tüzük 64 Sayın Başkan. 
CEYHUN
İRGİL (Bursa) – İç Tüzük 64 diyoruz. 
BAŞKAN
- Lütfen ya, yani biraz esprili ve komik bir duruma düşüyoruz bu durumda. 
Sürenizi
yeniden başlatıyorum, üç dakika.
AHMET
YILDIRIM (Devamla) – Yok, Başkan, kesinlikle, ben sizin pozisyonunuzun
narinliğini korumak adına bunlarını söylüyorum. 
BAŞKAN
- Buyurun, üç dakika. 
AHMET
YILDIRIM (Devamla) – Teşekkür ederim Sayın Başkan. 
Şimdi,
millî eğitim müfredatıyla alakalı olarak söyleyeyim: Sayın Bakan, bu, sadece
sizin iktidarınızın dönemi değil, cumhuriyetle yaşıt bir eğitim sorununa
müfredat açısından dikkat çekeyim. Müfredat tekçidir; etnik, dinsel, mezhepsel,
kültürel, inançsal olarak tekçi bir müfredattır. Bu, bu ülkenin doksan beş
yıllık anakronik bir sorunudur. 
Yine,
biz, öğrencilerimizi müfredat açısından, sorgulayan değil biat eden tarzda
yetiştiriyoruz. Biz, öğrencilerimizi etken kişilikler olarak değil,
öğrencilerimizi edilgen kişilikler olarak yetiştiren bir müfredata sahibiz.
Aynı şekilde, öğrencilerimiz, aktör ve özne olarak sorgulayan, özgür bir
yurttaş olarak değil, maalesef, bir nesne olarak yetişiyor. Kalıpçıdır bizim
eğitim müfredatımız. Öğrencileri belli kalıplar içerisinde yetiştiren, tek
tipleştiren bir müfredata sahibiz biz. 
Buradan
hareketle, özellikle iktidarınızın -övünmek mi yoksa bir eleştiriye mazhar
olmak açısından- çok önemli bir eksikliğini ifade edeyim. Siz imam-hatipler sayısının
artırılmasıyla övünen bir iktidarsınız. Bu ülkenin ihtiyacı olduğu kadar
imam-hatip liseleri açılmalıdır. Ancak unutulmamalıdır ki, yirmi bir yıl eğitim
fakültesinde çalışmış bir arkadaşınız olarak söylüyorum, imam-hatip liseleri
birer meslek lisesidir, adını koyalım. Bu ülkeye imam, müezzin, hatip
yetiştiren birer meslek lisedir ve Diyanet İşleri Başkanlığının, bu konudaki
inanç kurumlarının ihtiyaç duyduğundan daha fazla imam-hatip liseleri
çocuklarımızın inançlarını öğreneceği liseler değildir, olamaz. 
GÖKCEN
ÖZDOĞAN ENÇ (Antalya) – Hadi canım!
AHMET
YILDIRIM (Devamla) - Sadece ihtiyaç, meslek ihtiyacına binaen açılması, sayısı,
kontenjanı belirlenmesi gereken liselerdir. 
Bir
diğer husus ve sizin bu ülkenin eğitim alanına yapmış olduğunuz affedilmez
günahınızı söyleyeyim. Bu ülkeyi cemaatlere terk ettiniz ve gerek eğitim
öğretim süreçleri gerek özel öğretim kurumları gerekse yükseköğretim
kurumlarını cemaat alanlarına terk ettiniz. Öyle ki, yetmedi, öğrencilerimizin
barınma, konaklama ihtiyaçlarını ve alanını da cemaatlere terk ettiniz. Şimdi,
on beş yıllık kötü bir deneyimden sonra bir cemaatten, sadece iktidarınızın
değil, bu ülkenin çekmiş olduğu acıdan, yanlışlardan, kötülüklerden sonra şimdi
yeni cemaatlere yelken açmış, yeni cemaatleri eski cemaate karşı bir supap
olarak ön plana çıkarmak üzere kurguluyorsunuz. Oysaki herkes cemaat üyesi
olabilir, cemaatler saikiyle bir araya gelmeyi de normal karşılayabilirim ama
cemaatlerin kuruluş ruhu ve felsefesi kamuda, devlette, bakanlıklarda, kurumlarda
bir üstünlük sebebi olamaz, bir avantaj ya da dezavantaj gerekçesi olmamalıdır.
Şimdi yanlışları yeni yanlışlarla kapatmaya çalışıyorsunuz diyorum.
Bütün
Genel Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ederim.
Sayın
milletvekilleri, Sayın Özcan Purçu’nun konuşmasının son sayfasının tutanağı
elime geldi. Orada bir cümle var, onu da okuyayım, bundan sonraki konuşacak
arkadaşlara belki bir rehber olur. Bazı eleştirileri sunduktan sonra Sayın
Özcan Purçu diyor ki: “Eğitim yine ona keza, bu sene yine müfredat değişmiş.
Ya, müfredatı değiştirmediniz mi?” Böyle bir cümle de var tutanakta. Evet, o
yüzden “59/1” demiştik.
AYTUĞ
ATICI (Mersin) – Bakan da o açıklamaya yirmi dakika konuştu, sağ olsun!
ÖZGÜR
ÖZEL (Manisa) – Bakan da 17 sayfalık bilgi notu çıkarmış burada.
BAŞKAN
– Şimdi lehte Ankara Milletvekili Sayın Zühal Topcu konuşacak.
Buyurun
Sayın Topcu… (MHP sıralarından alkışlar) 
AYTUĞ
ATICI (Mersin) – Sığınmayın İç Tüzük’ün derinliklerine.
BAŞKAN
– İç Tüzük’ün derinliklerine sığınmıyorum, onu kullanıyorum sadece Genel Kurulu
yönetirken. 
AYTUĞ
ATICI (Mersin) – Ben bunu Bakana söyledim, size değil.
BAŞKAN
– O da aynısını yapıyor.
Buyurun
Sayın Topcu.
ZÜHAL
TOPCU (Ankara) – Sayın Başkan, değerli milletvekilleri; gerçekten, ülkenin
içinde bulunduğu durumun tam bir trajikomik hâlini sergileyen bir oyun alanı
gibi burası. Eğitim olayında bile, Türkiye'nin geleceğinin, gelecek
nesillerinin yetiştirildiği eğitim olayında bile hâlâ yok “Bir dakika söz
verin.”, yok “üç dakika”, yok “beş dakika” gibi anlamsız tartışmalarla gündem
işgal edilmektedir, gündem karartılmaktadır. 
18
milyon, okula giden, eğitimin bizatihi içinde, aktif olan çocuğumuz var. Yani
bunları ne yaptık? Şimdiye kadarki on dört yıllık iktidara baktığımızda ne
kadar büyük hataların, fahiş hataların yapıldığını buradan sürekli olarak
söylememize rağmen dikkate alınmadığını da hep birlikte gördük. İşte, 15
Temmuz’daki FETÖ kalkışmasının arkasındaki sebeplerden bir tanesi de budur. 
Biz
Milliyetçi Hareket Partisi olarak, burada özellikle eğitim ve çocuklarımız,
gençlerimiz söz konusu olduğunda hiçbir zaman bunları bir siyasi argüman olarak
kullanmadık. Açıp bakabilirsiniz konuşmalara da, 4+4+4 geçerkenki
söylemlerimize de. Daha dün Sayın Müsteşar ve Talim ve Terbiye Kurulu Başkanına
özellikle, Gazi Üniversitesinde Yardımcı Doçent Muhammed Salman arkadaşımız
tarafından hazırlanan doktora tezini, “Darwin teorisinin algılanmasına yönelik
olarak ve bunun sınıflarda kullanılmasına yönelik olarak acaba faydalanılabilir
mi?” diye gönderdik. Yani bunu şunun için söylüyoruz: Hâlâ “Acaba bir şey
yapılabilir mi?” şeklinde bizim desteğimiz var. Gençlik söz konusu olduğunda
gerisi teferruat ama görüyoruz ki, şu anda millî eğitimin yapısal sorunları
varken, birçok sorunu varken, bu, kendi Bakanınız, geçmişteki Bakanınız Ömer
Dinçer Bey tarafından da özellikle yazdıkları yazılarda bizatihi vurgulanırken
sanki tek dert müfredatmış gibi şimdi gündemi işgal ediyor.
Bakın,
öğretmen yetiştirme sorunumuz var. Hâlâ şube müdürlerinin ve okul müdürlerinin
atamalarıyla uğraşıyoruz. Mahkemeyi kazanıyorlar, atamıyoruz. Müfettişleri
aldık görevden yeni bir yapılandırmayla “Acaba o 500 tane kadroya nasıl
müfettiş alabiliriz?” diye kendi siyasi kaygıları çerçevesinde hâlâ bunlarla
uğraşıyoruz. Bir taraftan bakıyoruz ki, uluslararası kriterlere göre, başarı
kriterleri açısından çocukların yerlerde süründüğünü görüyoruz. O zaman biz
hâlâ neyle uğraşıyoruz?
(Mikrofon
otomatik cihaz tarafından kapatıldı) 
HAYDAR
AKAR (Kocaeli) – Anayasa geçsin, bunu şikâyet edecek bakan da bulamayacaksınız
burada. 
ZÜHAL
TOPCU (Devamla) – Bir dakika daha alabilir miyim Sayın Başkan?
BAŞKAN
– Peki, pozitif ayrımcılıktan faydalanalım, bir dakika verelim size.
ZÜHAL
TOPCU (Devamla) – Teşekkür ediyorum.
Bakın,
samimi olarak söylüyorum: Acaba biz neyin hesabını yapıyoruz burada? Soruyorum:
Okulların bir girdisi bir de çıktısı vardır, acaba bunları değerlendirebiliyor
muyuz? Yani artık “okul ötesi”, “eğitim ötesi” kavramlarının gündeme geldiği
bir durumdayız. Yani bir bakıyoruz ki teknoloji almış başını gidiyor, bizim
okullarımız, çocuklarımız ne durumda; AR-GE çalışmalarımız, yenileştirme
çalışmalarımız ne durumda; bunları bıraktık, acaba müfredatta şu var mı, bu var
mı… Peki, bu müfredatı sınıfta işleyecek kim? Öğretmen. Öğretmeni yetiştirebiliyor
muyuz? Üniversitelerimiz hangi durumda? Üniversiteler tabii ki açılsın her
tarafa ama her ile eğitim fakültesi açtık, dolduruyoruz. Bu sene kriter geldi.
O kriter neyi çözecek? Siz esas olarak içeriği değiştirmedikten sonra, biz on
yıl sonra da elli yıl sonra da hâlâ müfredatı veya eğitimi tartışıyor olacağız.

Teşekkür
ediyorum, saygılar sunuyorum. (MHP sıralarından alkışlar) 
HAYDAR
AKAR (Kocaeli) – Bundan sonra burada bu problemleri Bakana değil, Osman’a
anlatacağız. 
GÜLAY
YEDEKCİ (İstanbul) – “Hayır” demek lazım Sayın Vekilim, yoksa bunları da
soramayız. 
BAŞKAN
– Ben de teşekkür ederim. 
Aleyhte,
İzmir Milletvekili Sayın Mustafa Ali Balbay konuşacak. 
Buyurun
Sayın Balbay. (CHP sıralarından alkışlar) 
MUSTAFA
ALİ BALBAY (İzmir) – Teşekkür ediyorum Sayın Başkanım. 
Arkadaşlar,
ben Cumhuriyet Halk Partisinin Türkiye Büyük Millet Meclisi Millî Eğitim
Komisyonu üyesi sıfatıyla huzurunuzdayım. 
Sayın
Bakanın konuşmalarından sonra biz de en az yirmi dakikalık bir hak isterdik.
Ancak ana hatlarıyla vurgulamak gerekirse, öncelikle Sayın Bakana soruyorum:
Eğer bu müfredat programını kamuoyuna açmakta samimi iseniz, bunu açıklayıp bir
ay sonra “Herkes görüşünü söylesin.” sonra “Herkes sussun.” diyeceğinize,
lütfen, bir müfredat şurası açınız. Buna var mısınız? Bunu Sayın Bakana
soruyorum. (CHP sıralarından alkışlar) 
Mademki
eğitim gibi çok önemli bir konuda halka açmışsınız, olumludur Sayın Bakan bu
gerçekten. “Toplum ne diyor, bilmek istiyoruz.” demişsiniz ama bizim bu konuda
şüphemiz var. Acaba diyoruz, her şeyi bitirdiler de her şey tamam… “Kamuoyuna
açtık.” Sonradan gelecek tepkilere karşı “Ya, size söylemiştik canım, siz
görüşlerinizi söylediniz, başkaları da görüşlerini söyledi; birleştirdik, bu
çıktı.” mı diyeceksiniz? 
Yine,
Sayın Bakana soruyorum: Biyoloji kitabını bitirdiniz mi? Biyoloji kitabını
Kayseri mi yazıyor? Soruyorum, Kayseri’de bir öğretmen grubuna mı verdiniz?
Onlara “Şunları, şunları işleyeceksiniz.” dediniz mi? Çok net sorular bunlar.
HAYDAR
AKAR (Kocaeli) – Dediler, verdiler ve dediler. 
MUSTAFA
ALİ BALBAY (Devamla) – Evet, bitti, yani bize gelen bilgiler, arkadaşlar, bu
işin bittiği yönünde. 
HAYDAR
AKAR (Kocaeli) – Hatta, imamlara verdiler. 
MUSTAFA
ALİ BALBAY (Devamla) – Aralık ayında, kitabı yazacak öğretmenleri topladılar, kitapları
nasıl yazacaklarını söylediler. Toplantı Antalya’da yapıldı ve o toplantıdan
çıkan sonuçlar, her şey bitti; sonucu halka anlatıp “Siz görüşünüzü söyleyin.
Kabul edenler… Etmeyenler… Edilmiştir.” gibi mi diyeceksiniz. Yine bunları
sorarak söylüyorum, her şeye rağmen diyaloğa açık olmanızın, her şeye rağmen
eğitim gibi önemli bir konuyu kararlaştırıyoruz ve o sevdiğim sözü size tekrar
edeceğim Sayın Bakan: “Bir yıl sonrasını düşünüyorsan tohum ek, on yıl
sonrasını düşünüyorsan ağaç dik, yüz yıl sonrasını düşünüyorsan toplumu eğit.”
Böylesine önemli bir konuda karar alacaksınız ve bunu bu şekilde yapıyorsunuz. 
Arkadaşlar,
taslağın rakamsal boyutunu bilen var mı? 5 bin sayfa, bu 5 bin sayfayı biz
okuyacağız, sonra görüş belirteceğiz. Sonra, temel konular yine belki pek çok
kişinin açmak istemediği bir konu, eminim şu anda hepiniz çok farklı şeyler
söyleyeceksiniz: Evrim teorisi. Arkadaşlar, evrim teorisi, insanın maymundan
gelip gelmemesi değildir. Evrim teorisi, bir yıl önceki virüsün, ilaçlara göre
bu yıl şekil mi değiştirdiği araştırmasıdır. Dünyadan kopacağız, bilimden
kopacağız. Dünyada pek çok ülke, bu evrim teorisini kabul edenler, etmeyenler
diye ayırır bilime olan saygısını. Amerika bunu denedi, sonra vazgeçti. Ama siz
evrim teorisinin yerine “çevremiz” koymuşsunuz yani evrim teorisinin yerini
“çevrim teorisi” mi aldı? Neden onun yerine “çevrim” diye başka bir şey
koydunuz? Bütün bunların sorularının yanıtlarını bekliyoruz Sayın Bakan. O
yüzden, yine biz…
(Mikrofon
otomatik cihaz tarafından kapatıldı)
MUSTAFA
ALİ BALBAY (Devamla) - …hayata bakıyoruz, örneğin Karaburun’da bir öğretmen…
Sayın
Başkan, ben de Gaye Hanım adına, Komisyon sözcümüz Gaye Hanım adına pozitif
ayrımcılık rica edeceğim. 
OSMAN
AŞKIN BAK (Rize) – Allah Allah.
BAŞKAN
– Bütün kadınlar adına size bir dakika ek süre vereyim. (CHP sıralarından
alkışlar)
MUSTAFA
ALİ BALBAY (Devamla) – Arkadaşlar, örneğin çok somut, hayata dair şüphelerimiz
var. İstanbul milletvekilleri burada, Atatürk Kültür Merkezi yıllardır çürümeye
terk edildi. İçinde Atatürk’ün geçtiği her kuruma karşı bir soğukluk görüyoruz.
İzmir’de somut bir örnek -Sayın Sürekli buradaydı- Karaburun’da bir öğretmen
“Sen Arapçayı seçmedin.” diye öğrenciyi okula kaydetmedi. Yani hayata dair de
bu endişelerimiz var, her şey Sayın Bakanın burada anlattığı gibi değil.
Artı,
Atatürk’le ilgili olarak da -ben de baktım- mevcut müfredatta konu konu
anlatılmış her şey, “Şunlar, şunlar işlenecek.” denmiş ama bu yılki müfredat
Sayın Bakanın anlattığı gibi değil. Mesela, hayatı işlenir, nasıl işlenir?
Sayın Bakan şimdi ayrıntılandırıyor, örneğin “Yurt sevgisi işlenir.” diyor.
Evet ama öncekinde savaşlar, hangi savaşları kazandık, onlar ayrıntılı
yazıyordu; şimdi, yazmaması, eminim, belki de Bakanın kastını da aşan bir
şekilde hayatı bambaşka bir şekilde geçecek arkadaşlar. 
(Mikrofon
otomatik cihaz tarafından kapatıldı) 
BAŞKAN
– Sayın Balbay, teşekkür ederim.
MUSTAFA
ALİ BALBAY (Devamla) – O yüzden, bu millî eğitim konusunu gelin bir şûra konusu
yapalım.
CEYHUN
İRGİL (Bursa) – Birçok konudan Sayın Bakanın da haberi yok, Bakanın dışında
hazırlanıyor. Bürokratlar yapıyor her şeyi, Bakanı da yanıltıyorlar.
MUSTAFA
ALİ BALBAY (Devamla) – Sayın Bakandan, her şey bir yana, bu konuda bir yanıt
bekliyorum. Bir şûra konusu yapalım ve tüm Türkiye'ye bu konuyu açalım diyorum.
(CHP sıralarından alkışlar) 
OSMAN
AŞKIN BAK (Rize) – Atatürk’ü çok seviyoruz. Sizden çok seviyoruz Atatürk’ü.
MUSTAFA
ALİ BALBAY (İzmir) – Kayseri’yi anlatın Sayın Bakan. Biyoloji kitabı doğru mu
değil mi? 
MİLLÎ
EĞİTİM BAKANI İSMET YILMAZ (Sivas) – Okusaydın, tek kelime bile okumamışsın.
Amacın bilgi almak değil ki.
BAŞKAN
– Sayın milletvekilleri, Sayın Özcan Purçu’nun yapmış olduğu konuşmada “Eğitim,
yine keza bu sene müfredatı değiştirdiniz, Atatürk ilkelerinden uzaklaştınız.”
şeklindeki bir beyanı üzerine Hükûmet adına Millî Eğitim Bakanı Sayın İsmet
Yılmaz’a 59/1’e göre cevap hakkını kullanmak için söz verdim. Süresini de İç
Tüzük'ün 60’ıncı maddesinin son fıkrasına göre belirledim. Tutumumda herhangi
bir değişiklik yoktur.
Teşekkür
ediyorum Sayın Millî Eğitim Bakanına ve katkılarından dolayı, konuşma yapan
sayın milletvekillerimize.
ERHAN
USTA (Samsun) – Sayın Başkan...
BAŞKAN
– Sizin söz hakkınız baki kalsın. 
On
dakika ara veriyorum.
Kapanma Saati: 15.14
İKİNCİ OTURUM
Açılma Saati: 15.31
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mücahit DURMUŞOĞLU (Osmaniye), Sema KIRCI (Balıkesir)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 62’nci Birleşiminin
İkinci Oturumunu açıyorum. 
Şimdi
sisteme giren 15 milletvekiline yerlerinden söz vereceğim. 
ERHAN
USTA (Samsun) – Sayın Başkan…
BAŞKAN
– Buyurun Sayın Usta.
ERHAN
USTA (Samsun) – Şimdi, az önce müfredat meselesinin bir kısmını konuştuk. Bu
önemli bir konu yani Türkiye’de millî eğitimin çok problemi var, problem…
BAŞKAN
– Önemli ama gündemimiz değil Sayın Usta, lütfen.
ERHAN
USTA (Samsun) – Hayır, hayır, bir saniye; bir teklifte bulunacağım Sayın
Başkan. 
BAŞKAN
– Buyurun. 
ERHAN
USTA (Samsun) – Şimdi, madem müfredat askıda, toplumun değişik kesimlerinin
görüşleri alınıyor; aslında, burada, Mecliste de bununla ilgili bir genel
görüşme öncesi bir ön görüşme gibi bir şey düşünebiliriz. Yine Millî Eğitim
Bakanı gelir, burada bir bilgi verir, onun üzerine gruplar da fikirlerini beyan
ederler yani toplumda bir kesimdir Meclis de. Dolayısıyla, Meclisin ve siyasi
partilerin görüşünün alınmasının, ben, son derece faydalı olacağını
düşünüyorum; onu talep ediyorum. 
BAŞKAN
– Grup başkan vekilleriyle görüşürseniz, uygun bir zamanda, eğer uygun
görülürse yapılır tabii ki. 
Yerlerinden
söz vereceğim sayın milletvekillerinin isimlerini okuyorum: Sayın Gürer, Sayın
Atıcı, Sayın Aydın, Sayın Benli, Sayın Sürekli’nin yerine Sayın Birkan, Sayın
Taşkın, Sayın Aydemir’in yerine Sayın Gözgeç, Sayın Yıldırım, Sayın Kavakcı,
Sayın Gündoğdu, Sayın Çamak, Sayın Nazlı, Sayın Tanal, Sayın Gaytancıoğlu,
Sayın Yedekci, Sayın Balbay, Sayın Arslan. 
Şimdi
Sayın Gürer’den başlıyoruz. 
Buyurun.

V.- AÇIKLAMALAR (Devam)
2.- Niğde Milletvekili Ömer Fethi Gürer’in,
Anayasa değişiklik teklifiyle halkın hiçbir sorununa çözüm getirilmediğine
ancak rejimin değiştirildiğine ilişkin açıklaması
ÖMER
FETHİ GÜRER (Niğde) – Teşekkürler Sayın Başkan. 
Anayasa
değişiklik teklifiyle adı “cumhurbaşkanlık” olan başkanlık sistemi halkın
hiçbir sorununa çözüm getirmemekte ancak rejim değiştirilmektedir. Başbakanlık
kalkmaktadır, Bakanlar Kurulu kalkmaktadır. Bu nedenle Mecliste güvenoyu da
gerekmemektedir. Bakan var ama başkana bağlı bir müsteşar durumuna gelmektedir.
Mecliste sözlü soru kalkmaktadır. Meclisin kanun yapabilmesi Cumhurbaşkanının
onayına bağlıdır, “hayır” dediğinin olması mümkün değildir. Cumhurbaşkanı,
parti genel başkanı olacaktır ama tarafsız olacağına ant içecektir. Yüzde 51’le
seçilecek Cumhurbaşkanı yürütme, yasama, ordu, kısaca devleti tek başına
belirleyecektir. Halk Cumhurbaşkanını, Cumhurbaşkanı her şeyi belirleyecek,
bütçeyi de gerekirse tek başına yapabilecektir. 
Parti
devletine dönecek yönetimle ülkenin sorunlarının çözüm bulması değil, daha
derinleşmesi mümkündür. Bu rejim tek adam rejimidir, cumhuriyetin ve
demokrasinin kazanımlarından vazgeçilmemelidir. 
Teşekkür
ediyorum. 
BAŞKAN – Sayın Atıcı…
3.- Mersin Milletvekili Aytuğ Atıcı’nın,
Gambiya’da yaşananlardan ders alınması gerektiğine, özgürlük ve bağımsızlığı
karakteri hâline getiren millete tek adam yönetiminin uymayacağına ilişkin
açıklaması
AYTUĞ ATICI (Mersin) – Değerli
arkadaşlar, akıllı insanlar yaşadıklarından ders alırlar. Daha akıllı insanlar
ise başkalarının yaşadıklarından ders alırlar. Biz de Gambiya’da yaşananlardan
ders almalıyız. 
Batı Afrika’da bir İslam cumhuriyeti olan
Gambiya’da, seçimleri kaybeden Devlet Başkanı görevini devretmek istemediği
için ülkede olağanüstü hâl ilan etmiştir. 
Devlet yönetiminde bütün yetkileri bir
kişiye vermek güç zehirlenmesi yaptığı gibi, güç bağımlılığı da yapar ve
tehlikelidir. Tüm yetkileri topladığınız kişi, kim olursa olsun, diktatör
olacaktır. Güç kullandıkça daha çok güç istendiğine defalarca şahit olduk. Bu
kadar yetki, insanı yedikçe acıkan, içtikçe susayan bir duruma getirir. 
Parti ayrımı yapmaksızın herkese
sesleniyorum: Özgürlük ve bağımsızlığı karakteri hâline getiren milletimize tek
adam yönetimi uymaz. Bu rejim değişikliğine “hayır” diyelim. 
BAŞKAN – Sayın Aydın…
4.- Bursa Milletvekili Erkan Aydın’ın,
Mecliste herkesin gerçekmiş gibi gördüğü demokrasicilik oyunu oynandığına ve bu
oyunun kaybedeninin Türkiye Cumhuriyeti ve Türk halkı olduğuna ilişkin
açıklaması
ERKAN AYDIN (Bursa) – Teşekkür ederim
Sayın Başkan. 
Bir oyun eğer yeterli bir çoğunluk
tarafından gerçek olarak kabul edilmeye başlandıysa oyun, oyun olmaktan çıkar,
gerçeğe dönüşür. Özünde ise aslında yine oyundur. 
Bu yüce Mecliste herkesin gerçekmiş gibi
gördüğü demokrasicilik oyunu oynanmaktadır. Demokrasi, ulusal egemenlik ve
evrensel hukuk kadife bir perdeyle kapatılarak yerini totalitarizme, baskıya ve
subjektif hukuk düzenine bırakmaktadır. Bu oyunla planlı, projeli bir şekilde
mevcut anayasal düzen yıkılmakta, yerine başka bir anayasal düzen kurulmaktadır
ki bunun adı da açık açık “darbe”dir. 
Özgür iradenin yerini vesayete ve şartsız itaate
bırakması da sadece etik bir sorun değil, vicdansal bir sorundur. Bu oyunun
uzun vadede kazananı yoktur ama hem kısa hem uzun vadede kaybedeni bellidir;
Türkiye Cumhuriyeti, Türk halkı ve Türkiye’dir. 
Saygılar sunarım.
BAŞKAN – Sayın Benli…
5.- İstanbul Milletvekili Fatma Benli’nin,
Anayasa değişikliğinin Türkiye için tarihî bir dönemeç noktası oluşturduğuna
ilişkin açıklaması
FATMA BENLİ (İstanbul) – Teşekkürler Sayın Başkan.
Milletimizin temsilcileri olarak ikinci tur
görüşmelerinde büyük bir mutabakatla kabul ettiğimiz ve yine milletimizin
takdirine sunulacak olan Anayasa değişikliği, Türkiye için tarihî bir dönemeç
noktası oluşturmaktadır. Bu değişiklikle, bundan sonrası için de ülkemizi
istikrarsızlığa sürükleyecek koalisyon hükûmetleri dönemini sona erdirmiş
oluyoruz. Olağan parlamenter rejimlerin aksine, çok fazla yetkisi olan
Cumhurbaşkanının sorumsuzluğunun devam ettiği sürece son veriyoruz.
Cumhurbaşkanına ve Cumhurbaşkanlığı işlemlerine karşı yargı yolunu açtığımız,
yürütmede tek başlılık sistemiyle, milletimizin hak ettiği hizmetlere daha
fazla ulaşmasını sağlayacağımız bir döneme kapı açıyoruz. 
Bu suretle, değişik nedenlerle sahip olduğumuz, AK
PARTİ öncesine nazaran sorunların çok daha fazla azaltıldığı ama sahip
olduğumuz sorunları milimize etmek, bizden sonraki kuşakların hiç
karşılaşmamasını sağlamak için özel bir çaba gösteriyoruz. Bu nedenle Anayasa
değişikliğinde yapısal bir değişiklik içerisine giriyoruz.
(Mikrofon otomatik cihaz tarafından kapatıldı) 
BAŞKAN – Sayın Birkan…
6.- Bursa Milletvekili Zekeriya Birkan’ın,
çok daha güçlü ve istikrarlı bir Türkiye inşa etmenin amaçlandığına ve
yürütmedeki çift başlılığın ortadan kaldırılması için Cumhurbaşkanlığı yönetim
sisteminin görüşüldüğüne ilişkin açıklaması
ZEKERİYA BİRKAN (Bursa) – Teşekkür ediyorum Sayın
Başkanım.
Gazi Meclisimizde, aziz milletimizin ve devletimizin
bekası, menfaati ve müreffeh yaşamı için kurulduğu günden bugüne kadar çok
güzel çalışmalar yürütülmüş, önemli kararlar alınmıştır. Hiç şüphesiz,
bugünlerde yine Gazi Meclisimizin çatısı altında tarihî bir sürece tanıklık
ederek çok daha güçlü ve istikrarlı bir Türkiye’yi inşa etmeyi amaçlamaktayız. 
Siyasi tarihimiz boyunca hemen hemen her siyasi liderin
dile getirdiği, önemli bir ihtiyaç olduğu uzun yıllar boyunca siyasi
tartışmaların konusu olan ama bir türlü cesaret edilemeyen yürütmedeki çift
başlılığın ortadan kaldırılması için Cumhurbaşkanlığı yönetim sistemini
görüşmekteyiz. Cumhurbaşkanlığı yönetim sisteminin dile getirildiği bu
düzenlemenin somut adımlarının atılmaya başladığı günden itibaren FETÖ, PKK,
DAİŞ ve diğer terör örgütlerinin yoğun saldırılarını ve en son dönemdeki
ekonomik saldırıları da analiz ettiğimizde…
(Mikrofon otomatik cihaz
tarafından kapatıldı)
BAŞKAN – Sayın Taşkın…
7.- Mersin Milletvekili Ali Cumhur
Taşkın’ın, 950 kilometre sınırımız bulunan bölgede tarihî sorumluluğumuzu
yerine getirmek için mücadelenin kararlılıkla sürdürüldüğüne ve sınır dışında
görev yapan askerlere başarılar, şehit olanlara da Allah’tan rahmet dilediğine
ilişkin açıklaması
ALİ CUMHUR TAŞKIN (Mersin) – Teşekkürler Sayın Başkan.
Barış ve huzur için Suriye’de olan güvenlik güçlerimiz
Fırat Kalkanı’yla toplam 6.820 top atışında bulundu; 690 DEAŞ teröristi etkisiz
hâle getirildi; 1 ana muhabere merkezi olmak üzere 555 bina, 106 muhtelif araç,
5 büyük mühimmat deposu imha edildi; 1.200 kilometre toprak teröristlerden
arındırıldı. Birileri “Türkiye’nin ne işi var?” dese de DEAŞ’la mücadele için
de Musul’dayız. 
Bugün Halep’in kuzeyinde PYD’nin kontrol altına aldığı
18 hedef bombalandı ve 200’e yakın terörist etkisiz hâle getirildi. Daha düne
kadar vilayetimiz olan, 950 kilometre sınırımız bulunan bölgede tarihî
sorumluluğumuzu yerine getirmek ve bölgedeki kardeşlerimizin huzuru için mücadelemizi
kararlılıkla sürdürüyoruz. 
Bu amaçla sınır dışında görev yapan kahraman
askerlerimize başarılar diliyorum, Rabb’im yardımcıları olsun; şehit olanlara
da Allah’tan rahmet diliyorum.
BAŞKAN – Teşekkür ederim.
Sayın Gözgeç…
8.- Bursa Milletvekili Emine Yavuz
Gözgeç’in, tüm milletvekillerini ve tüm seçmenleri, millet iradesini esas alan,
güven ve huzur ortamını kalıcı olarak tesis edecek, devlet-millet kaynaşmasını
kurumsallaştıracak Anayasa değişiklik teklifine “evet” demeye çağırdığına
ilişkin açıklaması
EMİNE YAVUZ GÖZGEÇ (Bursa) – Cumhurbaşkanlığı sistemi
dünya yeniden inşa edilirken daha güçlü bir Türkiye olma yolunu açıyor. Bizler
halkın seçtiği güçlü bir yürütme, yine halkın seçtiği güçlü bir Meclis diyoruz.
Meclisin gensoru dışında tüm yetkileri aynen devam etmektedir. Bu sistemde
güvenoyunu halk sandıkta doğrudan vermektedir. Milletimizin, nefret ve
ötekileştirme dilini kullananların, kendi korkularını, vehimlerini gerçekmiş
gibi dayatmak isteyenlerin tuzaklarına düşmeyeceğine yürekten inanıyorum. 
Parti ayrımı yapmaksızın tüm milletvekillerimize ve tüm
seçmenlere sesleniyorum: Gelin, ideolojik körlüğe kapılmadan, bu ülkede hep
birlikte yaşadığımızı unutmadan, millet iradesini esas alan, güven ve huzur
ortamını kalıcı olarak tesis edecek, devlet-millet kaynaşmasını
kurumsallaştıracak bu teklife hep birlikte “evet” diyelim.
ÖMER FETHİ GÜRER (Niğde) – Meclisin hiçbir hükmü
kalmıyor, yarın geldiğinde göreceksin, Meclis diye bir şey bırakmıyor.
BAŞKAN – Sayın Yıldırım…
9.- Adıyaman Milletvekili Behçet Yıldırım’ın,
Türkiye’deki tüm halkların ve inançların umudu olma iddiasıyla Türk siyaset
sahnesine çıkan AKP’nin on beş yıldır tek başına iktidar olmasına rağmen hayal
kırıklığı yarattığına ilişkin açıklaması
BEHÇET YILDIRIM (Adıyaman) – Teşekkürler Başkanım.
On beş yıl önce insan hakları ve özgürlüklerinin yolunu
açacak Avrupa Birliğine girmeyi hedef hâline getiren, Türkiye’deki tüm
halkların ve inançların umudu olma iddiasıyla Türk siyaset sahnesine çıkan AKP,
maalesef, hayal kırıklığı yaratmıştır. On beş yıldır tek başına iktidar
olmasına rağmen, başta insan hakları olmak üzere, eğitimde, Kürt sorununda,
Alevi sorununda, ekonomide bir arpa yol alamadığı gibi, gerilere gitmiştir.
Bugünlerde yasalaştırmaya çalışılan tek adam yasası Türkiye’yi değil, bir kişiyi
kurtarma yasasıdır. Bu yasa birilerini kurtarabilir fakat halklar ve inançlar
arası diyaloğu ve hoşgörüyü ortadan kaldıracak, kutuplaşmaları körükleyecektir.
Bu yasaya muhalefet etmek Türkiye’yi ve demokrasiyi, özgürlüğü seven herkesin
ve her kesimin birinci hedefi olmalıdır. Bugün bu Mecliste üçüncü parti
konumundaki HDP’yi yok sayarak eş genel başkanlarını, milletvekillerini,
seçilmişlerini, hatta seçmenlerini tutuklayarak yapılan bu yasanın uzun ömürlü
olmayacağı aşikârdır. 
(Mikrofon otomatik cihaz tarafından kapatıldı)
BAŞKAN – Sayın Kavakcı… 
10.- İstanbul Milletvekili Ravza Kavakcı
Kan’ın, Anayasa değişikliğini bir rejim değişikliği olarak ifade etmenin ve
bununla alakalı “diktatörlük”, “darbe” kelimelerini kullanmanın halkı yanıltmak
olduğuna ilişkin açıklaması
RAVZA KAVAKCI KAN (İstanbul) – Teşekkür ederim Sayın
Başkan. 
Bugün Anayasa değişikliği teklifimizin oylamalarının
ikinci turunun ikinci günündeyiz. Bu çerçevede şunu ifade etmek istiyorum:
Anayasa değişikliğini bir rejim değişikliği olarak ifade etmek, bununla alakalı
“diktatörlük” kelimesini kullanmak, “darbe” kelimesini kullanmak halkı
yanıltmaktır. Halkımıza güvenimiz sonsuz. Bizim halkımız nasıl 15 Temmuzda
tankların önüne göğsünü siper ettiyse bu Anayasa değişikliği için de arzu
ettikleri, uygun gördükleri oyu vereceklerdir ve bu Anayasa değişikliği
Meclisten sonra halktan da geçecektir, bundan şüphem yoktur. Halkımızdan
korkmayalım, halkımız en doğrusunu bilir. 
Teşekkür ediyorum. 
BAŞKAN – Teşekkür ederim. 
Sayın Gündoğdu…
11.- Ordu Milletvekili Metin Gündoğdu’nun,
Anayasa değişikliği teklifiyle ülke ve millet için yeni bir sayfa açılacağına
ve darbecilerin dayattığı anlayışın, vesayet ve siyasi krizlerin, statükocu
anlayışın, çift başlılığın son bulacağına ilişkin açıklaması
METİN GÜNDOĞDU (Ordu) – Teşekkür ediyorum Sayın
Başkanım. 
Milletin Meclisinde Türkiye Cumhuriyeti tarihinin en
önemli oylamalarından birine hep birlikte şahitlik ediyoruz. Bugün ikinci tur
oylamalarına devam edeceğimiz Anayasa değişikliği teklifimizle ülkemiz ve milletimiz
yeni bir sayfa açacak. Bu sayfada darbecilerin dayattığı anlayış olmayacak,
vesayet ve siyasi krizler olmayacak, statükocu anlayış tarihe karışacak, çift
başlılık son bulacak. İkinci tur oylamaların akabinde referanduma gidilecek ve
takdir milletimizin olacaktır. Bizler milletin isteği için buradayız ve son
karar merci olarak da milletimize gideceğiz. Mevcut sistemin sebep olduğu
siyasi tıkanıklıklar ve krizler sona erecek, ülkemizin kalkınması ve reformlar
hızlanacaktır. 
Bu vesileyle Türkiye’nin önünü açan ve yerli ve millî
duruş sergileyen tüm milletin vekilleri olan arkadaşlarıma teşekkür eder, Genel
Kurulu saygıyla selamlarım. 
BAŞKAN – Teşekkür ederim. 
Sayın Çamak…
12.- Mersin Milletvekili Hüseyin Çamak’ın,
Mersin’de yaşanan fırtına ve sel felaketi sonrasında elle tutulur hiçbir yardım
yapılmadığına ilişkin açıklaması
HÜSEYİN ÇAMAK (Mersin) – Teşekkür ederim Sayın Başkan. 
Mersin’de önce fırtına, sonra da sel felaketi yaşandı.
Yurttaşlarımızla her gün görüşüyoruz, sel suyu tam çekilmiş değil. Vatandaşların
devletten talebi: Tapusu olsun olmasın, intikal eden özel arazi ya da 2/B veya
hazine arazisi olsun, kesinlikle tarım sigortası kapsamına alınmalı, bu
garabete son verilmeli. Vatandaş serayı kurmuş, masraf yapmış, tam ürün dikme
safhasına gelmişken fırtına oluyor, seranın içinde ürün olmadığı için TARSİM
sigorta yapmıyor; devlet buna bir çözüm bulmalı. Ziraat Bankası, kooperatif ve
özel bankalardan alınan borçlar faizsiz olarak en az üç yıl ertelenmeli. Hasar
tespitleri yapılmış durumda. Anamur ve Bozyazı’daki fırtınanın üzerinden bir
ay, Mersin merkez, Tarsus, Kazanlı ve Adanalıoğlu’ndaki sel felaketinin
üzerinden yirmi gün geçmesine rağmen, elle tutulur hiçbir yardım yapılmış
değil. Vatandaş kışın ortasında…
(Mikrofon otomatik cihaz tarafından kapatıldı) 
BAŞKAN – Teşekkür ederim Sayın Çamak.
Sayın Nazlı…
13.- Kütahya Milletvekili Mustafa Şükrü
Nazlı’nın, muhalefetin Anayasa değişikliği teklifiyle rejimin değiştiği
iddialarının arkasında muhtelif unsurlardan oluşan bir ittifak bulunduğuna
ilişkin açıklaması
MUSTAFA ŞÜKRÜ NAZLI (Kütahya) – Sayın Başkanım, değerli
milletvekilleri; Türkiye Büyük Millet Meclisi çatısı altında Anayasa
değişikliği teklifini müzakere ettiğimiz bu tarihî günlerde muhalefet
tarafından “Cumhuriyet elden gidiyor, rejim değişiyor.” iddiaları ortaya
atılmaktadır. Bu iddiaların arkasında, ülkenin demokratikleşmesine karşı
devletin içindeki iktidarlarını kaybetmek istemeyenlerin muhtelif unsurlarından
oluşan bir ittifak bulunmaktadır. Türkiye’de ayakta tutulmaya çalışılan sistem
militarist siyasal düzenlemeler, onların dayandığı geleneksel antidemokratik
jakoben ideoloji, başta 27 Mayıs olmak üzere askerî darbelerin eseri ve ürünü
olan kurumlardır. Türkiye’de demokratikleşme süreci ilerledikçe, antidemokratik
yapının kurumları demokratik güçler tarafından tasfiye edildikçe karşısına, bir
engel olarak “parlamenter sistem” adı altında örgütlenmiş militarizmin çeşitli
unsurları ve korkuları dikilmektedir.
(Mikrofon otomatik cihaz tarafından kapatıldı) 
BAŞKAN – Teşekkür ederim.
Sayın Tanal…
14.- İstanbul Milletvekili Mahmut Tanal’ın,
dövizlere el konulacağına ilişkin söylentilerle ilgili bilgi almak istediğine
ve getirilen Anayasa değişikliğiyle getirilen rejimle gerginlik ve çatışma
kültürünün artacağına ilişkin açıklaması
MAHMUT TANAL (İstanbul) – Teşekkür ederim Sayın Başkan.
Değerli milletvekilleri, Sayın Cumhurbaşkanı Recep
Tayyip Erdoğan geçen günlerde basına yansıyan haberlere göre “Dövizi olup da
bozdurmayan teröristtir.” demişti. Şimdi ise dövizlere el konulacağına ilişkin
duyumlar ve söylentiler bize geliyor. Bu konuda Merkez Bankasının veya
iktidarın çalışmaları ne aşamadadır? Dövize el koyma işlemi Türkiye’nin dış
dünyayla tüm bağlantılarını kesmez mi, aynı zamanda, ülkeyi yalnızlaştırmaz mı?
Bu tür çalışmalar ülkemize zarar getirmez mi? On dört yıldan beri siyasi
iktidar ne yapmak istedi de engel olan ne vardı? 
Bizim burada tek bir amacımız var.
Buradaki mücadelemiz AKP, CHP, MHP, HDP mücadelesi değil; buradaki mücadelemiz
demokrasi mücadelesi, özgürlük mücadelesi. Getirilen bu rejimle, Anayasa
değişikliğiyle gerginlik yaratılacak, çatışma kültürü artırılacak, uzlaşma
bitirilecektir.
Teşekkür ederim. 
BAŞKAN – Sayın Gaytancıoğlu…
15.- Edirne Milletvekili Okan
Gaytancıoğlu’nun, Alpullu Şeker Fabrikasının durumuna ilişkin açıklaması
OKAN GAYTANCIOĞLU (Edirne) – Teşekkür
ederim.
Bugün, sonlandırmaya çalıştığınız
cumhuriyetin ilk kalkınma hamlelerinden biri olan Alpullu Şeker Fabrikasından
bahsedeceğim. Trakya için çok önemi bulunan Alpullu Şeker Fabrikası dört yıldır
kapalı, nedeniyse AKP’nin uyguladığı niteliksiz şeker politikasıdır. Sağlığa
olumsuz etkileri bilinen nişasta bazlı şekerin önü açılıp kendi üreticimize
kota konulmakta, üreticiler düşük şeker pancarı fiyatları karşısında başka
ürünlerin tarımına yönelmektedir. Trakya bölgesinde Alpullu Şeker Fabrikasını
çalıştıracak en az 400 bin ton şeker pancarı üretim potansiyeli olmasına
rağmen,, AKP’nin ciddi olmayan şeker politikaları yüzünden 2016 yılı için AB
ülkelerinden sıfır gümrük vergisiyle 80 bin ton şeker ithalatı yapılıyor. Siz
yerli sermayeye, Türk üreticisine düşman mısınız? Çiftçimiz tarım kredi
kooperatifleri ve diğer kurumların icralarıyla uğraşırken, tarlasını ipotek
ettirerek kredi alma peşindeyken siz cumhuriyetin en önemli kazanımlarından
biri olan Alpullu Şeker Fabrikasının bacasını tüttürmüyorsunuz.
BAŞKAN – Sayın Yedekci…
16.- İstanbul Milletvekili Gülay
Yedekci’nin, başkanlık sisteminin cumhuriyeti yıkacağına, Türkiye’yi yıkıma
götüreceğine ve insanları mağdur edeceğine ilişkin açıklaması
GÜLAY YEDEKCİ (İstanbul) – Teşekkür
ediyorum Sayın Başkan.
Başkanlık sistemi Türkiye’yi yıkıma
götürecektir, cumhuriyeti yıkacaktır, insanlarımızı mağdur edecektir diyoruz,
inanmıyorsunuz. Size Venezuela’dan bir örnek vermek istiyorum: Venezuela’nın 30
milyon nüfusu var, petrol varlığı 296 milyar varil. Hugo Chavez, 1998’de Başkan
seçildi. Böyle, çok gönülden destekçileri vardı, 20 milyon kişiye erzak
dağıttı, millete yol yaptı. Bizde de oluyor diye demiyorum ama devletin
kaynaklarını yedi sülalesine kullandı. Sonra, o imkânlar yetmedi ona, anayasayı
değiştirdi. Chavez’i halkın sevmemesinin artık bir ehemmiyeti kalmamıştı,
milyonlar ülkeden kaçtı, kanser oldu. Ölürken üniversite mezunu olmayan
Madura’yı atadı. Madura, yüzde 50,6 oyla yani 0,6 oy farklı iktidar oldu, şu
anda Başkan; yerini uyuşturucu baronuna bırakacak, uyuşturucu baronu şu anda
Başkan Yardımcısı. Venezuela’da halk kan ağlıyor; gasp, açlık, fuhuş had
safhada; hastalar ilaç bulamıyor, günde on sekiz saate varan elektrik kesintisi
var. Bizde de başlamaya başladı… 
(Mikrofon otomatik cihaz tarafından kapatıldı) 
BAŞKAN – Sayın Balbay… 
17.- İzmir Milletvekili Mustafa Ali
Balbay’ın, Hrant Dink’in ölümünün 10’uncu yıl dönümüne ilişkin açıklaması
MUSTAFA ALİ BALBAY (İzmir) – Teşekkür ediyorum Sayın
Başkan. 
Öncelikle, bugün Hrant Dink’in 10’uncu ölüm yıl dönümü,
saygıyla anıyoruz. Dink’in katili her mevsim değişiyor. Gerçek katilinin
bulunmasını istiyoruz çünkü Dink’in öldürülmesi, Türkiye’de iç savaşa yönelik
çok karanlık bir oyunun parçasıydı. 
Sayın Başkan, özellikle, dün İzmir’de bir şehidimiz
toprağa verildi. Şenali Ocak, Diyarbakır şehidimizdi, Allah’tan rahmet
diliyorum, yakınlarına, 80 milyon yakınına başsağlığı diliyorum. Şenali Ocak
Küçük Çiğli Cemevi’nden resmî törenle toprağa verilecekti, ailesi bunu arzu etti
ama izin vermediler. Daha on gün önce adliye şehidimiz Musa Can’ı Uzundere
Cemevi’nden toprağa verdik resmî törenle ama Küçük Çiğli Cemevi’ne izin
verilmemesi, o bölgede gerçekten ciddi bir üzüntü yarattı. Bir şehidimiz,
Diyarbakır şehidimiz İzmir’de toprağa verilecek, bir gece önce vali geliyor ve
“Cemevi önünde resmî tören yapılmaz.” diyor. Onlar başka Tanrı’nın çocukları
mı? 
Çok ayıplıyorum ve bu konuda bir açıklama bekliyorum. 
BAŞKAN – Teşekkür ederim Sayın Balbay. 
Son olarak, Sayın Arslan…. 
18.- Denizli Milletvekili Kazım Arslan’ın,
Anayasa’da yapılacak değişikliklerle cumhuriyet ortadan kaldırılıp başkanlık
rejimi getirileceğine ve bu tür otoriterleşmeye giden ve sonunda diktatörlük
olan birçok üçüncü dünya ülkesi olduğuna ilişkin açıklaması
KAZIM ARSLAN (Denizli) – Başbakana soruyorum:
Anayasa’da yapacağınız değişikliklerle cumhuriyeti ortadan kaldırıp başkanlık
rejimini getireceksiniz. Cumhurbaşkanının OHAL’de kullandığı yetkileri, olağan
bir dönem içinde sürekli kullanmak üzere bütün yaptıklarını meşrulaştırmak
istiyorsunuz. Bu tür otoriterleşmeye giden ve sonunda diktatörlük olan birçok
üçüncü dünya ülkesi vardır. 
Nitekim, Gambiya’da seçimleri kazanan Adama Barrow’a
görevi devretmeyen Gambiya İslam Cumhuriyeti Devlet Başkanı Yahya Jammeh ülkede
olağanüstü hâl ilan etmiş, görevi devretmemiştir. Seçimi kazanan Başkan ve
birçok Gambiya vatandaşı Senegal ve başka ülkelere gitmiştir. Ülkede tam bir
kaos ve kargaşa yaşanmaya başlanmıştır. 
Türkiye Cumhuriyeti’ni de aynı noktaya getirmemek için,
lütfen, bu Anayasa değişikliğini geri çekin, ülkemizi üçüncü dünya ülkesi
konumuna sokmayın, ayrımcılığı artırmayın. 
Teşekkür ederim. 
BAŞKAN – Şimdi söz talebinde bulunan… 
ATİLA SERTEL (İzmir) – Sayın Başkanım, 60’a göre,
önemli bir konuda yerimden bir dakikalık süre istiyorum. 
BAŞKAN – Şu anda grup başkan vekillerine söz vereceğim,
daha sonra değerlendiririm. 
ATİLA SERTEL (İzmir) - Tamam Başkanım.
BAŞKAN - Söz talebinde bulunan Sayın Erhan Usta,
buyurun. 
19.- Samsun Milletvekili Erhan Usta’nın,
19-20 Ocak 1990’da Sovyetler Birliği tarafından Azerbaycan halkına karşı
yapılan katliamın 27’nci, 20 Ocak 1989’da Samsunspor’un trafik kazası
geçirmesinin 28’inci yıldönümüne ve Samsun Millî Eğitim Müdürlüğünün
hazırladığı Türk büyüklerini tanıtıcı projeye ilişkin açıklaması
ERHAN USTA (Samsun) – Teşekkür ederim Sayın Başkan.
19-20 Ocak 1990’da, “tek millet, iki devlet” dediğimiz
kardeş Azerbaycan’da, Bakü’de Sovyetler büyük bir katliam yaptı; hepimiz
biliyoruz. Biz Azeri kardeşlerimizin hüznünü tekrar paylaşıyoruz, şehitlerimizi
rahmetle anıyoruz. Bu zulmü yapanları da nefretle kınadığımı ifade etmek
istiyorum.
Bugün ayrıca –aslında yarın da bugünden söylemek daha
uygun olur diye düşündüm- Samsunspor kafilesi feci bir kaza geçirmişti yirmi
sekiz yıl önce, onun seneidevriyesi. Samsunspor, Malatyaspor deplasmanına
giderken 20 Ocak 1989’da Havza’da 5 kişinin ölümüyle sonuçlanan bir trafik
kazası geçirmişti. Ben, bütün, orada hayatını kaybedenlere rahmet diliyorum.
Onların da ismini izninizle burada ifade etmek istiyorum: Kazada Teknik
Direktör Nuri Asan, futbolcularımızdan Muzaffer Badalıoğlu, Mete Adanır ve
otobüs şoförü Asım Özkan olay yerinde; Zoran Tomic ise Yugoslavya’da altı ay
komada kaldıktan sonra vefat etmiştir. Hepsini rahmetle anıyorum. Samsunspor
camiasına tekrar taziyelerimi iletmek istiyorum. Cenab-ı Allah bizi, spor
camialarımızı, spor kulüplerimizi, bütün milletimizi bu tür kazalardan korusun.
Son olarak da Sayın Başkan, Samsun İl Millî Eğitim
Müdürlüğünün hazırladığı bir proje var. Bunu Samsun İl Millî Eğitim
Müdürlüğünün internet sayfasında da görmek mümkün. Okullarda Türk büyüklerini
tanıtıcı bir etkinlik düzenleniyor, o kapsamda bir proje yapılıyor. Fikir son
derece güzel, hakikaten güzel çünkü geçmişimizi tanımak, büyük devlet
adamlarımızı, sanatçılarımızı, siyaset adamlarımızı bilmek son derece güzel. 
(Mikrofon otomatik cihaz tarafından kapatıldı)
BAŞKAN – Tamamlayın lütfen, bir dakika ek sürenizi
veriyorum.
ERHAN USTA (Samsun) - Fakat bu projenin yapımında
enteresan bir şey var, burada her şey birbirlerine karıştırılmış bir tasnif
yok, bir kategori yok ve bunun sonucunda, mesela 100 Türk büyüğüne ulaşılmış.
Onlardan güncel yani yakından tanıdığımız, yakın siyasi tarihimizle alakalı
olanların isimlerini ve sıralamalarını vermek istiyorum: Mesela Neşet Ertaş
49’uncu sırada, Naim Süleymanoğlu 61’inci sırada, Necmettin Erbakan 65’inci
sırada, Mustafa Kemal Atatürk 75’inci sırada, İsmet İnönü 79’uncu sırada,
Muhsin Yazıcıoğlu 89’uncu sırada, Turgut Özal 90’ıncı sırada, Cevdet Sunay
92’nci sırada. Şimdi, tabii, bir kategori yok, bir tasnif yok yani sanat
dünyası, iş âlemi, mesela burada Vehbi Koç var, devlet adamları var, komutanlar
var, milattan önce ta işte Oğuz Han var. Yani bu fikir güzel ama bunları güzel
yapmak lazım, güzel tasnif etmek lazım; iyi bir şey yaparken… 
(Mikrofon otomatik cihaz tarafından kapatıldı) 
ERHAN USTA (Devamla) - …kötü, yanlış sonuçlara
ulaşmamak lazım. Mesela, burada, son devrin siyaset adamlarını söylüyorsak Türk
milliyetçiliği hareketinin lideri Başbuğ Alparslan Türkeş yok. Yani bunlar
olacak şeyler değil. Kurumlarımızın bu konularda daha dikkatli olması lazım.
Teşekkür ediyorum.
BAŞKAN – Teşekkür ederim.
Sayın Özel söz istemişti ama Sayın Gök, siz mi
kullanacaksınız?
LEVENT GÖK (Ankara) - Evet. 
BAŞKAN – Buyurun Sayın Gök.
20.- Ankara Milletvekili Levent Gök’ün,
Diyarbakır’da 4 polisin şehit olduğu olayda yaralanan polisin de şehit olduğuna
ve kendisine Allah’tan rahmet dilediğine, Hrant Dink’in ölümünün 10’uncu yıl
dönümüne ve İtalya’da depremlerin ardından yaşanan çığ felaketi nedeniyle
geçmiş olsun dileğinde bulunduğuna ilişkin açıklaması
LEVENT GÖK (Ankara) – Teşekkür ederim Sayın Başkan.
Sayın Başkan, önceki gün Diyarbakır’da 4 polisimizin
şehit olduğu olayda yaralanan Faruk Demir isimli bir polis arkadaşımız şehit
oldu bugün. Yani gerçekten, şehit haberleriyle sarsılan Türkiye’mizde bu
arkadaşımızın da, polis kardeşimizin de şehitlik haberini büyük bir üzüntüyle
öğrendik. Kendisine Allah’tan rahmet diliyorum, ulusumuza ve tüm sevenlerine
başsağlığı diliyorum.
Sayın Başkan, bundan yine on yıl önce Hrant Dink
öldürüldü, ölümünün üzerinden on yıl geçti, Hrant’ın katilleri ve onların
arkasındaki isimler hâlen korunmaya devam etse de katilleri herkes biliyor.
Hrant Dink ölmeden önce yazmış olduğu yazısında “Güvercin tedirginliğinde
yaşamak zorunda kalmasın Türkiye’de kimse.” diyordu. Bu, çok önemli bir söz,
eğer insanlar ülkede yaşarken yüreklerinde bir tedirginlik hissediyorsa bu
gerçekten çok sorunlu bir tablo ve Hrant Dink’in bahsetmiş olduğu güvercin
tedirginliğini yaşamanın ötesine geçen bir tedirginlik hâli şu anda Türkiye’de
var. Dilerim ki Türkiye bir an önce sükûnete ve normalleşme düzenine geçer
diyeceğiz ama maalesef, yaşadığımız tartışmalar bizi her gün başka bir
tartışmanın içerisine sokuyor ve kutuplaştırmayı, ayrıştırmayı artırıyor. Biz,
Türkiye'de, hangi kökenden gelirse gelsin tüm insanların Türkiye
Cumhuriyeti’nin eşit birer yurttaşı olduğu gerçeği ışığında, herkesin öncelikle
yaşam hakkının bir kere sağlanması…
(Mikrofon otomatik cihaz tarafından kapatıldı) 
BAŞKAN – Tamamlayın lütfen.
LEVENT GÖK (Ankara) – …korunması ve kimsenin kendisini
asla tedirgin hissetmeyeceği bir ortamın yaratılmasının çok zorunlu olduğunu
bir kez daha vurgulamak istiyoruz.
Bu arada, son olarak da sabah saatlerinde depremlerle
sarsılan İtalya’dan acı haberler gelmeye devam etti ve Pescara kentinin
batısında meydana gelen bir çığ düşmesi neticesinde de yine insanların kayıp
olduğu bilgisi ulaştı. Umarım herkes bu facialardan sağ salim kurtulur ve
korkulan olmaz. Tüm İtalya halkına da geçmiş olsun dileklerimizi iletiyoruz
efendim.
Teşekkür ederim.
BAŞKAN – Teşekkür ederim.
Sayın Kerestecioğlu…
21.- İstanbul Milletvekili Filiz
Kerestecioğlu Demir’in, HDP Eş Genel Başkanı Selahattin Demirtaş’ın
duruşmasında sarf ettiği bazı ifadelerine, Türkiye için çok önemli bir konu
görüşülürken tutuklu HDP milletvekillerinin bulunmamasının demokrasi için büyük
bir ayıp olduğuna ve Hrant Dink’i saygıyla andıklarına ilişkin açıklaması
FİLİZ KERESTECİOĞLU DEMİR (İstanbul) – Teşekkürler
Sayın Başkan. 
Değerli milletvekilleri, iki gün önce Sayın Eş Genel
Başkanımız Selahattin Demirtaş’ın duruşmasındaydık, İstanbul’da, kendisinin
SEGBİS’le bağlandığı ve ben, onun sözleriyle aktarmak istiyorum: “Barış süreci
başarıyla sonuçlansaydı, ben şu anda burada yargılanıyor olmayacaktım.” diyordu
Sayın Başkan “…ve muhtemelen hem ben hem bu süreçte görev alan kişiler barış
ödülleri alacaktık. Bir muhalefet partisi genel başkanı ‘Ne barışı? Kandil’i
dümdüz edin.’ diyordu. Bu kişinin söylediği bu sözler herhangi bir fezlekeye konu
edilmedi ancak benim ‘Sen hiç nöbet tuttun mu? Halkın yoksul evlatları
üzerinden bu savaşı yürütüyorsunuz.’ şeklindeki eleştirim sebebiyle dava
açıldı. Acaba hangimizin sözü daha çok şiddet içeriyor, mahkemenin takdirine
bırakıyorum.” dedi Sayın Başkan.
“Evet, bir de tabii, beni tutuklayan hâkim için de
üzülüyorum, ya ben tutuklanacaktım ya da FETÖ’cü olduğu gerekçesiyle o
tutuklanacaktı.” şeklinde de açıklamasına devam etti. 
Şimdi, yasama sorumsuzluğu bütün
vekillerimiz için hâlen devam etmektedir ve onların gerçekten burada yasama
faaliyetlerine devam edebilmeleri, oy kullanabilmeleri gerekiyor ama biz, her
seferinde, üstelik Türkiye için çok önemli bir konu görüşülürken, “bir rejim
değişikliği” olarak ifade ettiğimiz bir konu görüşülürken -Anayasa teklifi-
onların burada bulunmamasından büyük bir üzüntü duyuyoruz ve bunun demokrasi
için büyük bir ayıp olduğunu, bu Parlamento için de aynı şekilde, ifade etmek
istiyoruz.
(Mikrofon otomatik cihaz tarafından
kapatıldı) 
FİLİZ KERESTECİOĞLU DEMİR (İstanbul) –
Sayın Başkan…
BAŞKAN – Tamamlayın lütfen. 
FİLİZ KERESTECİOĞLU DEMİR (İstanbul) –
Bugün de Sayın Grup Başkan Vekilimiz İdris Baluken’in duruşması vardı. Bir an
önce bu sürecin sonlanmasını, onların yasama faaliyetlerine devam edebilmeleri
için gereken düzenlemelerin yapılmasını ve bu Parlamentonun ancak bu şekilde
görüşebildiği şeylerin meşruiyetinin olacağını ve demokratik bir Parlamento
olma yolunda adım atabileceğini düşündüğümüzü ifade etmek istiyoruz.
Hrant Dink bizim canımızdır, onunla
ilgili araştırma önergemiz var ve onunla ilgili sözlerimizi zaten ifade
edeceğiz ama bir kez daha saygıyla, sevgiyle kendisini anıyoruz ve çok
özlediğimizi ifade ediyoruz. 
BAŞKAN – Teşekkür ederim.
Sayın Bostancı…
22.- Amasya Milletvekili Mehmet Naci
Bostancı’nın, Diyarbakır’da şehit olan 4 polise ve bütün şehitlere Allah’tan
rahmet dilediğine, 19-20 Ocak 1990’da Sovyetler Birliği tarafından Azerbaycan
halkına karşı yapılan katliamın 27’nci ve Hrant Dink’in ölümünün 10’uncu yıl
dönümüne ilişkin açıklaması
MEHMET NACİ BOSTANCI (Amasya) – Sayın
Başkanım, teşekkürler. 
Üç gün önce Diyarbakır’da şehit olan 4
polisimize ve bütün şehitlerimize bir kez daha Allah’tan rahmet diliyoruz.
Hepsini hayırlarla yâd etmeye devam edeceğiz. Onlar hayatlarını bu millet için
verdiler, barış ve esenlik için verdiler. 
Yirmi yedi yıl önce, 19 Ocağı 20 Ocağa
bağlayan gece Azerbaycan Bakü’de özgürlük için meydana çıkan halk bir katliama
uğradı. Onları da rahmetle ve minnetle anıyoruz. Özgürlüklerine sahip çıkarken
şehit düşen o insanlar şimdi Bakü Hıyabanı’nda yatıyorlar. Ben de orayı ziyaret
etmiştim. Yan yana yatan, Anadolu’dan giden askerlerimiz var; 1918 Bakü
Savaşlarında hayatlarını kaybetmiş, Anadolu’nun her tarafından giden, mezar
taşlarına bakıldığında yaşları 17-18 olan çocuklarımız var. Onlarla birlikte
yatıyor Bakü’nün özgürlük şehitleri. Azerbaycanlı kardeşlerimizle dayanışmamızı
burada ifade ediyorum.
Hrant Dink’in katledilişinin 10’uncu yılı, kendisini
saygıyla anıyoruz. Türkiye siyasetinde, uzun bir süredir, siyaseti manipüle
etmeye dönük siyasi cinayetler ve kitlesel olaylar yaşandı. Tarihimiz bu
bakımdan son derece kaotik. Hrant Dink cinayeti de bunlardan birisi. Üzerindeki
örtü açığa çıktığında, eminim, kamuoyu birçok olayı daha net bir şekilde görme
imkânı bulacaktır. 
MEHMET BEKAROĞLU (İstanbul) – On sene oldu Naci Bey, on
sene, çıkarın artık!
MEHMET NACİ BOSTANCI (Amasya) – Bizim talebimiz, bizim
de isteğimiz, bütün, geçmişe doğru, Hrant Dink’le birlikte bu tür siyasi
cinayetlerin mutlak surette açığa çıkarılması…
(Mikrofon otomatik cihaz tarafından kapatıldı)
BAŞKAN – Tamamlayın lütfen Sayın Bostancı.
MEHMET NACİ BOSTANCI (Amasya) - …kamuoyunun bilgisine
sunulmasıdır. Bunlar anlaşıldığında, aslında ne tür bir kışkırtıcılık için
kullanılmaya çalışıldığını, masum insanların kanları üzerinden nasıl bir
istikrarsızlık ve kaos devşirilmeye çalışıldığını herkesin daha iyi göreceğini
tahmin ediyoruz. Kesinlikle o kirli örtü kaldırılmalıdır.
Teşekkür ediyorum.
BAŞKAN – Teşekkür ederim Sayın Bostancı.
Sayın Gök, bir cümle söyleyeceğinizi söylediniz,
ilettiniz.
Buyurun, sizi de dinleyelim.
23.- Ankara Milletvekili Levent Gök’ün,
İran’da bir binada çıkan yangında çok sayıda insanın hayatını kaybettiğine
ilişkin açıklaması
LEVENT GÖK (Ankara) – Sayın Başkan, konuşmamı yaptıktan
sonra öğrendim; İran’da da bir binada çıkan yangın ve onun devamında binanın
yıkılması sonucunda çok sayıda İranlı ve onları kurtarmaya giden itfaiye
erlerinin de hayatını kaybettiğini öğrendik. Bu arada, İran ulusuna da baş
sağlığı diliyoruz.
Teşekkür ederim.
BAŞKAN – Teşekkür ederim.
Sayın milletvekilleri, iki sayın milletvekilimize
dünden kalan bir sözüm var, onlara da şimdi söz vereceğim.
ATİLA SERTEL (İzmir) – Sayın Başkanım, bir dakika söz
istemiştim.
BAŞKAN – Sayın Sertel, müsaade edin, eğer vermezsem o
zaman itiraz edersiniz. 
ATİLA SERTEL (İzmir) – İtiraz etmiyorum Sayın Başkan. 
BAŞKAN – Bu iki arkadaşımıza, Sayın Zeybek ve Sayın
Gündoğdu’ya dünden kalan bir sözüm vardı, şu anda onu yerine getiriyorum. 
Ankara Milletvekili Sayın Ahmet Gündoğdu, bir dakika
süre veriyorum. 
Buyurun. 
24.- Ankara Milletvekili Ahmet
Gündoğdu’nun, İstanbul Milletvekili Eren Erdem ve ailesinin hedef gösterilmesi
olayına ve kendisi tarafından hiçbir milletvekiline itme ve darp
uygulanmadığına ilişkin açıklaması
AHMET GÜNDOĞDU (Ankara) – Değerli Başkanım, değerli
arkadaşlarım; önceki gün CHP Milletvekili Eren Erdem Bey, kendisinin ve
ailesinin hedef gösterilmesiyle ilgili bir empati çağrısında bulundu. Başkanlık
Divanı üyesi olarak aynı çağrıyı ben de yineliyorum. Görevimiz, kavga ettirmemek
ve ediliyorsa ayırmaktır. Buna bütün siyasi partilerimizin grup başkan
vekilleri de şahittir. Ancak, “evet” diyenin de, “hayır” diyenin de kişilik
haklarına saygıyı sağlamak da görevlerimiz arasında. Bunun için, genelde değil
kabin önünde çekim yapılmamasını istedik. Asla tarafımdan hiçbir milletvekiline
itme ve darp uygulanmamıştır, olmamıştır. Şahitleri, siz Başkan Vekilimiz ve
her partiden milletvekili arkadaşlarımız. Ömrüm, insan hakları ve kadın hakları
mücadelesiyle geçti. 
(Mikrofon otomatik cihaz tarafından kapatıldı) 
AHMET GÜNDOĞDU (Ankara) – Kesinlikle yapmadığım bir
şeyi “Yapmadım.” deme gereğini duymanın üzüntüsünü yaşıyorum. Olmayan bir şeyi
var göstermek de bir şiddettir. CHP’li arkadaşları empati yapmaya davet
ediyorum. 
BAŞKAN – Teşekkür ederim. 
Sayın Zeybek…
25.- Samsun Milletvekili Kemal Zeybek’in,
Samsun Valiliğince “bir dakikalık ayağa kalkma” eylemine izin verilmemesine
ilişkin açıklaması
KEMAL ZEYBEK (Samsun) – Sayın Başkanım, değerli
milletvekili arkadaşlarımız; biz, Cumhuriyet Halk Partisi örgütleri olarak,
ülkemizin en ücra köşelerinde, yerleşim birimlerinde güvenlik güçlerimizin yurt
savunmasında, can ve mal güvenliğimizin savunmasında hep yanlarında yer aldık,
yer almak da zorundayız. Bu davranışlarımızla -Samsun’da da dün gerçekleşen bir
olayda- Samsun Valiliğinden bir dakikalık ayağa kalkma protestomuzu yani
demokratik protestomuzu göstermek için izin istendi. Bu iznin, Sayın Valimiz
tarafından maalesef verilmediği görüldü. Hâlbuki, bizim Türkiye'nin her
tarafında anında, bir dakikalık gösterimizi yapma şeyimiz var ama güvenlik
güçlerimize, devletimize ve bunun varlığına olan saygımızdan dolayı bir izin
istemek zorunda kaldık. Bu böyle yapılırsa böyle bir yönetim anlayışının doğru
olmadığını, ülkemizi yöneten bugünkü siyasal iktidarın…
(Mikrofon otomatik cihaz tarafından kapatıldı) 
BAŞKAN – Teşekkür ederim Sayın Zeybek. 
KEMAL ZEYBEK (Samsun) – …bu konudaki davranış
biçimlerinin, olağanüstü hâli bahane ederek önümüzdeki Anayasa referandumundaki
çalışmalarımızı engellemesi açısından önemli olduğunu görüyorum.
Saygılarımı sunuyorum.
BAŞKAN – Teşekkür ederim. 
Son olarak Sayın Sertel, sizi de dinleyelim, çok
ısrarlı bir talebiniz vardı.
FİLİZ KERESTECİOĞLU DEMİR (İstanbul) – Sonra bizim de
var Sayın Başkan.
26.- İzmir Milletvekili Atila Sertel’in,
Hrant Dink’in ölümünün 10’uncu yıl dönümüne ve İzmir’in Seferihisar ilçesinde
ısrarla bir orkinos çiftliği yapılmak istenmesinin arkasında kimler olduğunu
öğrenmek istediğine ilişkin açıklaması
ATİLA SERTEL (İzmir) – Teşekkür ederim Sayın Başkan.
Hrant Dink gazetecidir, devrimcidir, solcudur,
yurtseverdir. Öldürüldüğünde ayakkabısının altındaki yarılma, yırtık onun
yoksulluğunu değil onun dürüstlüğünü ve onurunu gösterir.
Sayın Başkan, İzmir’in bütün ilçeleri çok güzeldir
ancak Seferihisar o kadar güzel bir tatil beldesi, o kadar güzel bir termal
alan ve çok güzel bir ilçe olmasına rağmen, burada ısrarla bir orkinos çiftliği
yapılmak isteniyor. Bu orkinos çiftliğini yapmak isteyenlerin arkasında kimler
var? 
Sayın Binali Yıldırım Başbakan, İzmir Milletvekilidir.
Sayın Binali Yıldırım’a soruyorum: Daha önce hukuken reddedilmiş olan yerde
ısrarla orkinos balık çiftliğini kurmak istemenin bu ilçeye yapılmış en büyük
kötülük olduğunu bilmiyor mu acaba? 
Ben ayrıca Sayın Başbakana, gerçekten, referandum
sonrasında Başbakanlığının devamını istiyor mu…
(Mikrofon otomatik cihaz tarafından kapatıldı) 
BAŞKAN – Sayın Irgat, size de söz veriyorum ve
bitiriyorum, grup önerilerine geçeceğiz.
Buyurun, size de bir dakika. 
27.- Bitlis Milletvekili Mizgin Irgat’ın,
HDP milletvekillerinin tutuklu olmasının ve Anayasa değişikliği çalışmalarının
dışında tutulmasının Anayasa Mahkemesinin vekillerle ilgili vermiş olduğu
karara aykırılık teşkil ettiğine ilişkin açıklaması
MİZGİN IRGAT (Bitlis) – Teşekkür ederim Sayın Başkan. 
Çok önemli bir tartışmanın içerisindeyiz şu anda.
Anayasa değişikliği gibi bir tartışmada HDP milletvekillerinin, eş genel
başkanlarının ve grup başkan vekillerinin de içinde olduğu vekillerin hâlâ
tutuklu olması ve bu çalışmaların dışında tutulması, Anayasa Mahkemesinin daha
önce vekillerle ilgili vermiş olduğu karara aykırılık teşkil etmemekte midir,
sorarız buradan? Çünkü, Anayasa Mahkemesinin bu konuda açık bir hükmü var. Söz
konusu milletvekili seçilme hakkının yani Anayasa’da düzenlenmiş olan siyaset
yapma hakkının kısıtlandığını… Kendisi hükümlü olduğu hâlde, hükmen tutuklu
olan bir milletvekilini tahliye ederek “Siyasi hayata devamı gerekir.”
noktasında bir kararı, bir hükmü mevcutken şu an 11 milletvekilinin bu karara
rağmen hâlâ buraya getirilmemiş olması, oy kullanamıyor olması hukuka aykırı
değil midir?
(Mikrofon otomatik cihaz tarafından kapatıldı) 
BAŞKAN – Teşekkür ederim.
Gündeme geçiyoruz.
Başkanlığın Genel Kurula sunuşları vardır.
Meclis araştırması açılmasına ilişkin üç önerge vardır,
ayrı ayrı okutuyorum:
VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- İzmir Milletvekili Ali Yiğit ve 22
milletvekilinin, çocuk işçiliğinin azaltılması için yapılması gerekenlerin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/441)
Türkiye Büyük Meclisi
Başkanlığına
Çocuk işçiliğinin azaltılmasına yönelik yeni bir
politika oluşturulması, belirlenen politikaların bir an önce yaşama geçirilmesi
ve çalışan çocuk işçilerin can güvenliğinin sağlanmasına yönelik uygulama ve
denetimlerin caydırıcı yaptırımlarla araştırılması amacıyla Anayasa’nın
98’inci, İç Tüzük’ün 104 ve 105’inci maddeleri gereğince bir Meclis araştırması
açılmasını arz ederiz.
1) Ali Yiğit (İzmir)
2) Kadim Durmaz (Tokat)
3) Mahmut Tanal (İstanbul)
4) Ali Akyıldız (Sivas)
5) Mazlum Nurlu (Manisa)
6) Kazım Arslan (Denizli)
7) Orhan Sarıbal (Bursa)
8) Gülay Yedekci (İstanbul)
9) Candan Yüceer (Tekirdağ)
10) Tur Yıldız Biçer (Manisa)
11) Mustafa Sezgin Tanrıkulu (İstanbul)
12) Türabi Kayan (Kırklareli)
13) Nihat Yeşil (Ankara)
14) Ceyhun İrgil (Bursa)
15) Uğur Bayraktutan (Artvin)
16) Hüseyin Yıldız (Aydın)
17) Ahmet Akın (Balıkesir)
18) Tekin Bingöl (Ankara)
19) Utku Çakırözer (Eskişehir)
20) Veli Ağbaba (Malatya)
21) Vecdi Gündoğdu (Kırklareli)
22) Ünal Demirtaş (Zonguldak)
23) Mehmet Göker (Burdur)
Gerekçe:
TÜİK'in istatistiklerine dayandırılan araştırmalara
göre, ülkemizdeki çocuk nüfusunun yüzde 5,9'unu çocuk işçiler oluşturmaktadır.
Aynı araştırmalara göre hem çalışıp hem okuyan çocuk işçi sayısı da yüzde 63,6
artmıştır. Ev içinde karşılığı olmadan emeği sömürülen çocukların oranı yüzde
49,2'dir. Öte yandan yoksul fertlerin yüzde 44,3'ü çocuk iken hem çalışıp hem
okuyan çocuk işçi sayısı yüzde 35'tir. Yoksulluğa bağlı olarak mevsimlik tarım
işçisi çocukların sayısı da sürekli artmaktadır.
Bu sonuçlar da göstermektedir ki 2002'de çocuk
işçiliğinin en kötü biçimlerinin on yıl içinde ortadan kaldırılmasına yönelik
bir hedefe rağmen, ülkemiz bu hedefin gerçekleşmesinin çok uzağındadır çünkü
sorun yapısaldır ve çözümler kalıcı olmamaktadır. Üstelik 1994 yılından 2006
yılına kadar çocuk işçi oranında kayda değer bir gerileme varken 2006 yılında
830 bin olan çocuk işçi sayısı, 2012 yılında 893 bine yükselmiştir. Sorunun
sadece şekli değişmekte, çocukların emeği hem ev içinde hem de ev dışında
sömürüye maruz kalmaktadır.
Çocuk işçiliğinin nedenlerinin başında yoksulluk, göç
ve eğitim olanaklarından mahrumiyet sıralanabilir. Ancak çocuk işçiliğinin
temel nedenini yoksulluk oluşturmaktadır. TÜİK'in 2014 yılında gerçekleştirdiği
Gelir ve Yaşam Koşulları Anketi’ne göre hâlen Türkiye nüfusunun yüzde 15'i
yoksulluk sınırının altında bir yaşam sürmektedir. Yine aynı verilere göre,
yoksul fertlerin yüzde 44,3'ünü çocuklar oluşturmaktadır.
Öte yandan, İşçi Sağlığı ve İş Güvenliği Meclisinin
(İSİG) 2015 Yılı İş Cinayetleri Raporu'na göre 2015'te yaşanan 1.730 iş
cinayetinde hayatını kaybedenlerin 63'ü çocuktur. Bu çocukların 18'i 14 yaş ve
altında, 45'i ise 15-17 yaşları arasındadır. Raporda 2013'te 59 çocuk işçinin,
2014'te ise 54 çocuk işçinin öldüğü bilgisine de yer verilmiştir. Çocuk işçi
ölümlerinin genel işçi ölümlerine oranı 2013 yılında yüzde 3,4 iken bu oran
2015'te yüzde 3,6 olmuştur.
Raporda ayrıca şu tespitlere yer verilmiştir: Son üç
yılda iş cinayetlerinde yaşamını yitiren 176 çocuk işçinin 92'si tarım, 20'si
inşaat, 14'ü ticaret, eğitim, 11'i metal, 6'sı gıda, 6'sı tekstil iş kolunda
çalışmaktadır. Çocuk işçiliğinin ana istihdam alanı tarım ve inşaat gibi
mevsimlik işler olmuştur. Tarım sektöründe toplayıcılık başta olmak üzere
birçok işi yüklenen çocuk işçilerden özellikle kız çocukları sektörün görünmez
gücünü oluşturmakta ve daha fazla yıpranmaktadır, inşaat işlerinde ise erkek
çocuklar çalışmaktadır. İnşaat işlerinde çalışan çocuklar sadece hafif,
yardımcı işler yapmamakta, bizzat tehlikeli işleri de üstlenmektedirler. Bu
durum, çocuklar açısından ayrıca bir tehdit oluşturmaktadır.
Bütün bunlar da göstermektedir ki ülkemizde hem çocuk
işçiliğiyle mücadele konusunda hem de iş cinayetlerinde yaşamını yitiren
çocuklar konusunda ortaya konulan hedeflerin hiçbirinde ilerleme
sağlanamamıştır.
Bu bağlamda hem çocuk işçiliğinin
azaltılmasına yönelik yeni bir politika oluşturulmasına, belirlenen
politikaların bir an önce yaşama geçirilmesine, çalışan çocuk işçilerin can
güvenliğinin sağlanmasına yönelik uygulama ve denetimlerin caydırıcı
yaptırımlarla ağırlaştırılması amacıyla Anayasa’nın 98’inci İç Tüzük’ün
104’üncü ve 105’inci maddeleri gereğince bir Meclis araştırması açılmasını arz
ederiz.
2.- Artvin Milletvekili Uğur Bayraktutan ve
21 milletvekilinin, inşaat sektöründe iş güvenliği konusunda uygulanmakta olan
politikaların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/4442)
Türkiye
Büyük Millet Meclisi Başkanlığına
İnşaat sektöründeki iş güvenliği
konusunda yeterince alınmayan tedbirlerin ve yapılmayan denetimlerin
araştırılması ve iş kazalarından ötürü yaşanan ölümlerin incelenerek nedenlerinin
araştırılması amacıyla Anayasa'nın 98’inci ve İç Tüzük’ümüzün 104’üncü ve
105’inci maddeleri gereğince Meclis araştırma komisyonu açılması hususunu
saygılarımızla arz ederim.
1) Uğur Bayraktutan (Artvin)
2) Türabi Kayan  (Kırklareli)
3) Mahmut Tanal (İstanbul)
4) Mustafa Sezgin Tanrıkulu (İstanbul)
5) Kadim Durmaz  (Tokat)
6) Kazım Arslan (Denizli)

7) Ahmet Akın (Balıkesir)

8) Veli Ağbaba (Malatya)

9) Vecdi Gündoğdu (Kırklareli)
10) Ali Akyıldız (Sivas)

11) Mazlum Nurlu (Manisa)
12) Orhan Sarıbal (Bursa)
13) Gülay Yedekci (İstanbul)
14) Tur Yıldız Biçer (Manisa)
15) Nihat Yeşil (Ankara)
16) Candan Yüceer (Tekirdağ)
17) Ceyhun İrgil (Bursa)
18) Hüseyin Yıldız (Aydın)
19) Tekin Bingöl (Ankara)
20) Utku Çakırözer (Eskişehir)
21) Onursal Adıgüzel (İstanbul)
22) Ünal Demirtaş (Zonguldak)
Gerekçe:
Manisa’nın Soma ilçesinde yaşanan maden
felaketinde 301 madencinin ölümü neticesinde ülkemizde iş güvenliğinin
yeterince önemsenmediği algısı oluşmuştur. 
Türkiye'nin başka sektörlerinin de iş
güvenliği konusunda alarm verdiğini belirterek özellikle inşaat sektörüne
ilişkin büyük ihmaller var. İmzalanmayan ILO sözleşmeleri arasında inşaat ve
kimya sektörüne ilişkin sözleşmeler de var.
Ülkemiz bugün Soma’yı konuşuyor ancak SOS veren
sektörlerin başında inşaat geliyor. İşçi ölümlerinin yüzde 37’si yapı
sektöründe yaşanıyor. Kitlesel ölümler yaşanmadığı için durumun farkında
değiliz ama her gün birer, ikişer insanlar ölüyor.
İSİG verilerine göre, AKP’nin iktidara geldiği Kasım
2002 yılının son iki ayında 146 işçi, 2003 yılında 811 işçi, 2004 yılında 843
işçi, 2005 yılında 1.096 işçi, 2006 yılında 1.601 işçi, 2007 yılında 1.044
işçi, 2008 yılında 866 işçi, 2009 yılında 1.171 işçi, 2010 yılında 1.454 işçi,
2011 yılında 1.710 işçi, 2012 yılında 878 işçi, 2013 yılında 1.235 işçi, 2014
yılında 1.886, 2015 yılında ise 1.730 işçi yaşamını kaybetti.
Ülkemizde özellikle büyükşehirlerde devasa binalar
yükseliyor. Yüksekliği arttıkça düşme riski de artıyor. Denetim yok denecek
kadar az. Bu plazalar kısa sürede yükseliyor, inanılmaz kazalar ve ölümler
oluyor.
Bu bilgiler doğrultusunda, inşaat sektöründeki iş
güvenliği konusunda uygulanmakta olan politikaların araştırılması, yerinde
tespit edilmesi, incelenmesi ve alınacak tedbirlerin belirlenmesi amacıyla
Anayasanın 98’inci, İç Tüzük’ün 104 ve 105’inci maddeleri uyarınca Meclis
araştırması açılması hususunu arz ve teklif ederim.
Saygılarımla.
3.- HDP Grubu Başkan Vekili Diyarbakır
Milletvekili İdris Baluken’in, Şırnak’ın Cizre ilçesinin Cudi Mahallesi’nde 23
Ocak 2016 günü ağır saldırı olması nedeniyle bir bodrum katına sığınmış bulunan
31 sivil yurttaşın durumunun araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/443)
Türkiye Büyük Millet Meclisi
Başkanlığına
Şırnak'ın Cizre ilçesi Cudi Mahallesi'nde 23 Ocak 2016
günü bulundukları mahallelerin ağır saldırı altında olması nedeniyle bir bodrum
katına sığınmış bulunan 31 sivil yurttaşımızın durumuyla ilgili olarak
kamuoyunun bilgilendirilmesi ve olayın tüm boyutlarıyla ortaya konulması
amacıyla Anayasa'nın 98'inci, İç Tüzüğün 104'üncü ve 105'inci maddeleri
gereğince Meclis araştırması açılması için gereğini arz ve teklif ederim. 
 İdris
Baluken
 HDP
Grup Başkan Vekili
 Diyarbakır

Gerekçe:
23 Ocak 2016 günü Şırnak'ın Cizre ilçesi Cudi
Mahallesi’nde mahalleye yönelik ağır saldırılar nedeniyle 31 yurttaş bir evin
bodrum katına sığınmış, ambulansların, kurtarma ve sağlık ekiplerinin bina
yakınına kadar gidişine izin verilmediği için şu güne kadar yaralı
yurttaşlardan 7'si yaşamını yitirmiştir. İlk günden itibaren, ateş altında
tutulan binadan, 7'si yaşamını yitirmiş, çoğu ağır yaralı sivillerin hastaneye
nakli için parti yetkililerimizin İçişleri Bakanlığı nezdinde yürüttüğü
girişimler maalesef henüz bir sonuç vermemiş, ambulansların binaya kadar
gitmesine şu güne kadar izin verilmemiştir. 30 Ocak 2016 tarihinde,
Başbakanlık, İçişleri Bakanlığı ve Sağlık Bakanlığı koordinasyonunda
oluşturulan Kriz ve Koordinasyon Masasından gerekli güvenceler alındıktan
sonra, Cizre Belediyesinde bekleyen sağlık ekipleri ve belediye ambulansı ve
Sağlık Bakanlığına bağlı ambulanslar yaralıların bulunduğu bodruma intikal
etmek üzere hareket etmiştir. Ancak, ambulanslar ve sağlık ekipleri, cenaze ve
yaralıların alınabileceği son noktaya yaklaşık 150-200 metreye kadar
yaklaşabilmişlerdir. İlgili makamlardan güvence alındığı hâlde yaralıların ve
yaşamını yitirenlerin hastaneye intikal edeceği sırada bodrumda bulunan
sivillere yönelik bir operasyon yapılmıştır. Bundan sonra yaralılarla sadece
iki telefon görüşmesi gerçekleştirilebilmiştir. Yapılan operasyondan sonra
yaralıların enkaz altında kaldıkları, nefes almakta zorlandıkları, hareket
edemez durumda oldukları ve destek olmaksızın dışarı çıkamayacak hâle geldikleri
parti yetkililerimize iletilmiştir. 30 Ocak günü yaşanan bu olaydan sonra
bodrumda bulunan yaralılar ile parti yetkililerinin tüm irtibatı kopmuş, 5
Şubat 2016 tarihi itibarıyla herhangi bir iletişim imkânı kalmamıştır. Tüm bu
kaygı verici gelişmeler Başbakanlık, İçişleri Bakanlığı ve Koordinasyon ve Kriz
Merkeziyle defalarca yapılan telefon görüşmelerinde anlatılmış, yaşanan süreç
son derece kaygı verici olduğu için sağlık ekipleri ve ambulansların yaralıları
mutlaka bir an önce almaları gerektiği ısrarla vurgulanmıştır. Buna rağmen,
Kriz ve Koordinasyon Merkezi tarafından dışarıdan tarama ya da sağlık ekibinin
oraya gidemeyeceği, buna izin verilemeyeceği yetkililerimize iletilmiştir. Eğer
bakanlığa bağlı ambulanslar gidemiyorsa, iki belediye personelinin ve sağlık
görevlisinin bu bilgilerin doğruluğunu yerinde gözlemleme ve yaralılara ilk
müdahaleyi yapması konusundaki talep de kabul edilmemiştir. Bodrumda bulunan
yakınlarını almak üzere binaya doğru yürümek isteyen Cizreli anneler de binanın
hemen önüne kadar geldikleri hâlde gözaltına alınmışlardır. Bodrum katında
bulunan sivillerle ilgili herhangi bir iletişimin hâlen sağlanamıyor olması,
Hükûmet yetkililerinden bu konuyla ilgili herhangi bir açıklamanın yapılmıyor
olması kamuoyunu tedirgin etmekte, kaygı seviyesini en üst boyutlara
taşımaktadır. Söz konusu bodrumun yanı sıra, başka bir binada da yaralıların
olduğu haberi tarafımıza ulaşmış, dün itibarıyla da yaralıların durumuna
ilişkin çelişkili haberler kamuoyunda tartışılmaya başlamıştır. Türkiye kamuoyu
yaşanan gelişmelerden dolayı son derece tedirgindir. Devletin bir numaralı
görevinin yurttaşlarının can ve mal güvenliğini sağlamak olduğu
unutulmamalıdır. Bu görevin yerine getirilmesi hukukumuzda ve Anayasa’mızda
açıkça belirtilmiştir. Kamuoyunun kaygısının giderilmesi ve bu konunun tüm
ayrıntılarıyla ortaya çıkarılması için Meclis araştırması açılması elzemdir.
BAŞKAN – Bilgilerinize sunulmuştur. 
Önergeler gündemdeki yerlerini alacak ve Meclis
araştırması açılıp açılmaması konusundaki görüşmeler sırası geldiğinde
yapılacaktır.
Sayın milletvekilleri, Halkların Demokratik Partisi
Grubunun İç Tüzük’ün 19’uncu maddesine göre verilmiş bir önerisi vardır, okutup
işleme alacağım ve oylarınıza sunacağım:
VIII.- ÖNERİLER
A) Siyasi Parti Grubu Önerileri
1.- HDP Grubunun, 17/1/2017 tarihinde
İstanbul Milletvekili Garo Paylan ve arkadaşları tarafından, Hrant Dink cinayet
davasında soruşturma etkin bir şekilde yürütülmediğinden cinayetin on yıldır
aydınlatılamaması nedeniyle, adaletin tecelli etmesi ve bu cinayetin tüm
bağlantılarıyla beraber araştırılması amacıyla verilmiş olan Meclis araştırması
önergesinin, Genel Kurulun bilgisine sunulmak üzere bekleyen diğer önergelerin
önüne alınarak 19 Ocak 2017 Perşembe günkü birleşiminde sunuşlarda okunmasına
ve ön görüşmelerinin aynı tarihli birleşiminde yapılmasına ilişkin önerisi
Türkiye Büyük Millet Meclisi
Başkanlığına
Danışma Kurulu 19/1/2017 Perşembe günü (bugün)
toplanamadığından, grubumuzun aşağıdaki önerisini İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
Ahmet
Yıldırım
Muş 
Grup Başkan Vekili 
Öneri:
17 Ocak 2017 tarihinde İstanbul Milletvekili Sayın Garo
Paylan ve arkadaşları tarafından verilen 3622 sıra numaralı, Hrant Dink cinayet
davasında soruşturma etkin bir şekilde yürütülmediğinden cinayet on yıldır
aydınlatılamamıştır. Adaletin tecelli etmesi ve bu cinayetin tüm
bağlantılarıyla beraber araştırılması amacıyla, Türkiye Büyük Millet Meclisine
verilmiş olan Meclis araştırması önergesinin Genel Kurulun bilgisine sunulmak
üzere bekleyen diğer önergelerin önüne alınarak 19/1/2017 Perşembe günlü
birleşiminde sunuşlarda okunması ve görüşmelerin aynı tarihli birleşiminde
yapılması önerilmiştir.
BAŞKAN – Halkların Demokratik Partisi grup önerisinin
lehinde, ilk olarak İstanbul Milletvekili Filiz Kerestecioğlu konuşacaktır.
Buyurun Sayın Kerestecioğlu. (HDP sıralarından
alkışlar)
FİLİZ KERESTECİOĞLU DEMİR (İstanbul) – Sayın Başkan,
değerli milletvekilleri; bundan tam on yıl önce bugün saat 14.57 civarında
gazeteci, Agos gazetesinin Genel Yayın Yönetmeni, çok sevdiğimiz dostumuz Hrant
Dink, arkasından üç kurşunla vurularak öldürüldü. Tetikçi Ogün Samast yirmi iki
yıl on ay hapis cezasına çarptırıldı. Beş yıl süren yargılama 17 Ocak 2012’de
skandal bir kararla sona erdi. Bütün sanıklarının silahlı suç örgütü
üyeliğinden beraat ettiği mahkeme, Yasin Hayal’i, tasarlayarak öldürmeye
azmettirmekten, Erhan Tuncel’i, patlayıcı madde imal edip kullanmak suçundan
mahkûm etti ve Erhan Tuncel aynı gün tahliye edildi. İstanbul cumhuriyet
savcısının karara itirazı, Yargıtayın davayı örgüt yönünden kısmen bozma
kararından sonra 16 Eylül 2013’te Hrant Dink cinayetinin tetikçileri yeniden
yargılanmaya başlandı. 2010’da Avrupa İnsan Hakları Mahkemesi Hrant Dink
davasında Türkiye’yi mahkûm etti. Ardından, kamu görevlileriyle ilgili dosya
yeniden hazırlandı, bazı kamu görevlileriyle ilgili soruşturma izinleri
verildi. Cinayette ihmali ya da kastı olduğu düşünülen 26 kamu görevlisi için
savcı Gökalp Kökçü tarafından 2015 yılında iddianame hazırlandı ancak bu
iddianame başsavcılıkça geri gönderildi. Daha sonra da Kökçü’nün görev yeri
değiştirildi ve davadan alındı. Ancak, tartışmaların ardından bu iddianame
kabul edildi. 
Devlet, neredeyse tüm birimleriyle ve tüm kanıtlarıyla
on bir ay öncesinden, Trabzon’da yaşayan Yasin Hayal’in Hrant Dink’i
öldüreceğini biliyordu. Zira, bu tarihte, Trabzon Emniyeti İstihbarat Şubesi,
yardımcı istihbarat elemanı Erhan Tuncel vasıtasıyla elde ettiği bu bilgiyi bir
F4 raporu hâlinde İstanbul Emniyeti İstihbarat Şubesi ve Ankara’daki İstihbarat
Daire Başkanlığına teslim etmişti. Ancak, devlet bu bilgiyi elde ettikten sonra
cinayeti engellemek için hiçbir şey yapmadı ve karanlık dehlizlerde hâlen,
bugüne kadar bu cinayetin tüm sorumluları aranıyor ve hâlen, on yıl geçmesine
rağmen, biz, bugün, “Evet, Hrant Dink şunlar, şunlar, şunlar marifetiyle ve bu
tetikçiler kullanılarak öldürülmüştür.” diyemiyoruz, on yıl sonra hâlâ bunu
diyemiyoruz. 
Bugün, yargılamadaki birçok gelişme, işte çeşitli
istihbarat dairelerinin sorumlularının araya girmesi, Jandarmada
soruşturmaların yapılması da tamamen aslında başta ailesi, Hrant’ın arkadaşları
ve dava avukatlarının çok değerli çabaları sonucunda gerçekleşmiştir. Aslında,
Hayko Bağdat’ın bugün dediği gibi, on yıl önce bugün vurdular, on yıldır beyaz
beresini kafasından hiç çıkarmadı devlet.
Evet, şimdi, biz, istiyoruz ki bu çabaların sonucunda,
aynı zamanda devlet içerisindeki bir kısım yasa dışı oluşumların
bağlantılarının belirlenmemesi toplumsal vicdanı zedelediğinden, infiale neden
olduğundan ve vicdanımız artık hâlen yıllardır yaralanmaya devam ettiğinden
Mecliste bir Meclis araştırması açılmasını, bu talebimizi, daha önce de birkaç
defa yapmış olduğumuz gibi yineliyoruz.
Evet, sevgili Hrant Dink’i anlatmak çok zor. Ölümünden üç
dört ay önce kendisiyle Güncel Hukuk dergisi için bir röportaj yapmıştım ve
yargılandığı o dönemde aslında eğer Avrupa İnsan Hakları Mahkemesinden de
kendisinin Türkleri aşağıladığı –tırnak içerisinde- tescillenirse gerçekten bu
ülkeden gitmesi gerektiğini ifade etmişti birçok kez. Bunu neden söylüyordu?
“Beni ‘aşağıladı’ diye eğer yargısal bir kararla damgalarsanız o zaman ben
derim ki: Benim size yani Türklere olan saygımdan dolayı, eğer ben sizi
aşağılayan biri olarak sizin tarafınızdan değerlendiriliyorsam bana düşen
insani duruş sizden uzak yaşamaktır, en azından sizi üzmemek, sıkmamak için.
Benim tavrım bu. Yoksa ayaklarım beni bu ülkeden başka bir yere götürmesin,
çöksün, kırılsın, burada kalayım, burada öleyim. Burası benim yaşam alanım,
nereye bırakır, nereye giderim, yaşayamam da zaten gidersem ama inşallah
başaracağım. Hukuktaki bu haksızlığı ortadan kaldırmayı inşallah başaracağım ve
kalacağım.” Ölmeden dört ay önce bana bunları söylemişti Hrant Dink.
Bir şey daha söylemişti: “Bu iki halk arasında tekrar
bir normalleşme nasıl sağlanır? Temel problematiğim bu benim, bunun için çaba
gösteriyorum. Ama öbür taraftan “Türkiye’de soykırım olmuştur.”u ilk söyleyen
Ermeni benim zaten. Size de şimdi söylüyorum, gazetelere de ama bunun
arkasından Türklerden de bunu kabul edin diye bir şey beklemiyorum, bu benim
sorunum değil ki, sizlerin sorunu. Özür filan da beklemiyorum, ben sizleri çok
seviyorum ve sizinle beraber yaşayacağım diyorum. Tarihte olan bitenle
yüzleşmek demokrat olmanın bir gereğidir. Yüzleşemezsen geleceği kuramıyorsun
çünkü benim için bu açıdan tarih bir sorun yoksa tarihte şu oldu, bunun hesabı
verilmedi gibi bir sorun değil, ben bugünkü insanın yaşantısına, o tarihin öyle
kalıyor olmasının getirdiği zarar ortadan kalksın diye konuşuyorum. Yoksa tarih
benim temel sorunum değil, benim temel sorunum gelecek.”
Evet, Hrant Dink son yazısında da: “Yargılanmalar
sürecek, yeniler başlayacak. Kim bilir daha ne gibi haksızlıklarla karşı
karşıya kalacağım? Ama tüm bunlar olurken şu gerçeği de tek güvencem sayacağım.
Evet kendimi bir güvercinin ruh tedirginliği içinde görebilirim ama biliyorum
ki bu ülkede insanlar güvercinlere dokunmaz. Güvercinler kentin ta içlerinde,
insan kalabalıklarında dahi yaşamlarını sürdürürler. Evet, biraz ürkekçe ama
bir o kadar da özgürce.” Evet, böyle demişti ama maalesef güvercinler vuruldu
bu ülkede ve sadece Hrant Dink değil, başka güvercinler de vuruldu. Örneğin,
Tahir Elçi aynı güvercin tedirginliğinde yaşatıldı son zamanlarında ve Tahir
Elçi de bu ülkede aynı Hrant Dink’in tedirginliğiyle öldürüldü ve bu ülke
maalesef Türkan Elçi ile Rakel Dink’i yoldaş yaptı, arkadaş yaptı, dost eyledi.
Bu ülkenin karanlık odakları onları da buluşturdu. 
Ben özellikle bu Parlamentoya şunu söylemek isterim: Bu
Parlamentonun görevi tıpkı Hrant Dink’in kalkıp da Doğu Perinçek’le ilgili dahi
“Eğer Fransa Parlamentosu orada bu kararı verirse, ‘Ermeni soykırımı yoktur.’
demek suç ilan edilirse ben giderim Concorde Meydanı’nda onun ifade özgürlüğünü
savunurum.” dediği gibi bu Parlamentonun görevi de bu ülkede yeni güvercin
tedirginlikleri yaratmamaktır. Bu Parlamentonun görevi, hangi cenahtan olursa
olsun kim eğer bir düşünce ifade etmek istiyorsa onun düşünce özgürlüğünü
sonuna kadar savunmaktır. Ancak böyle biz, Hrant Dinkleri, Tahir Elçileri ve
başka çok değerli insanlarımızı, demokrat insanlarımızı, barışçı insanlarımızı
bu ülkede ölümlerin arkasından anmak yerine yaşar kılarız ve onlarla birlikte
sözlerimizi söyleyebiliriz, söylemeye devam ederiz. Yoksa bu ülkeyi ölüler
ülkesi olmaktan maalesef kurtaramayız.
Araştırma önergemize “Evet.” denmesini sayın Parlamento
üyelerinden bekliyoruz.
Saygılar sunarım. (HDP sıralarından alkışlar) 
BAŞKAN – Teşekkür ederim Sayın Kerestecioğlu.
Halkların Demokratik Partisi grup önerisinin aleyhinde
ilk olarak Manisa Milletvekili Sayın Erkan Akçay konuşacak. 
Buyurun Sayın Akçay. (MHP sıralarından alkışlar) 
ERKAN AKÇAY (Manisa) – Sayın Başkan, değerli
milletvekilleri; HDP’nin vermiş olduğu grup önerisi üzerine Milliyetçi Hareket
Partisi Grubu adına söz aldım, muhterem heyetinizi saygıyla selamlıyorum. 
Değerli milletvekilleri, gündemimizdeki grup önerisi
gazeteci Hrant Dink’in on yıl önce bir suikastla öldürülmesine ilişkindir.
Öncelikle, Hrant Dink’e yapılan bu saldırıyı kınıyor, ailesine taziyelerimizi
iletiyorum. 
Sözlerime başlarken önergede yer alan bazı ifadelerin
kabul edilebilir olmadığını da ifade etmek istiyorum. Önergede yer alan şu
ifadeleri dikkatlere sunuyorum: “Devlet neredeyse tüm birimleriyle Hrant
Dink'in öldürüleceğini bilmektedir. Delillerin ortaya çıkış biçimi ve zamanı
Hrant Dink cinayetinin ardındaki mutabakatı gözler önüne sermektedir"
diyor. 
Değerli milletvekilleri, bu ifadeler, Türkiye
Cumhuriyeti’ni cinayetle doğrudan ilintili gösteren, devleti cinayet işleyen ve
işleten bir mekanizma şeklinde sunan, suçlayıcı ve toptancı ifadelerdir. Bu
ifadeler sadece cinayeti işleyen şebekelerin provokasyonuna hizmet eder,
amaçları hasıl olur. Çünkü, Hrant Dink cinayeti tam bir provokasyondur. Devlet
içinde zaman zaman ortaya çıkan bu ihanet şebekelerinin devletle
özdeşleştirilmesi ve yaptıklarının devlete mal edilmesi Türkiye Cumhuriyeti’ni
suçlayıcı yanlış bir bakışı teşkil etmektedir. Milliyetçi Hareket Partisi
olarak, bu haksız ve ağır ithamları yanlış bulduğumuzu ifade etmek istiyorum.
Ve bugüne kadar yapılan bazı suikastları örneğin, Necip Hablemitoğlu, Rahip
Santoro, Malatya’daki bir dizi cinayetlerin…
VELİ AĞBABA (Malatya) – Zirve, Zirve, Zirve Yayınevi…
ERKAN AKÇAY (Devamla) - …bütününe yönelik olarak
baktığımızda ve ortaya çıkan bazı ipucu ve gerçekler karşısında bu FETÖ
yapılanmasının arkasında olduğu da artık bizi bir kanaat sahibi yapmaktadır. 
Kökeni, kimliği ve kişiliği ne olursa olsun, bir
insanın elinden yaşama hakkını almanın vicdanla ve hiçbir değerle bağdaşır bir
tarafının olmadığı tartışmasızdır. Bu yüzden, Ermeni asıllı bir Türk
vatandaşının katledilmesini Türk milleti asla tasvip etmemiş ve
kabullenmemiştir. Aradan geçen on yılda bu saldırıdaki karanlık noktalar
gündemde olmuştur.
Değerli milletvekilleri, Hrant Dink cinayetinin ertesinde
Sayın Genel Başkanımız, 2 Şubat 2007 tarihinde bir açıklama yapmıştı ve bu
açıklamada cinayetin bir an evvel açıklığa kavuşturulması için şu çok önemli
uyarıları yapmıştı: 
Devletin bütün yetki ve imkânları elinde olan iktidar,
bu ithamın gereğini derhal yapmak -çünkü itham Türkiye Cumhuriyeti’ne ve
millete yönelikti- kurumlar içindeki çeteleşme olarak tarif ettiği derin
devleti ortaya çıkarmak mecburiyetindedir. Devlet kurumlarına mikrop
bulaştıysa, bu kurumlar kirlendiyse, bunun birinci derecede sorumlusu devleti
yönetenlerdir. Kasım 2002'den bu yana iktidarda olanlar, varsa devlet içindeki
çeteleri ortaya çıkarmak, sorumluları hakkında idari ve adli işlem yapmak
durumundadır. Devlet içindeki çeteleşmeleri araştırmaya Emniyet teşkilatı
bünyesindeki cemaat ilişkileri ağını ortaya çıkarmakla başlanmalıdır; bu, çok
önemli bir ifadedir, 2 Şubat 2007. Tekrarlıyorum: Devlet içindeki çeteleşmeleri
araştırmaya, Hrant Dink cinayeti bağlamında, Emniyet teşkilatı bünyesindeki
cemaat ilişkileri ağını ortaya çıkarmakla başlanmalıdır.
Cinayetten sadece üç gün sonra bu tespitlerin ne denli
önemli, yerinde ve isabetli olduğu on yıl sonra bugün bir kez daha gözler önüne
serilmiştir. On yıl önce bu cinayetle ilgili olarak Emniyet içerisindeki FETÖ
odaklı yapılanmaya dikkat çekilmiş ve 15 Temmuz sonrasında kamuoyu, Hrant Dink
cinayeti ile FETÖ arasındaki bağlantıyı görmeye başlamıştır. 
On yıl önce yerinde ve isabetli tespitlerini görmezden
gelerek cinayet sonrasında başlatılan milletimiz ve Türkiye Cumhuriyeti karşıtı
kampanyanın değirmenine su taşıyanların bugün mutlaka söyleyecek bir çift sözü
bulunmalıdır.
2007'de bu cinayetten hemen sonra ellerinde siyah
bayraklarla sokaklara dökülenlerin attıkları "İşte devlet, işte
soykırım." sloganlarıyla Türkiye Cumhuriyeti’ni bu cinayetin faili
gösterme gafletinde bulunanlar acaba bugün özür dileyecekler midir? 
Katil yakalandıktan sonra katilin arkasında Türk
Bayrağı’yla poz verdirilmesini ve birtakım el işareti yaptırılarak bu
fotoğrafların kamuoyuna televizyonlarda servis edildiğini unutmadık. İşte, bu,
alçakça bir provokasyondur. 15 Temmuz sonrası katille sarmaş dolaş, onun
sırtını pışpışlayan FETÖ’cü polislerin görüntülerini de lütfen hatırlayalım. 
Öte yandan, televizyon ekranlarında, gazete
sütunlarında mahkemeler kurarak Türk’lüğe hakaret fiilini düzenleyen Ceza
Kanunu’nun 301’inci maddesini ve Türkiye'nin millî onuruna, haysiyetine,
birliğine ve kardeşliğine yapılan saldırıları da hatırlıyoruz. 
Bir tetikçi vesilesiyle milletimizi ve ülkemizi hedef
tahtasına oturtmak son derece yanlıştır. Bütün bunlardan önemlisi, bu katliamı
siyasi amaçları için kullanmak isteyenler de bu yarıştan vazgeçmelidir. 
Hrant Dink cinayetiyle ilgili yargı süreci İstanbul 14.
Ağır Ceza Mahkemesinde devam etmektedir. Daha önce, 17 Ocak 2012 tarihinde aynı
davaya ilişkin verilen kararda tetiği çekenlere ceza verilirken "Örgüt
yok." kararı çıkmıştı. Bu kararla ilgili olarak yine Milliyetçi Hareket
Partisi Genel Başkanımız 19 Ocak 2012 tarihinde yapmış olduğu bir açıklamada şu
ifadeleri kullanmıştı: "Milliyetçi Hareket Partisi, adalet kurumunda ve
uygulamalarında ciddi tahribat görmekte ve bunu da sürekli olarak gündeme
getirmektedir ancak gizli niyetler kapsamında, hukuku yozlaştırarak
başkalarının değirmenine su taşıyan fütursuzlukları ve hesaplı yaklaşımları da
hiçbir şart altında masum ve kabul edilebilir görmemiş ve bundan sonra da
görmeyecektir." Dink davasına, gizli niyetler kapsamında değil, hukuk ve
adalet çerçevesinde karar verilmesi gerekmektedir. 
Değerli milletvekilleri, bu cinayetle ilgili olarak
emniyet birimleri içinde çöreklenen FETÖ elemanlarının olduğu gerçeği de ortaya
çıkmışken, her ölüm yıl dönümünde “Hepimiz Ermeni’yiz.” diyerek ortaya çıkan
grupların meseleyi farklı boyutlara, konuyu farklı mecralara çekmeye çalışması
yeni çekişme ve kutuplaşmalara sebebiyet vermekten, devlet düşmanı çetelerin
değirmenine su taşımaktan başka bir anlam taşımaz. Kaldı ki, son on yıldır konu
her yönüyle istismar edilmiş ve sürekli ülke gündeminde tutulmuştur. Böylesine
provokatif bir cinayetten bölücü düşüncelerin değirmenine su taşınmak
istendiğini de üzülerek görüyoruz. 
Konuşmama son vermeden evvel altını çizmek istediğim
bir husus daha vardır. Hrant Dink cinayeti üzerinden Türk milleti içerisinde
bir azınlık kimliği ve krizi yaratmak isteyenlere geçit verilmemelidir. Türk
vatandaşı olan bütün gayrimüslimler Türk toplumunun eşit hak ve sorumluluklara
sahip onurlu birer bireyleridir. Hiçbir vatandaşımıza etnik kökenleri sebebiyle
“öteki” gözüyle bakılması mümkün değildir, kabul edilemez. Türk milletini ve
milliyetçilik duygularını on yıldır bu katliam üzerinden aşağılayarak azınlık
istismarı yapanlara bu gerçekleri hukuk ve siyaset çerçevesinde hatırlatmaya
devam edeceğiz. Ve öyle temenni ederiz ki ülkemizde sadece bu tür provokatif
değil hiçbir şekilde cinayetlerin işlenmemesini, birliğimize beraberliğimize
meydan verecek bu provokasyonlara gelmememizi; bilinçli, şuurlu, birlik ve
beraberlik içerisinde, topyekûn, amasız, fakatsız, lakinsiz karşı çıkmamız ve
devlet mekanizmasında görev alan, bilhassa güvenlik teşkilatında kadrosu
devlette yer alıp özlük hakları orada istihdam edilmiş fakat farklı hain
odaklardan emir ve talimat alan kişilerin bulunabilmesi de Türkiye Cumhuriyeti
devleti olarak kadrolaşmada, kadrolamada ehliyete, liyakate ve o istihdam edilen
görevlilerin güvenirliğine ne kadar büyük hassasiyet gösterilmesi gerektiği bir
kez daha ortaya çıkmıştır. 
Bu duygularla hepinize saygılar
sunuyorum. (MHP sıralarından alkışlar) 
BAŞKAN – Teşekkür ederim Sayın Akçay. 
FİLİZ KERESTECİOĞLU DEMİR (İstanbul) –
Sayın Başkan, yerimden kısa bir söz almam mümkün mü acaba? 
BAŞKAN – Buyurun Sayın Kerestecioğlu,
yerinizden, mikrofonunuzu açıyorum, bir dakika…
Sisteme girdiniz mi? 
FİLİZ KERESTECİOĞLU DEMİR (İstanbul) –
Her zaman giremiyorum. 
BAŞKAN – Tamam. 
Buyurun. 
FİLİZ KERESTECİOĞLU DEMİR (İstanbul) –
Teşekkür ederim Sayın Başkan. 
Ben, özellikle, aslında, tutanaklara
girmesi açısından da söz almak istedim. Önergemizde de devletin yer almasının
nedeni, aslında, devletin karanlık odaklarının özellikle ifade edilmek
istenmesidir. Çünkü, bugüne kadar, hâlen, örneğin jandarma kısmına
ulaşılamamıştır. Yani, ilk andan itibaren -cinayetin- beş yıl boyunca sadece o
tetikçi olarak önde görünen kişiler yargılanmış ve daha ötesine ulaşabilmek
için gerek avukatlar gerek aile gerek yakınları çok büyük, âdeta istihbaratçı
gibi çaba harcamışlardır. Bunların hepsine o davayı her gün tek duruşma
aksatmadan izleyen bir avukat olarak da tanığım. 
Aynı zamanda şunu da söylemek isterim…
(Mikrofon otomatik cihaz tarafından kapatıldı)

FİLİZ KERESTECİOĞLU DEMİR (İstanbul) –
Tamamlayacağım.
BAŞKAN – Devam edin lütfen, bir dakika ek
süre…
FİLİZ KERESTECİOĞLU DEMİR (İstanbul) –
Hrant Dink, bu ülkede, gerçekten barış timsali ve çok sevilen bir insandı.
Sözleri dinlenen ve anlaşılan insanlar tarafından çok sevilen biriydi.
Sonrasında, ölümünden sonrasında da aslında anlaşılmayanlar tarafından da
anlaşıldı bence sözlerinin ne olduğu ve “Hepimiz Hrant’ız.”, “Hepimiz
Ermeni’yiz.” diyerek yürüyenler arasındaydım. Bu bir Çerkez olsaydı aynı şey
yapılırdı, “Hepimiz Hrant’ız.”, “Hepimiz Ayşe’yiz.” veya “Hepimiz Çerkez’iz.”
diye de yapılırdı. Çünkü orada yapılan başka bir özdeşleşmeydi aslında ifade
edilen, o haksızlığa karşı bir isyandı. Yoksa, burada, bölmek değil, aksine
tıpkı Hrant Dink’in felsefesinde olduğu gibi birleştirmek vardı, empati kurmak
vardı, o acıya ortak olmak vardı. 
BAŞKAN – Teşekkür ederim Sayın
Kerestecioğlu. 
Halkların Demokratik Partisi grup
önerisinin lehinde, son olarak, İstanbul Milletvekili Mustafa Sezgin Tanrıkulu
konuşacak. 
Buyurun Sayın Tanrıkulu. (CHP
sıralarından alkışlar)
MUSTAFA SEZGİN TANRIKULU (İstanbul) –
Sayın Başkan, değerli milletvekilleri; hepinizi saygıyla selamlıyorum. 
Evet, yani burada bir dostun arkasından
konuşmak gerçekten zor, Hrant’la bir dostluğumuz vardı. Öldürüldüğü gün de
tesadüfen İstanbul’daydım, çok yakın bir yerdeydim, Şişhane’deydim ve Agos
gazetesinin önüne gittiğimde daha kendisi yerdeydi ve hiçbir avukat
İstanbul’dan yetişememişti. Hayatımın travma geçirdiğim günlerinin başında gelir.
Sonuçta, avukat kimse olmadığı için de otopsisine, bir kısmına katılmak zorunda
kaldım yakın dostumun; böyle bir travmayla da karşı karşıya kaldım. Daha sonra
da avukat olarak duruşmalarını takip ettim tıpkı buradaki başka avukatlar gibi,
şimdi de milletvekili olarak da yine takip etmeye çalışıyorum. 
Evet, Hrant Dink’in katledilmesi, yani
bir sefer, bu cinayetin hazırlanması, gerçekleştirilmesi ve yargılanması Adalet
ve Kalkınma Partisi iktidarları döneminde oldu tümü ve hâlen de devam ediyor.
Dolayısıyla diğer faili meçhul cinayetlerden farklı olarak “Bizim dönemimizde
olmadı. Dolayısıyla bizim sorumluluğumuz yok, biz üzerine gittik.” deme
durumunda değilsiniz. Hazırlanışından yargılanmasına kadar bütün aşamaları bu
iktidar döneminde oldu. Dolayısıyla, sorumluluk büyük, sizlerin sorumluluğu
büyük. 
Sadece üç saat sonra İçişleri Bakanı,
İstanbul Valisi ve İstanbul Emniyet Müdürü açıklama yaptılar sadece üç saat
sonra ve bu açıklamadan da yargı makamları cesaret aldı. Ne demişti dönemin
Emniyet Müdürü: “Bu iş örgüt işi değil, milliyetçi duygularla birkaç kişi
tarafından işlenmiştir.” Üç saat sonra yaptığı tespit budur değerli
arkadaşlarım. Bu tespitten aldığı güçle yargı, bu tespitten aldığı güçle
Emniyet, ilişkiler ağını araştırmadı ve ne oldu? Yine bu iktidar döneminde
dönemin valisi İçişleri Bakanı oldu, Emniyet Müdürü vali oldu, istihbaratta
çalışanların tümü istihbarat başkanları oldular. Hangi dönemde oldu? Adalet ve
Kalkınma Partisi iktidarı döneminde oldu ve ısrarla avukatların, ısrarla
siyasetçilerin hem mahkemede hem dışarıda bu ilişki ağını ortaya çıkarmak
bağlamında ifade ettikleri her şey ama her şey Hükûmet tarafından duymazlıktan
gelindi, maalesef. 
Bakın, bugün sonuçta Adalet ve Kalkınma Partisi
Hükûmetine danışmanlık yapmış, Hrant’ın en yakın arkadaşının, en son konuştuğu
kişinin yazdığı yazıdan bir cümle aktarmak istiyorum: “Hrant’ın katlinin arka
planını aydınlatmak Hükûmet içerisinde kimsenin derdi değildi.” Bunu söylüyor
değerli arkadaşlar. Çok yakın tanıyan -hem Hrant’ı hem de Hükûmeti yakın
tanıyan- en yakın arkadaşı -her gün de yazılarını okuyorsunuz- şunu söylüyor:
“Gerçekten de Hükûmetin derdi olmadı.” 
Her ne kadar “Karanlık dehlizlerde kalmadı.” denildiyse
de o karanlıktan doğan cinayet maalesef on yıldır, on yıldır bu Hükûmetin de
bulunduğu ilişkiler ağı nedeniyle araştırılamadı. Ne zamana kadar? İşte, 17-25
Aralığa kadar. Sonra, 15 Temmuzdan sonra ortaya çıkan ilişki ağından sonra…
Eğer tam ittifak döneminiz vardıysa 2007’de bu cemaatle, demek ki bu cinayetle
de aynı şekilde -aynı şekilde ama- sorumlu idiniz, üzerine gitmeyerek,
sanıkları yargılamayarak, arkasındaki ilişki ağını koruyarak, onda parmağı
olanları yükselterek, ta bu noktalara getirerek demek ki sizin de
sorumluluğunuz vardı dememiz bugün için çok daha doğru ve çok daha haklı hâle
geldi. 
Değerli arkadaşlar, bakın, bugün, evet -işte, biraz
önce de ifade edildi- yani, gerçekten, bu yargılama bakımından eğer dosyalar...
Ki binlerce sayfaya ulaştı, belki yüzbinlerce sayfaya ulaştı. Yargının öyle bir
direnişi oldu ki bu dava dosyalarında hayret edersiniz, öyle bir direnişi oldu
ki. 
Bakın, Avrupa İnsan Hakları Mahkemesi sadece üç yılda
iç hukuk yolları tüketilmeden yapılan başvuruyu 2010 yılında kabul etti;
Anayasa Mahkemesi başvuruyu kabul etti. Avrupa İnsan Hakları Mahkemesinin
başvurusundan sonra İstanbul Cumhuriyet Başsavcılığı sorumlu insanlar hakkında,
görevliler hakkında takipsizlik kararı verdi, bölge idare mahkemesi bunu
onayladı. Başsavcılık tekrar itiraz etti, kamu yararına bozma yoluna gitti.
Yani, onların yargı önüne çıkmaması için yargı ve bürokrasi o kadar büyük
direniş gösterdi ki Hükûmetin sessiz direnişi içerisinde ta bugünlere kadar
geldik.
Bugün için bu cinayet bakımından “İşte, FETÖ yaptı, şu
yaptı, bu yaptı.” diyebilirsiniz ama avukatlarının -avukatları on yıldır davayı
takip ediyorlar- şu tespiti var, şu tespiti, aynen şunu söylüyorlar: “Bu
cinayetin milliyetçi duygulara sahip üç beş gencin işi olduğuna inanmak mümkün
olmadığı gibi, bir biçimde Emniyet ve Jandarma bünyesine de sızmış, hukuk dışı
bir güç ve yetki kullanan daha örgütlü bir yapının bu üç beş genci kullanarak
bu cinayeti işlettiğine inanmak da mümkün değil. Genelkurmay Başkanlığından
yargı makamlarına, Hükûmet sözcülerinden güvenlik ve istihbarat birimlerine,
medyadan paramiliter güçlere tüm resmî siyasi aktörlerin Hrant Dink’in
öldürülmesinde, cinayetin önlenmemesinde, gerçek failin ortaya çıkarılmamasında
sorumluluğu var.” Bu tespiti Hrant’ın avukatları ve arkadaşları yapıyor. Nedir
o zaman bu cinayetin adı? Millî mutabakat cinayeti. Devletin bütün kurumları,
neredeyse, içine çöreklenmiş bütün aygıtlar bu cinayetin işlenmesi konusunda ya
duymazlıktan gelmişler ya görevlerini yapmamışlar, âdeta sessiz kalmışlar ve o
cinayete giden yolun üzerindeki bütün taşları kaldırmışlar. Ne diyor hâkim? Ne
diyor bu davaya bakan 14. Ağır Ceza Mahkemesinin hâkimi? Aynen şunu ifade
ediyor değerli arkadaşlar: “Bir kitap okursunuz, kitabın yarısına gelirsiniz
ama sonunda ne olacağını bilirsiniz.” Davaya bakan yargıç bunu söylüyor. O
kadar açık deliller var ki, o kadar açık. O kadar, o kadar, o kadar farklı bir
biçimde korunmuşlar ki bu katiller ve üstlere hiç gitmemiş. Daha başından
cinayetin olabileceğini görüyorsunuz birkaç delille buluştuğunuzda. Bakın, daha
yeni 2015’te 27 kamu görevlisiyle ilgili dava açılabildi, bunların bir kısmı
tutuklu. Jandarma kısmı -biraz önce ifade edildi- daha açığa çıkmadı. 15 kişi,
15 Jandarma görevlisi tutuklu. Olay yerinde, ısrarla avukat olarak o gün de
ifade etmemize rağmen, sivil Jandarma görevlileri var. On yıl sonra ortaya çıktılar
ve o görüntüler 15 Temmuz darbe girişiminden sonra piyasaya verildi. Değerli
arkadaşlar, neredeydi, niye saklandı, niye verilmedi? Niye kameradaki
görüntüler silindi, neden verilemedi mahkemeye? Kimdi gizleyenler bunları?
Bunların mutlaka yargı dışındaki ayaklarının da araştırılması bakımından burada
bir araştırma komisyonu kurulması lazım. Hiç kimse bize “Anayasa’nın 138’inci
maddesi var, devam eden dava var, dolayısıyla kurulamaz.” falan demesin.
Kurulabilir, eğer istenirse burada kurulur ve yargı dışındaki ayağını da, bu
ilişkiler ayağını da burada Parlamento olarak hep beraber ortaya çıkarabiliriz.
Cinayetin başlangıcında, ben biliyorum, Sayın Meclis Başkan Vekilimiz de geldi
duruşmaları izledi, bir grup AKP milletvekiliyle bir izleme komisyonu kurulmuştu.
Adalet ve Kalkınma Partisi tarafından da gelindi belli bir süreye kadar, sonra
takip edilemedi. Eğer gerçekten bir irade varsa gelin burada iradelerimizi
ortaklaştıralım. Milliyetçi Hareket Partisi de yani sonuçta bu cinayetin
aydınlatılması noktasında biraz önce bir irade beyanı ortaya koydu. Dolayısıyla
ortaklaşabiliriz ve gerçekten de burada, bu cinayetle yüzleşme bağlamında bir
şeyi ortaya çıkartabiliriz, eğer isterseniz. Yoksa bebekten katil yaratan bu
karanlık daha da zifiri olmaya devam edecek arkadaşlar eğer bunları yapmazsak. 
Biraz önce yine ifade edildi ancak ben de kendi adıma
kayıtlara geçmesi açısından, Hrant Dink’in öldürüldüğü gün yayınlanan son
yazısını kayıtlara geçmesi bakımından son paragrafını burada okumak istiyorum.
“Ruh Hâlimin Güvercin Tedirginliği” başlığıyla yazmıştı bu yazıyı. Son
paragrafı şöyle: “Muhtemelen 2007 benim açımdan daha da zor bir yıl olacak.
Yargılanmalar sürecek, yeniler başlayacak. Kim bilir daha ne gibi
haksızlıklarla karşı karşıya kalacağım? Ama tüm bunlar olurken şu gerçeği de
tek güvencem sayacağım. Evet, kendimi bir güvercinin ruh tedirginliği içinde
görebilirim, ama biliyorum ki bu ülkede insanlar güvercinlere dokunmaz.
Güvercinler kentin ta içlerinde, insan kalabalıklarında dahi yaşamlarını
sürdürürler. Evet biraz ürkekçe ama bir o kadar da özgürce.”
Aynen bunları yazmıştı öldürüldüğü gün değerli
arkadaşlar, gazetesinde yayınlanmıştı bu köşe ama şimdi aradan geçen on yıl
içerisinde maalesef kentlerin ortalarında güvercinlerin öldürüldüğü günlere
geldik, daha karanlık dönemlere geldik, adaletin hiç olmadığı dönemlere geldik,
yargılamaların hiç olmadığı dönemlere geldik ve on yıl bizi aydınlığa
götürmedi, maalesef daha karanlık noktalara götürdü. Biz, evet, Hrant için,
adalet için demeye her zaman devam edeceğiz. Bu adaleti sadece Hrant değil, bu
topraklarda yaşayan bütün yurttaşlar için “adalet” diyeceğiz, “özgürlük”
diyeceğiz, “eşitlik” diyeceğiz ve bir daha da hiçbir ölümün olmaması için,
hiçbir ölümün olmaması için bu çabamızı sürdüreceğiz. Eğer Mustafa Suphilerin;
Sabahattin Alilerin, Uğur Mumcuların, Berat Aydınların, Ape Musaların, Hrant
Dinklerin katilleri yakalanmış olsaydı belki Tahir Elçi bugün aramızda
olacaktı. O nedenle bu cinayetlerin olmaması için bu Meclisin bir tutum alması
lazım, bir karar vermesi lazım.
Son sözüm seni unutmayacağız “…”(x)
Teşekkür ediyorum. (CHP sıralarından alkışlar)
BAŞKAN – Teşekkür ederim Sayın Tanrıkulu.
IX.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe
Nur Bahçekapılı’nın, Hrant Dink’i sevgi ve saygıyla andığına ilişkin konuşması
BAŞKAN - Sayın Tanrıkulu’na bir noktada katılıyorum.
Evet, Hrant Dink yargılanırken yeni milletvekili olmuştum ve partimi temsilen
dönemin Başbakanının da bilgisi ve isteği dâhilinde duruşmalarını bir dönem
izledim Sayın Kerestecioğlu’yla beraber. 
Konuşmalar bittikten sonra söyleyecektim ama zamanı
geldiği için söylüyorum: Hrant Dink’i sevgi ve saygıyla anıyorum. Onu
unutmayacağız. (CHP sıralarından alkışlar)
VIII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, 17/1/2017 tarihinde
İstanbul Milletvekili Garo Paylan ve arkadaşları tarafından, Hrant Dink cinayet
davasında soruşturma etkin bir şekilde yürütülmediğinden cinayetin on yıldır
aydınlatılamaması nedeniyle, adaletin tecelli etmesi ve bu cinayetin tüm
bağlantılarıyla beraber araştırılması amacıyla verilmiş olan Meclis araştırması
önergesinin, Genel Kurulun bilgisine sunulmak üzere bekleyen diğer önergelerin
önüne alınarak 19 Ocak 2017 Perşembe günkü birleşiminde sunuşlarda okunmasına
ve ön görüşmelerinin aynı tarihli birleşiminde yapılmasına ilişkin önerisi
(Devam)
BAŞKAN – Halkların Demokratik Partisi grup önerisinin
aleyhinde son konuşmacı Bursa Milletvekili Zekeriya Birkan olacak.
Buyurun Sayın Birkan. (AK PARTİ sıralarından alkışlar)
ZEKERİYA BİRKAN (Bursa) – Sayın Başkan, değerli
milletvekilleri; sizleri ve ekranları başında bizleri izleyen tüm
vatandaşlarımızı saygıyla selamlıyorum.
Halkların Demokratik Partisinin Hrant Dink cinayetinin
ölüm yıl dönümü sebebiyle vermiş oldukları grup önerisi aleyhine söz almış
bulunmaktayım.
Öncelikle, Hrant Dink’e rahmet diliyor, kederli
ailesine ve sevenlerine başsağlığı diliyorum. Sayın Dink’i katledenleri de
şiddetle kınıyorum.
Değerli milletvekilleri, az önce burada bu grup
önerisinin aleyhine konuşma yapan Sayın MHP Grup Başkan Vekili Erkan Akçay’ın
konuşmasını dinledim. Bu konuşmaya katıldığım gibi, uyarılarına ve önerilerine
de katılıyorum. Ben birçok şeyi tekrar etmemek için katıldığımı belirtmek
istiyorum.
Değerli milletvekilleri, Agos gazetesinin kurucusu ve
Genel Yayın Yönetmeni olan Hrant Dink, on yıl önce bugün uğradığı alçak bir
saldırıyla öldürülmüştü. Cinayetin tetikçisi ile suikastı işleyenler kısa
sürede kamuoyuna yansımasına rağmen, olayın arkasındaki derin ilişkilerin
ortaya çıkması uzun yıllar aldı ve hâlen de yargı süreci devam etmektedir.
Darbe Komisyonunda ifade veren Nedim Şener -ki bu Dink
cinayetine uzun bir zamanını ayırmış bir araştırmacıdır- vermiş olduğu
beyanlarda, ifadelerde bu cinayetin arkasında FETÖ terör örgütünün olduğunu
belirtmiştir. O gün sanığı hemen yakalayıp kendilerini saklamaya çalışanlar
bugün ortaya çıkarılmışlardır ve yargıya da hesap vermektedirler. 
Değerli milletvekilleri, bugünden geriye dönüp
baktığımızda, Hrant Dink’in öldürüldüğü cinayetle ülkemizde işlenen birçok
siyasi cinayetler arasında ortak bir bağ görünmektedir. Bu bağ, bu nokta,
ülkemizin huzuruna, çok kültürlülüğüne, birlikte yaşama arzusuna, dini
hoşgörüsüne, farklı hayat tarzlarına ve binlerce yıllık birlikte yaşama
iradesini baltalamaya dönük, istikrarımızı ortadan kaldırmaya dönük alçakça
yapılmış cinayetler olmasıdır. Özellikle Hrant Dink, daima birlikteliği,
birlikte yaşamayı savunmuş ve Anadolu’nun değerlerini her zaman öne çıkarmış
gazeteci, yazar ve vatandaşımızdır; hedef seçilmesinin en önemli nedenlerinden
birisi de budur. Hrant Dink cinayetinde tetiği çekenin Türk olması önemli
değildir; bu olayın kime fayda sağladığı, kime zarar verdiği dikkate
alınmalıdır. Bu cinayetle ülkemiz insanlarına ve Ermeni vatandaşlarımıza, hep
birlikte yaşama kültürümüze zarar verilmek istenmiştir. 
Değerli milletvekilleri, bugün gerek ülkemiz düşmanları
gerekse onun yerli iş birlikçileri ve uzantıları Ermenistan ve Türkiye arasında
sorunların çözümü noktasında, ayrıca bugün Ermenistan tarafından üçte 1’i işgal
edilmiş olan, 1,5 milyon Azeri kardeşimizin mülteci durumuna düşmüş olduğu
Azerbaycan’daki kardeşlerimizle aralarındaki sorunların çözümü noktasında
hiçbir çabaları yoktur. Ne zaman bu sorunların çözümü gündeme gelse ne zaman
çözüm noktasında bir adım atılsa mutlaka bunu engelleyen birileri çıkmaktadır.
Yine, bu vesileyle bugün, Azerbaycan’ın millî yas günü, bu millî yasa da
katıldığımı da belirtiyor, Azeri şehitlerimizi ve tüm şehitlerimizi de rahmetle
anıyorum. 
Değerli milletvekilleri, gerek Mecliste gerek medyada
gerekse uluslararası platformlarda bazıları çıkıp problemleri çözmek, yapıcı
söylemlerde bulunmak yerine, maalesef, ateşi körükleyici, kırgınlıkları
artırıcı, kışkırtıcı açıklamalar yapmaktadırlar. Kendilerini dostun yarasına
parmak basıyor gibi gösteren kimseler var. Oysa bunlar, yaraya parmak basmak
yerine yaranın içine parmak sokarak iyileşmeye yüz tutmuş yaraları kanatmaya
çalışmaktadırlar. Bu kişileri ve kurumları da kınıyorum. Hrant Dink cinayetiyle
ilgili devletimiz, İçişleri Bakanlığımız ve yargımız gerekli çalışmaları
başlatmış ve devam etmektedir. Olaya dahli olan kim varsa hepsi
yargılanmaktadır, gerekli cezaya da çarptırılacaklardır. 
Bu gündem nedeniyle bir hususa daha dikkatinizi çekmek
isterim ki gerek yabancı gerek yerli iş birlikçileri veya birilerinin
senaryosunun figüranı olanlar bu ülkenin birliğini, beraberliğini, kardeşliğini
bozamayacaklardır. Milletimizin özellikle 15 Temmuz darbe girişimine karşı
göstermiş olduğu direniş, kendi kaderine ve geleceğine sahip çıkması bunun en
büyük göstergesidir. Bu vesileyle de 15 Temmuz şehitlerini rahmetle anıyor,
gazilerimize de acil şifalar diliyorum. 
Tekrar, Anadolu değerlerini savunan Hrant Dink’e rahmet
diliyor, kederli ailesinin ve dostlarının acısını derinden paylaştığımı ifade
ediyor, Gazi Meclisi ve değerli milletvekillerimizi ve vatandaşlarımızı
saygıyla selamlıyorum. (AK PARTİ sıralarından alkışlar) 
BAŞKAN – Teşekkür ederim.
III.-
YOKLAMA
(CHP sıralarından bir grup
milletvekili ayağa kalktı) 
ÖZGÜR ÖZEL (Manisa) – Sayın
Başkan, yoklama istiyoruz. 
BAŞKAN - Halkların Demokratik
Partisi grup önerisini oylarınıza sunacağım yalnız bir yoklama talebi var onu
yerine getirelim. 
Sayın Özel, Sayın Tanal, Sayın
Gürer, Sayın Arık, Sayın Tarhan, Sayın İnce, Sayın Şeker, Sayın Adıgüzel, Sayın
Özkoç, Sayın Ağbaba, Sayın Özcan, Sayın Özdiş, Sayın Bingöl, Sayın Bozkurt,
Sayın Çam, Sayın Akaydın, Sayın Pekşen, Sayın Tüm, Sayın Sağlar, Sayın Tümer.
Üç dakika süre veriyorum ve süreyi
başlatıyorum. 
(Elektronik cihazla
yoklama yapıldı) 
BAŞKAN – Toplantı yeter sayısı vardır.
VIII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, 17/1/2017 tarihinde
İstanbul Milletvekili Garo Paylan ve arkadaşları tarafından, Hrant Dink cinayet
davasında soruşturma etkin bir şekilde yürütülmediğinden cinayetin on yıldır
aydınlatılamaması nedeniyle, adaletin tecelli etmesi ve bu cinayetin tüm
bağlantılarıyla beraber araştırılması amacıyla verilmiş olan Meclis araştırması
önergesinin, Genel Kurulun bilgisine sunulmak üzere bekleyen diğer önergelerin
önüne alınarak 19 Ocak 2017 Perşembe günkü birleşiminde sunuşlarda okunmasına
ve ön görüşmelerinin aynı tarihli birleşiminde yapılmasına ilişkin önerisi
(Devam)
BAŞKAN – Halkların Demokratik Partisi Grubunun
önerisini oylarınıza sunuyorum: Kabul edenler... Kabul etmeyenler... Grup
önerisi kabul edilmemiştir.
Sayın milletvekilleri, Cumhuriyet Halk Partisi Grubunun
İç Tüzük'ün 19’uncu maddesine göre verilmiş bir önerisi vardır, okutup işleme
alacağım ve oylarınıza sunacağım.
2.- CHP Grubunun, 11/2/2016 tarihinde
Manisa Milletvekili Mazlum Nurlu ve arkadaşları tarafından, kamu kurum ve
kuruluşlarındaki sınavlardaki usulsüzlük iddialarının araştırılarak alınması
gereken önlemlerin belirlenmesi amacıyla verilmiş olan Meclis araştırması
önergesinin, Genel Kurulun bilgisine sunulmak üzere bekleyen diğer önergelerin
önüne alınarak 19 Ocak 2017 Perşembe günkü birleşiminde sunuşlarda okunmasına
ve ön görüşmelerinin aynı tarihli birleşiminde yapılmasına ilişkin önerisi
Türkiye Büyük Millet Meclisi
Başkanlığına
Danışma Kurulu 19/01/2017 Perşembe günü (bugün)
toplanamadığından, grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim. 
 Özgür
Özel
 Manisa
 Grup
Başkan Vekili
Öneri:
Manisa
Milletvekili Mazlum Nurlu ve arkadaşları tarafından “kamu kurum ve
kuruluşlarındaki sınavlardaki usulsüzlük iddialarının araştırılarak alınması
gereken önlemlerin belirlenmesi" amacıyla 11/2/2016 tarihinde Türkiye
Büyük Millet Meclisi Başkanlığına verilmiş olan Meclis araştırma önergesinin
(281 sıra no.lu) Genel Kurulun bilgisine sunulmak üzere bekleyen diğer
önergelerin önüne alınarak, 19/1/2017 Perşembe günlü birleşimde sunuşlarda
okunması ve görüşmelerinin aynı tarihli birleşiminde yapılması önerilmiştir.
BAŞKAN
– Cumhuriyet Halk Partisi grup önerisinin lehinde ilk olarak, Yalova
Milletvekili Sayın Muharrem İnce konuşacak.
Buyurun
Sayın İnce. (CHP sıralarından alkışlar) 
MUHARREM
İNCE (Yalova) – Sayın Başkan, sayın milletvekilleri; sizleri saygıyla
selamlıyorum. 
İçinde
yaşadığımız durumu özetleyen çok güzel ata sözleri vardır “Rüzgâr eken fırtına
biçer, ne ekersen onu biçersin, şeytanla kabak ekersen kabak başına patlar,
şeytanla ortak buğday ekersen samana razı olursun.” gibi. On beş yıldır iktidardasınız,
kamuya memur alırken, bürokrat atarken hep yanlış yaptınız, sürekli “Bizden
olsun, bizim beden dilimizden anlasın." diyerek insanları seçtiniz. Kamu
yönetiminde şeffaflığı, hesap verilebilirliği yerle bir ettiniz. Sizin
döneminizde yapılan bütün sınavlar şaibeliydi; kaymakamlık, KPSS, hâkimlik
savcılık, polislik gibi. Şimdi ise, on beş yılda yaptığınız hatalarınızı eski
ortağınıza yıkarak işin içinden sıyrılmaya çalışıyorsunuz yani kısacası
sınavlarınız şaibeli, atamalarınız torpilli. 
Geçmişte
size hata yaptıran şey “Bizden olsun.” mantığıydı, ne yazık ki bugün de aynı
mantığa devam ediyorsunuz. Bu kafa değişmediği sürece hatalar peş peşe
gelecektir. “Kamuya sızmak” en kolay nasıl olur biliyor musunuz? Sizin gibi
davranarak olur yani “Bana benzeyenleri kamuya alacağım.” derseniz kamuya
sızmak isteyenlere açık çek verirsiniz, onlar da size benzemeye çalışır, size
kendini benzettiklerini gösterirler ve kamuya sızarlar. Türkiye'de mülakat
varsa liyakat kapı dışarı olmuştur sizin sayenizde. 
11
Şubat 2014’te bu kürsüden yaptığım bir konuşmayı sizlerle paylaşmak istiyorum,
bir örnek vermek istiyorum. Avukatlıktan hâkim ve savcılığa geçiş için yasa
çıkardınız ve mülakatla, yazılının sonundaki mülakatla bazı insanları hâkim,
savcı yaptınız. 11 Şubat 2014’te bu kürsüde verdiğim isimleri söylüyorum: Veysi
Pekacar, AKP Midyat ilçe yöneticisi, İstanbul hâkimliğine atadınız. İbrahim
Halil Dulkadir, AKP Mezitli İlçe Başkanı, Van Cumhuriyet Savcılığına atadınız.
Abdullah Boyalı, AKP Demre ilçe yöneticisi, Bakırköy hâkimliğine atadınız.
Bahri Bayazıtoğlu, Ordu’da AKP ilçe yöneticisi, Karaman Savcılığına atadınız.
Partinizin ilçe yöneticilerini hâkimlik, savcılık mesleğine getirdiniz. Bu
kişilerin bu 4’ü şu anda nerede biliyor musunuz?
ÖZGÜR
ÖZEL (Manisa) – Tutuklu.
MUHARREM
İNCE (Devamla) – Bu 4’ü de ihraç, ihraç. (CHP sıralarından alkışlar) 
Bu
isimleri ben bu kürsüden sayarken millî laf atma şampiyonu, AKP milletvekili
–tutanaklara bakın- “Yasal engel mi var?” diye bana laf atmış. Ben de “Bu
kişiler adalet dağıtamaz, yanlış yapıyorsunuz.” diye sizi uyardığımda “Doğru
yapıyoruz.” demişsiniz. Şimdi, size soruyorum: FETÖ’cüleri AKP’li diye
atamışsınız, acaba birbirinize çok benziyorsunuz da onun için mi karıştırdınız
diye düşünüyorum. (CHP sıralarından alkışlar) 
11
Temmuz 2012, Sayın Erdoğan, İl Başkanları Toplantısında konuşuyor. “Terör
örgütü, insanları bu hassas yerinden vuruyor. CHP de buna sahip çıkıyor. KPSS
son derece başarılı ve temiz gerçekleşmiştir.” diyor. 2010 KPSS’si. Sonra ne
oldu? Bu sınavda yolsuzluk olduğu ortaya çıktı. Peki, bizden özür dilemeyecek
misiniz? Yani biz “2010 KPSS’sinde hırsızlık var, yolsuzluk var, sorular
çalınıyor.” dediğimizde Sayın Erdoğan bizi terör örgütüne yardım etmekle itham
etmişti. Hırsızlık ortaya çıktı. Hani özür, hani yüz kızarması, hani “Affedin,
biz yanlış yaptık.” demeler? (CHP sıralarından alkışlar) 
Ve
“Ne istediler de vermedik?” diyenler arsa verdiler, para verdiler, kadro
verdiler, üniversite verdiler, ya diyorum acaba soruları da mı verdiler? (CHP
sıralarından alkışlar) 
Anayasal
düzeni sağlamlaştırmak istiyorsunuz şimdi. Bu çarpık düzeni, bu adaletsiz,
haksız, hukuksuz, çirkin, kokuşmuş düzeni şimdi de anayasal düzen hâline
getirmek istiyorsunuz. Türkiye Cumhuriyeti’nin kaderini, kamu düzenini, 3
milyon memurun geleceğini bir kişinin zaaflarına, niyetlerine, becerilerine
terk ediyorsunuz. 
Bu
Anayasa teklifi, Türkiye Cumhuriyeti’nin kesinlikle ve kesinlikle bir beka
sorunudur. Türkiye Cumhuriyeti açık bir işgalden sonra kurulmuştur. Başkenti
İstanbul dahi işgal edilmiştir. Bu işgali sona erdiren, Anadolu’nun ortasında
bir köylü devletinden modern bir cumhuriyet kuran Türkiye Büyük Millet
Meclisini yetkisiz, etkisiz hâle getiriyorsunuz. 
1920’lerde
memleket işgal altındayken Mustafa Kemal Atatürk’e verilmeyen “Meclisi fesih”
yetkisini bir tek kişiye veriyorsunuz.
Savaş
ortamında Gazi Mustafa Kemal Atatürk’e bile üç aylık üç aylık periyotlar
hâlinde verilen “başkomutanlık” yetkisini süresiz bir şekilde veriyorsunuz. 
Yine,
siz, 78 milyonun vergilerinden oluşan, dişinden tırnağından artırılan
paralardan oluşan bu bütçeyi bir kişinin insafına bırakıyorsunuz.
İnsanlık
tarihinde de Türklerin tarihinde de böyle bir yönetim şekli yoktur. İnsanlık
tarihinde krallıklar, padişahlıklar, hanlar, hanlıklar, beylikler, hakanlıklar
vardır ama böylesi yoktur. Padişahın böyle bir yetkisi yoktur. Padişah en
azından partili değildir. Padişah en azından kadı atayamazdı, şeyhülislam
atardı kadıları. Padişahın bile başbakanı vardı, sadrazamı vardı ama sizin
getirdiğiniz sistemin başbakanı yok. 
Çok
merak ettiğim bir konu var. Allah aşkına birisi gelsin bana bunu anlatsın.
10’uncu maddenin sondan ikinci fıkrasını bana birisi gelsin anlatsın. Hukuk
tahsili yapmış birisi gelsin anlatsın. Aynen şöyle, bakın: “Cumhurbaşkanı
yardımcıları ve bakanlar, göreviyle ilgili olmayan suçlarda yasama
dokunulmazlığına ilişkin hükümlerden yararlanırlar.” Yani göreviyle ilgili,
Yüce Divan yargılayacak, göreviyle ilgili olmayan konularda, tıpkı
milletvekillerinde olduğu gibi yasama dokunulmazlığı olacak. Ya, arkadaşlar,
gerçekten okuduğumuzu anlıyorsak, böyle bir yetkiyi bir memura çoğunluğunuza
dayanarak nasıl verirsiniz? Yani hırsızlık, göreviyle ilgili bir konu mu?
Rüşvet, adam kayırmak, göreviyle ilgili bir konu mu? Diyelim ki atamayla gelmiş
bir Cumhurbaşkanı yardımcısına, bir bakana, göreviyle ilgili olmayan bu konuda
yasama dokunulmazlığı veriyorsunuz. Ey, milletin vekilleri, siz hangi hakla,
atanmış bir memura, göreviyle ilgili olmayan bu suç için böylesine güçlü bir
silah veriyorsunuz; atanmış bir memura, Cumhurbaşkanı hasta olduğunda, yurt
dışına çıktığında temsil yetkisi veriyorsunuz; milletin yüzde 100’ünü temsil
eden Büyük Millet Meclisinin Başkanına vekâleti vermeyip, bir atanmışa bu
yetkiyi nasıl veriyorsunuz? Sonra da nasıl, sokaklarda, meydanlarda millî
iradeden söz ediyorsunuz? Bir atanmışı, bir bürokratı kutsuyor ve milletin
temsilcileri olarak devleti ve milleti ona teslim ediyorsunuz. 
Siz,
bu teklifle çoğunluk rejimi inşa ediyorsunuz. Sizin istekleriniz gerçekleşirse,
boynu bükük bir Meclis, kolu kırık bir demokrasi, yüreği ezik bir millet,
itibarı düşük bir devlet oluruz; Ekvador’dan nota yiyen, Güney Amerika’ya
zırhlı Mercedes’le gitmeyi maharet sayan, kendisine muhalif herkesi vatan haini
ilan eden, binanın büyüklüğünde, betonda itibar arayan, her yanlışını üst
akılla, dış mihrakla anlatmaya çalışan, coğrafyasında sürekli ayar verilen bir
devlet oluruz. Lütfen, biraz akıl, biraz sağduyu, biraz bilim, biraz hukuk,
biraz tarih bilgisi ve en önemlisi de geleceğimize ve çocuklarımıza karşı
birazcık sorumluluk duygusu. 
Anayasaların
asıl amacı, iktidarların keyfî uygulamalarını önlemek ve özgürleşmeyi
sağlamaktır, özgürlükleri korumaktır ve 1200’lerden bu yana dünyanın gidiş yönü
budur. Tarihi, bir su kanalı gibi algılayamazsınız; kenarları betonla çevrilmiş,
içinde suyun aktığı bir kanal gibi tarihi yöneltemezsiniz. Bu yaptığınız,
beyhude bir çabadır; bu, sürdürülebilir değildir; bu, hukuk tanımazlıktır. Siz,
hadi hukuk bilmiyorsunuz, hadi bilim bilmiyorsunuz, hadi tarih bilmiyorsunuz,
türkülerimizi de mi bilmiyorsunuz? Bu, Ordu’nun derelerini yukarı doğru
akıtmaktır. (CHP sıralarından alkışlar) 
(Mikrofon
otomatik cihaz tarafından kapatıldı) 
BAŞKAN
– Son bir dakikanız, lütfen…
MUHARREM
İNCE (Devamla) – Emin olun ki asla ve asla memnun edemeyeceksiniz. Ne
yaparsanız yapın, memnun edemeyeceksiniz, daha fazlasını, daha fazlasını, daha
fazlasını isteyecektir. Bu Cumhurbaşkanlığı kararnameleri, emin olun ki bir
fermandır, ferman buyruğudur. Unutmayın ki ferman varsa Dadaloğlu da vardır.
Bunu unutmamanızı tavsiye ediyorum. 
Yüce
Meclise saygılar sunuyorum. (CHP sıralarından alkışlar) 
BAŞKAN
– Teşekkür ederim Sayın İnce.
Cumhuriyet
Halk Partisi grup önerisinin aleyhinde Ankara Milletvekili Sayın Zühal Topcu
konuşacak.
Buyurun.
(MHP sıralarından alkışlar) 
ZÜHAL
TOPCU (Ankara) – Sayın Başkan, değerli milletvekilleri; Cumhuriyet Halk
Partisinin grup önerisi üzerinde Milliyetçi Hareket Partisi adına söz almış
bulunuyoruz. Hepinizi saygıyla selamlıyoruz.
Evet,
ülkemizin içinde bulunduğu duruma baktığımızda gerçekten birçok rahatsızlığın
olduğunu görebiliyoruz. Evet, bu ülke bir tane, başka gidecek yerimiz de yok.
Bu millet, bu devlet birçok badireler atlattı. En son da, 15 Temmuzda FETÖ
terör örgütünün kalkışmasıyla gerçekten büyük bir sarsıntı geçirdik ama ayaktayız;
bütün mücadelelere, bütün bu terörist ataklarına karşı, hem içeriden hem
dışarıdan gelen bütün tehditlere yönelik olarak da biz gerçekten tarihten
aldığımız, bu milletin derin değerlerinden aldığımız, güzel değerlerinden
aldığımız meziyetlerle hiçbir zaman da yıkılmayacağız ve inşallah da bundan
sonra devam edeceğiz.
Birlik
ve dirliğin gerçek anlamının yalnızca sözde kalmaması, bunun eyleme geçmesi
lazım. Onun içindir ki özellikle, kamuda olsun özel sektörde olsun, çalışan
insanlarımızın, katma değer üreten insanlarımızın rahatsız edilmemesi lazım;
çalıştıkları alanların, gerçekten bu ülke menfaatine yönelik olarak bir tuğla
koyacakların desteklenmesi gerekiyor.
Çeşitli
özelliklere sahibiz hepimiz. Bakıldığında her birimiz Cenab-ı Hak tarafından en
güzel meziyetlerle donanımlı olarak yaratıldık ama buradan birilerinin rahatsız
olduğunu da görebiliyoruz çünkü bu alanlar rahatlıkla açılamıyor. Özellikle
nüfusunun yarısının genç olduğu, yani 0 ile 30 yaş aralığında olduğu dikkate
alındığında, bu ülkenin potansiyelinin çok daha net bir şekilde anlaşılması
lazım. Nüfusumuzun 15 ile 24 yaş aralığındaki oranı, bütün Avrupa Birliği
ülkelerinden en yüksek oranda, yüzde 17 oranında. Bu ne demektir biliyor muyuz?
Yani bu ülke gerçekten istenen noktaya gelebilir ama bunun için de planlı,
programlı bir şekilde gidilmesi lazım. İşte 2023 vizyonu var. Peki, bunu nasıl
gerçekleştireceğiz? Bakıldığında, bunların bu sistemle gidildiği zaman çok
fazla rahatlıkla gerçekleştirilemeyeceğini de buradan söylemek istiyoruz. 
Demin
dediğimiz gibi, bu milletin harcı bin yılda karıldı ama şu anda şikâyetlerin
arttığına şahitlik ediyoruz. İşte bu önergenin çerçevesinde de sunulan
şikâyetler çerçevesinde baktığımızda, inanın, kamu kurumlarında şikâyetlerin
gittikçe arttığını görebiliyoruz; adaletin kararlarının yerine getirilmediğini,
hukukun işletilmediğini görebiliyoruz, dikkate alınmadığını görebiliyoruz.
Neler var? İşte, mahkemelerin aldığı kararlar, kararların uygulanmaması var
veya o kararları bile iptal ettirmek için tekrar mahkemeler tarafından alınan
kararlar var, yönetmeliklerin değiştirilmesi var. Bu açıdan baktığımızda Millî
Eğitim Bakanlığı başta olmak üzere Adalet Bakanlığı –ben birkaç tane örnek
vermek istiyorum- Gençlik ve Spor Bakanlığı, İçişleri Bakanlığında yapılan haksız
uygulamalar ve mahkeme kararlarının dikkate alınmaması sonucunda, inanın,
çalışanlarımızın, gerçekten bu vatan, bu millet için çalışanların rahatsız
olduğunu da buradan dile getiriyoruz.
Olumlu
şeyler yapılıyor yani elimizi vicdanımıza koyduğumuzda, on dört yılda birtakım
şeylerin yapıldığını görebiliyoruz ama bu türlü hukuksuzluğun, adaletsizliğin
olduğu bir yerde bu olumlu yapılanların da üzerinin örtüldüğüne şahitlik
ediyoruz. Onun için diyoruz ki: Lütfen, çalışan insanların, bir şey üreten
insanların önünün açılması lazım, tıkanmaması lazım çünkü insanların
umutlarıyla oynuyorsunuz. Devlete güven azalıyor çünkü insan, yaptığı
çalışmalar sonucunda bir ödül beklerken, bir terfi beklerken bunun
karşılığında, iktidarda bulunan siyasi partinin taraftarı olmadığı için terfi
alamama gibi bir durum oluyor veya yöneticilik görevinden alınma gibi bir
durumla karşı karşıya kalıyor.
İşte
bunun, demin dediğim gibi en bariz örneğini Millî Eğitim Bakanlığında
yaşıyoruz. İşte, sözleşmeli öğretmenlik getirildi ama bu sözleşmeli
öğretmenliğin, özellikle 2011 yılında kaldırılan sözleşmeli öğretmenliğin,
temmuz ayında alınan kararla 2016 yılında tekrar getirildiğini görebiliyoruz.
Peki, bu sözleşmeli öğretmenlerin alımlarına da şahitlik ettik, basına düşen
bir sürü haberler oldu. Mülakat sınavında sorulan sorulara yönelik olarak tam
olarak da cevap alamadık. Bunun üstüne diyoruz ki: Sınavların, vicdanlara da
hitap edebilmesi için, adaletin yerine ulaşabilmesi için geçerliliğinin ve
güvenilirliğinin yüksek olması gerekiyor ama mülakat sınavlarında bunun
olmadığını hep birlikte, işte, basından öğreniyoruz ve sınavda sorulan sorular
açısından baktığımızda da bunun herhangi bir alan yeterliliğine yönelik
olmadığını ve komisyon üyelerinin canlarının istediği şekilde soru sorduklarını
görebiliyoruz. Yine, sınavların objektifliği, geçerliliği ve güvenilirliği
açısından, acaba bu sınavları kim yapıyor diye baktığımızda, o yeteneği ölçecek
kapasiteye sahip olmayan kişiler tarafından da sınavların yapıldığını
görüyoruz. 
Peki,
diyoruz ki, alternatif olarak bir şeyler üretilebilir mi? Evet, üretilebilir.
Ne yapılır? Kamera sistemi konulur. Ne yapılabilir? Üniversitelerden destek
istenebilir, yani bu sınavların alan yeterliliğini ölçmesine, mülakat
sınavlarının alan yeterliliğini ölçmesine yönelik olarak. Ama gördük ki iktidar
bunlara kulaklarını tıkamış durumda, kafasını kuma gömmüş durumda. Sanki bu
hataları yapmamışlar gibi hâlâ ısrarla devam edildiğini de görebiliyoruz. 
Yönetici
atama ve yargı kararlarının uygulanmasına baktığımızda da, yine, dört yılını
dolduran yöneticilerin yeniden değerlendirmeye tabi tutulması ve bunlarla
ilgili iş ve işlemleri düzenleyen mevzuat olan 10 Haziran 2014 tarihli Resmî
Gazete’de yayımlanarak yürürlüğe giren, Millî Eğitim Bakanlığına bağlı eğitim
kurumları yöneticilerinin görevlerine, görevlendirilmelerine yönelik olarak da
yine sendikalar tarafından şikâyetlerde bulunulmuş, mahkemelere verilmişti.
Mahkemelerin kazanılmasına rağmen mahkeme kararları uygulanmamış ve bunun
yerine yönetmelik yürürlükten kaldırılmış, yeni bir yönetmelik getirilmişti. 
Şimdi,
bakıldığında, diyoruz ki o zaman, yani siz kendi adamlarınızı almak için
kanunları uygulamıyorsunuz, yönetmelikleri değiştiriyorsunuz. O zaman,
gerçekten, devlet memuru olarak, devlet çalışanı olarak çalışan, bir şeyler
yapmaya çalışan insanlardan neler bekliyorsunuz? Öğretmenleri sözleşmeli
alırken, kamu personeli sınavıyla başarılarına göre değil de mülakatta verilen
puanlara göre alırken bu insanlardan neyi yapmalarını bekliyorsunuz? Ondan
sonra hangi müfredatı uygulamalarını bekliyorsunuz? İşte, biz de diyoruz ki: O
zaman lütfen adaletin kararlarını uygulayın. İşte, yine, şube müdürlüğü
atamalarına baktığımızda ve şube müdürlüğü kararlarında da hukuk devletiyle
bağdaşmayan kararların uygulandığını görebiliyoruz. 
Yine,
demin, biraz önce bahsettiğim, özellikle millî eğitim müfettişlerinin tek bir
başlık altında birleştirilmesine yönelik olarak bir sürü, 2 bine yakın müfettiş
kadroları alınıp yeni kadrolar ihdas edildi. Şu anda da 500 tane müfettiş
kadrosunun alınması için ilana çıkıldı. Ama yapılacak mülakat sınavında, artık,
vicdanlar yaralandığı için kimse güvenmiyor. 
Biz
de diyoruz ki: Artık bu devletin tekrar bir sarsıntı geçirmemesi lazım. Bu
ülkenin, insanına, vatanını milletini seven çalışanına, gencine, çoluğuna
çocuğuna güvenmesi lazım. Çünkü bizim gidecek başka ülkemiz yok ve güvene
ihtiyacımız var. Biz, bireyler olarak devlete güveniyoruz, devletin de
güvenmesi lazım.
Teşekkür
ediyoruz. (MHP sıralarından alkışlar) 
BAŞKAN
– Teşekkür ederiz Sayın Topcu.
Cumhuriyet
Halk Partisi grup önerisinin lehinde son olarak Şırnak Milletvekili Sayın Leyla
Birlik konuşacak. 
Buyurun
Sayın Birlik. (HDP sıralarından alkışlar) 
Konuyu
destekleyici anlamda mı aldınız resmi elinize?
LEYLA
BİRLİK (Şırnak) – Evet, evet Sayın Başkan.
BAŞKAN
– Tamam, peki. 
Kayıtlara
geçsin.
MERAL
DANIŞ BEŞTAŞ (Adana) – Desteklemeyince olmuyor mu Sayın Başkan? 
BAŞKAN
– “Peki.” dedim.
MERAL
DANIŞ BEŞTAŞ (Adana) – Desteklemeyince olmuyor mu?
BAŞKAN
– Olmuyor.
MERAL
DANIŞ BEŞTAŞ (Adana) – Onlar milletvekili.
BAŞKAN
– Öyle karar aldık.
Buyurun
Sayın Birlik.
LEYLA
BİRLİK (Şırnak) - Sayın Başkan, sayın milletvekilleri; öncelikle Eş Genel
Başkanımız Sayın Figen Yüksekdağ’ı, yine, Sayın Selahattin Demirtaş’ı, rehin
tutulan milletvekili arkadaşlarımı ve diğer tüm siyasi tutsakları saygıyla
selamlıyorum. (HDP sıralarından alkışlar)
7
Haziran ve 1 Kasım seçimlerinde, medeniyetlere beşiklik etmiş Nuh Peygamber’in
tufandan kurtulmak için sığındığı kent olan “Şehr-i Nuh” yani Şırnak’tan
milletvekiliydim yani bugün kendisinden başka hiçbir inanç, kültür, dil ve
yaşam tarzına tahammülü olmayan bir zihniyet ve bir iktidar tarafından yerle
bir edilen Şırnak’tan. Halkın bütün teveccühüyle seçilmiş bir vekil olarak
bugün buradayım. 
Halkımın
en güzel çocukları, en kadim anaları bu katliamla yüz yüzeyken benim Ankara’nın
karanlık dehlizlerinde ışık aramamın bir anlamı yoktu. Biz de Ankara’nın bir
çözüm, bir hukuk, bir vicdan kapısı olmasını çok arzulardık ancak Roboski
katliamı dâhil, binlerce katliam, faili meçhul, o derin dehlizlerde unutulmaya
bırakılmıştı zaten. Miray bebeğin minicik bedeni hastane morgundan
kaçırılıyorken, 12 yaşındaki Cemile’nin minicik bedeni buzdolabında
bekletiliyorken, Taybet ananın cansız bedeni çocuklarının gözü önünde sokak
ortasında çürütülmeye bırakılıyorken, Seve Demir, Pakize Nayır, Fatma Uyar’ın
bedenleri parçalanıyorken, Mehmet Tunç, Feride Yıldız, Mehmet Yavuzer ve
yüzlerce gencecik insan Cizre bodrumlarında cayır cayır yakılıyorken ve Şırnak
sokaklarında kaynım Hacı Lokman Birlik’in cansız bedeniyle birlikte insanlık
yerlerde sürükleniyorken benim Şırnak Milletvekili olarak Şırnak’ı terk etmem
imkânsızdı. Bu yüzden, benim bugün bir buçuk yıllık milletvekilliğim boyunca
burada yaptığım ilk hitabım, konuşmam olacak. 
Ankara’nın,
Meclisin vicdanından yoksun çözümsüzlük duvarları arasında duramazdım. Yani bir
kent bütün güzel varlıklarıyla yok ediliyorken, evleri yıkılan ve çadırlarına
sığınan halkımın çadırları bile başlarına yıkılıyorken ben hiçbir şey olmamış
gibi duramazdım. 
60
kiloluk bir Kürt siyasetçinin eşine, bir torba içinde 6 kilo vücut parçası
verilip “Al, bu, senin kocan.” demenin ne demek olduğunu anlayabileceğinizi
zannetmiyorum ama tutanaklara geçsin istiyorum, oğlunun diri diri yakıldığı
bodrum duvarlarına sarılan annenin çığlıkları, buzdolabında bekletilen
Cemile’nin ağıdı tutanaklara geçsin istiyorum. 
İşte,
bir buçuk yıllık vekilliğim boyunca kimsenin arzulamayacağı ve dinlemekten dahi
hoşlanamayacağı bu vahşetlere tanıklık ettim. Ben tanıkken sanık sandalyesine oturtulmaya
çalışıldım. Bir kez daha buradan söylüyorum: Yargılamaya çalıştığınız bizler,
hiçbirinizin tanıklığını dahi kaldıramayacağı böyle bir vahşetin, böyle bir
trajedinin sanığı değil, tanığıyız.
Bizler,
Anadolu’nun bütün renklerinin, inançlarının, kültürlerinin ve yaşam tarzlarının
binlerce yıl önce olduğu gibi birlikte, özgür, onurlu bir şekilde
yaşayabileceğinin umudu ve inancında olarak Mecliste var olmaya çalışırken,
kendi gibi düşünüp yaşamayan herkesi yok sayan bir anlayış, vicdanın sesi olan
grubumuzun sesini duymadı, duymak istemedi. Gerçekleri her şart altında
sizlere, halka anlatmak isteyen diğer vekil arkadaşlarımın sesini kısmak,
halkla buluşmalarına engel olmak için her yol ve yöntemi kullanmaktan geri
durulmadı. 
Yetmedi,
halkın iradesini dilinden düşürmeyen, muktedirlerin talimatıyla Anayasa ve
yasaya aykırı bir şekilde, zaten olmayan dokunulmazlıklarımız, 6 milyon insanın
iradesi hiçe sayılarak kaldırıldı. Vekiller darbedilerek ayrıntılarını
anlatamayacağım işkencelerle… Gözaltına alındık ve tutuklandık. 100’e yakın
belediye başkanı görevden alındı, halkın belediyeleri gasbedildi. 
Bu
ülkenin vicdanı olan, barış ve özgürlük uğruna bir ömür vermiş Sayın Ahmet Türk
başta olmak üzere, Eş Genel Başkanımız Sayın Selahattin Demirtaş, Sayın Figen
Yüksekdağ dâhil 11 milletvekili arkadaşım ve Demokratik Bölgeler Partisi Eş
Genel Başkanı Sebahat Tuncel tek kişilik hücrelerde, yasalarla güvence altına
alınmış tutuklu haklarından dahi mahrum bir şekilde tecrit ve işkence altında
tutulmaktadırlar. 
Bir
hukuk devleti olduğunu iddia ettiğiniz bu ülkenin seçilmiş bir milletvekili
olarak defalarca hakarete, saldırıya maruz bırakıldım ve bana suikast
girişiminde bulunuldu ama her ne hikmetse, bütün suç duyurularıma rağmen tek
bir dosya açmayan savcılar, ifadeye çağrılmamama rağmen, tebligat almamama
rağmen, bir gecede, ben ve diğer milletvekili arkadaşlarımın onlarca dosyasını
birleştirip, her birimizi aynı dakikada farklı savcılarla, farklı kentlerde
gözaltına alabiliyor. Ben ve diğer vekil arkadaşlarım, 4 Kasım gecesi, siyasi
bir talimatla, siyasi bir darbeyle, tek merkezden yönetildiği her açıdan aşikâr
olan bir gece yarısı operasyonuyla bulunduğumuz yerlerden gözaltına alındık.
Saatlerce süren nakiller boyunca ters kelepçe takılarak işkenceye maruz
kalırken, Adalet Bakanı bu Meclisten, bu kürsüden işkencenin olmadığını
hepinizin ve halkın gözlerinin içine bakarak söylemekten geri durmadı. 
Sormak
istiyorum: Acaba Meclis Başkanı, Başkanlık yaptığı Meclis üyelerinin bu şekilde
gözaltına alınıp işkence edilmesinden zerreyimiskal kadar hicap duymuş mudur? 
Bırakılmam
Türkiye'de küçük de olsa bir umut uyandırmıştır. Tek başıma bırakılmam bu doğan
umut için yeterli değildir. Derhâl, hiç vakit kaybedilmeden eş genel
başkanlarımızın, milletvekili arkadaşlarımın, belediye başkanlarımızın ve
düşüncelerinden dolayı cezaevinde tutulan tutsakların serbest bırakılması
gerekmektedir. Bizler, halkın iradesini her koşul ve şart altında temsil edip
onurlu bir barışın ve özgür bir yaşamın yaratılması için mücadele ederken ve
her türlü bedeli göze alırken bu Parlamento, halkın ona vermiş olduğu iradeyi
tek bir kişiye devretmek, “yeni Anayasa” adı altında bir dikta rejimine geçmek
için gecesini gündüzüne katmakla meşgul olmaktadır. 
Ülke,
içte ve dışta bugün tarihinin en büyük, derin krizini yaşamaktadır; ekonomi
dibe vurmuştur, halklar arası uçurum giderek artmıştır, dış siyasette fiyasko
üstüne fiyasko yaşanmış, tek bir dost ülke kalmamıştır. Bu durumdan çıkış yolu
asla yeni bir Anayasa’yla, böyle yeni bir Anayasa’yla, tüm yetkileri bir kişiye
ve dar bir zümreye devretmekle sağlanamaz. Bir dikta rejimine geçiş değil, tam
tersine, radikal demokrasinin birlikte bir yaşamın vazgeçilmez temel unsuru
olarak tesisi ve bütün sorunların temel kaynağı olan Kürt sorununun bu
çerçevede çözülmesi, bunun için de üç yıldır tecrit altında tutulan Sayın
Öcalan üzerindeki tecridin kaldırılması ve Sayın Öcalan’la görüşmelerin yeniden
gerçekleştirilmesi ve tüm siyasi tutsakların özgürleşmelerinin sağlanmasıdır.
Muhalif olan en cılız sese bile tahammül etmemek kaybetmişliğin en bariz
göstergesidir. Sizler için daha geç olmadan, bu halkın vicdanına sığınmaktan
korkmayın. 
Dönün
ve tarihe bakın, hakikat savaşçıları asla boyun eğmemiştir; ne Hallâc-ı Mansûr
ne Nesimî ne Şems-i Tebrîzî ne Mevlâna ne Şeyh Bedreddin ne Şeyh Sait ne de
darağacına yürürken bile “Ben size boyun eğmedim, bu size dert olsun.” diyen
Seyit Rıza ve bilin ki tarihi yaratanlar, zulme karşı direnenlerdir, baş
eğmeyenlerdir, biat etmeyenlerdir. Bizler, Hakk’ın yolunda, halkımızın verdiği
güçle hakikati her yerde haykırmaktan asla vazgeçmeyeceğiz. Her şartta,
zindanda, dışarıda, sokakta, Mecliste, her alanda hakikati her seferinde
herkesin yüzüne haykıracağız. Yine, her şeye rağmen asla hakikati söylemekten
geri adım atmayan ve katledilişinin üzerinden on yıl geçen güvercin yürekli
güzel insan…
(Mikrofon
otomatik cihaz tarafından kapatıldı) 
BAŞKAN
– Bir dakika ek süre veriyorum Sayın Birlik, devam edin. 
LEYLA
BİRLİK (Devamla) - ...sevgili Hrant Dink’i saygıyla anıyorum. (HDP sıralarından
alkışlar) 
BAŞKAN
– Peki, teşekkür ederim Sayın Birlik. 
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş. 
MEHMET
MUŞ (İstanbul) – Hukuk sistemimizde “rehin”, “tutsak” gibi kavramlar yoktur.
Hukuk sistemimizde “gözaltı” ya da “tutuklu” gibi ifadeler vardır. 
SİBEL
YİĞİTALP (Diyarbakır) – Milletvekili tutuklanmış, milletvekili. 
BAŞKAN
– Teşekkür ederim. 
Cumhuriyet
Halk Partisi… 
(CHP
sıralarından bir grup milletvekili ayağa kalktı) 
ÖZGÜR
ÖZEL (Manisa) – Sayın Başkan, yoklama talebimiz var.
RAMAZAN
CAN (Kırıkkale) – Daha konuşma var, biz konuşmayacak mıyız, konuşmayalım mı?
BAŞKAN
– Bitmedi, bitmedi daha Özgür Özel. 
MEHMET
MUŞ (İstanbul) – Özgür Bey, gündemi takip edemiyorsunuz galiba!
BAŞKAN
– Sayın Özel, hiç isabet tutturamıyorsunuz bu yoklamalarda.
ÖZGÜR
ÖZEL (Manisa) – Nasıl tutturamıyorum canım.
BAŞKAN
– Cumhuriyet Halk Partisi grup önerisinin aleyhinde son olarak Çankırı
Milletvekili Muhammet Emin Akbaşoğlu konuşacaktır. 
Buyurun
Sayın Akbaşoğlu. (AK PARTİ sıralarından alkışlar) 
MUSTAFA
AKAYDIN (Antalya) – Hani son konuşmacıydı Başkan?
BAŞKAN
– O lehte, bu aleyhte. 2-2 ya Sayın Akaydın, ondan.
Buyurun
Sayın Akbaşoğlu.
MUHAMMET
EMİN AKBAŞOĞLU (Çankırı) – Sayın Başkan, değerli milletvekilleri; CHP’nin, kamu
kurumlarında yapılan görevde yükselme ve unvan değişikliği sınavlarına ilişkin
vermiş olduğu grup önerisi hakkında söz almış bulunmaktayım. Bu vesileyle
hepinizi saygıyla selamlıyorum. 
Değerli
arkadaşlar, biliyorsunuz, bu konuya ilişkin 1999 yılında Bakanlar Kurulunca
çıkarılan, Resmî Gazete’de yayınlanarak yürürlüğe giren Kamu Kurum ve
Kuruluşlarında Görevde Yükselme ve Unvan Değişikliği Esaslarına Dair Genel
Yönetmelik var. Bütün bu sınavlar, bu çerçeve yönetmeliğe göre yapılmaktadır. 
Bu
yönetmeliğin amacı, liyakat ve kariyer ilkeleri çerçevesinde, hizmet gerekleri
ve personel planlaması esas alınarak görevde yükselme ve unvan değişikliklerine
ilişkin usul ve esasları belirlemektir. Görevde yükselme, 657 sayılı Devlet
Memurları Kanunu’na göre, burada belirtilen müdür, şube müdürü, uzman, şef gibi
kadrolara ilişkin, kurumların kendilerince çıkarılan özel yönetmeliklerinde
belirtilen görevlere, aynı veya başka hizmet sınıflarında yapılacak atamaları
ifade eden bir kavramdır.
Unvan
değişikliği sınavı ise en az ortaöğretim düzeyinde mesleki veya teknik eğitim
sonucu kazanılan unvanlara ilişkin görevlere atanabilmek için yapılan sınavı
ifade eder. Teknisyen, tekniker, mühendislik gibi kadrolar için bu sınav
yapılmaktadır. 
Görevde
yükselme veya unvan değişikliği suretiyle atanacakların yazılı ve sözlü sınavda
başarılı olmaları şarttır. Yazılı sınav için atama yapılacak kadrolar sınavdan
önce duyurulur, başvuru tarihleri belirlenir, daha sonra, yapılan başvurular
incelenerek, aranan şartları taşıyanlar kurumlarının resmî internet
sitelerinden ilan edilerek, kendilerine tebliğ edilerek duyurulur.
Yazılı
sınavda en yüksek puanı alan adaydan başlamak üzere, ilan edilen kadro
sayısının belirli katına kadar aday sözlü sınava alınır. Sözlüye giren
personel, yönetmelik gereğince oluşturulan sınav kurulunca, sınav konularına
ilişkin bilgi düzeyi, bir konuyu kavrayıp özetleme, ifade yeteneği ve muhakeme
gücü, liyakati, temsil kabiliyeti, tutum ve davranışlarının göreve uygunluğu,
öz güveni, ikna kabiliyeti ve inandırıcılığı, genel kültürü ve genel yeteneği,
bilimsel ve teknolojik gelişmelere açıklığı gibi hususlar esas alınarak 100 tam
puan üzerinden değerlendirilir. Her üyenin vermiş olduğu puanların aritmetik
ortalaması alınarak personelin sözlü sınav puanı belirlenir. Kesinleşen başarı
sırası listesine göre de boş kadrolara atama yapılır.
Sınava
giren adaylara, sınav başlamadan önce sınav kurulunca tespit edilip kayıt
altına alınan sorular arasından, yönetmelikte belirtilen puanlama esasları
çerçevesinde, sınav konularına ilişkin bilgi düzeyi ile genel kültür ve genel
yeteneğini ölçen sorular sorulmaktadır. Bunun yanında, sözlü sınava giren
adayların heyecanlarının azaltılmasına, adayların rahatlatılmasına yönelik de
başta küçük diyaloglar yaşandığı hepimizin malumudur. Adayların
yeterliliklerini ölçmeye elverişli olmayan herhangi bir husus asla
değerlendirmeye tabi tutulmamaktadır. 
Kısaca
özetlediğim görevde yükselme ve unvan değişikliği sınavlarına ilişkin, bu
süreçlerle ilgili herhangi bir aşamada hukuka aykırılık iddiası varsa, buna
ilişkin, 1982 Anayasası’nın 125’inci maddesi çerçevesinde idarenin her türlü
eylem ve işlemlerine karşı yargı yolunun açık olduğu ve idarenin kendi eylem ve
işlemleriyle ortaya çıkan zarardan sorumlu olduğu açıkça hüküm altına
alınmıştır. 2577 sayılı İdari Yargılama Usulü Kanunu’nda da iptal veya tam
yargı şeklindeki idari davalara ilişkin usul ve esaslar açıkça belirlenmiştir.
Dolayısıyla, herhangi bir kamu kurum veya kuruluşunda mevzuata aykırılıkla
ilgili bir iddia mevzubahisse o zaman bu sınavlara ilişkin, ilgililerce yargı
yoluna başvurulabileceği ve böylelikle herhangi bir usulsüzlüğün var olup
olmadığının tespit edilebileceği düzenlenmiştir. Bu sebeple, Meclis
araştırmasını gerektirecek herhangi bir durumun söz konusu olmadığını
belirtiyorum. 
Sözlerime
son verirken, biraz evvel konuşan çok değerli milletvekilimiz Muharrem İnce
Bey’in “Birisi bana izah etsin.” demesi münasebetiyle, aslında Anayasa’da
getirdiğimiz teklifin herhangi bir farklılık arz etmediğini, mevcut Anayasa’nın
109’uncu ve 112’nci maddelerinde ilgili bölümleri okumak suretiyle bu soruya
cevap vermek istiyorum, izah sadedinde, yorum yapmaksızın. Mevcut Anayasa’nın
109’uncu maddesinin son fıkrası şu şekildedir değerli arkadaşlar: “Bakanlar,
Türkiye Büyük Millet Meclisi üyeleri veya milletvekili seçilme yeterliğine sahip
olanlar arasından Başbakanca seçilir ve Cumhurbaşkanınca atanır; gerektiğinde
Başbakanın önerisi üzerine Cumhurbaşkanınca görevlerine son verilir.”
Geçtiğimiz dönemlerde, biliyorsunuz, mesela Kemal Derviş bu şekilde atanmıştı
dışarıdan, yemin etmişti ve bakanların dokunulmazlık zırhına da bürünmüştü. 
112’nci
maddenin son fıkrası da şu şekilde düzenlenmiş mevcut, yürürlükteki Anayasa’ya
göre: “Bakanlar Kurulu üyelerinden milletvekili olmayanlar; 81 inci maddede
yazılı şekilde Millet Meclisi önünde andiçerler ve bakan sıfatını taşıdıkları
sürece milletvekillerinin tabi oldukları kayıt ve şartlara uyarlar ve yasama
dokunulmazlığına sahip bulunurlar.” Dolayısıyla, getirdiğimiz teklifte herhangi
bir farklılık söz konusu değil. 
Bunu
bilgilerinize sunuyor, hepinizi hürmetle selamlıyorum. 
Teşekkür
ediyorum. (AK PARTİ sıralarından alkışlar)
BAŞKAN
– Teşekkür ederiz biz de Sayın Akbaşoğlu. 
Cumhuriyet
Halk Partisi grup önerisini oylarınıza sunacağım. 
III.-
YOKLAMA
(CHP sıralarından bir grup milletvekili ayağa kalktı)
ÖZGÜR ÖZEL (Manisa) – Yoklama talebimiz var Sayın
Başkan. 
BAŞKAN – Yoklama talebi var. 
Sayın Özel, Sayın Tanal, Sayın Yıldız, Sayın Doğan
Türkmen, Sayın Çamak, Sayın Özdemir, Sayın Demirtaş, Sayın Akaydın, Sayın
Hürriyet, Sayın Yiğit, Sayın Ekici, Sayın Kesici, Sayın Özdiş, Sayın Basmacı,
Sayın Tamaylıgil, Sayın Çam, Sayın Göker, Sayın Sağlar, Sayın Tüm, Sayın Torun.

Yoklama için üç dakika süre veriyorum ve süreyi
başlatıyorum. 
(Elektronik cihazla yoklama yapıldı)
BAŞKAN – Toplantı yeter sayısı vardır.
VIII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, 11/2/2016 tarihinde
Manisa Milletvekili Mazlum Nurlu ve arkadaşları tarafından, kamu kurum ve
kuruluşlarındaki sınavlardaki usulsüzlük iddialarının araştırılarak alınması
gereken önlemlerin belirlenmesi amacıyla verilmiş olan Meclis araştırması
önergesinin, Genel Kurulun bilgisine sunulmak üzere bekleyen diğer önergelerin
önüne alınarak 19 Ocak 2017 Perşembe günkü birleşiminde sunuşlarda okunmasına
ve ön görüşmelerinin aynı tarihli birleşiminde yapılmasına ilişkin önerisi
(Devam)
BAŞKAN – Cumhuriyet Halk Partisi Grubunun grup
önerisini oylarınıza sunuyorum: Kabul edenler… Kabul etmeyenler… Öneri kabul
edilmemiştir.
Birleşime on dakika ara veriyorum.
Kapanma
Saati: 17.46
ÜÇÜNCÜ OTURUM
Açılma Saati: 18.08
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Özcan PURÇU (İzmir), Sema KIRCI (Balıkesir)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 62’nci Birleşiminin Üçüncü
Oturumunu açıyorum. 
Gündemin “Kanun Tasarı ve Teklifleri ile Komisyonlardan
Gelen Diğer İşler” kısmına geçiyoruz. 
1’inci sırada yer alan, Adalet
ve Kalkınma Partisi Genel Başkanı İzmir Milletvekili Binali Yıldırım ve Grup
Başkanvekilleri Kayseri Milletvekili Mustafa Elitaş, Amasya Milletvekili Mehmet
Naci Bostancı, Aksaray Milletvekili İlknur İnceöz, Çanakkale Milletvekili
Bülent Turan ve İstanbul Milletvekili Mehmet Muş ile 310 Milletvekilinin
Türkiye Cumhuriyeti Anayasasında Değişiklik Yapılmasına Dair Kanun Teklifi ve
Anayasa Komisyonu Raporu’nun ikinci görüşmelerine kaldığımız yerden devam
edeceğiz.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Genel
Başkanı İzmir Milletvekili Binali Yıldırım ve Grup Başkanvekilleri Kayseri
Milletvekili Mustafa Elitaş, Amasya Milletvekili Mehmet Naci Bostancı, Aksaray
Milletvekili İlknur İnceöz, Çanakkale Milletvekili Bülent Turan ve İstanbul
Milletvekili Mehmet Muş ile 310 Milletvekilinin Türkiye Cumhuriyeti
Anayasasında Değişiklik Yapılmasına Dair Kanun Teklifi (2/1504) ve Anayasa
Komisyonu Raporu (S. Sayısı: 447) (x) (xx)
BAŞKAN – Komisyon? Burada. 
Hükûmet? Burada.
Sayın milletvekilleri, geçen birleşimde teklifin 7’nci
maddesi gizli oylama sonucu kabul edilmişti.
Şimdi, teklifin 8’inci maddesini okutacağım…
AHMET YILDIRIM (Muş) – Sayın Başkan…
BAŞKAN – Sayın Yıldırım söz istedi.
Buyurun, yerinizden bir dakika söz veriyorum.
V.- AÇIKLAMALAR (Devam)
28.- Muş Milletvekili Ahmet Yıldırım’ın,
tutuklu HDP milletvekillerinin Anayasa değişiklik teklifinin tümü üzerinde
yapılacak oylamada oy kullanma haklarını yerine getirmek istediklerine ilişkin
dilekçelerinin Başkanlığa ulaştığına ve bunun sağlanmasının Başkanlığın
sorumluluğunda olduğuna ilişkin açıklaması
AHMET YILDIRIM (Muş) – Teşekkür ederim Sayın Başkan.
Sayın Başkan, malumunuz, belli bir süredir Anayasa’ya
aykırı, bir hukuk düzenine aykırı, az biraz hukuktan anlayan herkesin hukukun
hiçbir yerine sığdıramayacağı bir uygulamayla karşı karşıyayız. Dün de ifade
ettiğim üzere, bizim arkadaşlarımızın, bizimle aynı haklara sahip olan
arkadaşlarımızın Genel Kurulda, yasama kalitesi açısından, haklarını kullanmak
üzere Türkiye’nin geleceğini, kaderini etkileyen bu süreçte bulunmak
istediklerine dair dilekçeleri geçen hafta eş genel başkanımızın imzasıyla
Meclis Başkanlığına ulaşmıştı ama bugün öğleden sonra biri size, biri ise
Meclis Başkanlığınıza verilmek üzere ve direkt sizin muhataplığınızı esas alan
“Türkiye Büyük Millet Meclisi Genel Kurulu Şahsında Oturumu Yöneten Başkanlık
Divanına” diye başlayan, şu anda 2 vekilimizin ulaştığı, diğerlerinin ise…
(Mikrofon otomatik cihaz tarafından kapatıldı) 
BAŞKAN – Devam edin lütfen, bir dakika
daha. 
AHMET YILDIRIM (Muş) - …yarın sunulacak
olan dilekçelerinde Anayasa’nın ilgili maddelerine ve İç Tüzük’e atıfta
bulunarak “Bu gerekçelerle Anayasa değişiklik teklifinin tümü üzerinde
yapılacak oylamada oy kullanımı hakkımı yerine getirmek istiyorum. Bu konuda
gereğini bilgilerinize arz ederim.” diye Selahattin Demirtaş ve Abdullah
Zeydan, İstanbul Milletvekilimiz ve Hakkâri Milletvekilimizin dilekçeleri
elinize ulaşmış bulunmaktadır. (HDP sıralarından alkışlar) 
Dün de olduğu üzere vekâletlerle burada
bulunmayan ve kendi tercihleriyle planladıkları çalışmalarla burada bulunmayan
bakanlara ilişkin vekâlet müessesesi işletilmişti. Arkadaşlarımız ise
Anayasa’ya aykırı, hukuk düzenine aykırı, İç Tüzük’e aykırı, hukukun hiçbir
yerine sığdıramayacağımız bir şekilde kendi istekleri dışında alıkonulmuş
durumdalar. Biz onların buraya gelip oy kullanma, en azından tümü üzerinde oy
kullanma haklarının sağlanmasının sizin sorumluluğunuzda olduğunu düşünüyoruz.
Bu konuda müzakere yapmak üzere ya Genel Kurula ara vermeniz ya da bu konuda
yine Adalet Bakanıyla görüşmeler yapılmasına dair veya bu karara binaen farklı
bir önerimiz olacak. 
Teşekkür ederim. 
BAŞKAN – Sayın Yıldırım, teşekkür
ediyorum. 
Bahsettiğiniz konuya ilişkin dilekçeleri
okudum. Başkanlığa hitaben verilmiş dilekçeler. Benim de bilgim oldu. Divan
Başkanlığına, Divana yönelttiğiniz…
AHMET YILDIRIM (Muş) – Oturumu yöneten
Divana.
BAŞKAN - …dilekçe konusunda ama siz de
takdir edersiniz ki bu, Başkanlığın tasarrufu altında olan bir konudur. Ben de
yakından ilgilenirim konuyla ama şu anda yapacak bir şeyim yok. Onu da
bilgilerinize sunmak isterim. 
AHMET YILDIRIM (Muş) – Şimdi, Sayın
Başkan –şüphesiz- ilgileneceğinizden şüphemiz yok ama şunu ifade edelim: Siz
yıllarca hukukçuluk yapmış, bu alanda meslek deneyimi olan birisiniz. Aslında
sizin kadar hukuk bilgisine bile ihtiyaç duyulmaksızın, biraz hukuktan anlayan
herkesin, bu arkadaşlarımızın, dilekçe sahiplerinin -bize göre rehin,
bazılarına göre tutuklu olan bu arkadaşlarımızın- sizden, bizden, buradaki 550
milletvekilini oluşturan Parlamentonun her değerli üyesinden farklı bir pozisyonları
yok, hak olarak hiçbir farklı pozisyonları yok. 20 Mayıs günü burada bir
Anayasa garabetiyle kaldırılan dokunulmazlık, onların genel yasama
dokunulmazlığı değildir, bunu siz de iyi biliyorsunuz. Sadece, o güne kadar
haklarında düzenlenmiş olan fezlekelerle ilgili olarak yargılanmalarının önünü
açan -ki bize göre bu da hukuk garabetiydi ama- bir düzenlemeydi. Ancak, bu
düzenleme, siz de takdir edersiniz ki onların yasama haklarını elinden alan bir
düzenleme değildi, onların yasama dokunulmazlığını kaldıran bir düzenleme
değildi; sadece, 20 Mayıs gününe kadar haklarında düzenlenmiş olan fezlekelerle
ilgili yargılanmalarının önünü açan bir düzenlemeydi.
BAŞKAN – Sayın Yıldırım, bu konuda bilgim…
AHMET YILDIRIM (Muş) – Bir cümleyle bitireyim.
BAŞKAN – Lütfen tamamlayın.
AHMET YILDIRIM (Muş) – Takdir edersiniz ki bu anlamda
bu arkadaşlarımızın burada bulunmayışı, Anayasa Mahkemesinin içtihatlarına,
Anayasa’nın 83’üncü maddesine; yine, Anayasa Mahkemesinin daha mürekkebi
kurumamış kararlarına aykırılık teşkil ettiği gibi, uluslararası sözleşmelere;
yine, iç hukukun üzerinde olan ve bağlayıcı olan AİHM kararlarına aykırıdır. Bu
anlamda, bu arkadaşlarımızın içeride geçirdikleri her bir gün onların hak
gasbıdır. Ama ülkenin kaderini etkileyen, bize göre bir rejim değişikliğine
tekabül eden böyle bir düzenlemede burada bulunmamaları, düşüncelerini,
önerilerini, eleştirilerini yapmamaları, kabul edilebilir değildir. Bu
mağduriyetin giderilmesini talep ediyorum.
BAŞKAN – Sayın Yıldırım, fikrinizi, düşüncenizi, iddianızı
çeşitli cümlelerle ifade ediyorsunuz. Benim itiraz ettiğim şey, şeklî bir
şeydir. Şu anda ben Genel Kurulu idare etmekle görevliyim. Genel Kurulun
gündemi bellidir. Şeklî olarak şu anda bu konuyla ilgili bir şey yapamam.
Başkanlığa müracaatta bulunmuşsunuz. Başkanlık gerekli gördüğü zaman Divanı
çağırır. Ben de elbette ki tanıklıklarımı ifade ederim, bir çözüm bulunur.
Dikkat edin, şeklî olarak şu anda bir şey yapamam, elimde böyle bir yetki yok
diyorum.
AHMET YILDIRIM (Muş) – Sayın Başkan, müsaadeniz olursa,
bakın…
BAŞKAN – Ama Sayın Yıldırım, aynı şeyi defalarca
söylüyorsunuz, lütfen.
AHMET YILDIRIM (Muş) – Hayır, hayır, başka bir şey
söyleyeceğim Sayın Başkan.
BAŞKAN – Buyurun, peki.
MEHMET MUŞ (İstanbul) – Sayın Başkan...
AHMET
YILDIRIM (Muş) – Önünüzdeki dilekçe, evet, benim imzamla -Grup Başkan Vekili
olarak- Meclis Başkanlığına yazıldı ama bütün milletvekillerinin bilgisine
sunuyorum: 2 milletvekilimizin, eş genel başkanımız ve Hakkâri
milletvekilimizin ayrı ayrı dilekçeleri TBMM Genel Kurulu şahsında oturumu
yöneten Divan Başkanlığına... 
BAŞKAN
– Sayın Yıldırım, bunu söyledim.
AHMET
YILDIRIM (Muş) – Yani “Bunun muhatabı ben değilim.” diyemezsiniz. 
AHMET
UZER (Gaziantep) – Ya böyle bir usul yok.
BAŞKAN
– Bakın Sayın Yıldırım, bunu söyledim. 
AHMET
YILDIRIM (Muş) – Yani, direkt size yazılmış.
BAŞKAN
– Bana da göndermiş olduğunuzu söyledim ama şu anda bu dilekçeyi almış
olmakla... Ben gündemimi yerine getirmek zorundayım, gündeme hâkim olmak
zorundayım. Şu anda bu konuyla ilgili ne tek başıma ne de birlikte bir işlem
yapabilme kabiliyetine sahip değiliz. Gündemi görüşüyoruz, Genel Kurul açık ama
tabii ki Meclis Başkanlığı bu konuda bir yol yöntem belirlerse elbette ki
tanıklıklarımı anlatırım, sizin buradaki söylemlerinizi elbette ki söylerim ama
şu anda şeklî olarak benim yapabileceğim bir şeyim yok, siz de lütfen buna
anlayış gösterin.
AHMET
YILDIRIM (Muş) – Tamam. 
O
zaman son olarak şunu söyleyeyim Sayın Başkan: Bakın, bu, sizin “işlem
yapacağımız”, “formül üreteceğimiz”, “çözüm üreteceğimiz” dediğiniz şey
yarından sonra telafisi mümkün olmayan hak kayıpları içerisine girecektir çünkü
yarından sonra artık bu paket ya reddedilmiş ya da geçmiş olacak. Buradan
hareketle, sizin üreteceğiniz çözüme de katkı sunması açısından siyasi
partilerin de düşüncelerini ifade etmesi açısından ben tutumunuz hakkında usul
tartışması açmak istiyorum. 
AHMET
UZER (Gaziantep) – Zaten yapacağın buydu, iki saatten beri zaman çalıyorsun.
BAŞKAN
– Sayın Yıldırım, usul tartışması açmaktan çekinmiyorum ama benim görevim dâhilinde
olmayan bir şeyi benden istiyorsunuz.
AHMET
YILDIRIM (Muş) – Hayır Sayın Başkan, size yazılmış bir dilekçeye somut bir
cevabınız yok sizin. 
BAŞKAN
– Bana yazılmış bir...
AHMET
YILDIRIM (Muş) – Bu temelde...
BAŞKAN
– Sayın Yıldırım, böyle bir konuda karar verme yetkisine sahip değilim şu anda
diyorum, bunu nasıl anlatabilirim size başka türlü?
AHMET
YILDIRIM (Muş) – Hayır, biz de yetkinizin olduğunu düşünüyoruz. Buna binaen,
biz tutumunuz hakkında usul tartışması istiyoruz Sayın Başkan.
BAŞKAN
– Peki, açıyorum usul tartışması, hiç uzatmaya gerek yok.
AHMET
YILDIRIM (Muş) – Aleyhte; Meral Danış Beştaş, ben değil Sayın Başkan.
MEHMET
DOĞAN KUBAT (İstanbul) – Lehte.
BAŞKAN – Lehte Doğan Kubat, aleyhte Meral Danış Beştaş.
ÖZGÜR ÖZEL (Manisa) – Aleyhte.
MEHMET MUŞ (İstanbul) – Lehte.
BAŞKAN – Aleyhte Özgür Özel, lehte Mehmet Muş.
Bu daha nasıl anlatılır bilemiyorum, “Şu anda yetkim
yok.” diyorum, usul tartışması açıyorsunuz. Peki, açalım, kırmayalım sizi de. 
Tutumum lehinde söz almak isteyen Mehmet Doğan Kubat,
size söz veriyorum. 
Buyurun. (AK PARTİ sıralarından alkışlar) 
Süreniz üç dakika. 
VI.- USUL HAKKINDA GÖRÜŞMELER (Devam)
2.- Oturum Başkanı TBMM Başkan Vekili Ayşe
Nur Bahçekapılı’nın, tutuklu HDP milletvekillerinin 447 ve 447’ye 1’inci Ek
sıra sayılı Anayasa Değişiklik Teklifi’nin tümünün oylamasında oy haklarını
kullanabilmelerinin sağlanmasıyla ilgili dilekçeleri hakkında bir işlem
yapmamasının Anayasa ve İç Tüzük hükümlerine uygun olup olmadığı hakkında
MEHMET DOĞAN KUBAT (İstanbul) – Sayın Başkan, değerli
milletvekilleri; açılan usul görüşmesinde Başkanlığımızın bu konuda Başkanlık
makamının yapacağı herhangi bir hukuki işlem olmadığı yönündeki tutumu lehinde
görüşlerimi ifade etmek üzere…
AHMET YILDIRIM (Muş) – İç Tüzük madde 13…
MEHMET DOĞAN KUBAT (Devamla) – …söz almış bulunuyorum.
Bu vesileyle yüce heyetinizi saygılarımla selamlarım. 
Değerli arkadaşlar, HDP Grup Başkan Vekili Sayın
Yıldırım’ın aslında buradan, Meclisten yerine getirilmesini istediği konu salt
yargının görev ve yetkisi içinde olan bir konudur. Zaten Anayasa’nın 138’inci
maddesi buna başlı başına engeldir. Yani, biz Meclis olarak burada tutuklamanın
kaldırılmasına karar verecek durumda değiliz, Anayasa’nın 6, 7, 8 ve 9’uncu
maddelerinde bu yetkileri kimin kullanacağı belirtilmiş, yargı yetkisinin de
Türk milleti adına mahkemelerce kullanılacağı Anayasa’da söylenmiş. 
Şimdi, değerli arkadaşlar, biz bir Anayasa değişikliği
yaptık burada biliyorsunuz, geçici madde ekledik. Anayasa’nın 83’üncü
maddesinde yasama sorumsuzluğu ve dokunulmazlığı düzenlenmiş; 1’inci maddede
sorumsuzluk, 2’nci maddede ceza takibatına karşı koruma amaçlı yasama
dokunulmazlığı düzenlenmiş. 
Şimdi, geçici maddeyle, burada Anayasa değişikliğinin
yürürlüğe girdiği tarihe kadar hakkında fezleke bulunan milletvekillerinin
dokunulmazlıkları kaldırıldı. Bu ne demektir? Anayasa Mahkemesi kararı bu
soruya şu cevabı veriyor: “Yasama dokunulmazlığı kaldırılan milletvekili ceza
yargılamasında herhangi bir yurttaş gibidir. Türkiye Cumhuriyeti Anayasası ve
yasaların tanıdığı bütün güvencelerden yararlanabilir. Tüm vatandaşlara
uygulanan hükümler ona da aynen uygulanır. Bu bağlamda gözlem altına
alınabilir, sorguya çekilebilir, tutuklanabilir ve sonuç olarak herhangi bir
yurttaş gibi yargılamanın bütün kurallarına bağlı olur.” Anayasa Mahkemesinin
buna ilişkin onlarca içtihadı var.
Şimdi, değerli arkadaşlar, gerçekten talebin, Anayasa
ve İç Tüzük’e uygun olarak yani Meclis Başkanlığı… Şu anda zaten Başkanın
yapacağı hiçbir şey yok. Bu konunun Meclisin çalışma usulüyle ilgisi de yok
esasen. Bu konudaki talebin yargı mercilerine yapılması gerekir. Başkanlık
makamı bu konuda yargısal bir yetki asla kullanamaz. Dolayısıyla bu noktada
Sayın Başkanımızın yargısal yetkiyi kullanma noktasında Anayasa gereğince
herhangi bir görev ve yetkisi bulunmadığına dair tutumu yerindedir. 
Bu duygularla yüce heyetinizi saygılarımla
selamlıyorum. (AK PARTİ sıralarından alkışlar)
BAŞKAN – Teşekkür ederim Sayın Kubat.
Tutumumum aleyhinde Sayın Meral Danış Beştaş konuşacak.

Buyurun Sayın Danış Beştaş. (HDP sıralarından alkışlar)

MERAL DANIŞ BEŞTAŞ (Adana) – Sayın Başkan, değerli
milletvekilleri; doğrusu neyi tartışıyoruz, niye çözüm bulamıyoruz hâlâ anlamış
değiliz. Burası Türkiye Büyük Millet Meclisi değil mi? Burası halkın temsil
edildiği en üst organ değil mi? Buranın üyeleri, milletvekilleri, şu anda
cezaevinde hukuksuz bir şekilde -hadi, siz hukuka uygun diyorsunuz- tutulmuyor
mu? Bunlar vakıa mı? Vakıa. Başbakan Davutoğlu, bir mucit yarattı, bir formül,
bir kuyuya taş attı bütün devlet aygıtı, Meclis, bütün mekanizmalar buna çözüm
üretemiyor; böyle bir şey olamaz, bunu kabul edemeyiz. 
Bugün dilekçeler gelmiş, tek bir talep var: “Oy
kullanmak istiyorum.” Bu arkadaşlarımız, sizler gibi, bizler gibi, bu halkı
temsil ediyor mu etmiyor mu? Ediyor değil mi? Şu anda haklarında hüküm var mı?
Yok. Kesinleşmiş bir ceza var mı? Yok. “Mahkeme karar verecek.” diyor Sayın
Kubat. O kadar hukuku biliyoruz. Bu kadar da dar yorumlayıp, gerçekten, aleyhe
dönüştürmeyin. Tabii ki mahkeme tahliyeye karar verecek ama biz kimden neyi
talep ettiğimizi biliyoruz. Biz, Meclisten, milletvekillerimizin tahliye
kararını talep etmiyoruz. Bu tarihî günlerde, bu tarihî değişiklikte
milletvekillerinin gelip burada oy kullanmasının sağlanması gerektiğinin
anayasal ve İç Tüzük’ün emredici hükümlerinin gereği olduğunu söylüyoruz. 
Sayın Başkan Vekili diyor ki: “Benim yapabileceğim bir
şey yok.” Lütfen Sayın Başkan Vekilim, madde 13’ü açıp bir bakın, başkan
vekilinin görevlerine bakın. Burada, arkadaşlarımız tutuklandığında, bir iki hafta
Meclise gelmediğimizde yoklamalar alarak bizi Meclisten atmayı tartışabiliyordu
başkan vekilleri. Peki, şu anda tutuklu, cezaevinde bulunan milletvekillerinin
oy kullanmasına neden yetkili değil? 
İç Tüzük çok açıktır, madde 13 ve madde 15’te başkan vekilinin
görevleri nettir. Şu anda siz Meclis Başkanının sahip olduğu bütün yetkilere
sahipsiniz. Bunun bekletici mesele yapılması gerekiyor. Oy kullanma konusunda
Meclis bir çare üretemiyorsa hepimiz istifa edelim, Meclis istifa etsin. Burada
uçaklarla götürüp, gözaltına alıp, emniyetlere almak kolay. Getirilip burada oy
kullanacaklar çünkü siz Türkiye’nin kaderini değiştiriyorsunuz. Gerçekten “Bu
Meclis bitmiştir.” lafını duymak istemiyorsanız 11 üyenizin gelip burada oy
kullanmasını sağlamanız lazım. Koca devlet aygıtı bunu nasıl çözemez? Böyle bir
şey olabilir mi? 13’te “Genel Kuruldaki oylamalarda ve seçimlerde önemli bir
yanlışlık olduğu iddia edilirse” diye başlayan bir cümle var. “Önemli
yanlışlık” değil, kasten ve taammüden halkın iradesine oy kullandırılmıyor ve
bu, kesinlikle bu Anayasa değişikliğini kökten etkileyebilecek bir sonuçtur.
Anayasa Mahkemesi bunu değerlendirirse iptale kadar gidebilir. 
(Mikrofon otomatik cihaz tarafından kapatıldı) 
BAŞKAN – Teşekkür ederim Sayın Danış Beştaş. 
MERAL DANIŞ BEŞTAŞ (Devamla) – Şu anda bütün
parlamenterlerimizin…
OSMAN AŞKIN BAK (Rize) – Siz buradasınız, oy
kullanmıyorsunuz. 
MERAL DANIŞ BEŞTAŞ (Devamla) – “Arkadaşlarımız gelmeden
kullanmayız.” dedik. Şu anda bizim tutuklu milletvekillerimiz burada oy kullanma
hakkına sahip ama kullanamıyor, ama kullanamıyor, kullandırılmıyor. Başkan
vekili de bu konuda subjektif değil, objektif hukuk kurallarına göre kendi
takdirini kullanmak zorundadır, aksini kabul etmiyoruz. (HDP sıralarından
alkışlar)
BAŞKAN – Tutumum lehinde Sayın Mehmet Muş konuşacak. 
Buyurun Sayın Muş. (AK PARTİ sıralarından alkışlar) 
MEHMET MUŞ (İstanbul) – Sayın Başkan,
değerli milletvekilleri; dün de benzer tartışmalara burada şahit olduk.
Israrla, şu an tutuklu bulunan milletvekillerinin bir şekilde oy kullanması
Başkanlık Divanından talep edilmekte ve istenmekte. Dün Meclis Başkan Vekili
bunu yapamayacağını, buna yetkisi olmadığını, neden yetkisinin olmadığını ifade
etti, uzun uzun anlattı.
MERAL DANIŞ BEŞTAŞ (Adana) – Madde 13’e bakın Sayın Muş.
MEHMET MUŞ (Devamla) – Fakat bugün aynı konu yine
ısrarla “Bunlara oy kullandıracaksınız...” Böyle bir yetkisi yok. 
MERAL DANIŞ BEŞTAŞ (Adana) – Neye dayanarak
söylüyorsunuz?
MEHMET MUŞ (Devamla) – Meclis Başkanlık Divanının şu an
itibarıyla böyle bir yetkisi yok. Bu bir yargı kararı. 
AHMET YILDIRIM (Muş) - Hangi yargı?
MEHMET MUŞ (Devamla) - Yargı bağımsız değil miydi?
Yargı bağımsız değil mi?
MERAL DANIŞ BEŞTAŞ (Adana) – Yargı “Oy kullanamaz.”
diye bir karar mı verdi?
MEHMET MUŞ (Devamla) - Yargı bağımsız değil mi? 
AHMET YILDIRIM (Muş) – Değil, değil, siyasidir, siyasi.
MEHMET MUŞ (Devamla) – Yargı bağımsız.
AHMET YILDIRIM (Muş) - Ne bağımsızı? Siyasi, siyasi.
MERAL DANIŞ BEŞTAŞ (Adana) - Ne bağımsızı ya!
MEHMET MUŞ (Devamla) – Yasama, yürütme, yargı, erkler
arası kuvvetler ayrılığı demiyor muyuz? Şimdi, ne isteniyor?
MERAL DANIŞ BEŞTAŞ (Adana) - Yargı “Oy kullanamaz.”
demiş mi?
MEHMET MUŞ (Devamla) – Gazi Meclisten “Yargıya müdahale
edin, bir şekilde buraya getirin bunları.” 
MERAL DANIŞ BEŞTAŞ (Adana) - Yargı “Oy kullanamaz.”
diye bir karar vermemiştir.
SİBEL YİĞİTALP (Diyarbakır) – Açıklayamıyorsunuz ya,
açıklayamıyorsunuz.
MEHMET MUŞ (Devamla) – Böyle bir şey söz konusu olamaz.
Böyle bir şeye oturumu yöneten Meclis Başkan Vekilinin yetkisi yok. Böyle bir
talebin gerçekleştirilmesi şu an Meclis Başkanlığı tarafından mümkün
gözükmemektedir. Burada herkes yargı kararını bekleyecek. Vereceği karara göre
de herkes hareket edecek. 
BEHÇET YILDIRIM (Adıyaman) - Tahliye istenmiyor,
tahliye istenmiyor.
MEHMET MUŞ (Devamla) - O açıdan değerli
milletvekilleri, aynı konuyu ısrarla gündeme getirmenin bir netice vereceğini
düşünmüyorum. Ve bunun üzerinden bir usul tartışması açmak… Dün bununla alakalı
bir karar verildi. “Bugün bir usul tartışması daha açalım. Yarın bir daha biz
bunu gündeme getirelim, bir tane daha açalım.” böyle bir şey değerli
arkadaşlar, Gazi Meclisin ciddiyetiyle de bağdaşmaz. Herkesi bir kere bu
anlamda daha dikkatle olmaya davet ediyorum. Sayın Başkan bununla alakalı
tutumunu ifade etmiş, yapamayacağını söylemiş, yetkili olmadığını söylemiş. Dün
söylendi, bugün söylendi. Bu açıdan Başkanlık Divanının bu noktada dile
getirdiği ve takındığı tutumun yerinde olduğunu düşünüyoruz. Doğru bir tutum
takındığını düşünüyoruz. Hiç kimse ama hiç kimse Gazi Meclisten, buradan
Başkanlık Divanına “Yargıya müdahale edin; şu an tutuklu bulunan, davaları
devam eden milletvekillerini buraya getirin, oy kullandırın.” diyemez,
dememelidir çünkü burası Gazi Meclis ve böyle bir şey yapması söz konusu olamaz
diyorum.
Sayın Başkanın tutumunun lehinde
olacağımızı ifade etmek istiyorum ve tekrar Genel Kurulu saygıyla selamlıyorum.
(AK PARTİ sıralarından alkışlar) 
BAŞKAN – Teşekkür ederim Sayın Muş. 
AHMET YILDIRIM (Muş) – Sayın Başkan… 
BAŞKAN – Aleyhte… 
AHMET YILDIRIM (Muş) - Sayın Başkan…
BAŞKAN – Müsaade eder misiniz? Önce usul
tartışmasını bir tamamlayayım, daha sonra…
AHMET YILDIRIM (Muş) – Hayır, sataşmada
bulundu.
MEHMET MUŞ (İstanbul) – Ne sataşması ya?
AHMET YILDIRIM (Muş) – Ağır sataşmada
bulundu Sayın Başkan. 
BAŞKAN – Ben usul tartışmasını bitireyim,
sizin söz hakkınız bakidir.
AHMET YILDIRIM (Muş) – Tamam. 
BAŞKAN – Aleyhte Özgür Özel konuşacak.
Buyurun Sayın Özel. (CHP sıralarından
alkışlar)
ÖZGÜR ÖZEL (Manisa) – Sayın Başkan,
değerli milletvekilleri; hepinizi saygıyla selamlarım.
24’üncü Döneme üç siyasi partinin 8
milletvekili tutuklu olarak başlamıştık; MHP’nin, o dönem BDP’nin ve Cumhuriyet
Halk Partisinin 8 milletvekili tutukluydu. Bir yemin krizi yaşanmıştı; ardından
bir mutabakat ama daha sonra o mutabakatın terki ve uzun süre bu konular bu
Mecliste konuşuldu. 
O dönemde Cumhuriyet Halk Partisi olarak
bu 8 milletvekilini parti ayrımı gözetmeksizin cezaevlerinde ziyaret eden, bu
konuda bir rapor, daha sonra bir kitap yazan, 8 farklı dile çevrilmiş bir kitabın
tüm dünya parlamentolarıyla paylaşıldığı, soruna siyasi kamplardan değil de
hukuk, parlamento hukuku ve demokrasi anlayışından bakan bir perspektifle
yaklaşmış ve Türkiye’nin gündeminde bu sorunun sağlıklı bir şekilde
tartışılmasını sağlamıştık. 
O dönemde diğer partiler birbirine
gitmiyordu, diğer partiler diğer partinin milletvekilinin salıverilmesi
meselesine Cumhuriyet Halk Partisi gibi yaklaşmıyorlardı ama CHP, meseleyi
evrensel hukuk, parlamento hukuku ve demokrasi üzerinden yürütmüştü. Bugün ciddi
bir krizle karşı karşıya olduğumuz muhakkak. 
Bizim, milletvekillerinin suç işleme özgürlüklerini
savunacak hâlimiz yok ancak bir milletvekilinin hakkında polis fezlekesinin ya
da iddianamenin “kesin hüküm” gibi muamele görmesine; aldığı oylara rağmen,
burada, aldığı örneğin 80 bin oyun temsilsiz kalmasına; bazı illerin
milletvekilsiz kalmasına da olumlu yaklaşmamız mümkün değil. Burada iyi niyetli
bir iş birliğine gereksinim olduğu açık. Burada, Balbay kararına bakmak lazım
Anayasa Mahkemesinin verdiği ve peşi sıra 8 milletvekilinin serbest kalıp
buradaki yasama görevlerine geldiği. Balbay kararında sadece süre yönünden
değil millî iradenin temsili yönünden yapılan (2)’nci fıkradaki vurguya da
dikkat etmek lazım. 
Sayın İsmail Kahraman, hastaneye düşmeden önce,
rahatsızlanmadan önce bu konuda dünya parlamentolarındaki bir çalışmayı
yürüttüğünü ve buraya bir teklifle geleceğini söylemişti. Geçen dönem, bir
çözüm üretememiş olmasına rağmen, Sayın Cemil Çiçek’in “Tutuklu milletvekili
sorunu hepimizin sorunudur.” yaklaşımını önemsediğimizi ve tekrarını
beklediğimizi ifade edelim. 
(Mikrofon otomatik cihaz tarafından kapatıldı) 
BAŞKAN - Teşekkür ederim Sayın...
ÖZGÜR ÖZEL (Devamla) - Müsaadenizle yarım dakikada
toparlayayım.
BAŞKAN - Peki, buyurun.
ÖZGÜR ÖZEL (Devamla) - Tutuklu olan öğrencinin sınava
girebildiği, tutuklu olanın 2’nci dereceden yakınına kadar cenazeye ya da
taziyeye katılabildiği, tutuklu olanların oy kullanabilmesi için hapishanelere
sandık kurulabildiği bir hukuk düzeninin içinde seçilmiş, hakkında
dokunulmazlığı kaldırılmış, o suçtan dolayı -suç kesinleşmemiş olmasına rağmen-
hapse konulmuş milletvekillerinin bu şartlar altında, haklarında kesin bir
hüküm yokken ve kendi yaptığımız, buradan geçen ve gerçekten arızalı bir
şekilde, şu andaki o milletvekillerinin şu anda işleyecekleri suçlardan dolayı
da dokunulmazlık kapsamında olduğu, örneğin cezaevindeki herhangi bir durumda
dokunulmazlık kapsamında olup eski suçtan tutuklu olduğu bir süreçte, bu
Parlamentonun, siyasi kamplaşmalardan, “o parti, bu parti” demeksizin iyi
niyetli bir iş birliğine ve bu sıkıntıyı bir ortaklaşma kültürüyle çözmeye
ihtiyacı var. Bu konuda üzerimize düşen katkıyı yapmaya hazırız. Bu konudaki
esas görevin Meclis Başkanlığında olduğunun, iktidar partisinde olduğunun da
altını çizmek isterim. 
Teşekkür ederim. (CHP sıralarından alkışlar)
BAŞKAN – Teşekkür ederim Sayın Özel.
AHMET YILDIRIM (Muş) – Sayın Başkan…
BAŞKAN – Size söz vereceğim Sayın Yıldırım. 
Sayın milletvekilleri, konuyla ilgili olarak benim
yetkili olduğum ve gerekeni yapmam konusunda ısrarlı olunan iddia, Başkanlık
Divanının 13’üncü maddede sayılan görevlerine isnat edilmiştir. 
MERAL DANIŞ BEŞTAŞ (Adana) – Ve devam eden maddelerde.
BAŞKAN – Evet, madde 13 Başkanlık Divanının
görevleridir ama burada kastedilen Başkanlık Divanı 9’uncu maddede anlatılan
Başkanlık Divanıdır, o da “Başkanlık Divanı, bir Başkan; dört başkanvekili;
yedi kâtip üye; üç idare amirinden kurulur.” şeklinde ifade edilmektedir. 
AHMET YILDIRIM (Muş) – Diyor da öyle değil yani, şu
anki teşekkülü de öyle değil.
BAŞKAN – Yine, isnat edilen 15’inci madde Başkan
vekillerinin görevini anlatmaktadır. Burada da, bu 15’inci maddede de bu
dilekçeye karşın benim özel olarak, Genel Kurulu yöneten Başkan olarak bir
işlem yapmam görevim dâhilinde değildir. Bu nedenle tutumumda ısrar ediyorum.
Siz sataşmadan dolayı söz istediniz. Nedir gerekçeniz?
AHMET YILDIRIM (Muş) – Sayın Başkan, yargıya talimat
verilmesini, müdahale edilmesini talep ettiğimizi söyleyerek -burada
ciddiyetsiz olduğumuz söylenerek, ciddi iş yapmadığımız söylenerek- olayı da
bağlamından kopardığımızı söyleyerek ağır sataşmada bulunmuştur sayın grup
başkan vekili hatibimize.
BAŞKAN – Buyurun, iki dakika.
AHMET YILDIRIM (Muş) – Sayın Meral Danış Beştaş
konuşacak.
BAŞKAN – Sayın Danış Beştaş, bu iddiaları siz
söylemiştiniz. İç Tüzük’ün 9, 13 ve 15’inci maddelerini gözeterek sözlerinize
devam ederseniz memnun olurum.
Buyurun.
XI.- SATAŞMALARA İLİŞKİN KONUŞMALAR
1.- Adana Milletvekili Meral Danış
Beştaş’ın, İstanbul Milletvekili Mehmet Muş’un usul görüşmesi nedeniyle yaptığı
konuşması sırasında HDP Grubuna sataşması nedeniyle konuşması
MERAL DANIŞ BEŞTAŞ (Adana) – Sayın Başkan, söylediğiniz
İç Tüzük maddelerini ben de okudum; 9, 13, 15 ve devamı maddeleri gereğince, o
maddelere göre, sizin, şu anda Genel Kurulu yöneten Meclis Başkan Vekili olarak
bu talebimizi Başkanlık Divanına ivedi bir şekilde götürmeniz ve bunu bekletici
mesele yapma talebimizi gündeme almanız gerekiyor. Ben bunun bekletici mesele
yapılması gerektiğini ilk önceki konuşmamda da söyledim ve bu konuda karar
yetkisi şu anda Genel Kurulu yürüten Başkanlık Divanındadır. Eğer bu mesele
ciddiyetsizse bizim daha ciddi bir işimiz var mı, bilmiyorum. 11 milletvekili
cezaevindeyken ve Anayasa değiştiriliyorken daha ciddi bir işimiz yok. Bizim en
ciddi işimiz bu ve Sayın Muş gerçekten yani sözlerinizi çok büyük bir üzüntüyle
karşıladım yani burada biz… Gerçekten biraz hukuku okuyun, biraz İç Tüzük
okuyun. Siz diyorsunuz ki: “Başkan vekilinin yapamayacağı bir şey konusunda
baskı yapıyorsunuz.” Vallahi biz başkan vekiline baskı yapmıyoruz ama kimin
baskı yaptığını bütün Türkiye görüyor ve sizin karşıdan baskı yapma
girişimlerinizi de çok dikkatle gözlüyoruz. Biz yargıya da baskı yapmıyoruz.
Dikkatinizi çekerim, biz tutuklu arkadaşlarımızın, rehin alınan
arkadaşlarımızın tahliyesini Meclisten talep etmiyoruz. Biz diyoruz ki:
“Gelsinler, burada sandıkta oy kullansınlar.” Yargının ne kadar tarafsız ve
bağımsız olmadığımızı biliyorsak Meclisin de bu konuda karar verme tekeline
sahip olduğunu ve vermek zorunda olduğunu kesinlikle düşünüyoruz. Bu konuda
hiçbir kuşkumuz yoktur. Dedim ya bir kuyuya bir taş atıldı. Şu anda hiçbiriniz,
iktidar partisinin hiçbir milletvekili içerideki vekilleri izah edemiyor.
Düştüğünüz o kuyudan çıkamıyorsunuz. Bırakmıyorsunuz yardım da edelim.
Düşüncelerimizi de dikkate almıyorsunuz, kamuoyunu da dikkate almıyorsunuz,
uluslararası kuruluşları da dikkate almıyorsunuz, hiçbir mekanizmayı da dikkate
almıyorsunuz. 
(Mikrofon otomatik cihaz tarafından kapatıldı)
MERAL DANIŞ BEŞTAŞ (Devamla) – Bırakın o kuyudan
beraber çıkalım çünkü hep birlikte batıyoruz burada. (HDP sıralarından
alkışlar) 
BAŞKAN – Teşekkür ederim Danış Beştaş.
Sayın Danış Beştaş, sayın milletvekilleri; bekletici
mesele yapmak gibi bir uygulama Türkiye Büyük Millet Meclisinin geçmişinde ve
bugününde de olmamıştır, bekletici mesele ancak mahkemelerde yapılır, burası da
mahkeme değildir, Türkiye Büyük Millet Meclisidir.
Gündemimize…
(Ankara Milletvekili Aylin Nazlıaka’nın kendisini hatip
kürsüsüne kelepçelemesi)
ORHAN DELİGÖZ (Erzurum) – Hop hop ne oluyor?
HASAN TURAN (İstanbul) – Ne saygısızlık ya!
ORHAN DELİGÖZ (Erzurum) – Ne oluyor ya?
BAŞKAN - Sayın Nazlıaka, sizi çağırmadım kürsüye,
lütfen... 
AYLİN NAZLIAKA (Ankara) – Evet çağırmadınız.
BAŞKAN - İdare amirlerini göreve davet ediyorum,
lütfen…
Açmayın sözü.
Dolayısıyla, tutumumda herhangi bir değişiklik
yapmıyorum. Burası mahkeme değildir. Bu konuyu kapatıyorum. 
AYLİN NAZLIAKA (Ankara) – Ben burada özellikle MHP
milletvekillerine seslenmek istiyorum, ülkemin yurtsever insanlarına seslenmek
istiyorum. (AK PARTİ sıralarından gürültüler)
BAŞKAN – Ben de kimseden idare ve baskı konusunda
hiçbir telkin almıyorum, kendimi son derece özgür hissediyorum, kendimi son
derece bağımsız hissediyorum ve 8’nci maddeyi okutuyorum…
AYLİN NAZLIAKA (Ankara) – Yapmayın, bu yasaya oy
vermeyin. İleride çocuklarınızın yüzüne nasıl bakacaksınız? 
BAŞKAN – Sayın Nazlıaka, lütfen yerinize oturur
musunuz. Sizi buraya çağırmadım. Şu anda İç Tüzük’ü ihlal ediyorsunuz.
AYLİN NAZLIAKA (Ankara) – Lütfen geleceğimizi düşünün,
cumhuriyetimizin kurucusu Mustafa Kemal’in Meclisine kilit vurdurmayın. Bu
yasaya oy vermeyin. Lütfen, milletvekilleri, vicdanınıza sesleniyorum:
Geleceğinizi düşünün. 
BAŞKAN – Sayın Nazlıaka, ikinci kez sizi ihtar ediyorum.
Şu anda İç Tüzük’ü ihlal ediyorsunuz. 
AYLİN NAZLIAKA (Ankara) – Cumhuriyetimizi yok edecek bu
yasaya “evet” demeyin. MHP milletvekilleri, size sesleniyorum, vicdanınıza
sesleniyorum: Çoluğunuzun çocuğunuzun, karınızın yüzüne nasıl bakacaksınız? (AK
PARTİ sıralarından gürültüler)
BAŞKAN – Sayın Nazlıaka…
AYLİN NAZLIAKA (Ankara) – Sayın MHP milletvekillerinin
vicdanına sesleniyorum. 
BAŞKAN – Sayın Nazlıaka, İç Tüzük’ü ihlal ediyorsunuz. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Genel
Başkanı İzmir Milletvekili Binali Yıldırım ve Grup Başkanvekilleri Kayseri
Milletvekili Mustafa Elitaş, Amasya Milletvekili Mehmet Naci Bostancı, Aksaray
Milletvekili İlknur İnceöz, Çanakkale Milletvekili Bülent Turan ve İstanbul
Milletvekili Mehmet Muş ile 310 Milletvekilinin Türkiye Cumhuriyeti
Anayasasında Değişiklik Yapılmasına Dair Kanun Teklifi (2/1504) ve Anayasa
Komisyonu Raporu (S. Sayısı: 447) (Devam)
BAŞKAN – 8’inci maddeyi okutuyorum:
MADDE 8- 2709 sayılı Kanunun 104 üncü maddesi aşağıdaki
şekilde değiştirilmiştir. 
AYLİN NAZLIAKA (Ankara) – Bu kadar kolay mı kuruldu MHP
milletvekilleri? Atatürk’ün Meclisine kilit vuruluyor, ben de kendimi buraya
kilitliyorum. Nasıl hesap vereceksiniz? (AK PARTİ sıralarından gürültüler)
ORHAN DELİGÖZ (Erzurum) – Şov yapma, şov!
BAŞKAN – İdare amirleri, lütfen göreve gelir misiniz.
Sayın Nazlıaka, yeteri kadar konu oldunuz basına,
medyaya.
Söz vermedim size, lütfen yerinize geçin. 
AYLİN NAZLIAKA (Ankara) – Siz zaten söz vermiyorsunuz
Sayın Başkan.
BAŞKAN – Lütfen yerinize geçer misiniz Sayın Nazlıaka.
Birleşime on dakika ara veriyorum.
Kapanma
Saati: 18.39
DÖRDÜNCÜ OTURUM
Açılma Saati: 18.47
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Özcan PURÇU (İzmir), Sema KIRCI (Balıkesir)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 62’nci Birleşiminin Dördüncü
Oturumunu açıyorum. 
AYLİN NAZLIAKA
(Ankara) – MHP milletvekilleri, vicdanınıza sesleniyorum. Semih Bey, nasıl
içiniz rahat ediyor? Aynaya baktığınızda vicdanınız sızlamıyor mu?
BAŞKAN -
Birleşime kırk beş dakika ara veriyorum.
Kapanma Saati: 18.48
BEŞİNCİ OTURUM
Açılma Saati:19.56 
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Ali Haydar HAKVERDİ (Ankara), Elif Doğan TÜRKMEN (Adana)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 62’nci Birleşiminin Beşinci
Oturumunu açıyorum. 
Birleşime on beş
dakika ara veriyorum. 
Kapanma Saati: 19.57
ALTINCI OTURUM
Açılma Saati: 20.45
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Emre KÖPRÜLÜ (Tekirdağ), Sema KIRCI (Balıkesir)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 62’nci Birleşiminin Altıncı
Oturumunu açıyorum. 
Birleşime otuz
dakika ara veriyorum.
Kapanma Saati: 20.46
YEDİNCİ OTURUM
Açılma Saati: 21.08
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Emre KÖPRÜLÜ (Tekirdağ), Sema KIRCI (Balıkesir)
----- 0 -----
BAŞKAN – Sayın milletvekilleri, Türkiye Büyük Millet
Meclisinin 62’nci Birleşiminin Yedinci Oturumunu açıyorum. 
447 sıra sayılı Kanun Teklifi’nin ikinci görüşmelerine
devam ediyoruz. 
Komisyon? (CHP sıralarından “Komisyon yok.” sesi)
Komisyonun burada olması lazım. 
Hükûmet? Burada.
BÜLENT TURAN (Çanakkale) – Komisyon da burada Sayın
Başkan.
BAŞKAN – Komisyon burada arkadaşlar. 
Komisyon burada, Hükûmet burada.
IX.- OTURUM BAŞKANLARININ KONUŞMALARI
(Devam)
2.- Oturum Başkanı TBMM Başkan Vekili Ayşe
Nur Bahçekapılı’nın, Ankara Milletvekili Aylin Nazlıaka’nın kendisini kürsüye
kelepçelemesi üzerine yaşanan olaylara ilişkin konuşması
BAŞKAN – Sayın milletvekilleri, teklifin 8’nci
maddesinde kalmıştık ama ona geçmeden önce sizlerle bir şeyleri paylaşmak
istiyorum. 
Biraz önce burada, bağımsız bir kadın milletvekilimiz
Aylin Nazlıaka’nın kendisini kürsüye kelepçelemesi üzerine bildiğiniz gibi ara
vermiştim. Arada grup başkan vekilleriyle yapacağımız görüşmeleri yaparken,
burada hiçbirimizin tasvip etmeyeceği, hiçbirimizin onaylamayacağı,
hiçbirimizin görmek istemediği bazı olaylar yaşanmış. Ben de bunu
arkadaşlarımdan duydum. Özellikle Meclis Başkan Vekilimiz de bu konuda bir
yaralanma durumuyla karşı karşıya kalmış. Ben bu konuyla ilgili üzüntülerimi
bildiriyorum, Meclis Başkan Vekilimize de geçmiş olsun dileklerimi sunuyorum.
Lütfen, hepimizden rica ediyorum, ben dâhil, bir daha böyle resimlerin ve
manzaraların bu Mecliste yaşanmamasını rica ediyorum.
VELİ AĞBABA (Malatya) – Şafak Pavey de yere itildi,
Şafak Pavey. Protezi zedelendi. Şafak Pavey de yere itildi.
BAŞKAN – Buranın onuru hepimizin onurudur, buranın
gururu Türkiye’nin gururudur. Buna hepimizin özen göstereceğine ve hepimizin
hassas davranacağına inanıyorum ve çalışmalarımıza başlıyorum. Bu Meclis
bombalandığı zaman da açık kalmıştı. Üzücü bir hadise yaşadık. Yine
çalışmalarımıza kaldığımız yerden devam edelim diyorum. Anlayışınızdan dolayı
da teşekkür ederim. (CHP sıralarından “Ceza ne olacak?” sesi)
MEHMET EMİN ADIYAMAN (Iğdır) – Ceza yok mu? Dayak yedi.
BAŞKAN – Şimdi, teklifin 8’inci maddesini okutuyorum…
(CHP sıralarından gürültüler)
ÖZGÜR ÖZEL (Manisa) – Sayın Başkan…
MUHARREM ERKEK (Çanakkale) – Sayın Başkan, Şafek
Pavey’le ilgili üzüntülerinizi iletmeyecek misiniz?
BARIŞ YARKADAŞ (İstanbul) – Yumruk, tekme atanlar
cezasız mı kalacak Başkan?
BAŞKAN – Sayın milletvekilleri, kim eğer burada
herhangi bir şekilde darbe gördüyse bu hepimize yapılmış olan darbedir. 
BARIŞ YARKADAŞ (İstanbul) – Yumruk atanlar, tekme
atanlar cezasız mı kalacak? Kadınların saçları çekildi, koparıldı. Cezasız mı
kalacak bunlar?
BAŞKAN – Hepsine geçmiş olsun diyorum, hepsi için
yaşanmamasını diliyorum. 
BARIŞ YARKADAŞ (İstanbul) – Burada görüntüler. Cezasız
mı kalacak? Tekme attılar burada kadınlara. Saçları çekildi, koparıldı. Böyle
bir şey olur mu?
BAŞKAN – Bu Şafak Pavey de olabilir, Gökcen Enç de
olabilir, Ayşe de olur, Fatma da olur, Mehmet de olur, Ahmet de olur. 
BARIŞ YARKADAŞ (İstanbul) – Pervin Buldan dayak yedi,
Şafak Pavey dayak yedi, Aylin Nazlıaka dayak yedi! 
BAŞKAN – Bu, hepimize yapılmış bir yumruktur, bir
darbedir.
BARIŞ YARKADAŞ (İstanbul) – Cezasız mı kalacağız! Böyle
mi yönetiyorsunuz Meclisi!
BAŞKAN – Lütfen, bir daha bunlara izin vermeyelim. Bu
konuda grup başkan vekillerimize de anlayışından dolayı son derece teşekkür
ediyorum.
Sağ olun. (CHP sıralarından gürültüler)
BARIŞ YARKADAŞ (İstanbul) – Dayak atanın yanına kâr mı
kalacak! Gücü yeten yetene mi yapılacak bu Mecliste!
ÖZGÜR ÖZEL (Manisa) – Sayın Başkan… Başkan…
BAŞKAN – Sayın Özel, kimse konuşmayacak diye
kararlaştırmıştık. (CHP sıralarından gürültüler)
ÖZGÜR ÖZEL (Manisa) – Hayır…
BÜLENT TURAN (Çanakkale) – İçeride başka dışarıda başka
bunlar Sayın Başkan. 
ÖZGÜR ÖZEL (Manisa) – Hayır, öyle bir şey yok! Olur mu
ya? Öyle bir şey konuştuk mu?
Sayın Başkan…
BAŞKAN – Arkadaşlarınızı susturun, bir dakika size söz
vereyim yerinizden.
V.- AÇIKLAMALAR (Devam)
29.- Manisa Milletvekili Özgür Özel’in,
Oturum Başkanı TBMM Başkan Vekili Ayşe Nur Bahçekapılı’nın Genel Kurul
salonunda yaşanan olaylarla ilgili açıklamasındaki bazı ifadelerine ve
Cumhuriyet Halk Partisi olarak yaşanan vahşeti kınadıklarına ilişkin açıklaması
ÖZGÜR ÖZEL (Manisa) – Sayın Başkan, öncelikle, başta
yapacağınız açıklamayı dinledik. O açıklamanın tüm grup başkan vekillerini tüm
yönleriyle tatmin edecek ve Meclisi doğru bilgilendirecek bir açıklama olması
durumunda elbette söz almazdık. “Kimse söz almasın.” diye de bir mutabakata
grup başkan vekilleriyle varılmış değil. Ama…
BAŞKAN – Eğilim öyleydi Sayın Özgür Özel, siz
duymadıysanız.
Buyurun devam edin. Dinliyorum sizi.
ÖZGÜR ÖZEL (Manisa) – Sayın Başkan, bir kez şunu
söylemek lazım, mesela şunu beklerdim: “Başta Meclis Başkan Vekiline, Şafak
Pavey’e, kadın milletvekillerine yapılan bu muamelelerin cezasız kalması asla
düşünülemez ancak Parlamento hukuku açısından oturumun kapalı olduğu yani
-gizli oturum değil- ara verildiği sırada, Başkanlık Divanı yerinde yokken,
tutanak yokken burada olan olayların tamamında bu İç Tüzük’e göre ve Parlamento
hukukuna göre herhangi bir müeyyide uygulanamayacağı için benim bu konuda elim
kolum bağlı. Ama ben, başta Meclis Başkan Vekiline, kürsüde ortaya çıkan durumu
çözmek için fiziki engeline rağmen büyük bir gayret ve sabırla orada çaba sarf
eden Şafak Pavey’e yapılan kaba kuvvet, darp, bu, tarafımdan açık bir şekilde
kınanmaktadır. Hukuken yapamıyorum ama insani olarak kınıyorum.” dersiniz,
herkes niçin ceza teklif edilemediğini anlar ve…
BAŞKAN – Sayın Özel, teşekkür ederim verdiğiniz dersten
dolayı. 
ÖZGÜR ÖZEL (Manisa) – Özür dilerim, çok kısa. Ama Sayın
Başkan…
BAŞKAN – Ben, çok üzgün olduğumu söyledim. Siz bunu
başka türlü kelimelerle ifade edersiniz, ben başka türlü kelimelerle ifade
ederim. 
ÖZGÜR ÖZEL (Manisa) – Sayın Başkan, bitirmeme izin
verin. 
BAŞKAN - Sizin kullandığınız kelimeleri kullanmak
zorunda değilim. 
ÖZGÜR ÖZEL (Manisa) – Tamam, elbette. 
ELİF DOĞAN TÜRKMEN (Adana) – Sayın Başkan, lütfen
kınayın. 
FATMA KAPLAN HÜRRİYET (Kocaeli) – Ayrımcılık yapmayın. 
ÖZGÜR ÖZEL (Manisa) – Sayın Başkan…
BAŞBAKAN YARDIMCISI NURETTİN CANİKLİ (Giresun) –
Konuşsun, tamamlasın. 
BAŞKAN - Tekrar ediyorum: Burada yaşanan bu hadise
hepimizi çok etkiledi. (CHP sıralarında gürültüler, sıra kapaklarına vurmalar)
Bakın, iki saattir açamıyoruz kürsüyü, iki saattir çalışmamızı yapamıyoruz. 
FATMA KAPLAN HÜRRİYET (Kocaeli) – Ayrımcılık
yapamazsınız.
BAŞKAN - Hepimizi çok etkiledi. Benim de mağdur olduğum
birçok konu oldu, ilgili arkadaşlar bunu bilir. Üzgünüm, üzgünüm, üzgünüm.
Teşekkür ederim. Bitti. (CHP sıralarından gürültüler) 
ÖZGÜR ÖZEL (Manisa) – Sayın Başkan…
ÜNAL DEMİRTAŞ (Zonguldak) - Şafak Hanımla
ilgili tek söz söylemediniz.
FATMA KAPLAN HÜRRİYET (Kocaeli) – Sayın Başkan, üzgün
olmak yetmiyor, buradaki şiddete engel olmak zorundasınız. 
YAKUP AKKAYA (İstanbul) – 60’a göre söz istiyorum. 
GÜLAY YEDEKCİ (İstanbul) – Kadınları tek tek dövün, en
güzeli o. 
BAŞKAN – Buyurun, okur musunuz lütfen…
ÖZGÜR ÖZEL (Manisa) – Sayın Başkan…
FİLİZ KERESTECİOĞLU DEMİR (İstanbul) - Sayın Başkan,
söz istiyorum ben de. 
BAŞKAN – Sayın Kerestecioğlu, sizi de dinleyelim bir
dakika yerinizden. 
ÖZGÜR ÖZEL (Manisa) – Sayın Başkan, ben bitirmedim.
BAŞKAN - Sayın Özel, anlaşıldı. 
YAKUP AKKAYA (İstanbul) – Sayın Başkan, 60’a göre söz
istiyorum. 
ÖZGÜR ÖZEL (Manisa) - Nasıl olabilir efendim, bu kadar
hassas bir konuda mutabakatımız yok yani ben sizden… Siz herhâlde yanlış
anlıyorsunuz, ben sizin söylemenize istikamet vermiyorum. Ben, bunları
duysaydım eğer bir açıklama yapmazdım diyorum. Bu, başka bir şey. Bu, benim
beklentim. 
BAŞKAN – Ben açıklamamı yaptım diye düşünüyorum Sayın
Özel… 
ÖZGÜR ÖZEL (Manisa) – Sayın Başkan, o açıklamaya saygılıyım…

BAŞKAN – Teşekkür ederim. 
ÖZGÜR ÖZEL (Manisa) – … ama beni, grubumu tatmin
etmediği için grubum adına kendi açıklamamı yapmama ihtiyaç var. Bunun da
böyle, bir dakikayla falan sınırlandırılmasını böyle bir atmosferde nasıl kabul
edersiniz?
MUSTAFA ELİTAŞ (Kayseri) – Sayın Başkan, böyle bir usul
İç Tüzük’te yok. Efendim, söyleyeceğini söyledi, siz gerekeni yaptınız. Lütfen,
Sayın Başkan…
ÖZGÜR ÖZEL (Manisa) – Ya, yapmayın Sayın Elitaş. 
ELİF DOĞAN TÜRKMEN (Adana) – Sayın Başkan, şiddeti
önlemekle yükümlü olan Mecliste bir kadın engelli arkadaşımıza bir kadın şiddet
uyguladı. Bu Meclis bunu kınamalıdır. 
BAŞKAN – Sayın Özel, bütün söylediklerinizi çok güzel
özetlediniz, çok detaylı olarak özetlediniz. Size de iki dakika söz verdim,
meramınızı anlattınız. Lütfen, teşekkür ederim.
Şimdi Filiz Kerestecioğlu’na söz vereceğim, gerekirse
de söz veririm. 
ÖZGÜR ÖZEL (Manisa) – Bakın, sözümü tamamlamama izin
verin. 
BAŞKAN – Peki, buyurun, tamamlayın. 
Bir dakika. 
SELİNA DOĞAN (İstanbul) – Siz böyle bir ülke mi
yaratmak istiyorsunuz? Yaratmak istediğiniz Türkiye bu mu? 
YAKUP AKKAYA (İstanbul) – Sayın Başkan, 60’a göre söz
istiyorum. 
BAŞKAN
– Ben, Grup Başkan Vekilinizle konuşuyorum şu anda. 
YAKUP AKKAYA (İstanbul) – Ben 60’a göre
söz istiyorum Başkan. ÖZGÜR ÖZEL (Manisa) – Bir dakika, bir bitireyim.
YAKKUP
AKKAYA (İstanbul) – Özür dilerim. 
KAMİL OKYAY SINDIR (İzmir) – O milletvekili “Köpek
giremez.” diye pankart açtı Sayın Başkan.
ÖZGÜR ÖZEL (Manisa) – Sayın Başkan, yapılan iş, gözler
önünde olan iş, Türkiye’yi dünyaya rezil eden, zaten demokraside, insan
haklarında OHAL’deyken, sözde OHAL’i devlete ilan etmişken, ortamda düşünmeye
ihtiyaç kadar bile atmosfer bırakmayan bu ortamda, Mecliste bir siyasi partinin
temsilcileri bu değişikliği “sistem değişikliği” olarak anlıyor, algılıyor ve
anlatmaya çalışıyorken, bir de bunun üstüne üstlük bu kadar fiziki şiddet,
baskı, darp ve en sonunda, evet, hukuk izin vermiyor -ben, doğru bildiğini,
kitapta yazana yanlış diyecek değilim- ilk başta mutlaka ceza için geldik.
Oturumun kapalı olduğu, çalışmadığı…
(Mikrofon otomatik cihaz tarafından kapatıldı)
ÖZGÜR ÖZEL (Manisa) - …bir anda olunca Parlamento
hukuku gereği bunun bir çözümü yok ama vicdanların sizin tarafınızdan
rahatlatılacak, dört başı mamur, tatmin edici bir açıklama bekledik, bu olmadı.

Yaşananları Cumhuriyet Halk Partisi olarak tüm
benliğimizle kınıyoruz, bu vahşeti kınıyoruz, telin ediyoruz.
Teşekkür ederim.
BAŞKAN – Sayın Kerestecioğlu…
30.- İstanbul Milletvekili Filiz
Kerestecioğlu Demir’in, Genel Kurulda yaşanan şiddet olayları nedeniyle ceza
işlemi yapılması gerektiğine ilişkin açıklaması
FİLİZ KERESTECİOĞLU DEMİR (İstanbul) – Sayın Başkan,
öncelikle, biz, arkada görüşmede bir tutumu protesto ederek oradan ayrıldık.
Grup başkan vekillerinin hiçbir uzlaşması falan söz konusu değildi.
BAŞKAN – Ben öyle bir şey söylemedim, hayır.
MUHAMMET RIZA YALÇINKAYA (Bartın) – Öyle dediniz.
FİLİZ KERESTECİOĞLU DEMİR (İstanbul) – Ve ayrıca, zaten
uzlaşma filan olabilecek bir durum da yok ortada. Yani şurada elimde fotoğraf
var. Daha önce “Köpek giremez.” yazısıyla giren kişinin, Gökcen Enç’in nasıl bu
merdivenlerin üstünde arkadaşların üzerlerine saldırı hâlinde olduğunu açıkça
gösteren bir fotoğraf. 
Bunu bir kenara geçtim. Bizim orada yaptığımız…
AYŞE KEŞİR (Düzce) – Hastaneye kaldırdık arkadaşımızı
sizin yüzünüzden.
AHMET YILDIRIM (Muş) – Bir dinleyin be! Dinleyin!
Dinleyin!
AYŞE KEŞİR (Düzce) – “Be!” demeden konuş! “Be!” demeden
konuş! Herkes haddini bilecek.
FİLİZ KERESTECİOĞLU DEMİR (İstanbul) – Bir dakika… Bir
dakika…
BAŞKAN – Siz konuşun.
Buyurun.
FİLİZ KERESTECİOĞLU DEMİR (İstanbul) – Ben bir kere
zaten bu şiddet dilini kesinlikle protesto ediyorum. 
Ayrıca, Ömer Turan vekilin de, gazeteci mi bilmiyorum
“İster kelepçeletsin ister kırbaçlatsın.” gibi lafları varmış, vekil değil
gazeteci.
OSMAN AŞKIN BAK (Rize) – “Ömer Turan” diye birisi yok
burada.
FİLİZ KERESTECİOĞLU DEMİR (İstanbul) – Aylin Nazlıaka,
yaptığına ister katılın ister katılmayın, bir demokratik protestodur, sadece
orada bizden yardım istedi çünkü etrafı bir şekilde AK PARTİ’li vekiller
tarafından kuşatılmıştı. 
OSMAN AŞKIN BAK (Rize) – Hayır, hayır.
BAŞKAN – Sayın milletvekilleri, lütfen, dinliyoruz, bir
dakika, sakin olun.
FİLİZ KERESTECİOĞLU DEMİR (İstanbul) – Biz de yanına
gittik ve burada sadece, söz konusu olan… Bu, hangi vekil olursa olsun, siz
olsaydınız da aynı şeyi yapardık. Bir kadına şiddet uygulama ihtimali olan bir
Meclis burası, hiç öyle yabana atılacak bir şey değil bu; bunu gördük, yaşadık.
Aynı şekilde olmaması için yanına gittik ve…
(Mikrofon otomatik cihaz tarafından kapatıldı) 
BAŞKAN – Devam edin, bir dakika daha.
FİLİZ KERESTECİOĞLU DEMİR (İstanbul) – …orada yaşanan,
benim gözümün önünde, Gökcen Enç’in direkt elini böyle kaldırmasıydı havaya ve
Pervin Hanım’ın “Ne yapıyorsunuz? Ne oluyor?” demesine kalmadan, daha sonra
Şafak Hanım’ın yerde olduğunu, arkasından da Pervin Hanım’ın göğsüne darbe
yediğini gördük. Yani bir Meclis başkan vekili göğsüne darbe yiyorsa, bir tekme
yiyorsa burada, bu öyle “Çok üzgünüm.”le geçiştirilebilecek bir durum değildir
Sayın Başkan. Size yapıldığı zaman “Çok üzgünüm.”le asla geçiştiremezsiniz bu
durumu. Şu anda kendisi hastanede ve ne hâlde olduğunu siz de aşağıda gittiniz
yanına, gördünüz. Buna kimsenin hakkı yok. Kesinlikle, burada bir söze ceza veriliyorsa
-3 oturum uzaklaştırma cezası- şiddete de aynı cezanın verilmesi gerekiyor.
(Mikrofon otomatik cihaz tarafından kapatıldı)
BAŞKAN – Teşekkür ederim.
FİLİZ KERESTECİOĞLU DEMİR (İstanbul) – Bunun dışında
hiçbir şey kabulümüz değildir. Gerçekten, bu, çoğunluk tahakkümünden başka bir
şey değildir. 
MUSTAFA ELİTAŞ (Kayseri) – Sayın Başkan…
MEHMET NACİ BOSTANCI (Amasya) – Sayın Başkanım…
FİLİZ KERESTECİOĞLU DEMİR (İstanbul) – Bu şiddet dilini
nefretle kınıyoruz burada ve bir tutum almaya sizi davet ediyoruz.
BAŞKAN – Teşekkür ederim.
Sayın Bostancı…
FİLİZ KERESTECİOĞLU DEMİR (İstanbul) – Ayrıca Sayın
Melike Basmacı’ya da geçmiş olsun, Sayın Şafak Pavey’e de geçmiş olsun, Burcu
Çelik’e de geçmiş olsun; sadece Pervin Buldan’a değil.
BAŞKAN – Elbette, tabii ki, tabii ki.
Buyurun…
İLKNUR İNCEÖZ (Aksaray) – Yani hepsini Gökcen mi yaptı
ya? Maşallah!
AYŞE KEŞİR (Düzce) – 4 kişinin saldırısına uğradı o
kadın, elinden tuttukları için kendini korudu.
MERAL DANIŞ BEŞTAŞ (Adana) – Kendisi saldırıyordu ya,
doğru konuşun, biz gördük.
BAŞKAN – Buyurun Sayın Bostancı.
31.- Amasya Milletvekili Mehmet Naci
Bostancı’nın, Mecliste kabul edilmesi mümkün olmayan hadiseler yaşandığına,
Genel Kurulun ara verdiği sırada yaşanan olaylar nedeniyle ceza işlemi
uygulanamayacağına ve kaba davranış ve şiddeti gerçekleştirenleri kınadığına
ilişkin açıklaması
MEHMET NACİ BOSTANCI (Amasya) – Sayın Başkanım,
teşekkür ediyorum.
Maalesef, zaman zaman, Meclisimizde bütün grupların
ittifakla ifade ettiği gibi, istenmeyen, kabul edilmeyen birtakım hadiseler
yaşanıyor.
FATMA KAPLAN HÜRRİYET (Kocaeli) – Ben şiddete uğrarken
neden sesiniz çıkmadı? Neden sesiniz çıkmadı kadın vekiller? (AK PARTİ
sıralarından gürültüler)
AYŞE KEŞİR (Düzce) – 4 kişi bir kadına saldırdı.
BAŞKAN – Sayın Kaplan…
FATMA KAPLAN HÜRRİYET (Kocaeli) – Neden sesiniz
çıkmadı?
İLKNUR İNCEÖZ (Aksaray) – Senin siyaset yapış tarzını
beğenmiyoruz.
BAŞKAN – Sayın Kaplan…
FATMA KAPLAN HÜRRİYET (Kocaeli) – Ben şiddete uğrarken
neden sesiniz çıkmadı?
AYŞE KEŞİR (Düzce) – Kadınlar böyle siyaset yapamaz.
BAŞKAN – Sayın Kaplan…
FATMA KAPLAN HÜRRİYET (Kocaeli) – Kadınlar, şiddete
artık son verin. Kadın eliyle şiddete son verin, yapmayın bunu.
AYŞE KEŞİR (Düzce) – Kadınlar böyle siyaset yapamaz.
MUSTAFA ELİTAŞ (Kayseri) – Yalan söylüyorsun “şiddet”
diye, yalan söylüyorsun.
BAŞKAN – Sayın Bostancı, siz devam edin lütfen.
FATMA KAPLAN HÜRRİYET (Kocaeli) – Allah Allah! Elitaş,
sen sus, sen sus oradan!
MUSTAFA ELİTAŞ (Kayseri) – Yalan söylüyorsun!
FATMA KAPLAN HÜRRİYET (Kocaeli) – Sensin yalancı!
Ahlaksızlar!
MEHMET NACİ BOSTANCI (Amasya) – Biz, burada, Mecliste,
sadece bugün çalışmayacağız, gelecekte de çalışmaya devam edeceğiz. Bu
çalışmanın kuralları belli. Medeni bir şekilde çalışmamız gerekir ve eminim ki
şu öfkeli atmosfer dağıldığında aslında, hepimiz bunun doğru bir yaklaşım
olduğu konusunda hemfikir oluruz. Siyasi görüşlerimiz ayrı olabilir ama bu
Meclis çalışacak, Meclis çalışırken de bunu insani, medeni bir şekilde yapmak
durumundayız. 
Zaman zaman olaylar yaşandı Mecliste, failleri
farklıydı, farklı partilerdendi. 
MELİKE BASMACI (Denizli) – Mecliste kadınlara hiç böyle
yapılmadı. 
MEHMET NACİ BOSTANCI (Amasya) – Bugün de Sayın Aylin
Nazlıaka’nın eylemi ve sonra, ara verildiğinde yaşanan, kesinlikle hiçbirimizin
tasvip etmediği olaylar var. Şimdi, bu olaylar nasıl oldu, kim neredeydi, bu
konuda ne bir mahkememiz var ne görüntülere ilişkin bütün partilerden kurulu
bir jüri olayı değerlendirdi. 
SİBEL YİĞİTALP (Diyarbakır) – Vicdanlarımız var,
vicdanlarımız. 
MEHMET NACİ BOSTANCI (Amasya) – Sadece, olayın kısmi
şahitlerinin anlatımları var. 
MELİKE BASMACI (Denizli) – Ya kamera var, fotoğraf var,
şahitler var. 
GÜLAY YEDEKCİ (İstanbul) – Kamera görüntüleri var. 
MEHMET NACİ BOSTANCI (Amasya) – Benim bu aşamada
söyleyeceğim şudur: Arada yaşanmış olduğu için, bir kere, İç Tüzük gereği
kimseye ceza vermiyoruz. 
SİBEL YİĞİTALP (Diyarbakır) – Niye ceza veremiyormuşuz?
MEHMET NACİ BOSTANCI (Amasya) – Ama, her kim kaba
davranışı, şiddeti gerçekleştirdiyse onları kesinlikle kınıyorum. 
(Mikrofon otomatik cihaz tarafından kapatıldı) 
BAŞKAN – Bir dakika daha veriyorum. 
MEHMET NACİ BOSTANCI (Amasya) – Hiçbir biçimde şiddeti
tasvip etmiyoruz, hiçbir biçimde itişip kakışmayı, kaba davranışları kabul
etmiyoruz. Bu Meclisin medeni bir şekilde çalışması gerektiği konusundaki
kararlı irademizi ortaya koyuyoruz. Bu istenmeyen hadiselerin failleri farklı
partilerden olabiliyor, kaba davrananlar da farklı partilerden olabiliyor ama
burada aklın galebe çalması ve medeni durumu muhafaza etmemiz gerekir. 
Şiddeti kınıyorum. Söyleyeceklerim budur. 
Teşekkür ederim.
BAŞKAN – Teşekkür ederim.
Sayın milletvekilleri…
AHMET YILDIRIM (Muş) – Sayın Başkan…
SIRRI SÜREYYA ÖNDER (Ankara) – Sayın Başkan…
MELİKE BASMACI (Denizli) – Söz istiyoruz Başkanım,
birer dakikalık söz istiyoruz. 
ELİF DOĞAN TÜRKMEN (Adana) – Sayın Başkan, bir
dakikalık söz istiyoruz. 
GÜLAY YEDEKCİ (İstanbul) – 60’a göre söz istiyoruz. 
NURHAYAT ALTACA KAYIŞOĞLU (Bursa) – Söz istiyoruz. 
BURCU KÖKSAL (Afyonkarahisar) – Birer dakikalık söz
istiyoruz. 
TUR YILDIZ BİÇER (Manisa) – Sayın Başkan… 
ELİF DOĞAN TÜRKMEN (Adana) – Sayın Başkan, söz
istiyoruz. 
FATMA KAPLAN HÜRRİYET (Kocaeli) – Sayın Başkan…
GAMZE AKKUŞ İLGEZDİ (İstanbul) – Sayın Başkan…
BAŞKAN – Sayın milletvekilleri, yani müsaade edin, şu
Meclisi yönetiyoruz. 
GÜLAY YEDEKCİ (İstanbul) – 60’a göre söz istiyoruz. 
BAŞKAN – Sayın Yıldırım’a söz vereceğim. Lütfen…
Buyurun Sayın Yıldırım. 
32.- Muş Milletvekili Ahmet Yıldırım’ın,
Oturum Başkanı TBMM Başkan Vekili Ayşe Nur Bahçekapılı’nın Genel Kurulda
yaşanan olayları üzgün olduğunu belirterek geçiştirmemesi ve tutumunu gözden
geçirmesi gerektiğine ilişkin açıklaması
AHMET YILDIRIM (Muş) – Sayın Başkan, şu Parlamentomuzun
en tecrübeli üyelerinden ve yöneticilerinden birisiniz. Bu konuda özellikle hem
kadın hem hukukçu hem de milletin irade temsilini üzerine almış biri olarak
vicdanınıza sesleniyorum: Siz İstanbul’da Kadıköy’de bir sokakta meydana gelmiş
olayı değerlendirmiyorsunuz. Sizin mevkidaşınız olan birinin, kaldı ki eylemin
sahibi olmayan birinin şiddete uğraması durumundan söz ediyoruz burada. (AK
PARTİ sıralarından “Orada ne arıyordu?” sesi)
AHMET YILDIRIM (Muş) – Bir dinleyin be! Allah aşkına
bir dinleyin ya!
BAŞKAN – Sayın Yıldırım, siz anlatın, ben ikazda
bulunabilirim. 
Sayın milletvekilleri, lütfen…
AHMET YILDIRIM (Muş) – Özür dilerim Sayın Başkan, özür
dilerim.
BAŞKAN – Estağfurullah.
Buyurun.
AHMET YILDIRIM (Muş) – Şimdi, buradan hareketle, Sayın
Meclis Başkan Vekilimiz Pervin Buldan’ın, siz yemek arası vermeden önce, buraya
geldiğinde, çoğunluk partisinin idare amirleri ile grup başkan vekillerinin
şahitliğinde eylemci Sayın Nazlıaka’yı ikna etmeye çalıştığına hepimiz şahit
olduk, siz de şahit oldunuz. Ve burada kendisinin, eğer eylem amacına ulaşmış
ise bu eylemi selametle, barışçıl bir yöntemle sonlandırmasını rica etti. Ben
de yanına gittim, aynı şeyleri söyledim. Burada bütün partiler buna şahitlik
etti. Bunun karşılığı böyle alçak bir saldırı olamaz. 
Bakın, Meclis başkan vekilimizin halisane tavrı
ortadadır, sizinle aynı sorumlulukta, aynı duyarlılıktadır.
BAŞKAN – Elbette.
AHMET YILDIRIM (Muş) – Ve biz istiyoruz ki böyle tarihî
bir süreçte, böyle önemli bir Genel Kurul toplantısının herkes tarafından
izlendiği… Normal bir Genel Kurul süreci olarak izlemiyor toplum bunu,
attığımız her adım haber oluyor. Buradan hareketle, eğer muradınız, bizim gibi,
bu işi selametle yürütmekse, eğer muradınız, bizim gibi, burada barışçıl
yöntemlerle… Sayın Bostancı’nın söylediği gibi, bu işi, gerçekten, İç Tüzük’e,
yasaya, hukuka ve her birimizin vicdanına göre yürütmek istiyorsak, vicdanlar
suçun ceza mütekabiliyetiyle yürür. Buradan hareketle, 1 kişiyi değil, 4 kişiyi
darbetmiş bir milletvekilinden söz ediyoruz. Arada olur veya bir başka şekilde
olur. 
Eğer bizim de sizin bu yönetim sürecinize katkı
sunmamızı arzuluyorsanız, bundan sonra da bu tavrımızı sürdürmemizi
istiyorsanız bu tutumunuzu gözden geçirmenizi, üzgünlük belirterek
geçiştiremeyeceğinizi, bunu bizim kabul etmemizin mümkün olmadığını ifade
ederek, sizin gerekirse fazla değil, bir on dakika ara vererek bu tutumunuzu
bütün partililerle değerlendirerek, sadece muhataplarıyla değerlendirerek
gözden geçirmenizi ve yeni bir kararlaşmaya varmanızı sizden özellikle istirham
ediyorum. 
Teşekkür ederim.
MUSTAFA ELİTAŞ (Kayseri) – Sayın Başkan…
SIRRI SÜREYYA ÖNDER (Ankara) – Sayın Başkan…
BAŞKAN – Sayın Elitaş…
33.- Kayseri Milletvekili Mustafa
Elitaş’ın, Genel Kurulda yaşanan hadiseleri tasvip etmenin mümkün olmadığına,
Anayasa değişikliğini engelleyebilmek için gayret edildiğine ama milletin bu
konuda kararını vereceğine ilişkin açıklaması
MUSTAFA ELİTAŞ (Kayseri) – Sayın Başkan, teşekkür
ediyorum.
Biraz önce yaşadığımız hadiseler hoş hadiseler değildi.
Burada bir milletvekili kendisinde hak gördüğü, “Demokratik eylem.” diye ifade
ettiği bir konuyu dile getirdi, bütün milletvekili arkadaşlar ikna etmek için
gayret gösterdiler, siz de aynı gayreti gösterdiniz. Nitekim, o milletvekilinin
eylemiyle ilgili bulunduğu psikolojik ortam çerçevesinde ara vererek onu
sakinleştirmek için bir fırsat ortaya çıkardınız. Biz siyasi parti grup başkan
vekilleriyle görüştük nasıl hareket edilebileceğini ve kadın milletvekilleri,
bütün siyasi partilerden kadın milletvekilleri eylem yapan kadının eyleminden
vazgeçmesi için ikna etmeye uğraş verdiler. Sonunda o eyleminden vazgeçmeyeceği
anlaşılması üzerine, sadece kadın milletvekillerinden oluşan bir ekibin bu
mikrofonun çözülüp kelepçenin oradan kurtarılmasıyla ilgili bir konuma ulaşıldı
ama bu sürede açıkçası bazı milletvekili arkadaşlarımızın bu eylemi engelleme
gayretleri sonucunda hoş olmayan hadiseler çıktı ve şu anda suçlanan Gökcen
kardeşimiz, adı üzerine haksız ithamlarda bulunulan Gökcen kardeşimiz hem
boynundan hem belinden dolayı hastanede yatmaktadır. (CHP ve HDP sıralarından
gürültüler, sıra kapaklarına vurmalar) Onun için, hiç kimsenin… 4 milletvekili
1 milletvekiline saldırarak darbetmişlerdir. (CHP ve HDP sıralarından
gürültüler)
HİŞYAR ÖZSOY (Bingöl) – Yazıklar olsun size! Çetesiniz,
çete!
BAŞKAN – Sayın milletvekilleri…
MUSTAFA ELİTAŞ (Kayseri) – Açıkçası Enç de kadın,
saldıranlar da kadın.
AHMET TUNCAY ÖZKAN (İzmir) – Adalet! Adalet! Adalet!
MEHMET UĞUR DİLİPAK (Kahramanmaraş) – Otur yerine!
BAŞKAN – Sayın milletvekilleri, olayın içinde mağdur
olsun olmasın, fail olsun olmasın, bahsedilen kişi de kadındır, lütfen, saygılı
davranın. (CHP ve HDP sıralarından gürültüler)
MUSTAFA ELİTAŞ (Kayseri) – Burada olan hadiseleri
tasvip etmemiz mümkün değil, olayları doğrulayabilmemiz mümkün değil, sadece
yaşanan hadiseyi başka yöne çekmek için yapılan başka bir kampanya burada. Bu
Anayasa değişikliğini engelleyebilmek için gayret ediyorlar ama şunu
söylüyorum, diyorum ki: Bu iradenin gerçek sahibi millet, bu konuda kararını
verecektir. (CHP sıralarından gürültüler) Türkiye Büyük Millet Meclisi
üyelerinin yapacağı iş, İç Tüzük’ün verdiği engellemelerle ilgili yapılan her
türlü işe evet, ama darba, kürsü işgaline kesinlikle “Hayır” diyoruz.
AHMET TUNCAY ÖZKAN (İzmir) – Adalet! Adalet!
MUSTAFA ELİTAŞ (Kayseri) - Biz bu Anayasa
değişikliğine, sonunda millet iradesiyle, ne karar verirse ona saygı duymak
üzere söz vermiş bulunuyoruz. İşleme devam etmenizi özellikle rica ediyorum
Sayın Başkanım.
Teşekkür ederim. (CHP sıralarından gürültüler)
AHMET TUNCAY ÖZKAN (İzmir) – Adalet! Adalet!
BAŞKAN – Sayın milletvekilleri…
AHMET TUNCAY ÖZKAN (İzmir) – Adalet! Adalet! Adalet
istiyoruz, adalet!
(CHP milletvekillerinin “Adalet! Adalet!” şeklinde
slogan atmaları, sıra kapaklarına vurmalar) 
BAŞKAN – Sayın Altay…
Sayın Altay, buyurun.
MUSTAFA ELİTAŞ (Kayseri) – Sayın Başkan devam eder
misiniz lütfen.
ENGİN ALTAY (İstanbul) – Ama, Sayın Başkan…
BAŞKAN – Ee susturun siz arkadaşlarınızı. Sizin
arkadaşlarınız protesto ediyor. 
(CHP milletvekillerinin “Adalet! Adalet!” şeklinde
slogan atmaları, sıra kapaklarına vurmalar) 
BAŞKAN - Sayın Altay, lütfen arkadaşlarınızı susturur
musunuz. 
Buyurun Sayın Altay.
ENGİN ALTAY (İstanbul) – Sırrı Bey benden önce istedi
Başkanım.
SIRRI SÜREYYA ÖNDER (Ankara) – Sayın Başkan, ben de iki
dakika söz istiyorum. 
BAŞKAN – Ben önce size söz verdim Sayın Altay.
34.- İstanbul Milletvekili Engin Altay’ın,
Türkiye Büyük Millet Meclisi Başkan Vekiline yapılan saldırının asla kabul
edilemeyeceğine ve mutlaka ceza verilmesi gerektiğine, İstanbul Milletvekili
Şafak Pavey’e yapılan saldırının da aynı ölçüde kabul edilemez olduğuna ilişkin
açıklaması
ENGİN ALTAY (İstanbul) – Şimdi, önce, Özgür Bey
düzeltti gerçi ama biz arkada bu tür olaylar sonrası yapılan toplantılardan bu
konuda bir fikir birliği içinde çıkmadık.
BAŞKAN – Hayır, fikir birliği yok, görüştük dedim
sadece.
ENGİN ALTAY (İstanbul) – Görüştük. Siz, Genel Kurula
sanki bir fikir birliği var…
BAŞKAN – Hayır, hayır, hayır.
ENGİN ALTAY (İstanbul) – Yani, Genel Kurul öyle
algılamış olabilir.
BAŞKAN – Hayır, hayır, görüştük.
ENGİN ALTAY (İstanbul) – Şimdi, iki hususu belirtmemiz
lazım: Gerçekten, açıklamanız… Tabii, öncelikle Türkiye Büyük Millet Meclisi
Başkan Vekiline yapılan saldırının asla ve asla kabul edilemeyeceğini ve
mutlaka ceza verilmesi gerektiği konusunu ısrarla dile getirdik. İlaveten, bu
hoş olmayan tabloda, grubumuza mensup milletvekili Sayın Şafak Pavey’e -özel
durumu da ortadayken- yapılan saldırının da aynı ölçüde kabul edilemez olduğunu
belirttik.
Şimdi, Başkanım, yani...
MUSTAFA ELİTAŞ (Kayseri) – Saldırı diye bir şey yok
Sayın Başkan. Hayır, o kargaşada...
İLKNUR İNCEÖZ (Aksaray) – Saldırıyı kabul etmiyoruz.
BAŞKAN – Sayın Elitaş, lütfen...
ENGİN ALTAY (İstanbul) – Başkanım, burada konu şu: İç
Tüzük'ün 161’inci maddesi geçici çıkarmayı tanzim ederken görüşmeler esnasında
olabilecek bölümleri de tanzim etmiş, başka husus da var. Yani, siz ceza
vermemekte kararlısınız. Ben şunu beklerim: Siz talep edin de bu grup reddetsin
en azından ama sizin de... 
MUHAMMET BALTA (Trabzon) – Yapılan doğru mu? Saldırı
doğru mu?
MUSTAFA ELİTAŞ (Kayseri) – Yetkisi yok ona, yetkisi
yok.
ENGİN ALTAY (İstanbul) – Bakın, 6’ncı fıkraya göre bu
ceza verilebilir Sayın Başkan. 161’in 6’sına göre bu cezayı teklif etmenizde
bir engel yok. Belli ki başka türlü de Genel Kurulun tansiyonu düşmeyecek.
ORHAN DELİGÖZ (Erzurum) – Sizinkiler bizim burnumuzu
kırdı, ceza mı talep ettik?
ENGİN ALTAY (İstanbul) – Değerli arkadaşlar, bunlar hoş
şeyler değil ama yapılan tablo da ortada. Biz erkekler kavga ederken itiş kakış
“Kavgada yumruk sayılmaz.” diyoruz ama darbedilen Türkiye Büyük Millet Meclisinin
Başkan Vekilidir. 
HASAN BASRİ KURT (Samsun) – 4 kişi
1 kişiye saldırıyor.
ÖZCAN ULUPINAR (Zonguldak) – Sana
ne! Otur yerine!
ENGİN ALTAY (İstanbul) – Ne? 
BAŞKAN – Sayın Altay... 
ENGİN ALTAY (İstanbul) – Sizin tavrınız bu. Ne demek
“Sana ne!”
BAŞKAN – Sayın milletvekilleri, lütfen... 
ENGİN ALTAY (İstanbul) – Ne demek “Sana ne!”
ÖZCAN ULUPINAR (Zonguldak) – Sana
ne! 
ENGİN ALTAY (İstanbul) – Terbiyesiz! Otur yerine.
ÖZCAN ULUPINAR (Zonguldak) – Sen
de otur yerine! Terbiyesiz sensin!
BAŞKAN – Sayın Altay, ben dinliyorum sizi.
ÖZCAN ULUPINAR (Zonguldak) – Gel
buraya!
ENGİN ALTAY (İstanbul) – Gel lan buraya!
(AK PARTİ ve CHP milletvekillerinin birbirlerinin
üzerine yürümesi, gürültüler)
BAŞKAN – Birleşime on beş dakika ara veriyorum. 
Kapanma Saati: 21.31
SEKİZİNCİ OTURUM
Açılma Saati: 22.16
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Sema KIRCI (Balıkesir), Mustafa AÇIKGÖZ (Nevşehir) 
----- 0 -----
BAŞKAN – Sayın milletvekilleri, Türkiye Büyük Millet
Meclisinin 62’nci Birleşiminin Sekizinci Oturumunu açıyorum. 
447 sıra sayılı Kanun Teklifi’nin ikinci görüşmelerine
devam ediyoruz. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Genel
Başkanı İzmir Milletvekili Binali Yıldırım ve Grup Başkanvekilleri Kayseri
Milletvekili Mustafa Elitaş, Amasya Milletvekili Mehmet Naci Bostancı, Aksaray
Milletvekili İlknur İnceöz, Çanakkale Milletvekili Bülent Turan ve İstanbul
Milletvekili Mehmet Muş ile 310 Milletvekilinin Türkiye Cumhuriyeti
Anayasasında Değişiklik Yapılmasına Dair Kanun Teklifi (2/1504) ve Anayasa
Komisyonu Raporu (S. Sayısı: 447) (Devam)
BAŞKAN – Komisyon yerinde. 
Hükûmet yerinde. 
SIRRI SÜREYYA ÖNDER (Ankara) – Sayın Başkan…
GÜLAY YEDEKCİ (İstanbul) – Sayın Başkan, 60’a göre söz
alabilir miyim. 
BAŞKAN – Sayın milletvekilleri, lütfen, yerinize oturur
musunuz. 
IX.- OTURUM BAŞKANLARININ KONUŞMALARI
(Devam)
3.- Oturum Başkanı TBMM Başkan Vekili Ayşe
Nur Bahçekapılı’nın, Genel Kurul salonunda TBMM Başkan Vekili Pervin Buldan’a,
İstanbul Milletvekili Şafak Pavey’e yapılan şiddeti, aynı şekilde Antalya
Milletvekili Gökcen Özdoğan Enç’e yapılan şiddeti kınadığına ilişkin konuşması
BAŞKAN – Sayın milletvekilleri, biraz önce oturumu
açarken de söylediğim gibi, burada bir kadın milletvekilinin, bağımsız
milletvekilinin kürsüyü gasbetmesi neticesinde istenmeyen sözler, istenmeyen
davranışlar meydana geldi. Ben oturumu kapatmadan önce, o kadın milletvekiline,
Aylin Nazlıaka’ya söz vermediğimi, kürsüyü işgal ettiğini ve çalışmamızı,
çalışma düzenimizi ihlal ettiğini defalarca ihtar ettim fakat kendisi bu
eyleminden vazgeçmedi, ara verdik. Ara verdiğimiz zaman da -sonradan
öğrendiğime göre- burada şiddete dayalı, hiçbirimizin asla tasvip etmeyeceği
bazı olaylar olmuş, bize anlatıldı. 
Ben bu şiddet olayından dolayı yaralanan
Sayın Pervin Buldan’ı ilk acil serviste ziyaret ettim, kendisine geçmiş olsun
dedim, gerekli şeyleri söyledim. Bir başkan vekiline yapılan bu muameleyi kabul
etmem asla mümkün değildir. 
Bunun yanında, bu kavgada, iddia edilene
göre Şafak Pavey’in de yaralandığını veya da bir darp gördüğünü gördüm, duydum.

GÜLAY YEDEKCİ (İstanbul) – Hastanede şu
an. 
TUR YILDIZ BİÇER (Manisa) – Doktor raporu
var.
BAŞKAN – Bunu da kabul etmem mümkün
değildir. Ama, biraz önce verdiğim arada gördüğüm fotoğraflardan dolayı, Sayın
Gökcen Özdoğan Enç’e yapılan saldırıyı da kabul etmem asla mümkün değildir.
Bunu yapanları da kınıyorum. (CHP sıralarından sıra kapaklarına vurmalar) 
TUR YILDIZ BİÇER (Manisa) – Yalan, yalan!
NURHAYAT ALTACA KAYIŞOĞLU (Bursa) – Onlar
yalan! Yalan onlar, yalan!
BAŞKAN – Kadın olmanın siyaseti yoktur,
kadın olmanın ideolojisi yoktur. Kadın nerede şiddet görürse hepimiz ve
özellikle kadınlar ona sahip çıkmamız lazım. “Benim kadınım, senin kadının” diye
bir ayrımın yapılmasını da ayrıca şiddetle kınıyorum. 
FATMA KAPLAN HÜRRİYET (Kocaeli) – Orada
da mı mağdursunuz?
GÜLAY YEDEKCİ (İstanbul) – Böyle bir şey
var mı?
FATMA KAPLAN HÜRRİYET (Kocaeli) – Çok
mağdursunuz, yazık!
BAŞKAN – Sayın Pervin Buldan’a, Sayın
Şafak Pavey’e yapılanı, aynı şekilde Gökcen Özdoğan Enç’e yapılmasından dolayı
da aynı şiddetle kınıyorum. 
VELİ AĞBABA (Malatya) – Şiddet uygulayan
Gökcen!
FİLİZ KERESTECİOĞLU DEMİR (İstanbul) –
Burcu Çelik’e yapılanı da kınayın.
FATMA KAPLAN HÜRRİYET (Kocaeli) – Şiddet
uygularken mi yaralanmış?
BARIŞ YARKADAŞ (İstanbul) – Başkan,
görüntüler var. Gökcen Enç burada kadınlara şiddet uyguladı.
BAŞKAN – Bu konuşmamdan sonra, bu konuyu
görüşürken Sayın Engin Altay’a söz verdiğimde Sayın Engin Altay’a yapılan
sataşmadan dolayı da sizi protesto ediyorum. 
(CHP milletvekillerinin “Adalet! Adalet!”
şeklinde slogan atmaları, sıra kapaklarına vurmaları)
Bak, buradaki fotoğraflara bak, buradaki.

FİLİZ KERESTECİOĞLU DEMİR (İstanbul) –
Başka fotoğraflar da var.
BAŞKAN – Buradaki fotoğrafları
inceleyeceksin, buradaki. 
FİLİZ KERESTECİOĞLU DEMİR (İstanbul) –
Burada da var fotoğraflar, görmediniz mi?
BAŞKAN – Bak, buna bak. Buna bak, adalet
burada, burada adalet. Hem orada hem burada adalet. Yok öyle bir şey, yok. 
Şimdi, Sayın Engin Altay’a yapılan
saldırıdan dolayı, sataşmadan dolayı sayın grup başkan vekillerine söz
vereceğim.
Sayın Altay uzun zamandan beri bizim çalışma
arkadaşımızdır. Elbette ki kendisi gibi diğer arkadaşlarımıza da istemediğimiz
bir davranışta bulunulması bizi üzer. 
AHMET AKIN (Balıkesir) – Ayıp ayıp! Bir de kadınsınız,
çok ayıp!
BAŞKAN - Sayın Altay, gerçekten üzüldüğümü de bilmenizi
isterim. 
Bu nedenden dolayı, talep üzerine, grup başkan
vekillerine söz vereceğim.
İlk söz Sayın Levent Gök sizin mi, Özgür Özel’in mi?
LEVENT GÖK (Ankara) – Özgür Bey’in.
BAŞKAN – Sayın Özel, buyurun.
ÖZGÜR ÖZEL (Manisa) – Sayın Başkan, eğer böyle bir söz
sırası başlayacaksa, biz önce, iktidar partisinin ne konuştuğunu bir duymak
isteriz. İçeride de bunu ifade etmiştik.
BAŞKAN – Peki.
Sayın Bostancı, sizden başlayalım.
Buyurun. 
V.- AÇIKLAMALAR (Devam)
35.- Amasya Milletvekili Mehmet Naci
Bostancı’nın, Genel Kurul ara verdiğinde yaşanan olaylardan dolayı İç Tüzük
hükümlerinin işlemediğine, incinen, kendisini kötü hisseden, onurunun
çiğnendiğini düşünen her bir milletvekilinin acısını paylaştığına ilişkin
açıklaması
MEHMET NACİ BOSTANCI (Amasya) – Sayın Başkanım,
teşekkürler.
Mecliste bu tür istenmeyen olaylar yaşandığında Meclis
başkan vekili ara verir ve arka tarafta grup başkan vekilleri bir araya
gelirler, durumu müzakere ederler, bir adalet anlayışında uzlaşırlar, sonra
geri gelirler ve o çerçevede, o karar doğrultusunda, ortak rıza doğrultusunda,
Meclis, çalışmasına devam eder; özür dileyecek olan var ise özür diler, özür
dilenmeyecek, başka tür konuşmalar yapılacaksa onlar yapılır. Usul böyledir.
Siz ara verdiğinizde yaşanan bu olayla ilgili, arka
tarafta yine grup başkan vekilleri bir araya geldiler fakat burada yaşanan
olayların ne olduğu hususunda ortak bir adalet anlatımında buluşamadılar çünkü
olayların nasıl yaşandığına ilişkin anlatımlar birbirinden farklıydı; bizim de
anlatımlarımız var, diğer grupların da anlatımları var; herkesin olaya farklı
bir perspektiften baktığını görüyoruz.
Muhakkak, ortak bir adalet anlayışına ulaşamadıysak
arka tarafta, ön tarafta gerilim, öfke, kızgınlık ortamı içerisinde hiç kimse,
bir adaletin tahakkuk etmesini, herkesin rıza göstereceği bir hakikatin
şekillenmesini beklemesin, böyle bir şey olmaz ama bizim yapabileceğimiz şudur:
Yaşanan olay dolayısıyla ara verildiğinden dolayı İç Tüzük hükümleri işlemiyor
ama incinen, kendisini kötü hisseden, onurunun çiğnendiğini düşünen her bir
arkadaşımızın acısını paylaştığımızı ifade etmek isterim. Çünkü siyasi
görüşleri, partileri ne olursa olsun, buradaki herkes Türkiye’de millî iradeyi
temsil eden ve siyasette sonuç olarak yol arkadaşlığı yapan insanlardır. Ben
2011’de geldim buraya, birçok insanla tanıştım farklı partilerden, her birinin
farklı meziyetlerini gördüm. Burada adı geçen arkadaşların da kıymetlerini
biliyorum ve gerçekten, samimi olarak hem kendimin hem de grubumun ve eminim ki
hem de diğer gruplardaki insanların hem yaşanan olaylara ilişkin hem de bu
olayların mağdurları olanlara ilişkin acıları paylaştığı kanaatindeyim. Biz de
bu acıyı, bu üzüntüyü paylaşıyoruz. 
İzniniz olursa çok kısa bir anekdot anlatmak isterim.
BAŞKAN – Buyurun.
MEHMET NACİ BOSTANCI (Amasya) – Güney Afrika’da ırkçı
rejim zamanında beyaz polisler gösteri yapan ırkçı siyahileri kovalıyor,
kovalarken bir siyahi kadının ayağından ayakkabısı fırlıyor. Onu copuyla
kovalayan beyaz polis bu tabloyu gördüğünde birdenbire duruyor, copunu
bırakıyor, koşup kadının ayakkabısını alarak kendisine uzatıyor. Medeni olmak,
insan olmak budur. Eminim ki bu Meclisteki herkes bu medeniliği ve insanlığı
çok iyi biliyor. O yüzden, ben buradaki arkadaşların şu öfkeli atmosfer
dağıldığında her kimin başına bir şey gelecek olsa kendisini siper edeceği
kanaatindeyim, ne Şafak Hanım için ne Pervin Hanım için ne Gökcen Hanım için ne
de Burcu Hanım için kimsenin farklı düşüneceği kanaatinde değilim ama şimdiki
öfke biraz belki farklı kanaatler doğurabilir. Ama öfke geçicidir, kalıcı olan
akıldır, medeniliktir. Mecliste medenilik dışı, şiddete yaslanan her tür
davranışı, nereden kaynaklanırsa kaynaklansın eleştiriyorum ve aynı zamanda
bütün üzüntüleri paylaşıyorum. 
Teşekkür ediyorum. 
BAŞKAN – Teşekkür ederim. 
Sayın Özel…
LEVENT GÖK (Ankara) – Sayın Başkan, Naci Bey’in eksik
bıraktığı bir husus var. 
BAŞKAN – Evet, Sayın Bostancı… 
MEHMET NACİ BOSTANCI (Amasya) – Bütün grup başkan
vekillerine aynı zamanda… Hem Engin Bey’e hem Sayın Elitaş’a ilişkin burada
olaylar yaşandı. Başka zaman başka grup başkan vekillerine ilişkin yaşandı. En
tazesi Engin Bey’e ilişkin yaşandı. Bunları kabul etmiyoruz. 
Teşekkür ederim. 
BAŞKAN – Teşekkür ederim. 
Sayın Özel… 
36.- Manisa Milletvekili Özgür Özel’in,
İstanbul Milletvekili Engin Altay’a yönelik davranışın açıkça cezayı
gerektirdiğine, TBMM Başkan Vekili Pervin Buldan ile İstanbul Milletvekili
Şafak Pavey’e yapılan saldırıyı kınadığına, yaşananlara sebep olan herkesi ve
bu atmosferi yaratan tüm şartları kınadığına ve herkesi düşünmeye davet
ettiğine ilişkin açıklaması
ÖZGÜR ÖZEL (Manisa) – Sayın Başkan, teşekkür ederim. 
Grup başkan vekillerinin bu tip durumlarda sakinliğini
en çok koruması gereken ve en çok empati kurması gereken, bazen kendisine bile
katlanamayacağı kadar zor bir görevi yapıyoruz burada. Bu kırmızı kitap sürekli
elimizde, hepimizin rehberi; önü Anayasa, arkası İç Tüzük. Ben mesela, bunun
cevap hakkı kısmını okumayı, usul tartışması kısmını okumayı,
milletvekillerinin konuşma haklarıyla ilgili kısımları okumayı çok seviyorum
ama 161’inci, 163’üncü maddeyi okumak, o sayfalara gelmek gerçekten içimizi
daraltıyor. Bu son haftalarda sürekli İç Tüzük’ün 92’nci sayfası ile 94’üncü
sayfası arasında gidip geliyoruz. Bu bir Parlamento için övünülecek bir durum
değil. Burada herkesin bir oturup düşünmesi lazım. Bu kitapçığın arka
tarafında, o son üç sayfa arasında gidip gelirken esas buradaki gerilimin,
kitapçığın tam ortasından ön tarafa olan Anayasa’yla ilgili bir
mutabakatsızlık, bir ortaklaşamama, bir dayatma ve bunun gerilimi üzerinden bu
işin yürüdüğünü görmezsek ve toplumun seçerek yolladığı kişiler arasında bunlar
yaşanıyorken cuma gününden sonra yeni bir faza geçecek olan süreçte bunun
toplumsal yansımalarını hesap etmek, başta partilerin sayın genel
başkanlarının, Sayın Başbakanın, sonra partilerin üst kademe yöneticilerinin ve
tüm milletvekillerinin, üzerinde çok ciddi sorumlulukla düşünmesi gereken bir
şey. Mutabakat ve ortaklaşma ön tarafta olmayınca biz burayı yönetemez hâle
geldik. Kırılan burun, çizilen yüz, kopan saç… “Senin kadının, benim kadınım…”
dediğiniz hususa yürekten katılıyorum; bu tip ayrımlar, bu tip kendi
cephesinden pozisyon tarif eden sözler gerçekten kabul edilebilir gibi değil
ama bu da tarafların, silahların eşitliği ilkesi gibi, mağdurların eşitliği
ilkesi gibi bir şeyi kabul etmek de mümkün değil. Senin kadının bir saldırıda
bulunuyor ve benim kadınım orada perişan oluyorsa, sonra “İki taraf da
kadındır.” deyip de çıkmamak lazım.
BAŞKAN – Elbette. 
ÖZGÜR ÖZEL (Manisa) – Bunu da “Benim sayım çok, benim
kadınım yapar; senin sayın az, senin kadının ceza alır…” Bu gücü elinde tutan
kim olursa olsun bu çoğunlukçuluk anlayışı çok tehlikeli bir iş. Ben bunu
söylerken birazcık sizin zaviyenizden bakmaya çalışıyorum ama lütfen sizler de
bugün geldiğiniz yere nereden geldiğinizi düşünüp -zaman makinesinde, bir gün
şu en dipteki yerde 23 milletvekilliyle, ortalarda 61 milletvekiliyle oturan
ve- bugün yaşananları yaşasaydınız neler hissedeceğinizi de düşünün. 
Engin Altay’a yapılan iş, bir grup başkan vekiline
-içeride herkes benzer şeyi söyledi- hatırlanan, yaşanmış, tarihte yapılan bir
şey değil. Bir grup başkan vekilinin üzerine o şekilde koşturulması buradaki
grup başkan vekili ve onun grubunu incitmez, üzmez, o grup ve o grup başkan
vekili kendi haklılığını tutar; esas saldıran tarafın grubunun ve grup başkan
vekilinin sıkıntısı hâline dönüşür. Bu, taraflar yer değiştirdiğinde de farklı
olmaz arkadaşlar. Bu açıdan, Engin Altay’a yapılan iş, yapılan saldırı İç
Tüzük’te açıkça cezayı gerektirir ama biz bugünkü şartlar, bugünkü atmosfer ve
bugünkü empati eksikliğinde bu rıza mekanizmasını geliştiremedik içeride. O
yüzden ben de hukuken bu kez mümkün olmasına rağmen, hukuken, bunu, bu empati
mekanizmasının kurulmasına da katkı sağlayamamanın vermiş olduğu üzüntüyle en
şiddetli şekilde, sözlü şekilde kınıyorum. 
Bunun yanında, demin baştan beri
söylediğim tüm ifadelerin bağlamında, bu noktada, bir Meclis Başkan Vekiline
-ki size Almanya’da yapılan saldırıyı 4 grup bütün grup başkan vekilleriyle
ayrı ayrı kınamıştı, ben biliyorum ki Akif Bey’e yapılırsa da bu birliktelik
sağlanır ama- Pervin Hanım’a onlarca arkadaşımın da şahitliğinde yapılan o
saldırıyı da en şiddetle kınıyorum ve bu konuda üzüntülerimizi ifade ediyoruz. 
Şafak bizim değil, Türkiye’nin değil,
Birleşmiş Milletlerin, dünya mülteci haklarını takip eden herkesin ve özel
durumundan dolayı dezavantajlı grupların tamamının göz bebeğidir, simgesidir.
Şafak, bizim grubumuzla pozisyonu da açıkça ortada olan ama sonuçta kadın olan
bir milletvekilinin o eylemliliğini makul ve şiddetle sonuçlanmayacak şekilde
bitirtmek için gayret göstermek için oradaydı ama şu anda, üzülerek ifade
etmeliyim ki Başkent Hastanesinde tedavi görüyor; protezi çıktı, çok ağır
darplar aldı ve Şafak’ın bulunduğu durum, bütün siyasi pozisyonların dışında;
kendi kızının darbedilmesine engel olamamış bir baba ne hissederse onu
hissediyorum; bunu anlayın. 
Bu yaşananların tamamına ayrı ayrı ve bir
bütün olarak sebep olan herkesi ve bu atmosferi yaratan tüm şartları bir yandan
kınıyor, bir yandan da herkesi bir kez daha düşünmeye davet ediyorum.
Teşekkür ederim. (CHP sıralarından alkışlar)
BAŞKAN – Teşekkür ederim.
Buyurun Sayın Önder.
37.- Ankara Milletvekili Sırrı Süreyya
Önder’in, Genel Kurulda üst üste yaralayıcı olaylar yaşandığına, “benim
kadınım”, “senin kadının” şeklindeki kavramsallaştırmanın kadın vekillerin
maruz kaldığı şiddetten daha utanç verici olduğuna ve demokratik bir bilinci
içselleştirmek için tahammül ve hoşgörünün anahtar kavramlar olduğuna ilişkin
açıklaması
SIRRI SÜREYYA ÖNDER (Ankara) – Sayın Başkan, değerli
arkadaşlar; Sayın Bostancı, tarihi beyazların, beyaz ırkçı azınlığın yazdığı
dönemden talihsiz bir örnek verdi. O dönemin Güney Afrika rejimi bunun gibi
yüzlerce menkıbe uydurdu, öne çıkardı; daha sonra bunlar yalanlar müzesinde
teşhir edildi.
Ben daha başka bir, bir Finlandiya halk masalı
anlatarak başlamak istiyorum.
Fakat, bütün bunlardan önce, gerek iktidar partisinin
gerek muhalefet partisinin kabul edilemez bulduğum bir kavram zehirlenmesine
işaret ederek başlamak istiyorum, o da şu: “Benim kadınım, senin kadının.”
Kadınlar kimsenin bir şeyi değildirler.(HDP sıralarından alkışlar) Hele iyelik
ekiyle sahiplenilecek ya da böyle tariflenecek insanlar asla değildirler.
Kadına şiddetin patolojik sebeplerine baktığınızda, tam da bu “Benim kadınım,
senin kadının, ötekinin kadını, falancanın kadını.” anlayışı yatar. Keşke bu
tanımlama hiç kullanılmasaydı. İnanın, burada kadın vekillerin maruz kaldığı
şiddetten daha yaralayıcı, daha utanç verici bir kavramsallaştırmadır bu. Murat
ediyorum, diliyorum ki sehven yapılmış olsun. Ben iki grup başkan vekilinin de
bu tanımlamadan dolayı genelde kadınlara, özelde de kadın vekillere bir özür
borçlu olduğunu düşünüyorum. 
Gelelim anekdota. Bir Finlandiya halk masalı, benzer
bir versiyonu Şirazi’de de geçer. Finlandiya’dan örnek vermemin sebebi orada
ilkokul çocuklarına temel eğitimde anlatılan belirli anekdotlardan biri olması
hasebiyledir, çocuğu ilk bununla mücehhez kılarlar. Anekdot şu: Güneş, yağmur
ve adalet saklambaç oynamaya karar vermişler. Saklanmış üçü de. Güneşi
gitmişler bir dağın ardında bulmuşlar; yağmuru derin bir koyakta, bir vadide bulmuşlar;
adaleti bir türlü bulamamışlar. “Pes ettik.” demişler, “Neredeysen çık ortaya.”
Derinden bir ses gelmiş “Ben bir kez kayboldum mu bir daha da bulunamam.” diye.

Burada üst üste yaralayıcı gelişmelere tanık olduk.
Birincisi: Kadın vekillere dönük tahammülsüz ve şiddet içeren yaklaşım. 
İkincisi: Bu şiddet anlayışının neşvünema bulduğu “Bu
benim kadınım, senin kadının.” zihniyetinin burada pörtlemesi. 
Fakat
bütün bunlardan daha vahimi... Şiddet yaraları geçer, darbedilir bir vekil,
belki yapan bir müddet sonra utanır; büyük bir ihtimalle de böyle olur, üç
dönem vekillik yapan bir arkadaşınız olarak söylüyorum, buradaki şiddet içeren
yaklaşımlara sonra baktığında mahcup olmayan vekil azdır. Sel gider, kum kalır.
Kimse bir kere bu mahcubiyet mirasına talip olmamalı; böyle bir yükü üzerinde
taşımamalı, çok ağır bir yüktür bu. Bir arkadaşınıza, en az sizin kadar meşru,
en az sizin kadar hak etmiş, en az sizin kadar saygın bir arkadaşınıza -hele
engelli, dezavantajlı, buralara girmek bile istemiyorum- şiddet üstünlüğüyle ya
da kalabalıkla müdahale etmek belki bugünün hamaseti içerisinde arada kaynar
gider ama bunlar hep bir yere yazılır ve bir utanç vesilesi, hadi, en hafif
deyimle bir mahcubiyet vesilesi olarak bir yerlerde asılı kalır. 
Hepsinden
yaralayıcı olan şuydu: Şiddet geçer fakat burada bir teessür ve bir duyarlılık
görmedik; insanı yaralayan budur. Yumruk, fiziken yaralanma, en vahimi işte
yirmi bir günde iyileşir ama “Yahu, kendini bilen hiç kimse bir teessür
içerisine, en azından bir suskunluk içerisine girmez mi?” diye sormaz mı insan?
Bizim şu an içinde bulunduğumuz ruh hâli, tam da bu. Bir kez kaybolunca
adaletin bir daha bulunamayacağı gerçekliğinden hareketle, tam tersine yapılan
işi bir maharetmiş gibi, bir hünermiş gibi savunan milletvekili arkadaşlarımızı
müşahede ettik. Bu, kötülüğü, ayıpsa ayıbı, sıkıntıysa sıkıntıyı çoğaltan bir
şeydir. Mecliste daha da derin, yapısal bir soruna işaret etmektedir, o da
tahammülsüzlüktür. Biz, eğer demokratik siyasete inanıyorsak, demokratik bir
bilinci içselleştirmek gayreti içerisindeysek ya da bunun iddiası
içerisindeysek anahtar kavramımız “hoşgörü” olmamalıdır, anahtar kavramımız
“anlayış göstermek” de olmamalıdır; anahtar kavramımız “tahammül etmek”tir.
Bizi yaralayıcı gelebilir, şok edici olabilir; bütün bunlar da Anayasa
içtihatlarında ayrıntılı olarak tarif edilmiştir. Tahammüllü olmalıyız ve
gelişen, bizi yaralayan ya da endişeye sevk eden ya da itirazımıza sebep olan
şey her ne ise bu fiilin kendisiyle doğru orantılı olmalıdır yani bu, eğer bir
sözse bunun karşılığı da bir söz olarak serdedilmelidir. Burada biz bunu
görmüyoruz. Şiddet içermeyen durumlarda da -en yakınını üç dört gün önce
gördük- bir kavrama, inandığı bir tercihe, bir dünya görüşüne ve bunun
getirdiği tanımlamalara dair bu kürsüden ne sarf edildiyse, nabzı hızlı atan,
tansiyonu çabuk yükselen ve bu tahammül duygusundan fazlaca nasibini almamış
bir kısım arkadaşlarımız kürsüye yönelmek şeklinde bir tutum belirliyorlar.
BAŞKAN
– Sayın Önder, sözünüzü kesmek istemem ama Sayın Akçay bekliyor, toparlarsanız
memnun olurum.
SIRRI
SÜREYYA ÖNDER (Ankara) – Bitiriyorum. Sayın Akçay’dan özür dilerim. Bitiriyorum
ama önemli bir şey bu çünkü bu ifadeye alan açmadığınız zaman bundan daha fazla
zaman kaybediyoruz. 
Keşke,
bu tutumunuzu, bu tansiyonun pik noktaya geldiği zaman, bir blokajla ancak buna
mecbur kalındığı hissi vermeniz de buradaki toplam adalet duygusunu hırpalayan
bir şeydir.
Sayın
grup başkan vekilleri bu teessürlerini sıcağı sıcağına belirtselerdi belki bu vakit
kaybedilmiş olmayacaktı ama bu noktada değildiler. Bizim arkadaki toplantıyı
terk etmemizin temel gerekçesi de buydu. 
Ferhat
Encu arkadaşımıza kürsüde konuşurken benzer bir muamele yapılmıştı -daha bu
örnekleri çoğaltmak mümkün- yöneldiler ve kendini kürsüye falan kelepçelememişti,
bir kavram kullanmıştı. Şimdi, ben, ırkçı beyaz azınlığın değil… “Kürt” lafını,
“Kürdistan” lafını kullanmıştı ve benzeri çerçevede burada hangi vekilimiz
söylese böyle bir muameleye maruz kalıyordu. Bu konuda tutarlılık siyasetçinin
soyadı olmak durumundadır. 
Kısa
bir parantezle, tahammülünüze de teşekkür ederek bu konuşmayı bitirmek
istiyorum. Sayın Nazlıaka savunduğu dünya görüşü, bizlere ait değerlendirmesi
bizler tarafından hepinizin malumu yani kabul edilemez bulduğumuzu söylemekle
yetineyim. Ama orada bir şiddet olduğunda ya da böyle bir ihtimal belirdiğinde,
bütün Meclis şahittir ki bizim kadın vekillerimiz hiçbir siyasal aidiyet
duygusu ve filtresi gözetmeden orada birincisi şiddeti önlemek, ikincisi
meseleyi bir şekilde sulha kavuşturmak refleksi içindedirler. Buna özellikle
eski vekiller çok daha yakinen, başta da zatıaliniz, hepiniz şahittirsiniz. 
Tutarlılık
böyle bir şeydir, ilkesel yaklaşmak böyle bir şeydir fakat maruz kalınan
muamele bununla kıyaslanmayacak kadar vahim. Özür belki kabul edilebilirdi,
anlaşılabilirdi ama ana muhalefet partisinin de feragatiyle, bir geçiştirme
anlayışıyla “Aman efendim, işte gidelim, bunu da böyle olmamış sayalım.” böyle
denildiği için bunlar hep kendini tekrar eden bir silsileye dönüşüyor. 
Şimdi,
Kuzey Irak Bölgesi Sayın… (AK PARTİ sıralarından gürültüler)
BAŞKAN
– Sayın Önder… 
YILMAZ TUNÇ (Bartın) – Sayın Başkan… 
ŞAHİN TİN (Denizli) – Bir saattir konuşuyorsun ya! 
YILMAZ TUNÇ (Bartın) – Böyle bir usul var mı Sayın
Başkan?
ŞAHİN TİN (Denizli) – Bu ne ya! 
SAİT YÜCE (Isparta) – Bu kadar suistimal olmaz ya! 
YILMAZ TUNÇ (Bartın) – Yeter artık! 
BAŞKAN – Sayın milletvekilleri… 
SIRRI SÜREYYA ÖNDER (Ankara) – Bir dakika… 
BAŞKAN - Sayın Önder… 
SIRRI SÜREYYA ÖNDER (Ankara) – Bitiriyorum. 
BAŞKAN – Sayın Önder, lütfen… 
SIRRI SÜREYYA ÖNDER (Ankara) – Bitiriyorum. 
BAŞKAN – Sayın milletvekilleri… 
ŞAHİN TİN (Denizli) – Yeter artık!
BAŞKAN - Sayın Önder, lütfen… Lütfen… 
SIRRI SÜREYYA ÖNDER (Ankara) – İyi ki tahammülden
bahsettim.
Sayın Bostancı’ya ithaf ediyorum bunu. (AK PARTİ
sıralarından “Ayıp ya!” sesleri)
YILMAZ TUNÇ (Bartın) – Hâlâ devam ediyor!
SAİT YÜCE (Isparta) – Sabahtan beri ya…
SIRRI SÜREYYA ÖNDER (Ankara) – Kuzey Irak Bölgesi
otonomisini kazandığında doğan kız çocuklarına “Kürdistan” adı konulması
geleneği başlatıldı. Ben de bu anlatacağım anekdotu… (AK PARTİ sıralarından
“Yeter be” sesleri)
ORHAN KIRCALI (Samsun) – Yaşanan konuyla ne alakası
var? 
BAŞKAN – Sayın Önder, bu anekdotu biraz sonra
anlatsanız.
SIRRI SÜREYYA ÖNDER (Ankara) – Bitiriyorum,
bitiriyorum.
Ben de… (AK PARTİ sıralarından gürültüler)
BAŞKAN – Sayın milletvekilleri, lütfen…
SIRRI SÜREYYA ÖNDER (Ankara) – Ben de bu anekdotu AK
PARTİ’li bir milletvekilinden televizyonda dinledim diyeyim de biraz sükûnet
gelsin. 
BAŞKAN – Sayın Önder, lütfen…
SIRRI SÜREYYA ÖNDER (Ankara) – Ben anlatmadım, AK
PARTİ’li bir milletvekili anlattı. Şöyle bir şey arkadaşlar: Doğan kız
çocuklarına “Kürdistan” adı konması muazzam bir furyaya dönüşüyor. Fakat
Türkiye’de de o yıllarda bu laf… AK PARTİ’li bir vekil anlattı, ismini de
verebilirim.
ORHAN KIRCALI (Samsun) - Burada yaşanan olayla ne
alakası var senin anlattığının?
BAŞKAN – Sayın Önder, lütfen…
SIRRI SÜREYYA ÖNDER (Ankara) – İzin verin, bitiriyorum.
BAŞKAN – Bakın, kaçıncı ikazda bulunuyorum. Lütfen.
SIRRI SÜREYYA ÖNDER (Ankara) – Bitiriyorum. Bir
dakikada bitecek. 
BAŞKAN – Lütfen, Sayın Akçay bekliyor.
SIRRI SÜREYYA ÖNDER (Ankara) – Ama bu tahammülsüzlükle
nereye kadar? 
Pasaportuna kız çocuğunun adını “Kürdistan” olarak
işlemiş. Bir gün Şırnak’a gitmek üzere –Habur- İbrahim Halil Sınır Kapısı’ndan
giriş yapmış. Gümrük memuru bakmış ve öfkelenmiş, “Bu çocuğun adı ne?” demiş
“Kürdistan” ibaresini görünce. Kadın başına gelecekleri de tahmin ederek
“Çocuğun adı Kuzey Irak.” demiş. Onun için kavramlara siz bu kadar böyle
tahammülsüz kalırsanız, söze bu kadar tahammülsüz kalırsanız insanlar bunu
ifade etmenin elli bin türlü yolunu bulurlar. 
SEBAHATTİN KARAKELLE (Erzincan) - Boş konuşma,
tahammülümüz yok.
SIRRI SÜREYYA ÖNDER (Ankara) - Bu tutum, sadece tahammülsüzlüğün
teşhiri bile, görüşülmekte olan anayasal düzene ne ölçüde sadık kalacağınıza
dair bir emare teşkil ediyor. 
Sabrınız için hepinize teşekkür ederim. (HDP
sıralarından alkışlar)
BAŞKAN – Teşekkür ederim Sayın Önder.
Sayın Akçay buyurun.
38.- Manisa Milletvekili Erkan Akçay’ın,
kürsü işgali eyleminin demokratik bir tepki değil kürsü gasbı olduğuna ve
tasvip edilemeyeceğine, bu kürsü etrafında meydana gelen kavgayı üzülerek
karşıladığına, TBMM Başkan Vekili Pervin Buldan’a, Antalya Milletvekili Gökcen
Özdoğan Enç’e ve İstanbul Milletvekili Şafak Pavey’e geçmiş olsun dileğinde
bulunduğuna ve İstanbul Milletvekili Engin Altay’a yönelik olayın da tasvip
edilemeyeceğine ilişkin açıklaması
ERKAN AKÇAY (Manisa) – Teşekkür ederim Sayın Başkan.
Değerli milletvekilleri, bundan birkaç saat evvel
Meclisi yöneten Sayın Başkan Vekili tarafından söz verilmediği hâlde bir kürsü
işgali yaşanmıştır ve öncelikle bu kürsü işgalini kınadığımı belirtmek
istiyorum.
Değerli milletvekilleri, “kürsü
masuniyeti” kavramı, sadece kürsüde konuşmacının olduğu zaman kürsü
dokunulmazlığını ve kürsünün korunmasını ifade etmez, kürsüde konuşmacı olmasa
dahi Türkiye Büyük Millet Meclisinin kürsüsünün korunması ve dokunulmaması
gerekir çünkü aziz milletimizin yüce makamıdır Türkiye Büyük Millet Meclisi ve
bu yüce makamın da en özel mahfili kürsüdür. Başkan tarafından söz verilmeyen
bir milletvekili kürsüyü işgal edemez, etmemesi gerekir ve bu işgalin de
milletvekilleri tarafından tasvip edilmemesi gerekir. Bu, demokratik bir tepki
değildir. (MHP ve AK PARTİ sıralarından alkışlar) Bu, kürsü gasbıdır. Bazı
sayın milletvekillerinin de bu kürsü işgaline destek için gayret
gösterdiklerini de üzülerek görmüş bulunuyorum. 
Ve maalesef, daha sonra cereyan eden bazı
hadiseler bizleri, hepimizi de ziyadesiyle üzmüştür. Yaşanan, bu kürsü
etrafında meydana gelen kavgayı ve birtakım yumruklaşma hadiselerini de çok
üzülerek karşıladığımızı ve tasvip etmediğimizi ve bu olayları başlatanları
kınadığımızı ifade etmek istiyorum.
Bu vesileyle -bu kürsü yakınında- Meclis
Başkan Vekili Sayın Pervin Buldan’ın şimdi hastanede olduğunu öğrendik,
kendilerine geçmiş olsun dileklerimizi iletiyoruz ve kesinlikle bu saldırılar
tasvip edilemez.
Ayrıca, Sayın Gökcen Özdoğan Enç’e de
geçmiş olsun dileklerimi iletiyorum çünkü pek çok fotoğrafı inceledim. (CHP
sıralarından gürültüler) 
Değerli milletvekilleri, lütfen, sakin,
soğukkanlı ve objektif olmak durumundayız. 
Ayrıca, Sayın Şafak Pavey’in de bu konuda, bu kavga
sırasında -bizzat tanık olmamakla birlikte- sıkıntı yaşadığını öğrendim. Geçmiş
olsun dileklerimi iletiyorum.
Akabinde, Cumhuriyet Halk Partisi Grup Başkan Vekili
Sayın Engin Altay ayakta konuşmasını yaparken meydana gelen sonraki olayları da
hiç tasvip etmediğimizi özellikle ifade ediyorum. 
Bundan böyle bu yüce Meclisimizde bu tür üzücü
hadiselerin yaşanmamasını bir kez daha diliyor ve muhterem heyetinizi saygıyla
selamlıyorum.
BAŞKAN - Çok teşekkür ederim.
ÖZGÜR ÖZEL (Manisa) - Sayın Başkan…
BAŞKAN - Sayın Özel…
ÖZGÜR ÖZEL (Manisa) - Bir dakika söz istiyorum efendim.
(AK PARTİ sıralarından gürültüler)
BAŞKAN - Sayın milletvekilleri, müsaade eder misiniz,
lütfen. Yani, herkes rahatsız, biz de rahatsızız. Bir şeyi çözmeye çalışıyoruz.
Lütfen…
Buyurun Sayın Özel.
ÖZGÜR ÖZEL (Manisa) - Efendim, aslında benzer bir düzeltmeyi
siz de belki yapacaksınız ama bir dakika söz istiyorum. 
BAŞKAN - Tamam, buyurun.
Toparlayın lütfen ama bir dakikada. 
39.- Manisa Milletvekili Özgür Özel’in,
Ankara Milletvekili Sırrı Süreyya Önder’in yaptığı açıklamasındaki bazı
ifadelerine ilişkin açıklaması
ÖZGÜR ÖZEL (Manisa) - Hem Cumhuriyet Halk Partisi
olarak hem şahsım olarak, kadınlarla ilgili, yaşayan herkesle ilgili
mülkiyetçi, ayrımcı, cinsiyetçi bir dil kullanmamaya, buna özen göstermeye
gayret ederim. Ama burada kavramlar ve ekler bağlamından koparılınca gerçekten
çok kötü hissettim. Diğer grup başkan vekili öyle bir şey kullanmadı ama siz
kullandınız, “Senin kadının iyi, benim kadınım iyi.” Onu tekrar ederken
meseleye…
BAŞKAN - Böyle bir şey olmamalı dedim.
ÖZGÜR ÖZEL (Manisa) - “Olmamalı.” diye… 
Oradaki “kadınım” “grubumuza mensup milletvekili”
anlamında kullanılmıştır, “kadın milletvekili” anlamında; yoksa kadınların
aidiyeti, mülkiyeti falan, böyle bir anlam olamaz.
NURETTİN YAŞAR (Malatya) - Bravo(!)
ÖZGÜR ÖZEL (Manisa) - Bu, eğer, yine de bu anlama
gelebilecek bir şekilde anlaşılıyorsa doğrudan düzeltme…
BAŞKAN - Hayır, ben öyle bir şey anlamadım sizin
konuşmanızdan. 
ÖZGÜR ÖZEL (Manisa) - Çünkü çok açık şekilde
çarptırıldı. 
BAŞKAN - Ben sizin konuşmanızdan öyle bir şey algılamadım.
ÖZGÜR ÖZEL (Manisa) - Bir de efendim, 7 Kasım 2012
tarihinin gazetelerine bakarsanız, orada göreceğiniz haber -mesela ben NTV’den
buldum- şu: Büyükşehir Belediyesi Kanunu’nun görüşmeleri sırasında MHP’li
milletvekilleri tarafından kürsünün işgal edilmesi sonucunda AKP
milletvekilleri ile…
(Mikrofon otomatik cihaz tarafından kapatıldı) 
BAŞKAN - Teşekkür ederim Sayın Özel.
ÖZGÜR ÖZEL (Manisa) - …MHP milletvekilleri arasında
kavga çıktı, Sadık Yakut oturumu erteledi. (AK PARTİ sıralarından gürültüler)
ORHAN KIRCALI (Samsun) – Hemen provoke ediyorsun,
hemen!
BAŞKAN – Şimdi, bu konuyu kapattık, bir dakika
tamamlandı, kapattık, tamam.
Evet, sayın milletvekilleri, bir kadın olarak şu
cümleyi sarf ediyorum ve bunu noktalıyorum: Pervin de kardeşimdir, geçmiş olsun,
Şafak da kardeşimdir, geçmiş olsun; Gökcen de kardeşimdir, geçmiş olsun. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Genel
Başkanı İzmir Milletvekili Binali Yıldırım ve Grup Başkanvekilleri Kayseri
Milletvekili Mustafa Elitaş, Amasya Milletvekili Mehmet Naci Bostancı, Aksaray
Milletvekili İlknur İnceöz, Çanakkale Milletvekili Bülent Turan ve İstanbul
Milletvekili Mehmet Muş ile 310 Milletvekilinin Türkiye Cumhuriyeti
Anayasasında Değişiklik Yapılmasına Dair Kanun Teklifi (2/1504) ve Anayasa
Komisyonu Raporu (S. Sayısı: 447) (Devam)
BAŞKAN – Sayın milletvekilleri, teklifin 8’inci
maddesini okutuyorum:
MADDE 8- 2709 sayılı Kanunun 104
üncü maddesi aşağıdaki şekilde değiştirilmiştir.
“MADDE 104- Cumhurbaşkanı
Devletin başıdır. Yürütme yetkisi Cumhurbaşkanına aittir.
Cumhurbaşkanı, Devlet
başkanı sıfatıyla Türkiye Cumhuriyetini ve Türk Milletinin birliğini temsil
eder; Anayasanın uygulanmasını, Devlet organlarının düzenli ve uyumlu
çalışmasını temin eder.
Gerekli gördüğü takdirde,
yasama yılının ilk günü Türkiye Büyük Millet Meclisinde açılış konuşmasını
yapar.
Ülkenin iç ve dış
siyaseti hakkında Meclise mesaj verir.
Kanunları yayımlar.
Kanunları tekrar görüşülmek
üzere Türkiye Büyük Millet Meclisine geri gönderir.
Kanunların, Türkiye Büyük
Millet Meclisi İçtüzüğünün tümünün veya belirli hükümlerinin Anayasaya şekil
veya esas bakımından aykırı oldukları gerekçesiyle Anayasa Mahkemesinde iptal
davası açar.
Cumhurbaşkanı
yardımcıları ile bakanları atar ve görevlerine son verir.
Üst kademe kamu
yöneticilerini atar, görevlerine son verir ve bunların atanmalarına ilişkin
usul ve esasları Cumhurbaşkanlığı kararnamesiyle düzenler.
Yabancı devletlere
Türkiye Cumhuriyetinin temsilcilerini gönderir, Türkiye Cumhuriyetine
gönderilecek yabancı devlet temsilcilerini kabul eder.
Milletlerarası
andlaşmaları onaylar ve yayımlar.
Anayasa değişikliklerine
ilişkin kanunları gerekli gördüğü takdirde halkoyuna sunar.
Milli güvenlik
politikalarını belirler ve gerekli tedbirleri alır.
Türkiye Büyük Millet
Meclisi adına Türk Silahlı Kuvvetlerinin Başkomutanlığını temsil eder.
Türk Silahlı
Kuvvetlerinin kullanılmasına karar verir.
Sürekli hastalık,
sakatlık ve kocama sebebiyle kişilerin cezalarını hafifletir veya kaldırır.
Cumhurbaşkanı, yürütme
yetkisine ilişkin konularda Cumhurbaşkanlığı kararnamesi çıkarabilir.
Anayasanın ikinci kısmının birinci ve ikinci bölümlerinde yer alan temel
haklar, kişi hakları ve ödevleriyle dördüncü bölümde yer alan siyasi haklar ve
ödevler Cumhurbaşkanlığı kararnamesiyle düzenlenemez. Anayasada münhasıran
kanunla düzenlenmesi öngörülen konularda Cumhurbaşkanlığı kararnamesi
çıkarılamaz. Kanunda açıkça düzenlenen konularda Cumhurbaşkanlığı kararnamesi
çıkarılamaz. Cumhurbaşkanlığı kararnamesiyle kanunlarda farklı hükümler
bulunması halinde, kanun hükümleri uygulanır. Türkiye Büyük Millet Meclisinin
aynı konuda kanun çıkarması durumunda, Cumhurbaşkanlığı kararnamesi hükümsüz
hale gelir.
Cumhurbaşkanı, kanunların
uygulanmasını sağlamak üzere ve bunlara aykırı olmamak şartıyla, yönetmelikler
çıkarabilir.
Kararnameler ve
yönetmelikler, yayımdan sonraki bir tarih belirlenmemişse, Resmî Gazetede
yayımlandıkları gün yürürlüğe girer.
Cumhurbaşkanı, ayrıca
Anayasada ve kanunlarda verilen seçme ve atama görevleri ile diğer görevleri
yerine getirir ve yetkileri kullanır.”
BAŞKAN – Sayın milletvekilleri, 8’inci madde üzerinde
beşi aynı mahiyette olmak üzere yedi önerge vardır. 
İlk okutacağım beş önerge aynı mahiyettedir, okutuyorum:
Türkiye Büyük Millet Meclisi
Başkanlığına
Görüşülmekte olan 447’ye 1’inci ek sıra sayılı Kanun
Teklifi’nin 8’inci maddesi ile 2709 sayılı Kanun’un değiştirilen 104’üncü
maddesinin son fıkrasında yer alan “verilen” ibaresinin “belirtilen” olarak
değiştirilmesini arz ve teklif ederiz. 
 Ramazan
Can
 Kırıkkale
BAŞKAN – Sayın Ramazan Can, ayağa kalkmıştınız, bir
talebiniz mi var?
RAMAZAN CAN (Kırıkkale) – Önergeyi geri çekiyorum
Başkanım. 
BAŞKAN – Önergeyi geri çekiyorlar.
Aynı mahiyetteki diğer önergenin imza sahibi: 
 Yılmaz
Tunç 
 Bartın
BAŞKAN – Sayın Tunç…
YILMAZ TUNÇ (Bartın) – Çekiyoruz Başkanım. 
BAŞKAN – Önergeyi geri çekiyor. 
Aynı mahiyetteki diğer önergenin imza sahibi:
 Ali
Ercoşkun
 Bolu
BAŞKAN – Sayın Ercoşkun…
ALİ ERCOŞKUN (Bolu) – Çekiyorum Başkanım.
BAŞKAN – Çekiyor önergesini.
Aynı mahiyetteki diğer önergenin imza sahibi:
 Osman
Aşkın Bak
 Rize

BAŞKAN – Sayın Bak…
OSMAN AŞKIN BAK (Rize) – Çekiyorum Başkanım. 
BAŞKAN – Çekiyorsunuz.
Aynı mahiyetteki diğer önergenin imza sahibi: 
 Halil
Eldemir
 Bilecik
BAŞKAN – Sayın Eldemir…
HALİL ELDEMİR (Bilecik) – Geri çekiyorum Başkanım. 
BAŞKAN – Geri çekiyor.
Diğer önergeleri okutuyorum:
Türkiye Büyük Millet Meclisi
Başkanlığına
Genel Kurulda görüşülecek olan 447 ek 1 sıra sayılı
Kanun Teklifi’nin 8’inci maddesinin teklif metninden çıkarılmasını arz ve
teklif ederim.
 Kadri Yıldırım Meral
Danış Beştaş
 Siirt Adana
Türkiye Büyük Millet Meclisi
Başkanlığına
Görüşülmekte olan 447/Ek 1 sıra sayılı Türkiye
Cumhuriyeti Anayasasında Değişiklik Yapılmasına Dair Kanun Teklifi’nin 8’inci
maddesinin Anayasa'ya aykırı olduğu gerekçesiyle metinden çıkarılmasını arz
ederiz.

 Özgür Özel Hüseyin
Yıldız Mahmut Tanal
 Manisa Aydın İstanbul
 Elif Doğan Türkmen Akif
Ekici Serkan Topal
 Adana Gaziantep Hatay
 Bülent Tezcan
 Aydın
BAŞKAN – Okunan son önergeye Komisyon katılıyor mu?
ANAYASA KOMİSYONU SÖZCÜSÜ ZEKERİYA BİRKAN (Bursa) –
Katılmıyoruz efendim.
BAŞKAN – Hükûmet?
ADALET BAKANI BEKİR BOZDAĞ (Yozgat) – Katılmıyoruz
Sayın Başkan.
BAŞKAN – Önerge üzerinde Aydın Milletvekili Sayın Bülent
Tezcan konuşacak.
Buyurun Sayın Tezcan. (CHP sıralarından alkışlar)
BÜLENT TEZCAN (Aydın) – Sayın Başkan, değerli
milletvekilleri; gergin anlar yaşıyoruz. Parlamento pratiğinde zaman zaman
gergin anlar yaşanabilir ama önemli olan daha sonra suhuleti hâkim
kılabilmektir.
İngiltere Parlamentosunda kral ya da kraliçe Avam
Kamarasına girmez, böyle bir gelenek yerleşmiş. Bunun sebebi, İngiltere’de Avam
Kamarasının, Meclisin “Kral giremez, hükümdar giremez.” diye bir kanun
çıkarması değildir, böyle bir kural yoktur. Eski zamanlardan birinde hükümdar
Avam Kamarasına girmek istediğinde Parlamento yüksek sesle “Kral giremez,
hükümdar giremez buraya.” diye bağırmıştır ve o günden sonra hiçbir İngiltere
hükümdarı Avam Kamarasına girmemiştir. Böyle bir gelenek yerleşmiştir.
HÜSEYİN KOCABIYIK (İzmir) – Yanlış tarihî bilgi
veriyorsun.
BÜLENT TEZCAN (Devamla) – Öfkelenmeyin, dinleyin,
dinleyin. 
HÜSEYİN KOCABIYIK (İzmir) – Bilmiyorsun.
BAŞKAN – Sayın milletvekilleri, lütfen, sonraki bir
konuşmada siz söylersiniz.
BÜLENT TEZCAN (Devamla) – İlber Ortaylı’yı okuyun,
İlber Ortaylı’yı.
BAŞKAN - Buyurun Sayın Tezcan, devam edin.
BÜLENT TEZCAN (Devamla) – Bunu niye anlatıyorum?
Parlamentoların gelenekleri vardır, demokrasilerin gelenekleri vardır. O
gelenekler çoğu zaman yazılı kurallardan daha üstündür. Ne zaman ki bir ülkede
halkın, milletin temsilcisi olan parlamentoların, demokrasilerin gelenekleri
yazılı kurallardan, güçten, kudretten, zorbalıktan daha üstün olursa orada
demokrasi yerleşmiştir, asıl yapmamız gereken şey budur. (CHP sıralarından
alkışlar) 
Değerli arkadaşlar, bakın, bu teklifin 8’inci maddesini
görüşüyoruz, ben paragraf paragraf biliyorum. İmza atanlarla her satırını ve
maddesini her yerde bunu açmadan konuşmaya hazırım ama bunları söylemeyeceğim
size. Hangi hâle düştüğümüze bir bakalım. Biraz önce ya da ilk görüşmeler
başladığı zaman, parlamentolarda çeşitli eylem biçimlerini milletvekilleri
hayata geçirir, bunları sonlandırmanın yolu mutlaka ve her zaman şiddet değildir,
hatta hiçbir zaman şiddet olmamalıdır. Bunun yolunu bulamıyorsak demokrasinin
yolunu bulamayız; bunun yolunu bulamıyorsak normalleşmenin yolunu bulamayız ve
bunun yolunu “Benim bunu güç ve kudretle engelleyebilme imkânım var;
gidebildiğim yere kadar gideceğim.” dediğimiz anda bulamayız, tam tersine, o
an, o gün, yolumuzu kaybettiğimiz gündür. 
Değerli arkadaşlar, bakın, 16 Mart 1920’de İstanbul
işgal edildi, Meclis-i Mebusan nisan ayında kapatıldı. Bu meclis ve bundan
önceki meclisler zaman zaman kapatıldılar. Mesela, Meclis-i Mebusanı
emperyalist işgalciler kapatmışlardı, 16 Mart 1920 işgalinden sonra, 11
Nisanda, 1920’de. Türkiye Büyük Millet Meclisi “Gazi Meclis” unvanını alırken
dünyadaki ve kendi tarihimizdeki parlamentolardan farklı bir çıkışla ortaya
çıkmıştı, başka bir özelliği vardır bu Meclisin. Örneğin Meclis-i Mebusan bütün
demokratik parlamentolarda olduğu gibi padişahın, kralın yetkilerini sınırlamak
için kurulmuştur ama Türkiye Büyük Millet Meclisi, Gazi Meclis, emperyalist
işgale karşı milletin onurunu ve namusunu korumak için kurulmuştur, aradaki en
büyük fark budur. (CHP sıralarından alkışlar) Ve o Meclisi, 1920’de padişahın
yetkilerini sınırlamak için kurulan Meclisi işgal kuvvetleri kapatıyordu, bu
milletin Ulusal Kurtuluş Savaşı’nı vermek üzere kurulan Türkiye Büyük Millet Meclisini,
Gazi Meclisi, tarihte Millî Mücadele’nin öncüsü olan tek Meclisi
milletvekillerinin oylarıyla kapattırmanın projesini görüşüyoruz, karşı
çıktığımız şey budur. Roma’da çarmıha gerileceklere çarmıhı sırtında
taşıtırlarmış. Bu Meclise kendini feshedecek kanunun altına imza atma utancını
Allah da, tarih de nasip etmez inşallah. 
Teşekkür ediyorum, sağ olun. (CHP
sıralarından alkışlar) 
BAŞKAN – Teşekkür ederim Sayın
Tezcan. 
Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Diğer önergeyi okutuyorum: 
Türkiye
Büyük Millet Meclisi Başkanlığına
Genel Kurulda görüşülecek olan 447’ye 1’inci ek sıra
sayılı Kanun Teklifi’nin 8’inci maddesinin teklif metninden çıkarılmasını arz
ve teklif ederim.
Kadri
Yıldırım (Siirt) ve arkadaşları 
BAŞKAN – Komisyon okunan önergeye katılıyor mu? 
ANAYASA KOMİSYONU SÖZCÜSÜ ZEKERİYA BİRKAN (Bursa) –
Katılmıyoruz Sayın Başkanım. 
BAŞKAN – Hükûmet? 
ADALET
BAKANI BEKİR BOZDAĞ (Yozgat) – Katılmıyoruz Başkanım. 
BAŞKAN
– Önerge üzerinde Siirt Milletvekili Sayın Kadri Yıldırım konuşacak. 
Buyurun
Sayın Yıldırım. (HDP sıralarından alkışlar) 
KADRİ
YILDIRIM (Siirt) – Sayın Başkan, değerli milletvekilleri; öncelikle hepinizi
saygılarımla selamlıyorum. 
Tabii,
böyle bir atmosferde nasıl konuşulabilir onu da bilemiyorum. 
Hatipler
anekdotlarla yola çıktılar. Saidi Nursi doğu ve güneydoğuda Kürt aşiretleriyle
görüşürken o sırada yine devlet ve hükûmetle ilgili bazı problemler var ve Kürt
aşiretleri temsilcileri şunu söylüyor Saidi Nursi’ye: “Seyda, kimileri devlete
ve hükûmete ‘Haydar ağa’ diyor, kimisi de ‘Haydo’ diyor. Ne yapalım?” O da
diyor ki: “’Haydar ağa’ da yanlış ‘Haydo’ da yanlış, doğrusu ‘Haydar’dır.” 
Şimdi,
tabii, bu bir ifrat ve tefrit meselesidir. Birkaç gündür izliyorum hatipleri,
özellikle bu Ermeni meselesinde, Kürt meselesinde bugün de hatipler konuştular
-Sayın Akçay konuştu, öbürleri konuştu- baktım, bunların bir kısmında sadece
“Haydo” var, bir kısmında “Haydar ağa” var, çok azında da “Haydar”ı gördüm. Ali
Emiri Diyarbakırlı bir şairdir, âlimdir, ilim adamıdır. Özelliklerinden bir
tanesi, özelde Kürt dünyası ve Türk dünyası, genelde de İslam dünyası için
fikirleri vardır. Türk dünyasına bakacak olursak, Kaşgarlı Mahmut’un Divanû
Lügat-it-Türk'ünü ilk kez kendisi ilim dünyasına kazandırmıştır ve bu Ermeni
olaylarında da bizatihi meselenin şahididir, görgü tanığıdır. Çok ilginç
tespitleri var. Bu tespitler ne Haydar ağacadır ne de Haydocadır, Haydarcadır.
Şöyle diyor -bakın, biz bu dengeyi tutturursak meselelerimizi çok iyi bir
şekilde çözeriz- bir örnek veriyor. Lice kaymakamı da devlet adamıdır, ona
biraz sonra okuyacağım talimatı veren Diyarbakır valisi de devlet adamı. Şimdi,
diyor ki, kendi ifadeleri: “Tehcir esnasında Lice kaymakamı olan şehit mazlum
Nesimi Bey, Ermenileri muhafaza ederek vali tarafından verilen emri ısga
etmemiş -yani dinlememiş- ve mesleğinde merdane sebat eylemiş bulunduğundan
Türk unsuruna mensup olmayan bazı jandarmalar gönderilerek kaymakam beyi
makhuren -yani kahredici şekilde- ve mahbusen Lice’den alarak yolda âlem-i
ebediyete îsal eylemiştir -yani şehit etmişlerdir.-” Ve vaktim olmadığı için
hepsini okuyamayacağım, sonunda şunu söylüyor Ali Emiri, diyor ki: “Ermeniler
hakkında tehcir meselesi vesile edilerek şiar-ı beşeriyete gayr-ı layık bir
surette birçok katl ve idam muamele-i müteessifesi zuhura gelmiş -yani üzüntü
verici, esef verici hadiseler meydana gelmiş- ve yapılacak muamele-i adliye ve
şeria, -yani şer-i muamele- bu hâlin mütecasir -yani bu duruma cesaret
edenleri- ve faillerinin şiddetle cezalandırılması ve hukuk ve emval-i
magsubelerinin tamamen iadesi…” Yani müsadere edilmiş, ellerinden alınmış
mallarının da iade edilmesi. 
Burada
dikkat çekici olan denge unsuru, ifrat ile tefrit arası unsur şudur: “O
sıralarda hiçbir şey olmamış.” demek de ifrattır, devlet bir bütün olarak bir
kefeye konularak hedef alınması da yanlıştır, ifrattır. O hâlde ne yapmak
lazım? Toptan devleti mahkûm etmekten de vazgeçmek ama yapılanları da
görmezlikten gelmemek gerekir. Yani Lice kaymakamını da unutmamak lazım ama onu
şehit ettiren eğer o zaman FETÖ olsaydı diyecektim ki FETÖ’cüleri de
görmezlikten gelmemek gerekir, ne Haydocu olmak lazım ne de Haydar ağacı olmak
lazım; Haydar’ı…
(Mikrofon
otomatik cihaz tarafından kapatıldı) 
BAŞKAN
– Bir dakika daha tanıyorum size Sayın Yıldırım, lütfen tamamlayın konuşmanızı.
KADRİ
YILDIRIM (Devamla) – Teşekkür ederim Sayın Başkan.
Eğer
biz Haydo ile Haydar ağa arasında Haydar dengesini yakalayabilirsek eminim ki
aramızda Kürt meselesini de kardeşlik içerisinde halledebiliriz, Ermeni
meselesini de tıpkı Ali Emiri’nin yaptığı gibi ve söylediği gibi muvazeneli,
dengeli bir yere oturtarak, onu da çok insani bir şekilde ve dengeli bir
şekilde önümüze koyarak bu ağırlığın altından çıkabiliriz yeter ki işin
subjektif tarafını öne koymayalım, objektif olalım; ne Haydar ağa olalım ne
Haydo olalım, Haydar olalım diyorum ve sizi saygılarımla selamlıyorum. (HDP
sıralarından alkışlar) 
BAŞKAN
– Teşekkür ederim Sayın Yıldırım. 
III.- YOKLAMA
(HDP sıralarından bir grup milletvekili ayağa kalktı)
FİLİZ KERESTECİOĞLU DEMİR (İstanbul) – Yoklama
talebimiz var.
BAŞKAN – Önergeyi oylarınıza sunacağım, yoklama talebi
var. 
Sayın Yıldırım, Sayın Kerestecioğlu, Sayın Yıldırım,
Sayın Sancar, Sayın Yiğitalp, Sayın Yıldırım, Sayın Uca, Sayın Irgat, Sayın
Danış Beştaş, Sayın Baydemir, Sayın Kaya, Sayın Bilgen, Sayın Gaydalı, Sayın
Dora, Sayın Özsoy, Sayın Pir, Sayın Önder, Sayın Toğrul, Sayın Öztürk, Sayın
Ataş. 
Yoklama için üç dakika süre veriyorum ve süreyi başlatıyorum.
(Elektronik cihazla yoklama yapıldı)
BAŞKAN – Toplantı yeter sayısı vardır. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Genel
Başkanı İzmir Milletvekili Binali Yıldırım ve Grup Başkanvekilleri Kayseri
Milletvekili Mustafa Elitaş, Amasya Milletvekili Mehmet Naci Bostancı, Aksaray
Milletvekili İlknur İnceöz, Çanakkale Milletvekili Bülent Turan ve İstanbul
Milletvekili Mehmet Muş ile 310 Milletvekilinin Türkiye Cumhuriyeti
Anayasasında Değişiklik Yapılmasına Dair Kanun Teklifi (2/1504) ve Anayasa
Komisyonu Raporu (S. Sayısı: 447) (Devam)
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir.
Sayın milletvekilleri, teklifin 8’inci maddesinin gizli
oylamasına başlıyoruz. 
Gizli oylamanın ne şekilde yapılacağını arz ediyorum:
Komisyon ve Hükûmet sıralarında yer alan kâtip üyelerden Komisyon sırasındaki
kâtip üyeler, Adana’dan başlayarak Denizli’ye kadar -Denizli dâhil- ve
Diyarbakır’dan başlayarak İstanbul’a kadar -İstanbul dâhil- Hükûmet sırasındaki
kâtip üyeler ise İzmir’den başlayarak Mardin’e kadar -Mardin dâhil- ve
Mersin’den başlayarak Zonguldak’a kadar -Zonguldak dâhil- adı okunan
milletvekilini ad defterinde işaretleyerek kendisine biri beyaz, biri yeşil,
biri de kırmızı olmak üzere üç yuvarlak pul ile bu oylamaya özel mühürlü zarf
verecektir. Milletvekilleri, Başkanlık kürsüsünün sağında ve solunda yer alan
kabinlerden başka yerde oylarını kullanamayacaklardır. Vekâleten oy kullanacak
bakanlar da yerine oy kullanacakları bakanın ilinin bulunduğu bölümde oylarını
kullanacaklardır.
Bildiğiniz üzere, bu pullardan beyaz olanı kabul,
kırmızı olanı ret, yeşil olanı ise çekimser oyu ifade etmektedir. Oyunu
kullanacak sayın üye, adını ad defterine işaretlettikten ve kâtip üyeden üç
yuvarlak pul ile oylamaya özel bastırılan mühürlü zarfı aldıktan sonra, kapalı
oy verme yerine girecek, oy olarak kullanacağı pulu burada zarfın içerisine
koyacak ve diğer iki pulu ise ıskarta kutusuna atacaktır. Bilahare, oy verme
yerinden çıkacak olan üye, oy pulunun bulunduğu zarfı Başkanlık Divanı
kürsüsünün önüne konulan oy kutusuna atacaktır. Oylamada adı okunmayan
milletvekiline pul ve zarf verilmeyecektir.
Sayın milletvekilleri, oy kullanma yerinin yanlarını
biraz boşaltalım. Kalabalık oluşturmayalım orada. 
Evet, şimdi gizli oylamaya Adana ilinden başlıyoruz.
(Oyların toplanmasına başlandı)
İBRAHİM ÖZDİŞ (Adana) – AKP milletvekilleri hâlâ açık
oy kullanıyor!
(Oyların toplanmasına devam edildi)
ÖZGÜR ÖZEL (Manisa) – Sayın Başkan, şu kabinlere girme
ve gizli oyu hatırlatır mısınız? 
BAŞKAN – Sayın milletvekilleri, lütfen şurayı boşaltır
mısınız, bana göre olan sol tarafı? 
Orhan Bey, lütfen müdahale eder misiniz, orada
kalabalık olmasın.
Sayın milletvekilleri izlediğim kadarıyla kabinlere
giriyor Sayın Özel. 
ÖZGÜR ÖZEL (Manisa) – Hayır Sayın Başkan. Dörtte 3’ü
kabinlere girmiyor Sayın Başkan, beşte 4’ü, yüzde 80’i girmiyor. 
(Oyların toplanmasına devam edildi) 
İBRAHİM ÖZDİŞ (Adana) – Adalet Bakanı Bekir Bozdağ açık
oy kullandı. 
YILMAZ TUNÇ (Bartın) – Kabine girdi, nerede açık oy?
İLKNUR İNCEÖZ (Aksaray) – Açık oy yok, gizli oy… 
İBRAHİM ÖZDİŞ (Adana) – Açık oy kullandı; girmedi, ne
girdi. 
(Oyların toplanmasına devam edildi) 
ÖZGÜR ÖZEL (Manisa) – Sayın Başkan, Metin Külünk açık
oy kullandı, oyunu göstererek attı. 
METİN KÜLÜNK (İstanbul) – Oyumu gizli olarak
kullandığımı ilan ediyorum. İspat edemezsiniz çünkü oyum gizli, görmüyorsunuz.
Görme şansınız yok çünkü oyumu Anayasa ve İç Tüzük hükümlerine göre kullandım. 
MEHMET ERDOĞAN (Gaziantep) – Oyumu gizli olarak
kullandım. 
ÖZGÜR ÖZEL (Manisa) – Sayın Bakan Taner Yıldız, Sayın
Necdet Ünüvar, Adıyaman Milletvekili Salih Fırat açık oy kullandı, oyunu
göstererek attı.
BAŞKAN – Sayın milletvekilleri, lütfen oyunu kullanan
milletvekillerine müdahale etmeyin. Milletvekilleri usulüne uygun oylarını
kullanıyorlar. 
(Oyların toplanmasına devam edildi) 
ÖZGÜR ÖZEL (Manisa) – Mehmet Metiner açık oy kullandı,
göstererek attı. Bekir Bozdağ açık oy kullandı ve oyunu göstererek attı.
(Oyların
toplanmasına devam edildi)
ÖZGÜR ÖZEL
(Manisa) – Sayın Başkan, Sayın Bakan Süleyman Soylu oyunu göstererek attı.
Ravza Kavakcı oyunu göstererek attı.
BAŞKAN – Sayın
Özel, siz gözcü değilsiniz, lütfen… Ben görüyorum, sayın milletvekilleri
oylarını usulüne göre kullanıyorlar.
ÖZGÜR ÖZEL
(Manisa) - Sayın Numan Kurtulmuş açık oy kullandı, kabine girmeden oy kullandı,
oyunu göstererek kullandı. Sayın Çiğdem Karaaslan kabine girmeden açık oylama
şeklinde, kapalı oy kurallarını ihlal ederek oy kullandı. Sayın Kasım Gülpınar
açık oy kullandı, oyunu kabine girmeden attı. Sayın İlyas Şeker açık oy
kullandı ve pulunu göstererek oy kullandı. Aile ve Sosyal Politikalar Bakanımız
açık oy kullandı ve oyunu göstererek attı.
MEHMET NACİ
BOSTANCI (Amasya) – Kimse oyunu açık kullanmıyor, kimse oyunu göstermiyor.
(Oyların
toplanmasına devam edildi)
ÖZGÜR ÖZEL
(Manisa) – Sayın Fatma Betül Sayan açık oy kullandı ve oyunu göstererek attı.
Sayın Naci Bostancı büyük bir gururla her turdaki gibi açık oy kullandı ve
oyunu göstererek attı.
MEHMET NACİ
BOSTANCI (Amasya) – Açık oy değil, kesinlikle değil.
ÖZGÜR ÖZEL
(Manisa) – Sayın Metin Gündoğdu kapalı oy kurallarını hiçe sayarak açık oy
kullandı. Sayın Recep Akdağ açık oy kullandı. 
AYŞE KEŞİR (Düzce)
– AK PARTİ’li vekiller çok dikkatli bir şekilde oylarını kullanmaktadırlar.
İBRAHİM ÖZDİŞ
(Adana) – Sayın Ahmet İyimaya Hoca da açık oy kullandı, kabine girmeden oyunu
kullandı.
BAŞKAN – Sayın milletvekilleri, oyunu kullanan
milletvekillerini baskı altında tutmayın lütfen… Bütün milletvekilleri oylarını
usulüne uygun kullanıyorlar, lütfen. Böyle bir baskı kurulmaz oy kullanan
milletvekili üzerine; gayet güzel, usulüne uygun kullanıyorlar. 
OSMAN AŞKIN BAK (Rize) – Oylarımızı gizli olarak
kullanıyoruz.
İBRAHİM ÖZDİŞ (Adana) – Sayın Burhan Kuzu kabine
girmeden oy kullandı.
HİLMİ BİLGİN (Sivas) – Yalan söylüyorsunuz, doğruyu
söylemiyorsunuz. Tüzük’e uygun oy kullanıyoruz.
OSMAN AŞKIN BAK (Rize) – Oylarımızı gizli oylamaya
uygun olarak kullanıyoruz arkadaşlar. Çok güzel, devam edelim. 
(Oyların
toplanmasına devam edildi)
ÖZGÜR ÖZEL (Manisa) – Bu kez Şamil Tayyar oyunu normal
kullandı, kurala uygun kullandı ancak Aydın Milletvekili Sayın Mehmet Erdem,
Sayın Akif Yılmaz, Sayın Ahmet İyimaya açık oy kullandılar, oylarını göstererek
attılar. Sayın Vedat Demiröz, Sayın Abdulhamit Gül, Sayın Orhan Deligöz her
zamanki gibi açık oy kullandılar. Sayın Enerji Bakanı Berat Albayrak…
HALİL ELDEMİR (Bilecik) – Beni saymazsan gücüme gider.
HİLMİ BİLGİN (Sivas) – Özgür Özel, doğru söylemiyorsun.
ÖZGÜR ÖZEL (Manisa) – Sayın Halil Eldemir “Beni de
söyle, ben de açık oy kullandım.” dedi, bunu söylüyorum.
(Oyların toplanmasına devam edildi)
OSMAN AŞKIN BAK (Rize) – Görmüyorsunuz, her tarafı
göremiyorsunuz; iftira atmayın.
HİLMİ BİLGİN (Sivas) – Doğru söylemiyorsunuz, yalan
konuşuyorsunuz.
MEHMET MUŞ (İstanbul) – Özgür Özel açık oy kullanıyor,
milleti tahrik ediyor, baskı kuruyor, yönlendiriyor. Özgür Özel “evet” oyu
kullandı!
(Oyların toplanmasına devam edildi)
HİLMİ BİLGİN (Sivas) – Video kaydı yaparak AK PARTİ’li
milletvekillerinin gizli oylarını ihlal ediyorsunuz.
ÖZGÜR ÖZEL (Manisa) – Sayın Mustafa İsen, Sayın Halis
Dalkılıç, Sayın Bakan Berat Albayrak, Sayın Fatih Şahin oylarını açık olarak,
kapalı oy kurallarını ihlal ederek, alenileştirerek ve göstererek kullandılar.
HİLMİ BİLGİN (Sivas) – Doğru konuşmuyorsun.
(Oyların toplanmasına devam edildi)
ÖZGÜR ÖZEL (Manisa) – Sayın Cemal Öztürk, Sayın Bayram
Özçelik, Sayın Yasin Aktay ve Sayın Osman Aşkın Bak oylarını Anayasa ve İç
Tüzük’e uygun olmayarak, alenileştirerek, kapalı oy olarak değil, açık oy
olarak kullandılar. Kullandıkları beyaz pulları teşhir etmekten sakınmadılar.
OSMAN AŞKIN BAK (Rize) – Oyumu gizli olarak kullandım
arkadaşlar. Oyumu gizli olarak kullandım, kimse iftira atmasın.
ZEKERİYA BİRKAN (Bursa) – Özgür Bey baskı yapıyor oyunu
kullananlara.
OSMAN AŞKIN BAK (Rize) – Baskı yapıyorlar bize efendim.
Özgür Özel baskı yapıyor bize.
(Oyların toplanmasına devam edildi)
İBRAHİM ÖZDİŞ (Adana) – Mehmet Özhaseki kabine girmeden
oy kullandı. 
RECAİ BERBER (Manisa) – Ben şahidim yahu, ben şahidim. 
İBRAHİM ÖZDİŞ (Adana) – Bülent Turan da açık oy
kullandı, kabine girmedi. 
BÜLENT TURAN (Çanakkale) – Niye bu kadar merak
ediyorsunuz?
OSMAN AŞKIN BAK (Rize) – Ya, Özgür Özel kâtip üyelere
baskı yapıyor efendim. Böyle bir şey olur mu ya! 
Baskı altında Divan üyeleri, CHP tarafından. Özgür Özel
baskı yapıyor. 
Bize baskı yapma! 
BÜLENT TURAN (Çanakkale) – Özgür, oyumu güzel
kullandım. 
MEHMET MUŞ (İstanbul) – Sayın Özel, lütfen CHP Grubunu
serbest bırakın. 
(Oyların toplanmasına devam edildi)
BAŞKAN – Şurayı açar mı arkadaşlar, lütfen…
Sayın milletvekilleri şurayı açsınlar, Sayın Karaburun
gelecek.
MEHMET ŞÜKRÜ ERDİNÇ (Adana) – Özgür Bey, CHP’li
vekillere baskı yapmayın, özgür iradeleriyle oy kullansınlar. 
OSMAN AŞKIN BAK (Rize) – Evet, milletvekillerine baskı
yapmayalım arkadaşlar, lütfen. 
ÖZGÜR ÖZEL (Manisa) – Sayın Kemalettin Yılmaztekin,
Sayın Recai Berber, Manisa Milletvekili, Yağmurlu köyünden, Markar Eseyan ve
Bülent Turan, 4’ü de oylarını kabin dışında, açık şekilde, alenileştirerek ve
pulları göstererek kullandılar. 
OSMAN AŞKIN BAK (Rize) – Özgür Özel baskı yapıyor.
Böyle bir şey olur mu!
(Oyların toplanmasına devam edildi)
ÖZGÜR ÖZEL (Manisa) – Süreyya Sadi Bilgiç açık oy
kullandı, kabine girmedi. 
SÜREYYA SADİ BİLGİÇ (Isparta) – Sayın Özgür Özel, sen
kendine bak!
ÖZGÜR ÖZEL (Manisa) – Ahmet Hamdi Çamlı giderken
söylediği gibi gereğini yaptı ve açık kullandı. 
Hakan Çavuşoğlu şaşırtmadı ve açık oy kullandı, beyaz
oyunu göstererek attı. 
MEHMET MUŞ (İstanbul) – Özgür Özel’in vermiş olduğu
bilgiler doğru değildir. Kayıtlara yanlış bilgiler girmesine çalışmaktadır. 
MEHMET ŞÜKRÜ ERDİNÇ (Adana) – Özgür Bey, partin baskı
mı yapıyor? Arkadaşlarına baskı yapma. 
(Oyların toplanmasına devam edildi)
İBRAHİM ÖZDİŞ (Adana) – Anayasa Komisyonu Başkanı Sayın
Mustafa Şentop açık oy kullandı. 
KÂTİP ÜYE SEMA KIRCI (Balıkesir) – Ahmet Hamdi Çamlı,
Dursun Çiçek…
(CHP sıralarından “Yalan” sesi)
BAŞKAN – “Yalan” diye bağıran milletvekilini şiddetle
kınıyorum. 
MEHMET GÖKER (Burdur) – Yalan, yalan, yalan…
BAŞKAN – Şiddetle kınıyorum. 
İBRAHİM ÖZDİŞ (Adana) – Biz de sizi kınıyoruz. 
HİLMİ BİLGİN (Sivas) – CHP’li vekiller kamera kaydı
yaparak AK PARTİ’li vekillerin oylarının gizliliğini ihlal ediyorlar. Kaset
çekiyorlar.
ÖZGÜR ÖZEL (Manisa) – Perdenin içine girse kimsenin oyu
gözükmez, perdenin dışında kalıyorlar.
LEVENT GÖK (Ankara) – Sayın Naci Ağbal da açık oy
kullandı arkadaşlar.
(Oyların toplanmasına devam edildi)
MEHMET ŞÜKRÜ ERDİNÇ (Adana) – Arkadaşlar, şu
kasetçiliği bırakın ya, yeter! Yeter arkadaşlar, kasetçilik yapmayı bırakın.
ÖZGÜR ÖZEL (Manisa) – Sayın Mustafa Şentop, Sayın
Cevdet Yılmaz, Sayın Hasan Turan, Sayın Akif Çağatay Kılıç açık oy kullandılar
ve oylarını alenileştirerek, beyaz pulu göstererek attılar.
MEHMET ŞÜKRÜ ERDİNÇ (Adana) – Özgür Bey, Divan
üyelerine baskı yapmayın, CHP’li Divan üyelerine baskı yapmayın Özgür Bey.
OSMAN AŞKIN BAK (Rize) – Gizli oy kullandılar. AK
PARTİ’li arkadaşlar, gizli oy kullanmaya devam ediyoruz.
ÖZGÜR ÖZEL (Manisa) – Anayasa Mahkemesinin değerli
üyeleri görüntülerle hangisinin doğru olduğunu görürler.
OSMAN
AŞKIN BAK (Rize) – Özgür Özel oyunu kullanmayanın ismini bile söylüyor, verdiği
bilgiler yanlıştır, verdiği bilgiler yalandır, doğru değildir.
MEHMET
ŞÜKRÜ ERDİNÇ (Adana) – Özgür Bey baskı yapma, Sayın Özel… Özgür Özel baskı
yapma. 
ÖZGÜR
ÖZEL (Manisa) – Eğer kamerada bu kişilerden bir tanesi kabin içinde kullandıysa
siz haklı çıkarsınız.
MEHMET
ŞÜKRÜ ERDİNÇ (Adana) – Herkes gizli bir şekilde oyunu kullanıyor, baskı yapma
Özgür Özel.
OSMAN
AŞKIN BAK (Rize) – Evet, söyledikleri doğru değildir, doğru değildir. Oyunu
kullanmayan kişiye bile “Oyunu açık kullandı.” diye iftira atmıştır, yanlıştır.
Doğru beyanda bulunmuyorlar.
MEHMET
MUŞ (İstanbul) – Özgür Bey yanlış şeyler söylüyor, inanmayın.
(Oyların
toplanmasına devam edildi)
İBRAHİM
ÖZDİŞ (Adana) – Evet, Mustafa Yel de kabine girmeden oy kullandı. Cahit Özkan
kabine girmeden oy kullandı, açık oy kullandı. Nihat Zeybekci kabine girmeden
açık oy kullandı.
ŞAHİN
TİN (Denizli) – Hepsi oyunu gizli kullandı. Nihat Zeybekci, Cahit Özkan da
oyunu gizli kullandı.
İBRAHİM
ÖZDİŞ (Adana) – Gördüğümüzü söylüyoruz, “Kabine girmedi.” diyorum, kabine
girmedi.
OSMAN
AŞKIN BAK (Rize) – AK PARTİ’li milletvekillerimiz oylarını gizli olarak
kullanmaya devam ettikleri için teşekkür ediyoruz arkadaşlar.
İBRAHİM
ÖZDİŞ (Adana) – Şahin Tin kabine girmeden oy kullandı. Hurşit Yıldırım kabine
girmeden oy kullandı. Sayın Naci Ağbal kabine girmeden oy kullandı.
ŞAHİN
TİN (Denizli) – Hepsi oylarını gizli kullanmıştır, not alın. CHP yalan
söylüyor.
OSMAN
AŞKIN BAK (Rize) – Evet, eline bir kâğıt verdiler, ne veriyorlarsa okuyorlar.
Dışarıdaki köfteci de kullandı.
İBRAHİM
ÖZDİŞ (Adana) – Ali Ercoşkun kabine girmeden oy kullandı. İsmail Aydın kabine
girmeden oy kullandı, İlknur İnceöz kabine girmeden oy kullandı, Ali İhsan
Yavuz kabine girmeden oy kullandı.
NİHAT
ÖZTÜRK (Muğla) – Ellerine bir kâğıt tutuşturmuşlar arkadaşların, arkadaş yalan
yanlış beyanda bulunuyor burada. Ellerine tutuşturulmuş kâğıtları okuyor CHP’li
milletvekilleri, doğru yapmıyor arkadaşlar, bilginiz olsun.
İBRAHİM
ÖZDİŞ (Adana) – Tespit ettik, gördük gözümüzle, not alıyoruz. Bizim elimize
kimse kâğıt tutuşturamaz, biz özgür irademizle gördüklerimizi söyleriz, o kadar.
NİHAT
ÖZTÜRK (Muğla) – Ellerindeki kâğıtla yanlış beyanda bulunuyor arkadaşlar. 
OSMAN
AŞKIN BAK (Rize) – Yanlış beyanda bulunuyorlar, yanlış beyanda.
BAŞKAN
– Gizli oylamamız devam ediyor sayın milletvekilleri.
NİHAT
ÖZTÜRK (Muğla) – Arkadaşların ellerinde kâğıt var, kâğıdı okuyorlar.
BAŞKAN
– Adını okumadığımız sayın milletvekili yok herhâlde.
(Oyların
toplanmasına devam edildi)
BAŞKAN
– Oyunu kullanmayan sayın milletvekili var mı?
TÜLAY
KAYNARCA (İstanbul) – Var, var. 
BAŞKAN
– Rica edeyim, lütfen oyunuzu kullanın. 
(Oyların
toplanmasına devam edildi)
BAŞKAN
– Lütfen kâtip üyeler de oylarını kullansınlar.
(Oyların
toplanmasına devam edildi)
BAŞKAN
– Oyunu kullanmayan sayın üye kalmadı herhâlde. 
Sayın
kâtip üyeler, oyunu kullanmayan var mı? Yok.
AHMET
GÜNDOĞDU (Ankara) – Sayın Başkanım, bir saniye... Son kişi.
BAŞKAN
– Anons ediyorum kâtip üyeleri, oy kullansın diye.
(Oyların
toplanmasına devam edildi)
BAŞKAN
– Oy kutuları kaldırılsın lütfen.
(Oyların
ayrımına başlandı)
ÖZGÜR
ÖZEL (Manisa) – Sayın Başkan, Divandaki kâtip üyemiz oylama sırasında kâtip
üyelerimizin koyduğu şerhleri esas alarak Divandaki tutanağa şerh koymak
istemiş olup buna tarafınızdan izin verilmemiştir. Karşılığında yapmış olduğu
yazılı başvuru da tarafınızdan alınması gerektiği hâlde Anayasa'nın 40’ıncı
maddesine göre bunu almadığınız görüldü. 
(Oyların ayrımına devam edildi)
BAŞKAN – Sayın milletvekilleri, Türkiye Cumhuriyeti
Anayasasında Değişiklik Yapılmasına Dair Kanun Teklifi’nin 8’inci maddesinin
gizli oylama sonucunu okuyorum: 

“Kullanılan oy sayısı :483
Kabul  :339
Ret  :138
Çekimser  : 1
Boş :
2
Geçersiz : 3
 
 Kâtip
Üye  Kâtip Üye
 Zihni
Açba Sema Kırcı
 Sakarya Balıkesir”


Birleşime on dakika ara veriyorum. 
Kapanma Saati : 23.58
DOKUZUNCU OTURUM
Açılma Saati: 00.20
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Sema KIRCI (Balıkesir), Ali Haydar HAKVERDİ (Ankara) 
----- 0 -----
BAŞKAN – Sayın milletvekilleri, Türkiye Büyük Millet
Meclisinin 62’nci Birleşiminin Dokuzuncu Oturumunu açıyorum. 
447 sıra sayılı Kanun Teklifi’nin ikinci görüşmelerine
devam ediyoruz. 
Komisyon yerinde. 
Hükûmet yerinde.
Şimdi 9’uncu maddeyi okutuyorum… 
ÖZGÜR ÖZEL (Manisa) – Sayın Başkan, biraz önceki
oturumda yapılan sayım sırasında kürsüde bulunan Kâtip Üye Ali Haydar Hakverdi,
geçen hafta çokça ifade edildiği gibi, sayımı esas izlemekle görevli olduğu
ifade edilen, dört yerde pulların teslim edilmesine, zarfların alınmasına… 
BAŞKAN – Sayın Özel, yerinize geçin, mikrofonunuzu
açın, bir dakika süre vereceğim size. 
ÖZGÜR ÖZEL (Manisa) – Bir dakika yetmezse nasıl olacak
Başkan? 
BAŞKAN – Bir dakika daha veririm. Lütfen...
Buyurun. 
ÖZGÜR ÖZEL (Manisa) – Tamam, benim için hava hoş. 
BAŞKAN - Kuralları uyguluyoruz Sayın Özel. 
ÖZGÜR ÖZEL (Manisa) – Tamam.
BAŞKAN – Buyurun. 
Bir dakika… 
V.- AÇIKLAMALAR (Devam)
40.- Manisa Milletvekili Özgür Özel’in, 447
ve 447’ye 1’inci Ek sıra sayılı Anayasa Değişiklik Teklifi’nin 8’inci
maddesinin oy sayım işlemi sırasında kürsüde bulunan Kâtip Üye Ali Haydar
Hakverdi’nin kürsüdeki tutanağa şerh koymasına izin verilmediğine ve Divana
yapmak istediği başvurunun kayda alınmadığına ilişkin açıklaması
ÖZGÜR ÖZEL (Manisa) – Sayın Başkan, geçtiğimiz oturumda
yapılan sayım işlemi sırasında kürsüde bulunan Kâtip Üye Sayın Ali Haydar
Hakverdi tarafından kürsüdeki tutanağa şerh konulmak istenmiş, buna dayanak
olarak da pulları teslim eden, oylamayı takip eden 3 sayın kâtip üyenin koyduğu
şerhler ve kendi bulunduğu yerden yaptığı gözlemler sonucunda şerh koymak
istemiş. Tarafınızdan buna izin verilmemiş. Bunu takip ederken Divana yapmış
olduğu başvuruda kayda sokulmamış olan bir evrakın fotokopisi şu anda elimizde.
Türkiye Büyük Millet Meclisi Başkanlık Divanına hitaben yazılmış bu yazıda “19
Ocak 2017 tarihinde Anayasa değişikliği görüşmelerinin ikinci tur 8’inci
maddesi oylamasında açık oylama yapıldığı, Adalet ve Kalkınma Partisi üyesi
milletvekillerinin birbirine göstermek suretiyle açık oy kullandığı ve sonucu
etkileyecek oranda gizliliğin ihlal edildiği ve kabine girilmediği tarafımdan
tespit edilmiştir.” deyip imza altına alınmış. Bu evrakı sizin…
(Mikrofon otomatik cihaz tarafından kapatıldı) 
ADALET BAKANI BEKİR BOZDAĞ (Yozgat) – Bunların hepsi
yalan!
BAŞKAN – Tamamlayın. 
OSMAN AŞKIN BAK (Rize) – Kocaman iftira! 
ADALET BAKANI BEKİR BOZDAĞ (Yozgat) – Hepsi yalan!
ÖZGÜR ÖZEL (Manisa) – Sayın Bakan “Yalan!” diyorsanız…
ADALET BAKANI BEKİR BOZDAĞ (Yozgat) – “Yalan!” diyorum.
ÖZGÜR ÖZEL (Manisa) – …kürsüden sataşma hakkımı
kullanacağım. 
BAŞKAN – Hayır, Sayın Özel, tamamlayın lütfen. 
ÖZGÜR ÖZEL (Manisa) – Tamamlıyorum Sayın Başkan. 
Bu dünkü oturumda da kâtip üyemiz aynı durumla karşı
karşıya kalmış. Bugün ancak yapmış olduğu resmî başvuruyla evrakı kayda
sokmuştur. Anayasa’nın 40’ıncı maddesi gereğince idareler, resmî kurumlar
kendilerine yapılan başvurularda başvuruyu almak ya da hangi merci tarafından
alınacaksa en hızlı şekilde oraya ulaştırmakla yükümlüdürler. Yaptığınız
uygulama, İç Tüzük’e, yerleşik uygulamalara ve Anayasa’nın 40’ıncı maddesine
aykırıdır. Durumu Genel Kurulun ve kamuoyunun bilgilerine arz ediyoruz.
Teşekkür ediyorum.
BAŞKAN – Ben de teşekkür ederim. Böylesine dilekçeyi
benim burada kabul etme yetkim yok. Dün kâtip üye…
ÖZGÜR ÖZEL (Manisa) – Böylesine dilekçe olmaz. İdarenin
içerik denetimi yetkisi mi var? 
BAŞKAN – Ben sizi dinledim, şimdi siz beni dinleyin.
Dün sayın kâtip üyenin yazmış olduğu dilekçeyi evrak
kayıttan geçirdiler. Ben, Ali Haydar Hakverdi’ye de aynı yolu söyledim. Benim
böyle bir dilekçeyi kabul etme durumum söz konusu değil. Kaldı ki bu durum
geçen oturumda Genel Kurulun bilgisine sunulmuştu usul tartışması açılıp ve oy
tutanaklarına, zabıtlarına dökümden, sayımdan başka hiçbir şekilde bir işaretin
yer almaması konusu Genel Kurulun takdiriyle kabul edilmişti. Dolayısıyla da
işlemimize devam ediyorum.
ÖZGÜR ÖZEL (Manisa) – Sayın Başkan…
BAŞKAN – İşleme başladım, lütfen...
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Genel
Başkanı İzmir Milletvekili Binali Yıldırım ve Grup Başkanvekilleri Kayseri
Milletvekili Mustafa Elitaş, Amasya Milletvekili Mehmet Naci Bostancı, Aksaray
Milletvekili İlknur İnceöz, Çanakkale Milletvekili Bülent Turan ve İstanbul
Milletvekili Mehmet Muş ile 310 Milletvekilinin Türkiye Cumhuriyeti Anayasasında
Değişiklik Yapılmasına Dair Kanun Teklifi (2/1504) ve Anayasa Komisyonu Raporu
(S. Sayısı: 447) (Devam)
BAŞKAN - 9’uncu maddeyi okutuyorum:
MADDE 9- 2709 sayılı Kanunun 105 inci maddesi
başlığıyla birlikte aşağıdaki şekilde değiştirilmiştir.
“E. Cumhurbaşkanının cezai sorumluluğu
MADDE 105- Cumhurbaşkanı hakkında, bir suç işlediği iddiasıyla
Türkiye Büyük Millet Meclisi üye tamsayısının salt çoğunluğunun vereceği
önergeyle soruşturma açılması istenebilir. Meclis, önergeyi en geç bir ay
içinde görüşür ve üye tamsayısının beşte üçünün gizli oyuyla soruşturma
açılmasına karar verebilir.
Soruşturma açılmasına karar verilmesi halinde, Meclisteki siyasi
partilerin, güçleri oranında komisyona verebilecekleri üye sayısının üç katı
olarak gösterecekleri adaylar arasından her siyasi parti için ayrı ayrı ad
çekme suretiyle kurulacak onbeş kişilik bir komisyon tarafından soruşturma
yapılır. Komisyon, soruşturma sonucunu belirten raporunu iki ay içinde Meclis
Başkanlığına sunar. Soruşturmanın bu sürede bitirilememesi halinde, komisyona
bir aylık yeni ve kesin bir süre verilir. 
Rapor Başkanlığa verildiği tarihten itibaren on gün içinde
dağıtılır, dağıtımından itibaren on gün içinde Genel Kurulda görüşülür. Türkiye
Büyük Millet Meclisi üye tamsayısının üçte ikisinin gizli oyuyla Yüce Divana
sevk kararı alabilir. Yüce Divan yargılaması üç ay içinde tamamlanır, bu sürede
tamamlanamazsa bir defaya mahsus olmak üzere üç aylık ek süre verilir,
yargılama bu sürede kesin olarak tamamlanır.
Hakkında soruşturma açılmasına karar verilen Cumhurbaşkanı, seçim
kararı alamaz.
Yüce Divanda seçilmeye engel bir suçtan mahkûm edilen
Cumhurbaşkanının görevi sona erer.
Cumhurbaşkanının görevde bulunduğu sürede işlediği iddia edilen
suçlar için görevi bittikten sonra da bu madde hükmü uygulanır.”
BAŞKAN – 9’uncu madde üzerinde beşi aynı mahiyette
olmak üzere yedi önerge vardır. 
ÖZGÜR ÖZEL (Manisa) – Sayın Başkan… 
BAŞKAN – Konuştuğumuz konuyu tekrar burada tartışmaya
imkân yok. 
ÖZGÜR ÖZEL (Manisa) – Hayır, başka bir konu, onu
konuşmayacağım. 
HAKAN ÇAVUŞOĞLU (Bursa) – Başkan, devam edelim.
ÖZGÜR ÖZEL (Manisa) – Onu konuşmayacağım, onu
konuşmayacağım. 
HAKAN ÇAVUŞOĞLU (Bursa) – Devam edelim Sayın Başkan. 
ÖZGÜR ÖZEL (Manisa) – Sayın Başkan… 
BAŞKAN – Nedir talebiniz? 
ÖZGÜR ÖZEL (Manisa) – Dinlerseniz öğrenirsiniz.
HAKAN ÇAVUŞOĞLU (Bursa) – Başkan devam edelim.
ÖZGÜR ÖZEL (Manisa) – Size mi kaldı ya! 
YILMAZ TUNÇ (Bartın) – Önerge işlemleri başladı.
BAŞKAN – Sayın milletvekilleri, bir dakika. 
ÖMER ÜNAL (Konya) – Her bir dakikada konuşuyor ya! Mecliste
ondan başka adam yok mu konuşacak?
BAŞKAN – Yerinize geçin mikrofonunuzu açın. 
ÖZGÜR ÖZEL (Manisa) – Sayın Başkan, teşekkür ederim.
Dün akşam orada kâtip üye olarak görev yapan Emre
Köprülü arkadaşımız, dünkü olaydan sonra bir açıklama yapmak istediğini
söylemişti, siz bunun usul dâhilinde olmadığını söylemiştiniz. 
BAŞKAN – Evet.
ÖZGÜR ÖZEL (Manisa) – Oysa bundan iki hafta önce,
metinlerde yazılan kısaltmaları kendine göre değiştiren ve şimdi hemen sağ
tarafınızda oturan Sayın Divan Kâtibi yerinden açıklamalarda bulunmuştu. Ona,
kendisine tanınan ve meşru gördüğümüz bir hakkı muhalefet partisinin bir kâtip
üyesine tanımamıştınız. Bugün ise tam o kürsüye hani o kelepçelenme olayından
hemen önce kâtip üyemiz, Divandan inmiş, siz de kendisine söz vereceğinizi
söylemiştiniz. Kâtip üyemizi bu haktan yararlandırmanızı sizden istirham
ediyorum, Emre Köprülü burada ve konu hakkında söz istiyor.
BAŞKAN – Hayır, bir dakika… 
ÖZGÜR ÖZEL (Manisa) – Neye hayır?
BAŞKAN - Yani siz talep ettiniz diye hemen kürsüye
gelecek diye bir şey yok Sayın Özel.
MUHARREM İNCE (Yalova) – Bağırma, bağırmadan konuş!
EMRE KÖPRÜLÜ (Tekirdağ) – Bekliyoruz Başkanım. 
BAŞKAN – Şimdi, benim sağımda oturan kâtip üyeye söz
veren Başkan Vekili ben değilim; bu bir.
İki; İç Tüzük’ün 16’ncı maddesine bakarsanız kâtip
üyelerin oturdukları kürsüden, makamdan konuşma yetkileri yok, böyle bir
yetkileri yok. Dolayısıyla da Emre Köprülü’ye de, Sayın Köprülü’ye de aynı
sınırlamayı getirdim. 
Konunun içeriği daha geçen hafta tartışıldı, Genel
Kurulun kararı var; lütfen, çalışma düzenimizi bozmadan devam edelim
çalışmalarımıza. 
EMRE KÖPRÜLÜ (Tekirdağ) - Sayın Başkan, bir cümle
söyleyeceğim: Sayın Başkan, dün akşam bu konu ciddi olarak tartışıldı ve ben
Divanda da birçok haksız…
BAŞKAN - Siz Divanda bunu bana söylediniz.
EMRE KÖPRÜLÜ (Tekirdağ) - Evet.
BAŞKAN - Ben şerh düşülemeyeceğini, Genel Kurulun
kararı olduğunu söyledim.
EMRE KÖPRÜLÜ (Tekirdağ) - Tamam.
BAŞKAN - Dilekçeyi alamayacağımı söyledim. 
EMRE KÖPRÜLÜ (Tekirdağ) - Evet.
BAŞKAN - Siz sabahki oturumda bana dilekçenizi kayıttan
geçirdiğinizi söylediniz.
EMRE KÖPRÜLÜ (Tekirdağ) - Söyledim, doğrudur Başkanım.
BAŞKAN - On saat geçtikten sonra bunu gündeme mi
getiriyorsunuz?
ÖZGÜR ÖZEL (Manisa) - Hayır ama…
EMRE KÖPRÜLÜ (Tekirdağ) - Hayır Başkanım, hayır, böyle
bir durum yok.
BAŞKAN - Bu konuyu tartışmak istemiyorum. 
EMRE KÖPRÜLÜ (Tekirdağ) - Sayın Başkanım…
BAŞKAN - Genel Kurulun kararı var. 
EMRE KÖPRÜLÜ (Tekirdağ) - Sayın Başkanım…
BAŞKAN - Kesinlikle söz vermeyeceğim, kesinlikle.
EMRE KÖPRÜLÜ (Tekirdağ) - Sayın Başkanım, 60’a göre
yerimden söz istiyorum. 
BAŞKAN - Vermiyorum. 
EMRE KÖPRÜLÜ (Tekirdağ) - Hayır, bir açıklama yapmak
için söz istiyorum.
BAŞKAN - Oturumun istediğim zamanında size söz
vereceğim. Bu konuda benim yetkim var. 
EMRE KÖPRÜLÜ (Tekirdağ) - Sayın Başkan, şu cümleyi
söylemek istiyorum…
BAŞKAN - Benim size oturumun herhangi bir yerinde söz
verme şeklinde bir tasarruf yetkim var. 
EMRE KÖPRÜLÜ (Tekirdağ) - Şüphesiz, şüphesiz.
BAŞKAN - Size söz verebilirim oturumun herhangi bir yerinde.
Ona ben karar vereceğim. 
EMRE KÖPRÜLÜ (Tekirdağ) - Sayın Başkan, dün akşam bana
soru soruyorsunuz; cevap vermek istediğimi söylüyorum, “Cevabınızı daha sonra
dinleriz.” diyorsunuz. Ben cevap hakkımı kullanmak istiyorum Sayın Başkan.
BAŞKAN - Buyurun. (CHP sıralarından sıra kapaklarına
vurmalar)
Türkiye Büyük Millet Meclisi
Başkanlığına
Görüşülmekte olan 447’ye 1’inci ek sıra sayılı Kanun
Teklifi’nin 9’uncu maddesi ile 2709 sayılı Kanun’un değiştirilen 105’inci
maddesinin son fıkrasında yer alan “uygulanır” ibaresinin “tatbik edilir”
olarak değiştirilmesini arz ve teklif ederiz.
 Ramazan
Can 
 Kırıkkale
RAMAZAN CAN (Kırıkkale) - Çekiyorum. 
BAŞKAN - Ramazan Can önergesini çekmiştir. (CHP
sıralarından sıra kapaklarına vurmalar)
Aynı mahiyetteki diğer önergenin imza sahibi: 
 Ali Ercoşkun
 Bolu
ALİ ERCOŞKUN (Bolu) - Çekiyorum Sayın
Başkan.
BAŞKAN - Sayın Ercoşkun önergesini geri
çekti. (CHP sıralarından sıra kapaklarına vurmalar)
Aynı mahiyetteki diğer önergenin imza
sahibi:
 Yılmaz Tunç 
 Bartın
YILMAZ TUNÇ (Bartın) - Çekiyorum
Başkanım.
BAŞKAN - Sayın Tunç önergesini geri
çekti. (CHP sıralarından sıra kapaklarına vurmalar)
Aynı
mahiyetteki diğer önergenin imza sahibi:
 Osman Aşkın Bak
 Rize
OSMAN AŞKIN BAK (Rize) - Önergeyi
çekiyorum.
BAŞKAN - Sayın Osman Aşkın Bak önergesini
geri çekti. (CHP sıralarından sıra kapaklarına vurmalar)
Aynı mahiyetteki diğer önergenin imza
sahibi:
 Halil Eldemir 
 Bilecik
HALİL ELDEMİR (Bilecik) - Geri çekiyorum.
BAŞKAN - Halil Eldemir önergesini geri
çekti. (CHP sıralarından sıra kapaklarına vurmalar)
Diğer önergeleri okutuyorum:
Türkiye
Büyük Millet Meclisi Başkanlığına
Genel Kurulda görüşülecek olan 447 ek 1
sıra sayılı Kanun Teklifi’nin 9’uncu maddesinin teklif metninden çıkarılmasını
arz ve teklif ederim.
 Hişyar Özsoy Meral
Danış Beştaş
 Bingöl Adana
(CHP sıralarından sıra kapaklarına
vurmalar)
Türkiye
Büyük Millet Meclisi Başkanlığına
Görüşülmekte olan 447/Ek 1 sıra sayılı
Türkiye Cumhuriyeti Anayasasında Değişiklik Yapılmasına Dair Kanun Teklifi’nin
9’uncu maddesinin Anayasa’ya aykırı olduğu gerekçesiyle metinden çıkarılmasını
arz ederiz.
 Özgür Özel Hüseyin
Yıldız Mahmut Tanal
 Manisa Aydın İstanbul
 Elif Doğan Türkmen Serkan
Topal Uğur Bayraktutan
 Adana Hatay Artvin
BAŞKAN – Okunan son önergeye Komisyon katılıyor mu?
(CHP sıralarından sıra kapaklarına vurmalar)
ANAYASA KOMİSYONU SÖZCÜSÜ MUHAMMET EMİN AKBAŞOĞLU
(Çankırı) – Katılmıyoruz Başkanım. 
BAŞKAN – Hükûmet? (CHP sıralarından sıra kapaklarına
vurmalar) 
ADALET BAKANI BEKİR BOZDAĞ (Yozgat) – Katılmıyoruz
Başkan. 
BAŞKAN – Önerge üzerinde Artvin Milletvekili Sayın Uğur
Bayraktutan konuşacak. 
Buyurun Sayın Bayraktutan. (CHP sıralarından alkışlar) 
UĞUR BAYRAKTUTAN (Artvin) – Sayın Başkan, çok değerli
milletvekilleri; görüşülmekte olan kanun teklifinin 9’uncu maddesi üzerinde
Cumhuriyet Halk Partisi Grubu adına söz aldım. Yüce heyetinizi saygıyla
selamlıyorum. 
Daha önce de bu madde üzerinde bir konuşma yapmıştım
saygıdeğer milletvekilleri. Burada bir Cumhurbaşkanının yargılanabilmesi için
üye tam sayısının… 301, 600 yapıyorsunuz, arkasından da beşte 3 çoğunlukla
soruşturma açılmasına izin veriliyor. 400 milletvekiliyle de bir Cumhurbaşkanı
hakkında Yüce Divana sevk kararı var. Orada yaptığım konuşmada açıkça
belirtmiştim sayın milletvekilleri. Bunu yazsaydınız bunun yerine, deseydiniz
ki, “Cumhurbaşkanı yargılanamaz.” diye yazsaydınız, bundan daha doğru olurdu
çünkü bu rakamlarla Cumhurbaşkanını yargılamak mümkün değil. (CHP sıralarından
alkışlar)
Önceki yaptığım konuşmada böyle bir şey demiştim ama üç
gündür düşünüyorum. Size karşı haksızlık ettiğimi düşündüm, dedim ki bunu geri
alıyorum, bununla alakalı “Cumhurbaşkanı yargılanamaz.” diye… Şimdi başka bir
şey söyleyeceğim size, bunu yapmayalım, bunu çıkartalım çünkü cezaların
eşitliği ilkesine bu uymuyor. 
Şimdi, değerli milletvekilleri, bir, kişisel suçlar
var; bir de, görev suçları var. Anayasa’nın 104’üncü maddesinde, görevle
alakalı Cumhurbaşkanına ilişkin tanım yapmış. Geçen yıl 3 Ağustos 2016’da Sayın
Cumhurbaşkanı Olağanüstü Din Şûrası’nda bir konuşma yapıyor, FETÖ olayından on
beş yirmi gün sonra. O gece de demiştim, 15 Temmuz akşamında ilk gelen
milletvekillerinden bir tanesiyim diye. Olağanüstü Din Şûrası’nda aynen şöyle
söyledi Sayın Cumhurbaşkanı, dedi ki: “Ey milletim, bu yapmış olduğumuz, bu
FETÖ olayına karşı gösterdiğimiz özveriden dolayı Rabb’im de beni affetsin,
millet de beni affetsin.” 
Şimdi, ben diyorum ki gene şöyle yapalım görev
suçlarıyla alakalı: Görev suçları ne demek? 104’üncü maddede açık bir şekilde
ifade edilmiş. 104’üncü madde diyor ki: “Cumhurbaşkanı Millî Güvenlik Kuruluna
başkanlık yapar.” Değerli arkadaşlarım, 2004 tarihinde Millî Güvenlik Kurulunda
FETÖ tehdidini gösterdikleri zaman müdahale etmeyen bu Cumhurbaşkanı, şimdiki
Cumhurbaşkanı, eğer bu suçu işlemişse, çıksın milletin önüne -o zaman
Başbakandı- eğer böyle bir soruşturma varsa “Rabb’im beni affetsin.” desin, işi
kurtaralım değerli arkadaşlarım, “Rabb’im beni affetsin.” desin. 
NURETTİN YAŞAR (Malatya) – Kalkış noktan yanlış.
UĞUR BAYRAKTUTAN (Devamla) – Bir başka olay daha olursa,
kişisel suçlardan dolayı da, eğer bir Cumhurbaşkanı taksirli suç işlerse, bir
adam öldürme olayına karışırsa -ki olur, olmaz diye bir olay yok- bir yüz
kızartıcı suç işlerse de çıksın desin ki: “Beni milletim affetsin.” Ne kadar
güzel, öyle değil mi değerli arkadaşlarım? Hiç başka işlerle uğraşmaya gerek
yok. Bunu ifade etmek istiyorum.
Eğer bütün bu süreci geçmiş olsa bile bir
Cumhurbaşkanı, değerli arkadaşlarım, Anayasa Mahkemesi üyeleri diye bir gerçek
var, Yüce Divan görevi yapan Anayasa Mahkemesi üyeleri var. Sol kolunda kendi
seçmiş olduğu… 15 üyeden 12 tanesini bizzat kendi seçiyor Sayın Cumhurbaşkanı.
3 tanesini de ne yapıyor? Kendi belirlemiş olduğu Meclisten seçiyor. Hani 12
Eylül 2010’da, Sayın Genel Başkanımız ifade ediyordu, “Yargıtaya 160 tane
militan atıyorsunuz.” diyordu ya. Şimdi, eğer bu düzenleme geçerse Anayasa
Mahkemesine 15 tane militan atayacaksınız. Bunu biliyoruz değerli arkadaşlarım.
Ama ben size bir öneride bulunayım. Meclisten gelenler ile sizin bizzat atamış
olduklarınız arasında bir ayrım yapalım değerli arkadaşlarım. Bakın, yüksek
yargıçların, avukatların, hâkimlerin cübbelerinin önünde düğme yoktur, ilik
yoktur. Ben size bir öneride bulunuyorum birbirlerine karışmasınlar diye. Bu 12
tane üyenin 12 tane düğmesi olsun -onu karıştırmayın, bu taraftan geldi diye-
diğer o 3 tane olan var ya, öbür taraftan gelen, onların da 3 tane düğmesi
olsun. (CHP sıralarından alkışlar) Cumhurbaşkanını gördükleri zaman hemen
önlerini iliklesinler. Böyle olmuyor mu değerli arkadaşlarım, böyle olmuyor mu?
HÜSEYİN BÜRGE (İstanbul) – Olmuyor. Hiç
alakası yok.
UĞUR BAYRAKTUTAN (Devamla) -
Cumhurbaşkanının yemini var. Ne diyorduk? “Sayın Cumhurbaşkanı tarafsız yemin
edecek.” Ona ilişkin de bir önerim var: Cumhurbaşkanı tek ayağını havaya
kaldırsın. (CHP sıralarından alkışlar) 
NURETTİN YAŞAR (Malatya) – Bravo (!) Ben
de alkışlıyorum seni(!)
UĞUR BAYRAKTUTAN (Devamla) - Başka türlü
bu yemin olmaz, bu yeminin olması mümkün değil. Siyasi partiye üye olan bir
adamın başka türlü bu yemini yapması mümkün değil değerli arkadaşlarım. O
nedenle -daha önceki konuşmamda da söylemiştim- FETÖ olaylarında yaşadığımız
travmalarda, PKK olayında yaşamış olduğumuz travmalarda, dış politikada
yaşadığımız olaylardaki travmalarda olan bir Cumhurbaşkanına bu yetkileri devretmek
harakiri yapmakla eş değerdir sayın milletvekilleri. Bir kere daha bu tarihî
uyarıyı sizlere yapmak istiyorum.
Bakın, sözlerimi bitirirken şunu söylemek
istiyorum, bir öğretim üyesi geçen gün yapmış olduğumuz toplantıda
değerlendirmişti, bunu sizlerle paylaşmak istiyorum, dedi ki: “Hatasız kul
olmaz; şoför hatası ölüm, başkan hatası zulüm getirir.” Başkan hatası zulüm
getirir değerli arkadaşlarım. Ve önemli bir düşünür William Carr’ın bir lafını
sizlerle paylaşmak istiyorum sözlerimi bitirirken; bakın, değerli
milletvekilleri, dikkatle dinleyin, diyor ki: “Alman felaketinin sorumlusu tek
başına Hitler değildir. Alman felaketinin sorumlusu, bir Hitler yaratan ve
kendi kaderini kendi isteğiyle Hitler’e teslim eden Alman halkıdır." (CHP
sıralarından alkışlar) Değerli arkadaşlarım, herhâlde bundan tahmin ediyorum ki
bir ders çıkaracaksınız. 
Yüce heyetinizi saygıyla selamlıyorum. Bu anlamda, bu
yanlıştan bir an önce dönmenizi temenni ediyor, hepinizi tekrar saygıyla
selamlıyorum. (CHP sıralarından alkışlar) 
BAŞKAN – Teşekkür ederim Sayın Bayraktutan.
Önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir. 
MEHMET NACİ BOSTANCI (Amasya) – Sayın Başkanım, kısa
bir açıklamam olacak.
EMRE KÖPRÜLÜ (Tekirdağ) – Sayın Başkan, 60’a göre bir
dakika söz istiyorum.
BAŞKAN – İstediğim zaman vereceğim size sözünüzü.
Diğer önergeyi okutuyorum:
Türkiye Büyük Millet Meclisi
Başkanlığına
Genel Kurulda görüşülecek olan 447/Ek 1 sıra sayılı
Kanun Teklifi’nin 9’uncu maddesinin teklif metninden çıkarılmasını arz ve
teklif ederiz.
Hişyar Özsoy (Bingöl) ve arkadaşları
BAŞKAN – Komisyon okutulan önergeye katılıyor mu?
ANAYASA KOMİSYONU SÖZCÜSÜ MUHAMMET EMİN AKBAŞOĞLU
(Çankırı) – Katılmıyoruz Başkanım.
BAŞKAN – Hükûmet?
ADALET BAKANI BEKİR BOZDAĞ (Yozgat) – Katılmıyoruz
Başkanım.
BAŞKAN – Önerge üzerinde Bingöl Milletvekili Sayın Hişyar
Özsoy konuşacak.
Buyurun Sayın Özsoy. (HDP sıralarından alkışlar)
HİŞYAR ÖZSOY (Bingöl) – Teşekkür ederim Sayın Başkan.
Konuşmama dün burada yaşanan bir olayla başlamak
istiyorum. Doğrusu Meclisi selamlamak istemedim, şahıslarla ilgili bir sıkıntı
yok ama bugün burada yaşanan rezaletten sonra gerçekten burada klişe olmuş
“değerli meğerli” kelimelerini kullanmak istemedim, çok samimiyetle söylüyorum.
Burada, böyle bir ortamda, Türkiye’nin bu kadar ciddi meselelerinin
konuşulduğu, tartışıldığı bir ortamda bu seviyesizlik bundan sonra gelecek
yıllara dair inanılmaz bir kaygı uyandırıyor bende.
Dün, burada, bugün saçı çekilen Burcu arkadaşımız,
oylamadan sonra sembolik olarak -eş başkanlarımızı, vekillerimizi
sahipleniyoruz, şu an cezaevindeler- onların isimlerini okuduktan sonra tek
tek, burada -ismini zikretmeyeceğim- bir AKP’li vekil arkadaş, Yasin Börü’yle
başlayan bir listeyi okudu yani bize yönelik olarak, cevap olarak söyledi.
Hiçbir şey demeyeceğim, bu tartışmayı yeniden başlatmak istemiyorum, kayıtlara
geçmesi açısından altını çizmek istiyorum; şu an Kandıra 2 No.lu Cezaevinde
ağır tecrit koşulları altında tutulan çok kıymetli, HDP’nin göz bebeği Sayın İdris
Baluken’in, Yasin Börü’nün öldürülmesi dâhil, o olaylarda hayatını kaybeden
50’den fazla insana ne olduğu, nasıl öldüklerine dair bu Meclise vermiş olduğu
bir araştırma önergesi söz konusudur ve sizin oylarınızla bu reddedilmiştir;
kayıtlara geçsin diye söylüyorum. (HDP sıralarından alkışlar) 
Değerli arkadaşlar, bu siyasal sistemin… Yani teknik
boyutlarına çok fazla girmeyeceğim, sanırım Hükûmet adına yaptığı ilk konuşmada
Sayın Adalet Bakanı Bekir Bozdağ çok veciz bir şekilde ifade etti, pot kırarak
ifade etti, sözüm ona Atatürkçülere göz kırparken hani “Biz 1930’lara
gidiyoruz.” minvalinde bir şeyler söyledi. O döneme yönelik birtakım
uygulamalara atfen “Sizin döneminizde de vardı, işte tek şef dönemi…”
1930’lardan bahsediyor yalnız ha! Yalnız, Hükûmetin Türkiye toplumuna verdiği
söz, “Ben sizi 2030’lara götüreceğim.” derken, 1930’lardan referans vermesi
gerçekten sıkıntılı bir durum. Sanırım pot kırdı ama biliyorsunuz siyasal
bilinçaltı genelde potlarla kendisini deşifre eder, bu iki. 
Değerli Türkiye halkları -Meclise değil, halklara
sesleniyorum- bu siyasal sistem tartışması son derece katı, son derece
merkeziyetçi bir sistem öngörüyor. Bakın, demokrasi, insan hakları, hukukun
üstünlüğü, güçler ayrılığı vesair vesair -çok tartışıldı bunlar Komisyonda,
burada- hiç kimsenin umursadığı bir şey değil. Bu halk neyi umursuyor biliyor
musunuz? Onu da iyi yakalamışsınız sayın arkadaşlar, iyi yakalamışsınız.
“Güvenlik ve istikrar” diyorsunuz ya, belli ki söyleminizi burada
oturtmuşsunuz. “İstikrar ve güvenlik adına biz bütün özgürlükleri bir köşeye
bırakabiliriz çünkü Türkiye çok ciddi bir beka sorunu yaşıyor.” diyorsunuz.
Bence Türkiye beka sorunu yaşamıyor, AKP beka sorunu yaşıyor, bunu
genelleştiriyor. Diyorsunuz ki: “Biz bu özgürlükleri alalım ama biz size
istikrar vadedelim.” Biz de diyoruz ki değerli arkadaşlar, değerli halkımız,
Türkiye halkları; bu başkanlık sistemi geçerse son bir buçuk iki yıldır
yaşadığımız bütün kaos, kriz, istikrarsızlık, çatışma, kutuplaşma durumu
kurumsallaşıp süreklileşecektir. Niye bunu söylüyoruz? Bu kadar çok fay
hattının, bu kadar çok kırılmanın, kutuplaşmanın olduğu bir dönemde aslolan
Türkiye’deki değişik siyasal eğilimlerin bir arada çalışabileceği bir sistemin
oluşturulmasıdır. İstiyorsanız yüzde 51’le, yüzde 52’yle geçirin ama üst yapıda
yaptığınız bu değişiklikler Türkiye’nin hiçbir yapısal sorununa çözüm
üretemeyecektir. Merkeziyetçileşmeyle, katılaşmayla siz, tam da
demokratikleşmeniz gereken, esnemeniz gereken bir yerde tam tersini
uyguluyorsunuz ve Türkiye’yi başka çatışmalara, kutuplaşmalara açık hâle
getiriyorsunuz. Nereden biliyoruz? 1 Kasımda millete istikrar ve güvenlik sözü
verdiniz, bir yıl sonra Türkiye’de darbe girişiminden, iç savaş senaryolarından
dibe vurmuş bir ekonomiye kadar geldik; en iyi, karnenizi bu gösteriyor
sanırım. 
Son olarak, sürekli millet iradesinin arkasına
saklanıyorsunuz. Değerli arkadaşlar, basit bir şey söylüyoruz: Yüreğiniz
yetiyorsa eş başkanlarımızı, milletvekillerimizi, belediye başkanlarımızı
çıkarın. “Hukuka karışmıyoruz.” demeyin, yapmayın, kimse yemez bunu. Biz de
sizin gibi, medyada, bu duruma dair, siyasal sisteme dair düşüncelerimizi özgür
bir şekilde topluma anlatalım, sonra sandığa gidelim, milletin iradesi bizim
başımız gözümüz üzerinedir. Ama, milletvekillerini içeriye atıp, bütün basın
kanallarını -bize açık olanları- kapatıp olmayanlarda sabah, öğlen, akşam siz
çıkarsanız, sonra da “Ortaya çıkan millet iradesidir, saygı duyun.” derseniz bu
çok ucuz bir popülizm olur. 
(Mikrofon otomatik cihaz tarafından kapatıldı) 
HİŞYAR ÖZSOY (Devamla) – Siz inanabilirsiniz ama bütün
dünya size güler. 
Hepinizi saygıyla selamlıyorum. (HDP sıralarından
alkışlar)
BAŞKAN – Teşekkür ederim Sayın Özsoy.
Önergeyi oylarınıza sunuyorum…
III.- YOKLAMA
(HDP sıralarından bir grup milletvekili ayağa kalktı) 
AHMET YILDIRIM (Muş) – Yoklama istiyoruz. 
BAŞKAN – Yoklama talebi var. 
Sayın Yıldırım, Sayın Kerestecioğlu, Sayın Özsoy, Sayın
Irgat, Sayın Yiğitalp, Sayın Doğan, Sayın Pir, Sayın Sancar, Sayın Atalan,
Sayın Danış Beştaş, Sayın Yıldırım, Sayın Uca, Sayın Baydemir, Sayın Kaya,
Sayın Gaydalı, Sayın Dora, Sayın Yıldırım, Sayın Adıyaman, Sayın Önlü, Sayın
Toğrul. 
Yoklama için iki dakika süre veriyorum ve süreyi
başlatıyorum. 
(Elektronik cihazla yoklama yapıldı) 
BAŞKAN – Toplantı yeter sayısı vardır. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Adalet ve Kalkınma Partisi Genel
Başkanı İzmir Milletvekili Binali Yıldırım ve Grup Başkanvekilleri Kayseri
Milletvekili Mustafa Elitaş, Amasya Milletvekili Mehmet Naci Bostancı, Aksaray
Milletvekili İlknur İnceöz, Çanakkale Milletvekili Bülent Turan ve İstanbul
Milletvekili Mehmet Muş ile 310 Milletvekilinin Türkiye Cumhuriyeti
Anayasasında Değişiklik Yapılmasına Dair Kanun Teklifi (2/1504) ve Anayasa
Komisyonu Raporu (S. Sayısı: 447) (Devam)
BAŞKAN – Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Sayın
milletvekilleri, teklifin 9’uncu maddesinin gizli oylamasına başlıyoruz. 
Gizli oylamanın ne
şekilde yapılacağını arz ediyorum: 
Komisyon ve hükûmet sıralarında yer alan kâtip
üyelerden komisyon sırasındaki kâtip üyeler Adana’dan başlayarak Denizli’ye
kadar -Denizli dâhil- ve Diyarbakır’dan başlayarak İstanbul’a kadar -İstanbul
dâhil- hükûmet sırasındaki kâtip üyeler ise İzmir’den başlayarak Mardin’e kadar
-Mardin dâhil- ve Mersin’den başlayarak Zonguldak’a kadar -Zonguldak dâhil- adı
okunan milletvekilini ad defterinde işaretleyerek kendisine biri beyaz, biri
yeşil, biri de kırmızı olmak üzere üç yuvarlak pul ile bu oylamaya özel mühürlü
zarf verecektir. 
Milletvekilleri, Başkanlık kürsüsünün sağında ve
solunda yer alan kabinlerden başka yerde oylarını kullanamayacaklardır.
Vekâleten oy kullanacak bakanlar da yerine oy kullanacakları bakanın ilinin
bulunduğu bölümde oylarını kullanacaklardır.
Bildiğiniz üzere, bu pullardan beyaz olan kabul,
kırmızı olan ret, yeşil olan ise çekimser oyu ifade etmektedir. 
Oyunu kullanacak sayın üye, adını ad defterine
işaretlettikten sonra ve kâtip üyeden üç yuvarlak pul ile oylamaya özel
bastırılan mühürlü zarfı aldıktan sonra kapalı oy verme yerine girecek, oy
olarak kullanacağı pulu burada zarfın içerisine koyacak ve diğer iki pulu ise
ıskarta kutusuna atacaktır. Bilahare oy verme yerinden çıkacak olan üye, oy
pulunun bulunduğu zarfı Başkanlık Divanı kürsüsünün önünde bulunan oy kutusuna
atacaktır. Oylamada adı okunmayan milletvekillerine pul ve zarf
verilmeyecektir. 
Şimdi gizli oylamaya Adana ilinden başlıyoruz.
(Oyların toplanmasına başlandı)
BAŞKAN - Sayın milletvekilleri, kürsünün önünü lütfen
boşaltır mısınız. Sayın milletvekilleri… 
Evet, sayın milletvekilleri, lütfen oylarınızı atalım,
kürsünün önünü boşaltın lütfen. 
(Oyların toplanmasına devam edildi)
ÖZGÜR ÖZEL (Manisa) – Sayın Başkan, Sayın Mustafa Köse,
Sayın Vedat Demiröz, Sayın Bekir Bozdağ, Sayın Numan Kurtulmuş, Sayın Galip
Ensarioğlu, Sayın Fatih Şahin, oylarını açık olarak, göstererek, aleni bir
şekilde kullanmışlardır. 
MEHMET MUŞ (İstanbul) – Sayın Özgür Özel tamamen
uydurma ifadeler kullanıyor, hiçbir gerçekliği yok. Bütün milletvekillerimiz İç
Tüzük’e uygun oy kullanmaktadır.
ÖZGÜR ÖZEL (Manisa) – Sayın Naci Bostancı, Sayın Hasan
Turan, Sayın Mehmet Müezzinoğlu, Sayın Halis Dalkılıç, Sayın Ahmet İyimaya
–Ahmet İyimaya’yı geri alıyorum- oylarını açık olarak kullanmışlardır,
göstermişlerdir, kabinlere girmemişlerdir. 
Sayın Recep Akdağ, Sayın Serkan Bayram, Sayın Zehra
Taşkesenlioğlu, Sayın Mehdi Eker, Sayın Şahin Tin, oylarını kabinlere girmeden,
açık olarak ve pullarını göstererek, “evet” oyu kullandıklarını alenileştirerek
kullanmışlardır.
MEHMET MUŞ (İstanbul) – Özgür Özel’in ifadeleri gerçeği
yansıtmamaktadır. 
OSMAN AŞKIN BAK (Rize) – AK PARTİ milletvekilleri İç
Tüzük’e uygun olarak oy kullanmaktadır. 
ÖZGÜR ÖZEL (Manisa) – Sayın Burhan Kuzu, Sayın Bülent
Turan, Sayın Naci Ağbal, Sayın Ahmet Gündoğdu, Sayın Aziz Babuşcu, oylarını
kullanırken gizli oylamaya riayet etmemiş, kabinlere girmemiş, kabin dışında
açık oy kullanmışlardır. 
BAŞKAN – Sayın milletvekilleri oylarını usule uygun
olarak kullanmaktadırlar. 
(Oyların toplanmasına devam edildi) 
ÖZGÜR ÖZEL (Manisa) – Yeliz nerede, Yeliz? 
BAŞKAN – Sayın milletvekilleri, Sayın Karaburun ve
Sayın Enç oy kullanacak.
(Oyların toplanmasına devam edildi) 
OSMAN AŞKIN BAK (Rize) – AK PARTİ’li milletvekilleri gizli
oylamaya uygun olarak oylarını kullanmaktadır. CHP’li bazı milletvekilleri
kabinlere girmeden oy kullanıyor. 
BAŞKAN – Sayın milletvekilleri, Sayın Enç’in etrafında
durmayın lütfen, oy kullanılmasını görmem lazım.
Teşekkür ederim.
(Oyların
toplanmasına devam edildi)
“Ahmet Hamdi Çamlı…” (CHP sıralarından “Yeliz, Yeliz…
Neredesin Yeliz?” sesleri)
(Oyların toplanmasına devam edildi)
OSMAN AŞKIN BAK (Rize) – AK PARTİ milletvekilleri
kabine girerek oylarını kullanıyorlar, devam ediyorlar, teşekkür ediyoruz.
(Oyların toplanmasına devam edildi)
ÖZGÜR ÖZEL (Manisa) – Sayın Bakan Akif Çağatay Kılıç,
Sayın Metin Külünk, Sayın İsmail Aydın, Sayın Ravza Kavakcı, Sayın Markar
Eseyan, Sayın Berat Albayrak, hem kendi adına hem vekâleten kullandığı oyda
oyları alenileştirerek, açık atarak, beyaz pulu göstererek, kabine girmeksizin
ihlallerle dolu oy kullanmışlardır.
FATMA KAPLAN HÜRRİYET (Kocaeli) – Ahmet Arslan da açık
kullandı.
(Oyların toplanmasına devam edildi)
ÖZGÜR ÖZEL (Manisa) – Sayın Mehmet Muş, Sayın Nurettin
Canikli, Sayın Mustafa Şentop, Sayın Hurşit Yıldırım, Sayın Nihat Zeybekci,
Sayın Cahit Özkan, Sayın İsmet Uçma, oylarını açık şekilde, pulu göstererek,
kabine girmeden, alenileştirerek, Anayasa’ya aykırı şekilde kullanmışlardır,
ayrıca Ahmet Arslan.
(Oyların toplanmasına devam edildi)
MAHMUT TANAL (İstanbul) – Sayın Başkan, özür dilerim
sizden. Şimdi, sosyal medyada “Yeliz Adeley” isimli bir kişi Türkiye Büyük
Millet Meclisi Genel Kurulundan yayın yapıyormuş. Şimdi, bu kişi milletvekili
mi? Dışarıdan yabancı birisi mi girmiş buraya? Bu Yeliz Adeley kimdir? Sayın
Meclis Başkan Vekili olarak sizden talep ediyoruz yani bu konuda bir
araştırmanın yapılması lazım. (CHP sıralarından “Yeliz, Yeliz…” sesleri)
(Oyların toplanmasına devam edildi)
ÖZGÜR ÖZEL (Manisa) – Arkadaşlar, Sayın Ahmet Hamdi
Çamlı… Yeliz, bravo(!) [CHP sıralarından “Yeliz, Yeliz…” sesleri, alkışlar(!)]
BAŞKAN – Oyunu kullanmayan sayın milletvekili var mı?
Kâtip üyelerin oylarını kullanmasını rica ediyorum. 
EREN ERDEM (İstanbul) – Kendin ol, kendin. Yeliz,
kendin ol. 
(Oyların toplanmasına devam edildi)
EREN ERDEM (İstanbul) – Yeliz, ne yapıyorsun? Kendin
ol! “…”(x) Yeliz, “…”(x)
BAŞKAN – Ama, yeter artık! Burası Türkiye Büyük Millet
Meclisi. Gidin, eğlencenizi dışarıda yapın canım. Lütfen… (AK PARTİ
sıralarından alkışlar) Sessiz kalıyoruz, kalıyoruz, azıtıyorsunuz işi. Ayıp
ayıp!
BARIŞ YARKADAŞ (İstanbul) – Bundan güzel eğlence yeri
mi var? Açık oy kullanıyorlar, izleyip eğleniyoruz işte. 
BAŞKAN – İşte, sizin mantığınız böyle Sayın Yarkadaş. Sizin
mantığınız şu: Türkiye Büyük Millet Meclisini oyun yeri olarak görüyorsunuz ama
halkımız öyle görmüyor. Halkımız tankın önüne yatıyor 15 Temmuzda, Türkiye
Büyük Millet Meclisini koruyor, oyun yeri olarak görmüyor burayı. (CHP
sıralarından gürültüler) 
(Oyların toplanmasına devam edildi)
MUHAMMET EMİN AKBAŞOĞLU (Çankırı) – Arkadaşlar, hiçbir
oy açıktan kullanılmış değildir. Açıktan oy kullanan hiçbir milletvekilimiz
yoktur. Bunun bilinmesini istiyorum. Kabine girmemek demek, açık oy kullanmak
demek değildir. 
AHMET HAMDİ ÇAMLI (İstanbul) – Rezilsiniz be!
Rezilsiniz be! Nelere düşmüşsünüz be! Photoshop’çular sizi, işiniz gücünüz
Photoshop. Kasetle geldiniz, kasetle gidiyorsunuz. 
BURCU KÖKSAL (Afyonkarahisar) – Sizden âlâ Photoshop’çu
olur mu? Eski ortağınız FETÖ yapıyordu. FETÖ’den öğrenmişsinizdir Photoshop’u
siz.
AHMET HAMDİ ÇAMLI (İstanbul) – Photoshop’çular sizi…
ONURSAL ADIGÜZEL (İstanbul) – Öyle “Photoshop” diyerek
kurtaramazsın sen
AYŞE KEŞİR (Düzce) – CHP’nin cinsiyet ayrımcılığını
kınıyorum, eril bir dil kullanıyor CHP. Kadınları ayrıştıran, kadınları
aşağılayan dili kınıyoruz, eril bir dil bu.
MUHAMMET EMİN AKBAŞOĞLU (Çankırı) – CHP’li bazı
vekiller de kabine girmeden oy kullandılar. Dolayısıyla, kabine girmemek demek,
açık oy kullanmak demek değildir. Bunun bilinmesi gerekiyor.
(Oyların toplanmasına devam edildi)
BAŞKAN – Oyunu kullanmayan sayın milletvekili var mı?
AHMET HAMDİ ÇAMLI (İstanbul) – Kasetle genel başkan
seçen tek parti Cumhuriyet Halk Partisidir. Kasetle… Porno kaset…
MUHAMMET RIZA YALÇINKAYA (Bartın) – Sayın Başkan, orayı
niye uyarmıyorsun?
BÜLENT TEZCAN (Aydın) – Ayarı kaçırma, ayarı kaçırma. 
ONURSAL ADIGÜZEL (İstanbul) – Photoshop’ta canlı yayın
başlamadı daha, öyle bir icat yok daha. Öyle bir şey icat edilmedi daha,
Photoshop’ta canlı yayın icat edilmedi daha. (CHP sıralarından “Yeliz, Yeliz.”
sesleri)
BAŞKAN – Sayın milletvekilleri, lütfen…
ORHAN SARIBAL (Bursa) – 17-25 Aralığı örten tek parti,
Türkiye Cumhuriyeti’nin tek partisi, ayakkabı kutularında çıkan paraları yok
sayan tek parti.
(Oyların toplanmasına devam edildi)
BAŞKAN – Oyunu kullanmayan sayın vekil var mı?
Gizli ve usulüne uygun olarak yapılan oy verme işlemi
tamamlanmıştır.
Oy kutuları kaldırılsın lütfen.
(Oyların ayrımı yapıldı)
ÖZGÜR ÖZEL (Manisa) – Vay, vay, vay! Sayın Başkan, bu
ayıp da size yeter. 
CEMAL OKAN YÜKSEL (Eskişehir) – Süper gizli(!)
ÖZGÜR ÖZEL (Manisa) - Sayın Başkan, bırakın da bu
manipülasyonu başkası yapsın. Bu kadar göz göre göre gerçeği çarpıtmak
Divandaki Başkana yakışır mı?
BAŞKAN – Sayın milletvekilleri, Türkiye Cumhuriyeti
Anayasasında Değişiklik Yapılmasına Dair Kanun Teklifi’nin 9’uncu maddesinin
gizli oylama sonucunu okuyorum: 

“Kullanılan oy sayısı :483
Kabul  :341
Ret  :137
Çekimser  :Yok

Boş :
4
Geçersiz : 1

 Kâtip Üye Kâtip
Üye
 Sema Kırcı Ali Haydar
Hakverdi 
 Balıkesir Ankara”
Böylelikle 9’uncu madde de kabul edilmiş oldu. 
10’uncu maddeyi okutuyorum: 
MADDE 10- 2709 sayılı
Kanunun 106 ncı maddesi başlığıyla birlikte aşağıdaki şekilde değiştirilmiştir.
“F. Cumhurbaşkanı yardımcıları,
Cumhurbaşkanına vekâlet ve bakanlar
MADDE 106- Cumhurbaşkanı,
seçildikten sonra bir veya daha fazla Cumhurbaşkanı yardımcısı atayabilir.
Cumhurbaşkanlığı
makamının herhangi bir nedenle boşalması halinde, kırkbeş gün içinde
Cumhurbaşkanı seçimi yapılır. Yenisi seçilene kadar Cumhurbaşkanı yardımcısı
Cumhurbaşkanlığına vekâlet eder ve Cumhurbaşkanına ait yetkileri kullanır.
Genel seçime bir yıl veya daha az kalmışsa Türkiye Büyük Millet Meclisi seçimi
de Cumhurbaşkanı seçimi ile birlikte yenilenir. Genel seçime bir yıldan fazla
kalmışsa seçilen Cumhurbaşkanı Türkiye Büyük Millet Meclisi seçim tarihine
kadar görevine devam eder. Kalan süreyi tamamlayan Cumhurbaşkanı açısından bu
süre dönemden sayılmaz. Türkiye Büyük Millet Meclisi genel seçimlerinin
yapılacağı tarihte her iki seçim birlikte yapılır.
Cumhurbaşkanının hastalık
ve yurt dışına çıkma gibi sebeplerle geçici olarak görevinden ayrılması
hallerinde, Cumhurbaşkanı yardımcısı Cumhurbaşkanına vekâlet eder ve
Cumhurbaşkanına ait yetkileri kullanır.
Cumhurbaşkanı
yardımcıları ve bakanlar, milletvekili seçilme yeterliliğine sahip olanlar
arasından Cumhurbaşkanı tarafından atanır ve görevden alınır. Cumhurbaşkanı
yardımcıları ve bakanlar, 81 inci maddede yazılı şekilde Türkiye Büyük Millet
Meclisi önünde andiçerler. Türkiye Büyük Millet Meclisi üyeleri, Cumhurbaşkanı
yardımcısı veya bakan olarak atanırlarsa üyelikleri sona erer.
Cumhurbaşkanı
yardımcıları ve bakanlar, Cumhurbaşkanına karşı sorumludur. Cumhurbaşkanı
yardımcıları ve bakanlar hakkında görevleriyle ilgili suç işledikleri
iddiasıyla, Türkiye Büyük Millet Meclisi üye tamsayısının salt çoğunluğunun
vereceği önergeyle soruşturma açılması istenebilir. Meclis, önergeyi en geç bir
ay içinde görüşür ve üye tamsayısının beşte üçünün gizli oyuyla soruşturma
açılmasına karar verebilir.
Soruşturma açılmasına
karar verilmesi halinde, Meclisteki siyasi partilerin, güçleri oranında
komisyona verebilecekleri üye sayısının üç katı olarak gösterecekleri adaylar
arasından, her siyasi parti için ayrı ayrı ad çekme suretiyle kurulacak onbeş
kişilik bir komisyon tarafından soruşturma yapılır. Komisyon, soruşturma
sonucunu belirten raporunu iki ay içinde Meclis Başkanlığına sunar.
Soruşturmanın bu sürede bitirilememesi halinde, komisyona bir aylık yeni ve
kesin bir süre verilir.
Rapor Başkanlığa
verildiği tarihten itibaren on gün içinde dağıtılır ve dağıtımından itibaren on
gün içinde Genel Kurulda görüşülür. Türkiye Büyük Millet Meclisi üye
tamsayısının üçte ikisinin gizli oyuyla Yüce Divana sevk kararı alabilir. Yüce
Divan yargılaması üç ay içinde tamamlanır, bu sürede tamamlanamazsa bir defaya
mahsus olmak üzere üç aylık ek süre verilir, yargılama bu sürede kesin olarak
tamamlanır.
Bu kişilerin görevde
bulundukları sürede, görevleriyle ilgili işledikleri iddia edilen suçlar
bakımından, görevleri bittikten sonra da beşinci, altıncı ve yedinci fıkra
hükümleri uygulanır.
Yüce Divanda seçilmeye
engel bir suçtan mahkûm edilen Cumhurbaşkanı yardımcısı veya bakanın görevi
sona erer.
Cumhurbaşkanı
yardımcıları ve bakanlar, görevleriyle ilgili olmayan suçlarda yasama
dokunulmazlığına ilişkin hükümlerden yararlanır.
Bakanlıkların kurulması,
kaldırılması, görevleri ve yetkileri, teşkilat yapısı ile merkez ve taşra
teşkilatlarının kurulması Cumhurbaşkanlığı kararnamesiyle düzenlenir.” 
BAŞKAN – 10’uncu madde üzerinde beşi aynı mahiyette
olmak üzere yedi önerge vardır.
İlk okutacağım beş önerge aynı mahiyettedir,
okutuyorum:
Türkiye Büyük Millet Meclisi
Başkanlığına
Görüşülmekte olan 447’ye 1’inci ek sıra sayılı Kanun
Teklifi’nin 10’uncu maddesiyle 2709 sayılı Kanun’un değiştirilen 106’ncı
maddesinin son fıkrasında yer alan “düzenlenir” ibaresinin “belirlenir” olarak
değiştirilmesini arz ve teklif ederiz.
 Ramazan
Can
 Kırıkkale
RAMAZAN CAN (Kırıkkale) – Başkanım, çekiyorum.
BAŞKAN – Sayın Can önergesini geri çekmiştir.
Aynı mahiyetteki diğer önergenin imza sahibi:
 Ali
Ercoşkun 
 Bolu
ALİ ERCOŞKUN (Bolu) – Çekiyorum Sayın Başkan.
BAŞKAN – Sayın Ercoşkun önergesini geri çekmiştir.
Aynı mahiyetteki diğer önergenin imza sahibi:
 Yılmaz
Tunç
 Bartın
YILMAZ TUNÇ (Bartın) – Geri çekiyorum Başkanım.
BAŞKAN – Sayın Tunç önergesini geri çekti.
Aynı mahiyetteki diğer önergenin imza sahibi:
 Osman
Aşkın Bak
 Rize

OSMAN AŞKIN BAK (Rize) – Önergemi geri çekiyorum
efendim.
BAŞKAN – Sayın Bak önergesini geri çekti.
Aynı mahiyetteki diğer önergenin imza sahibi:
 Halil
Eldemir
 Bilecik

HALİL ERDEMİR (Bilecik) – Geri çekiyorum.
BAŞKAN – Sayın Eldemir önergesini geri çekti.
Diğer önergeleri okutuyorum:
Türkiye Büyük Millet Meclisi
Başkanlığına
Genel Kurulda görüşülecek olan 447 ek 1 sıra sayılı
Kanun Teklifi’nin 10’uncu maddesinin teklif metninden çıkarılmasını arz ve
teklif ederim.
 Meral
Danış Beştaş Ayhan
Bilgen
 Adana Kars
Türkiye Büyük Millet Meclisi
Başkanlığına
Görüşülmekte olan 447/Ek 1 sıra sayılı Türkiye
Cumhuriyeti Anayasasında Değişiklik Yapılmasına Dair Kanun Teklifi’nin 10’uncu
maddesinin Anayasa’ya aykırı olduğu gerekçesiyle metinden çıkarılmasını arz
ederiz.
 Özgür Özel Hüseyin
Yıldız  Elif Doğan Türkmen
 Manisa Aydın Adana
 Murat Bakan Serkan
Topal Mahmut Tanal
 İzmir Hatay İstanbul
BAŞKAN – Okunan son önergeye Komisyon katılıyor mu?
ANAYASA KOMİSYONU SÖZCÜSÜ MUHAMMET EMİN AKBAŞOĞLU
(Çankırı) – Katılmıyoruz Başkanım.
BAŞKAN – Hükûmet?
MİLLÎ EĞİTİM BAKANI İSMET YILMAZ (Sivas) – Katılmıyoruz.
BAŞKAN – Önerge üzerinde İzmir Milletvekili Sayın Murat
Bakan konuşacak.
Buyurun Sayın Bakan. (CHP sıralarından alkışlar)
MURAT BAKAN (İzmir) – Sayın Başkan, değerli
milletvekilleri; Genel Kurulu saygıyla selamlıyorum.
Değerli arkadaşlar, 9 Ocaktan bugüne, bu Meclis
kürsüsünde Anayasa’yla ilgili konuşulmayan husus kalmadı sanıyorum. Bu
değişiklikle Başbakan ve Bakanlar Kurulunun bir nostalji olacağı hepinizin
malumudur. Yerine sadece bir kişi gelecek; Türk tipi partili başkan ve o başkan
yasaları Meclise geri gönderebilecek. En fazla iki kere seçilebilecek ancak
erken seçim kararı alınırsa bir kere daha aday olabilecek. Bu ne demek? Eğer
şartlar uyarsa bir kişi on beş yıl başkanlık yapabilecek. Bitmedi, bu seçilen
kişi yardımcılarını atayacak, bakanları atayacak, onların görevlerine son
verebilecek. Sayısını mı sordunuz? Sayısını arkadaşlar, kendisi belirleyecek.
Bu yetki öyle bir güçlü yetki ki kızını, oğlunu başkan yardımcısı yapabilecek.
Eğer görev süresi bitmeden ölürse hiç seçilmemiş olan bu evlat babasının tüm
yetkilerini kullanabilecek. “Yok canım, bu saltanat mı, bu kadarı da olmaz.” mı
diyorsunuz? Sakın demeyin, zira şu anda Enerji ve Tabii Kaynaklar Bakanı olan
zatımuhterem Sayın Cumhurbaşkanının damadı, kızının da daha önce danışmanlığını
yaptığını hepimiz biliyoruz. 
Devam ediyorum: Bu seçilen tek kişi üst düzey tüm kamu
görevlilerini belirleyecek, daha önemlisi ülkenin ulusal güvenlik
politikalarını oluşturacak, yüksek yargı organlarının üyelerini belirleyecek,
çıkardığı kararnamelerle yasama yetkisini kullanacak ve tüm bunları yaparken
bir siyasal partinin de genel başkanı olacak. O seçilen kişi Meclisi tek başına
feshedebilecek, Meclis ancak beşte 3’le erken seçime gidebilecek. Bu liste daha
uzar değerli arkadaşlar. 
Ben sizden şu soruyu vicdanlarınıza sormanızı
istiyorum: Eğer tüm bu yetkiler sizin düşüncelerini ve yönetim anlayışını
benimsemediğiniz, toplumu kutuplaştıran tek bir kişiye verilse ne
hissederdiniz? Değerli arkadaşlar, bugün Türkiye’nin yüzde 50’si büyük bir
endişe içinde olan biteni izliyor. Toplumsal mutabakatın metni olması gereken
anayasa tasarısı bu teklifle toplumsal parçalanmanın metnine dönüşüyor. Bu
Anayasa değişikliği Türkiye Cumhuriyeti’nin bekası için bir tehdittir.
Yeryüzünde hiçbir ülke yok ki yargı bağımsızlığı olmadan ayakta kalsın,
yeryüzünde hiçbir ülke yok ki denge ve denetleme mekanizmaları çalışmadan
kalkınsın. Korkarak ve üzülerek görüyorum ki ülkemiz hem demokrasi açısından
hem mali açıdan hem ulusal güvenlik açısından bir felakete sürüklenmektedir.
Bizler bunu görüyoruz, buradaki direncimiz, mücadelemiz, gizli oya riayet
edilmesi için gösterdiğimiz hassasiyet bundandır; bundandır geceleri
uykularımızın kaçması, gelecek kuşaklara karşı taşıdığımız ağır
sorumluluktandır bütün çabamız. 
Değerli arkadaşlar, bugün ülkemizin ayrışmaya değil,
birleşmeye ihtiyacı var. Irak’ta 2003’le başlayan savaş milyonlarca sivilin
ölmesine sebep oldu. Suriye’de yaşanan dramı yüreğimiz sızlayarak seyrediyoruz.
Lütfen, FETÖ’cü gerici kalkışmaya giden süreci hatırlayın, barış sürecini ve
sonuçlarını hatırlayın, Ergenekon ve Balyoz yargılamalarını ve bu süreçte
cezaevinde ölen vatanseverleri hatırlayın, dış politikada yapılan yanlışları
hatırlayın. 
Bu teklifi onaylayan arkadaşlarım, geçmişte çok hatalar
yapıldı, sizleri son ve en büyük hatanızdan dönmeye davet ediyorum. Ülkemiz
cumhuriyet tarihinin en büyük ulusal güvenlik problemini yaşarken, bir yandan
ayrılıkçı, diğer taraftan gerici terör tehdidi altındayken, Mehmetçik Suriye’de
savaşırken bu Anayasa değişikliğini görüşmek doğru değildir. Ülkemizde ekonomik
kriz giderek derinleşirken, dış politikamız rüzgârda yaprak gibi oradan oraya
savrulurken, ülkemizin her yerinde terörist eylemler canlarımızı almaya devam
ederken, düşüncelerimizi anlatacağımız özgür basın kalmamışken, hepsinden
önemlisi olağanüstü hâl devam ederken bu Anayasa değişikliğini görüşmek doğru
değildir. Lütfen, bu hatadan dönün.
Değerli arkadaşlar, bizim buradaki konuşmamız gereken
husus, nasıl birlikte güçlü bir parlamenter sistemi, demokrasiyi inşa
edebiliriz; ülkemizin ulusal güvenlik sorunlarına nasıl birlikte çözüm
üretebiliriz; dış politikada kaybettiğimiz itibarı nasıl yeniden kazanabiliriz;
ülkemizi içine girdiği ekonomik krizden nasıl çıkarabiliriz; ülkede giderek
artan Türk-Kürt, Alevi-Sünni, muhafazakâr-yenilikçi, modernist kutuplaşmasını
nasıl ortadan kaldırırız; iç barışı nasıl tesis ederiz olmalıydı. Ne yazık ki
zamansız, yersiz, gereksiz yere getirilmiş bu Anayasa değişikliğini görüşmek
durumunda kaldık. 
Değerli arkadaşlar, burada bulunan tüm milletvekilleri;
hepimizin tarihsel görevi ve sorumluluğu...
(Mikrofon otomatik cihaz tarafından kapatıldı) 
BAŞKAN – Tamamlayın lütfen. 
MURAT BAKAN (Devamla) – Teşekkür ederim Sayın Başkan.
…bu ülkenin birliğine, beraberliğine, bir olmasına, iri
olmasına, diri olmasına katkı sunmak için bu Anayasa’ya “Hayır.” demektir. 
Hepinizi saygıyla selamlıyorum. (CHP sıralarından
alkışlar)
BAŞKAN – Teşekkür ederim.
Önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
Diğer önergeyi okutuyorum: 
Türkiye Büyük Millet Meclisi
Başkanlığına
Genel Kurulda görüşülecek olan 447 ek 1 sıra sayılı
Kanun Teklifi’nin 10’uncu maddesinin teklif metninden çıkarılmasını arz ve
teklif ederim. 
 Meral
Danış Beştaş Ayhan
Bilgen
 Adana  Kars
BAŞKAN – Komisyon önergeye katılıyor mu? 
ANAYASA KOMİSYONU SÖZCÜSÜ MUHAMMET EMİN AKBAŞOĞLU
(Çankırı) – Katılmıyoruz Sayın Başkan.
BAŞKAN – Hükûmet?
MİLLÎ EĞİTİM BAKANI İSMET YILMAZ (Sivas) –
Katılmıyoruz.
BAŞKAN – Önerge üzerinde Kars Milletvekili Sayın Ayhan
Bilgen konuşacak.
Buyurun Sayın Bilgen. (HDP sıralarından alkışlar) 
AYHAN BİLGEN (Kars) – Sayın Başkan, değerli
milletvekilleri; galiba, başkanlık sisteminden daha kötüsü nedir diye sorulsa,
başkanlık sisteminin deforme edilmiş şeklidir diye cevaplarsınız. Elbette her
sistemin kendi içinde bir tutarlılığı vardır, bir tarihsel ihtiyaca dayanır ve
o sistemin bir toplumsal karşılığı oluşur; sonra parlamento, siyaset kurumu
bunu hukuki statüye kavuşturur. Ama bizim önümüze gelen sistem ne yazık ki ne
başkanlık sisteminin tutarlılıklarına sahip ne parlamenter sistemin
mekanizmalarına, supaplarına sahip. Dolayısıyla ortaya konulan sistemin aslında
doğruluğunu, yanlışlığını test etme imkânı bile olmayacak. Bir süre sonra
krizleri yaşadığımızda bazıları diyecek ki: “Bu, başkanlıkla ilgili
aktarımlardan kaynaklanıyor.” bazıları diyecek ki: “Hayır, parlamenter sistemin
enkazından kaynaklanıyor.” 
Değerli arkadaşlar, birkaç konuyu sadece
hatırlatacağım, bu maddenin içerisinde de çok ciddi riskler olduğu için ifade
edeceğim; mesela, bu sistemi en yaygın biçimde savunma gerekçelerinizden birisi
koalisyonlara neden olmayacağı iddiası. Biz tam tersini savunuyoruz, biz
diyoruz ki koalisyon kötü bir şey değildir, Avrupa’da, dünyada koalisyonu gayet
iyi başaran, siyasi uzlaşma kültürüne sahip partiler de ülkelerini istikrar
içerisinde yönetebiliyor. Siz “Hayır, her türlü koalisyon kötüdür.” diyorsunuz
ama daha sistemi getirmeden bu sistemle işte bir partinin de, Milliyetçi
Hareket Partisinin de koalisyona bakan verebileceğini şimdiden ilan
ediyorsunuz. Bir karar vereceksiniz, koalisyon iyi mi, kötü mü? Şimdi, ya ne
istediğinizi bilmiyorsunuz ya “Bugün böyle yapalım, yarın da gerekirse
değiştiririz.” diye tamamen ülkeyi bir deneme tahtasına çevirmiş durumdasınız.
Değerli arkadaşlar, başkanlık sisteminin en önemli
supaplarından birisi, seçimlerin farklı tarihlerde yapılması dolayısıyla yasama
organı ile yürütme organı arasında oluşan dengedir. Siz şimdi ikisini birlikte
yapmayı savunuyorsunuz. Hangi mantıkla savunuyorsunuz? Parti disiplininin son
derece sert olduğu bir siyasi kültür içinde savunuyorsunuz. Oysa başkanlık
sisteminin en önemli güvencelerinden birisi gevşek parti disiplinidir ya da
parti disiplinsizliğidir ama Türkiye gibi bir ülkede bu sistemin nasıl
kırılmalar doğuracağını hiç bir risk olarak bile tartışmak istemiyorsunuz.
Hadi, diyelim ki bunda haklısınız, e peki, birinci turda Cumhurbaşkanı
seçilemezse yasama organı oluşacak ama Cumhurbaşkanı seçimi ikinci tura
kalacak. Peki, oradaki çelişkiyi sizin şimdi ortaya koyduğunuz gerekçeyle nasıl
izah edeceksiniz, nasıl anlamlandıracaksınız? Yani her tarafı aslında
tutarsızlık içeren bir sistemi bize dayatıyorsunuz sadece değerli arkadaşlar ve
ne yazık ki denge denetleme gibi geçen Hükûmetinizin programında belki
vurguladığınız en değerli, insanlığın en önemli kazanımlarından birini tümüyle
ortadan kaldırıyorsunuz. 
Bakın, denge denetleme sisteminin iki ayağı vardır;
birisi güçler ayrılığıdır yani yasama, yargı ve yürütme arasındaki dengedir;
diğeri de sivil toplumun yani derneklerin, vakıfların, sendikaların siyasal
sistemi, karar süreçlerini denetleyebilmesidir, medyadır, bağımsız medyadır,
yine halk adına, toplum adına yürütmeyi, siyasi iktidarı denetlemektir. Şimdi,
daha önce derneklerin izinsiz açılmasını Türkiye’nin demokratikleşmesi olarak
anlatıyordunuz, şimdi her kararnameyle yüzlerce derneği kapatıyorsunuz. Basın
özgürlüğünü zaten ifade etmeye gerek bile yok. 
Değerli arkadaşlar, 15 Temmuz başarılı
olsaydı, yurtta sulh konseyi bize bir anayasa ısmarlasaydı, kayıp bir numara
kendisi için bir cumhurbaşkanlığı yetkisi isteseydi ancak böyle bir anayasa
isterdi, bundan daha fazlasını istemezdi. Sizlere Rolland’ın bir sözünü
hatırlatarak konuşmamı bitireceğim. Rolland diyor ki: “Kişinin ilk görevi
kendini feda etmek pahasına da olsa kendi olmak, kendi kalmaktır.”
Herkesi saygıyla selamlıyorum. (HDP
sıralarından alkışlar)
BAŞKAN – Teşekkür ederim.
Önergeyi oylarınıza sunuyorum. Kabul
edenler… Kabul etmeyenler… Önerge kabul edilmemiştir.
Sayın milletvekilleri, teklifin 10’uncu
maddesinin gizli oylamasına başlıyoruz.
Gizli oylamanın ne şekilde yapılacağını arz ediyorum:
Komisyon ve Hükûmet sıralarında yer alan kâtip üyelerden Komisyon sırasındaki
kâtip üyeler, Adana’dan başlayarak Denizli’ye kadar -Denizli dâhil- ve
Diyarbakır’dan başlayarak İstanbul’a kadar -İstanbul dâhil- Hükûmet sırasındaki
kâtip üyeler ise İzmir’den başlayarak Mardin’e kadar -Mardin dâhil- ve
Mersin’den başlayarak Zonguldak’a kadar -Zonguldak dâhil- adı okunan
milletvekilini ad defterinde işaretleyerek kendisine biri beyaz, biri yeşil,
biri de kırmızı olmak üzere üç yuvarlak pul ile bu oylamaya özel mühürlü zarf
verilecektir. Milletvekilleri, Başkanlık kürsüsünün sağında ve solunda yer alan
kabinlerden başka yerde oylarını kullanamayacaklardır. Vekâleten oy kullanacak
bakanlar da yerine oy kullanacakları bakanın ilinin bulunduğu bölümde oylarını
kullanacaktır.
Bildiğiniz gibi, bu pullardan beyaz olanı kabul,
kırmızı olanı ret, yeşil olanı ise çekimser oyu ifade etmektedir. Oyunu
kullanacak sayın üye, adını ad defterine işaretlettikten ve kâtip üyeden üç
yuvarlak pul ile oylamaya özel bastırılan mühürlü zarfı aldıktan sonra kapalı
oy verme yerine girecek, oy olarak kullanacağı pulu burada zarfın içerisine
koyacak ve diğer iki pulu ise ıskarta kutusuna atacaktır. Bilahare oy verme
yerinden çıkacak olan üye, oy pulunun bulunduğu zarfı Başkanlık Divanı
kürsüsünün önüne konulan oy kutusuna atacaktır. Oylamada adı okunmayan
milletvekiline pul ve zarf verilmeyecektir. 
Şimdi gizli oylamaya Adana ilinden başlıyoruz.
(Oyların toplanmasına başlandı)
ÖZGÜR ÖZEL (Manisa) – Sayın Başkan, Sayın Naci Ağbal,
Sayın Akif Çağatay Kılıç, Sayın Mehmet Şükrü Erdinç, Sayın Hasan Turan, Sayın Salih
Fırat, Sayın Bekir Bozdağ…
MEHMET MUŞ (İstanbul) – Sayın CHP Grup Başkan Vekili
Özgür Özel’in verdiği bütün bilgiler yanıltıcıdır, doğru değildir. 
ÖZGÜR ÖZEL (Manisa) – …Sayın Serkan Bayram, Sayın Erkan
Kandemir, Sayın Hurşit Yıldırım… 
MEHMET MUŞ (İstanbul) – Milletvekillerimiz İç Tüzük’e
uygun oy kullanmışlardır. Genel Kurulu Sayın Özel yanıltmaktadır.
ÖZGÜR ÖZEL (Manisa) – …Sayın Kemalettin Yılmaztekin,
Sayın Mehmet Müezzinoğlu, Sayın Metin Külünk, Sayın Mehmet Naci Bostancı, Sayın
Zehra Taşkesenlioğlu, Sayın Fatih Şahin, Sayın Berat Albayrak hem kendi oyunda
hem vekâleten ikinci oyda, Sayın Mehmet Mehdi Eker, Sayın Süreyya Sadi Bilgiç…
ÖZNUR ÇALIK (Malatya) – Bütün oylar İç Tüzük’e göre
gizli kullanılmıştır.
ÖZGÜR ÖZEL (Manisa) – …Sayın Hayati Yazıcı, Sayın Ahmet
Gündoğdu…
OSMAN AŞKIN BAK (Rize) – İç Tüzük’e uygun olarak oylar
gizli kullanıldı. 
ÖZGÜR ÖZEL (Manisa) – …Sayın Reşat Petek, Sayın Ravza
Kavakcı Kan, Sayın İsmet Yılmaz oylarını açık olarak dıştan ve beyaz oylarını
göstererek kullanmışlardır. 
OSMAN AŞKIN BAK (Rize) – Sayın Özgür Özel’in
söyledikleri yanlıştır, tutanaklara geçsin, doğru değil, yalan söylüyor.
BAŞKAN – Stenografların önünü boşaltın sayın
milletvekilleri.
ÖZGÜR ÖZEL (Manisa) – Sayın Cemal Öztürk, Sayın Şahin
Tin, Sayın Halis Dalkılıç…
BAŞKAN – Sayın milletvekilleri usulüne uygun olarak,
gizli olarak oylarını kullanmaktadırlar.
ÖZGÜR ÖZEL (Manisa) – …Sayın Markar Eseyan, Sayın Vedat
Demiröz, Sayın Efkan Ala, Sayın Abdulhamit Gül…
ÖZNUR ÇALIK (Malatya) – Herkes gizli oy kullanmıştır.
ÖZGÜR ÖZEL (Manisa) – …Sayın Nihat Zeybekci, Sayın Cahit
Özkan, Sayın Fatma Betül Sayan Kaya, Sayın Ahmet Berat Çonkar, Sayın Akif
Çağatay Kılıç oylarını açık olarak kullanmışlardır. Açık olarak beyaz oyu
gösterilmiştir. 
ÖZNUR ÇALIK (Malatya) – Ben oyumu gizli kullandım. Bak,
Vedat Bilgin de gizli kullanıyor. 
ŞAHAP KAVCIOĞLU (Bayburt) – Ben açık kullandım! 
ÇETİN ARIK (Kayseri) - “Ben açık kullandım.” diyor
sayın vekilim. 
ŞAHAP KAVCIOĞLU (Bayburt) – Gizli kullandım ya.
ÖZNUR ÇALIK (Malatya) – Gizli kullandım canım, oyumun
ne renk olduğunu gören kimse var mı? 
ONURSAL ADIGÜZEL (İstanbul) – Oylarını açık
kullanmışlardır. Kabine girmemişlerdir. 
İBRAHİM ÖZDİŞ (Adana) - İlknur İnceöz kabine girmeden
açık oy kullandı. 
ÖZNUR ÇALIK (Malatya) – Gizli kullandım. Sen gördün mü?

(Oyların toplanmasına devam edildi)
BAŞKAN – Sayın kâtip üyeler, lütfen oylarınızı kullanın.
(Oyların toplanmasına devam edildi)
BAŞKAN – Oyunu kullanmayan sayın üye var mı?
(CHP sıralarından “Var, var” sesleri)
Lütfen, buyursun o zaman. 
MERAL DANIŞ BEŞTAŞ (Adana) – Selahattin Demirtaş, Figen
Yüksekdağ, Selma Irmak, Nursel Aydoğan, Abdullah Zeydan, Ferhat Encu, Nihat
Akdoğan, Gülser Yıldırım, İdris Baluken, Besime Konca, Leyla Birlik, Çağlar
Demirel.
(Oyların toplanmasına devam edildi)
BAŞKAN – Oyunu kullanmayan sayın milletvekili var mı?
Oy verme işlemi tamamlanmıştır.
Oy kutuları kaldırılsın lütfen.
(Oyların ayrımı yapıldı)
BAŞKAN – Türkiye Cumhuriyeti Anayasasında Değişiklik
Yapılmasına Dair Kanun Teklifi’nin 10’uncu maddesinin gizli oylama sonucunu
okuyorum: 

“Kullanılan oy sayısı : 481
Kabul :340
Ret  :
36
Çekimser  :Yok

Boş  :
3
Geçersiz : 2

 Kâtip Üye  Kâtip
Üye
 Sema Kırcı Ali Haydar
Hakverdi 
 Balıkesir  Ankara”
Böylelikle 10’uncu madde de kabul edilmiş oldu. 
11’inci maddeyi okutuyorum: 
MADDE 11- 2709 sayılı Kanunun 116 ncı maddesi
başlığıyla birlikte aşağıdaki şekilde değiştirilmiştir.
“H. Türkiye Büyük Millet Meclisi ve Cumhurbaşkanı
seçimlerinin yenilenmesi
MADDE 116- Türkiye Büyük Millet Meclisi üye
tamsayısının beşte üç çoğunluğuyla seçimlerin yenilenmesine karar verebilir. Bu
halde Türkiye Büyük Millet Meclisi genel seçimi ile Cumhurbaşkanlığı seçimi
birlikte yapılır. 
Cumhurbaşkanının seçimlerin yenilenmesine karar vermesi
halinde, Türkiye Büyük Millet Meclisi genel seçimi ile Cumhurbaşkanlığı seçimi
birlikte yapılır. 
Cumhurbaşkanının ikinci döneminde Meclis tarafından
seçimlerin yenilenmesine karar verilmesi halinde, Cumhurbaşkanı bir defa daha
aday olabilir.
Seçimlerinin birlikte yenilenmesine karar verilen
Meclisin ve Cumhurbaşkanının yetki ve görevleri, yeni Meclisin ve
Cumhurbaşkanının göreve başlamasına kadar devam eder.
Bu şekilde seçilen Meclis ve Cumhurbaşkanının görev
süreleri de beş yıldır.”
BAŞKAN – 11’inci madde üzerinde, beşi aynı mahiyette
olmak üzere, yedi önerge vardır.
İlk okutacağım beş önerge aynı mahiyettedir,
okutuyorum:
Türkiye Büyük Millet Meclisi
Başkanlığına
Görüşülmekte olan 447’ye 1’inci ek sıra sayılı Kanun
Teklifi’nin 11’inci maddesiyle 2709 sayılı Kanun’un değiştirilen 116’ncı
maddesinin ikinci fıkrasında yer alan “halinde” ibaresinin “durumunda” olarak
değiştirilmesini arz ve teklif ederiz.
 Ramazan Can
 Kırıkkale
RAMAZAN CAN (Kırıkkale) – Başkanım, geri çekiyorum.
BAŞKAN – Sayın Can önergesini geri çekmiştir.
Aynı mahiyetteki diğer önergenin imza sahibi:
 Ali
Ercoşkun 
 Bolu
ALİ ERCOŞKUN (Bolu) – Çekiyorum Sayın Başkan.
BAŞKAN – Sayın Ercoşkun önergesini geri çekmiştir.
Aynı mahiyetteki diğer önergenin imza sahibi:
 Yılmaz
Tunç
 Bartın
YILMAZ TUNÇ (Bartın) – Geri çekiyorum Başkanım.
BAŞKAN – Sayın Tunç önergesini geri çekmiştir.
Aynı mahiyetteki diğer önergenin imza sahibi:
 Osman
Aşkın Bak
 Rize

OSMAN AŞKIN BAK (Rize) – Önergemi çekiyorum.
BAŞKAN – Sayın Bak önergesini geri çekmiştir.
Aynı mahiyetteki diğer önergenin imza sahibi:
 Halil
Eldemir
 Bilecik

HALİL ELDEMİR (Bilecik) – Geri çekiyorum.
BAŞKAN – Sayın Eldemir önergesini geri çekmiştir.
Diğer önergeleri okutuyorum:
Türkiye Büyük Millet Meclisi
Başkanlığına
Genel Kurulda görüşülecek olan 447 ek 1 sıra sayılı
Kanun Teklifi’nin 11’inci maddesinin teklif metninden çıkarılmasını arz ve
teklif ederiz.
 Meral
Danış Beştaş Mizgin Irgat
 Adana Bitlis
Türkiye Büyük Millet Meclisi
Başkanlığına
Görüşülmekte olan 447/ek 1 sıra sayılı Türkiye
Cumhuriyeti Anayasasında Değişiklik Yapılmasına Dair Kanun Teklifi’nin 11’inci
maddesinin Anayasa’ya aykırı olduğu gerekçesiyle metinden çıkarılmasını arz
ederiz.
 Özgür Özel Hüseyin
Yıldız  Elif Doğan Türkmen
 Manisa Aydın Adana
 Akın Üstündağ Serkan
Topal Mahmut Tanal
 Muğla Hatay İstanbul
BAŞKAN – Okunan son önergeye Komisyon katılıyor mu?
ANAYASA KOMİSYONU SÖZCÜSÜ MUHAMMET EMİN AKBAŞOĞLU
(Çankırı) – Katılmıyoruz Sayın Başkanım.
BAŞKAN – Hükûmet?
ORMAN VE SU İŞLERİ BAKANI VEYSEL EROĞLU
(Afyonkarahisar) - Katılmıyoruz Başkanım.
BAŞKAN – Önerge üzerinde Muğla Milletvekili Sayın Akın
Üstündağ konuşacak.
Buyurun Sayın Üstündağ. (CHP sıralarından alkışlar)
AKIN ÜSTÜNDAĞ (Muğla) – Sayın Başkan, değerli
milletvekilleri; sizleri saygıyla selamlıyorum.
Görüşmekte olduğumuz Anayasa değişiklik teklifi ülkenin
her yanındaki vatandaşlarımızı kaygılandırıyor, vatandaşlarımız ülkenin hangi
mecraya doğru sürüklendiğini merak ediyor. Medeni dünya da bizi şaşkınlıkla
izliyor. İnsanlar kendi geleceklerinden vazgeçmişler, çocuklarının ve gelecek
nesillerin geleceğinden endişe ediyorlar. Bunca yıldır büyük çabalarla
kazandığımız demokrasiyi bir çırpıda kaybetme tehlikesiyle karşı karşıyayız.
Atalarımızın bize miras bıraktığı parlamenter demokrasiyi geliştireceğimiz
yerde bir oligarşik yapı getirilmek isteniyor. 
Görüşmekte olduğumuz 11’inci madde, yine, Meclisin
kendi varlığı ve maneviyatına verilecek en yüksek zararı öngören bir maddedir.
Bu madde, şimdiye kadar ağzınıza sakız yaptığınız vesayetin en büyüğüdür,
Meclisin kendine bir vasi tayin etmesi anlamındadır. Mutlak güç, kontrolsüz
güç, tek adam istediği anda sorgusuz ve sualsiz Meclisi feshedebilecek, vesayet
bu maddeyle zirve yapacak. Osmanlı’nın ilk Anayasası olan Kanun-i Esasi’de
olmayan fesih yetkisi, padişahta olmayan, Abdülhamit’te olmayan fesih yetkisi
bir tek kişiye verilecek. Değerli arkadaşlarım, Abdülhamit eğer bu teklifi
görseydi mutlaka sizi kıskanırdı. 
Şimdi, diyorlar ki: “Meclis de Cumhurbaşkanını görevden
alabilecek.” Peki, nasıl alacak? Beşte 3 oy çoğunluğuyla alacak. Bu bir
aldatmacadır, bu bir kandırmacadır değerli arkadaşlar. Hiçbir meclis kendisini
feshederek cumhurbaşkanının görevine son vermez. Bu, realist bir yaklaşım
değildir; bu, gerçekçi bir yaklaşım değildir. Özellikle, bu oluşan sistemde,
partili cumhurbaşkanlığı olan bu durumda, Meclis hiçbir zaman kendini
feshederek seçim kararı almaz, Meclis üzerinde oluşan vesayet buna da izin
vermez. Zira, Cumhurbaşkanının Mecliste kurşun askerleri olacak. Kurşun
askerler, gereğini büyük bir itaat ve bağlılıkla yapacaktır, bundan hiçbir
kuşkunuz olmasın. 
Değerli milletvekilleri, demokrasi, insana saygının bir
eseridir. Demokrasi, insanın maddi ve manevi varlığının gelişiminin bir
sonucudur. Demokrasiyi ve özgürlükleri ortadan kaldıracak bu teklif,
demokrasiye ihanettir, millete ihanettir. (CHP sıralarından alkışlar)
Bu teklif, tek adama göre şekillenen bir diktatörlüğün,
bir otoriterleşmenin adıdır. Bu, demokrasinin raydan çıkmasıdır; bu, bir sivil
darbedir. Ne yazık ki bu sivil darbe, milletvekilleri üzerinden
gerçekleştirilmek isteniyor. 
Değerli milletvekilleri, kendi kendinizi kandırmayın;
kahredici bir partizanlık, kahredici, kof bir lider bağlılığı, hep kazanmış
olmanın şımarıklığı, şahsi gelecek ve koltuk beklentisi, çoğunluk olmanın
verdiği güven duygusu, sizin vicdanınızı rahatlatmaya yetmez. Birlikte hareket
etme dürtüsü belki vicdanınızın sızlamasını erteleyebilir ama daha sonra ne
yaptığınızın farkına varacaksınız. Otokontrol ve psikolojik baskı, bu vahamete
bahane olamaz. Tarih, bu teklife “evet” oyu verenleri hiçbir şekilde unutmaz.
Bu ülkede, demokrasinin tarihi yazılacaksa yaşadığımız süreç bir kara leke
olarak, bir ibret vesikası olarak yazılacaktır. Bu ülkedeki vatanseverler,
milliyetçiler, demokratlar sizi hep hatırlayacak.
Bunları neden söylüyorum değerli milletvekilleri?
Demokrasiye geri dönmek için verilecek bedel çok büyük olacaktır; yaşanacak
acılar ve ızdıraplar, bölünen vatan toprakları, yitirilen hayatlar bu bedelin
zekâtı olacaktır.
Değerli arkadaşlarım, ben bu konuşmayı sizleri ikna
etmek için yapmıyorum, bunun nafile bir çaba olacağını da biliyorum. “Yapmayın,
etmeyin.” deme zamanı da görülüyor ki geçmiştir. Bu gidişi ancak vicdan geri
çevirebilir, onun da bu Mecliste olduğuna artık inanmıyorum. 
Saygılarımla. (CHP sıralarından alkışlar)
BAŞKAN – Önergeyi oylarınıza sunuyorum: Kabul
edenler... Kabul etmeyenler... Önerge kabul edilmemiştir.
Diğer önergeyi okutuyorum: 
Türkiye
Büyük Millet Meclisi Başkanlığına
Genel Kurulda görüşülecek olan 447 ek 1 sıra sayılı
Kanun Teklifi’nin 11’nci maddesinin teklif metninden çıkarılmasını arz ve
teklif ederiz.
Mizgin Irgat (Bitlis) ve arkadaşları
BAŞKAN
– Komisyon okunan son önergeye katılıyor mu?
ANAYASA
KOMİSYONU SÖZCÜSÜ MUHAMMET EMİN AKBAŞOĞLU (Çankırı) – Katılmıyoruz Sayın
Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılmıyoruz Başkanım.
BAŞKAN
– Önerge üzerinde Bitlis Milletvekili Sayın Mizgin Irgat konuşacak.
Buyurun
Sayın Irgat. (HDP sıralarından alkışlar)
MİZGİN
IRGAT (Bitlis) – Sayın Başkan, değerli milletvekilleri; bu maddede konuşma
yapmadan önce, bu Mecliste yaşadıklarımız, gerçekten var olan Anayasa
sisteminin neleri getireceğinin yani topluma verdiğimiz mesajdan da
anlaşılacağı üzere şiddet dolu günleri, birbirine tahammülün azaldığı,
farklılıkların birer sorun olarak görüldüğü bir sisteme doğru gittiğimizin en
büyük ispatıydı. 
Değerli
milletvekilleri, bundan önce ta 1215’te Büyük Özgürlük Fermanı, kralın
yetkilerini halk ve hukuk karşısında azaltan ilk belgedir. O günden bugüne,
Montesquieu’den bir sürü hukukçuya kadar yıllarca engizisyonlarda, haksız,
hukuksuz Orta Çağ’ın karanlığında ve binlerce emek ödeyerek gelen insanlık
tarihi, bugün, hak, hukuk, özgürlük ve demokrasi noktasında çok önemli bir
noktayı, bir ivmeyi yakalamıştır ama önümüze getirilen yasa tasarısına
baktığımızda ise yetkileri toplayan, hak ve hukuk üstünlüğünü, demokrasiyi
2’nci, 3’üncü, belki de en son planda tutan bir çalışma olarak önümüze
getirilmiştir. 
Olağanüstü
dönemlerde, darbe dönemlerinde yapılan anayasaların ne kadar sancılı olduğunu
hepimiz yaşayarak öğrendik. 1982 Anayasası’nın büyük bir oranla kabul edilmesi,
yasanın meşru olduğu anlamına gelmemektedir. O günden bugüne yüzlerce sorunu
bünyesinde barındıran, ruhunda özgürlüğü barındırmayan darbe anayasasından çok
acılar çektik, çekmeye devam ediyoruz. Farklı toplumsal kesimlerin demokratik
taleplerinin görülmediği, aksine toplumsal sorunların artarak derinleştiği,
Türkiye’nin Osmanlı’daki Meşrutiyet Dönemi dâhil yüz yılı aşkın bir süreçte
denenen parlamenter sistemin eksik, aksak yanlarını tamamlama yerine, kuvvetler
ayrılığını daha çok önde tutma yerine, hukukun üstünlüğünü öncelemek yerine,
demokrasinin güçlendirilmesi yerine dünyada bir benzeri olmayan, hiç denenmemiş
bu sistemin, rejim değişikliğinin, sistem değişikliğinin getirilmesinin nedeni
nedir? Buradan sormak isteriz: Bu ihtiyaç nereden doğdu? Parlamenter sistemi
çok mu iyi işletiyordunuz? Kaç dönemdir, bizim de bir buçuk yılına şahit
olduğumuz Meclis çalışmasında istediğiniz tüm yasaları zaten buradan
yasalaştırıp geçirdiniz, yapmak istediğiniz her şeyi zaten yaptınız, fiilî
anlamda başkanlığı layıkıyla, kendi istediğiniz şekilde zaten yürüttünüz. Şu andaki
bu sistem değişikliği Alevileri, kadınları, Kürtleri, toplumun tüm kesimlerini
içerisinde barındırmayan ve meşru bir tartışma ortamından geçirilmeyen bu
değişiklik dayatmasını biz gerçekten anlamıyoruz. Bunun sancıları burada, işte
şiddet görüntüleriyle kendisini ele veriyor aslında. 
Değerli
milletvekilleri, en büyük sorunlarımızın başında merkezîleşme sistemi
gelmektedir. Türkiye’de, daha doğrusu yaşadığımız coğrafyada 19’uncu yüzyıldan
itibaren başlayan merkezîleşme programı, bu ülkenin bugüne kadar yaşamış olduğu
en büyük sorunların başında gelmektedir. Ademimerkeziyetçi ilkeden vazgeçerek
yani yerelden uzaklaşarak merkeze yaklaşmayı, otoriterleşmeyi bu ülkenin önünde
duran en büyük sorun ve neden olarak görüyoruz. 
17’nci,
18’inci yüzyıla kadar üç yüz otuz yıl Kürtlerin, Kürt beyliklerinin özerk bir
sistemde yaşadığı, Amasya Tamimi’nde, Amasya Sözleşmesi’nde de görüldüğü üzere,
sorunsuz bir şekilde yerelin yetkilerinin artırılarak, yerel özgünlükleri
dikkate alınarak yaşanan üç yüz otuz yıl içerisinde herhangi bir sorun
yaşanmamıştır. Ne zaman ki merkezîleşme programı gündeme alındı, işte tam o gün
inkârın, işte tam o gün sorunların başladığı gün oldu ve bugüne kadar da devam
etti. 
Bizler
yerel güçleri artırmadıkça, belediyelere ilişkin bütün geri düzenlemeleri
düzeltmedikçe, koymuş olduğumuz şerhleri kaldırmadıkça Türkiye olarak
demokratik bir seviyeyi yakalayamayız diyorum. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Irgat. 
MİZGİN
IRGAT (Devamla) – Bu temelde, oryantalist, ideolojik paradigmalarla bugüne
kadar coğrafyamıza dönük olan bakış açılarından kurtularak, bu toplumun gerçek
sorunlarını gerçek muhataplarıyla çözerek ve demokratik temelde yepyeni bir
anayasayla bu ülkenin tüm sorunlarını çözebiliriz. 
En
başta, daha önce arkadaşlarımız dile getirdi, en önemli fay hatlarını, Kürt
sorununu, Alevi-Sünni sorununu, kadınların ve gençlerin sorununu gerçek anlamda
çözebiliriz ama dayatmacı politikalarla değil, Meclisin yetkilerini 11’inci
maddedeki gibi kaldıran bir sistemle değil, Meclisin onurunu, itibarını ve
yetkilerini artıran bir sistemle. 
Çok
iyi biliyoruz ki 11’inci maddede yazılan şey hem siyasi hem fiilî anlamda
imkânsızdır. Bu Meclis, geçtiği takdirde, hiçbir Cumhurbaşkanını görevinden
alamayacaktır. Bu Meclisin yetkilerini elinden alan fesih yetkisini düzenleyen
bu madde…
(Mikrofon
otomatik cihaz tarafından kapatıldı) 
MİZGİN
IRGAT (Devamla) - …hukuka aykırı bir maddedir.
BAŞKAN
– Teşekkür ederim Sayın Irgat.
MİZGİN
IRGAT (Devamla) - Söz konusu teklif adına hepinizin “hayır” demesini
bekliyorum.
Saygıyla
selamlıyorum. (HDP sıralarından alkışlar)
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Sayın
milletvekilleri, teklifin 11’inci maddesinin gizli oylamasına başlıyoruz.
Gizli
oylamanın ne şekilde yapılacağını arz ediyorum: Komisyon ve Hükûmet sıralarında
yer alan kâtip üyelerden Komisyon sırasındaki kâtip üyeler, Adana'dan
başlayarak Denizli'ye kadar -Denizli dâhil- ve Diyarbakır'dan başlayarak
İstanbul'a kadar -İstanbul dâhil- Hükûmet sırasındaki kâtip üyeler ise
İzmir'den başlayarak Mardin'e kadar -Mardin dâhil- ve Mersin'den başlayarak
Zonguldak'a kadar -Zonguldak dâhil- adı okunan milletvekilini ad defterinde
işaretleyerek kendisine biri beyaz, biri yeşil, biri de kırmızı olmak üzere üç
yuvarlak pul ile bu oylamaya özel mühürlü zarf verecektir. Milletvekilleri,
Başkanlık kürsüsünün sağında ve solunda yer alan kabinlerden başka yerde
oylarını kullanamayacaklardır. Vekâleten oy kullanacak bakanlar da yerine oy
kullanacakları bakanın ilinin bulunduğu bölümde oylarını kullanacaklardır.
Bildiğiniz
üzere, pullardan beyaz olanı kabul, kırmızı olanı ret, yeşil olanı ise çekimser
oyu ifade etmektedir. Oyunu kullanacak sayın üye, adını ad defterine
işaretlettikten ve kâtip üyeden üç yuvarlak pul ile oylamaya özel bastırılan
mühürlü zarfı aldıktan sonra, kapalı oy verme yerine girecek, oy olarak
kullanacağı pulu burada zarfın içerisine koyacak ve diğer iki pulu ise ıskarta
kutusuna atacaktır. Bilahare, oy verme yerinden çıkacak olan üye, oy pulunun
bulunduğu zarfı Başkanlık Divanı kürsüsünün önüne konulan oy kutusuna
atacaktır. Oylamada adı okunmayan milletvekiline pul ve zarf verilmeyecektir.
Şimdi
gizli oylamaya Adana ilinden başlıyoruz.
(Oyların
toplanmasına başlandı)
BAŞKAN
– Sayın milletvekilleri, sessizliğimizi koruyalım lütfen.
(Oyların
toplanmasına devam edildi)
BAŞKAN
– Sayın milletvekilleri, kutuların önünde fotoğraf çektirmeyelim lütfen.
(Oyların
toplanmasına devam edildi)
BAŞKAN
– Sayın milletvekilleri, oy atmak isteyen ve bekleyen sayın milletvekilleri
var, lütfen.
(Oyların
toplanmasına devam edildi)
OSMAN
AŞKIN BAK (Rize) – AK PARTİ milletvekilleri, İç Tüzük’e uygun olarak oyunu
kullanmaktadır.
İBRAHİM
ÖZDİŞ (Adana) – Kayıtlara girsin; kabin dışında oy kullandı, gizlilik kuralına
uymadı.
CANAN
CANDEMİR ÇELİK (Gaziantep) – Hayır, herkes kabine girerek oyunu kullandı,
gizlilik kurallarına riayet edildi.
İBRAHİM
ÖZDİŞ (Adana) – Metin Külünk kabin dışında oy kullandı, gizlilik kuralına uymadı.
Necdet Ünüvar kabin dışında oy kullandı, gizlilik kuralına uymadı. Kemalettin
Yılmaztekin kabin dışında oy kullandı, gizlilik kuralına uymadı. Salih Fırat
kabin dışında oy kullandı, gizlilik kuralına uymadı. Doğan Kubat kabin dışında
oy kullandı, gizlilik kuralına uymadı. Hurşit Yıldırım kabin dışında oy
kullandı, gizlilik kuralına uymadı. 
OSMAN
AŞKIN BAK (Rize) – İç Tüzük’e uygun olarak AK PARTİ milletvekilleri oyunu
kullanmaktadır ve oylama devam etmektedir. Oy kullanma devam ediyor arkadaşlar,
çok güzel, teşekkür ediyoruz.
İBRAHİM
ÖZDİŞ (Adana) – Vedat Demiröz kabin dışında oy kullandı, gizlilik kuralına
uymadı. Mehdi Eker kabin dışında oy kullandı, gizlilik kuralına uymadı. Naci
Bostancı kabin dışında oy kullandı, gizlilik kuralına uymadı.
MEHMET
MUŞ (İstanbul) – Cumhuriyet Halk Partisi yetkililerinin ifadeleri yanıltıcıdır,
doğru değildir. Milletvekillerimiz İç Tüzük’e uygun olarak oylarını
kullanmışlardır.
İBRAHİM
ÖZDİŞ (Adana) – Ahmet İyimaya kabin dışında oy kullandı, gizliliğe uymadı.
Ramazan Can kabin dışında oy kullandı, gizliliğe uymadı. Mehmet Müezzinoğlu
kabin dışında oy kullandı, gizliliğe uymadı.
BAŞKAN
– Oylamalar gizli olarak usulüne uygun yapılmaktadır. 
HİLMİ
BİLGİN (Sivas) – Evet Sayın Başkanım, İç Tüzük’e uygun oylamalar yapılıyor.
Teşekkür ediyorum.
MEHMET
MUŞ (İstanbul) – Özgür Özel “evet” veriyor!
BAŞKAN
– Rica ederim, buradan gözlüyorum çünkü. Sağ ve sol tarafımda kabinler yer
alıyor. O nedenle, izleme ve gözleme fırsatım olduğu için bütün oyların usulüne
göre gizli olarak yapıldığını söylüyorum. 
(Oyların
toplanmasına devam edildi)
İBRAHİM
ÖZDİŞ (Adana) – Akif Çağatay Kılıç kabin dışında oy kullandı, gizliliğe uymadı.
Cemal Öztürk kabin dışında oy kullandı, gizliliğe uymadı.
ÖZNUR
ÇALIK (Malatya) – Ben usulüne uygun oyumu kullandım. Genel Kurulda gizli oy
kullanıldığını biliyorlar, gerçek olmayan beyanlarla milleti yanıltıyorlar,
Meclisi yanıltıyorlar, stenografları yanıltıyorlar.
(Oyların
toplanmasına devam edildi)
İBRAHİM
ÖZDİŞ (Adana) – Erkan Kandemir kabin dışında oy kullandı, gizliliğe uymadı.
Yalçın Akdoğan kabin dışında oy kullandı, gizliliğe uymadı.
BARIŞ
YARKADAŞ (İstanbul) – Saat 02.48. Oy kullandım. AKP’lilerin tamamı açık oy
kullanıyor, Barış Yarkadaş ben. 
İBRAHİM
ÖZDİŞ (Adana) – Recep Akdağ kabin dışında oy kullandı, gizliliğe uymadı. Serkan
Bayram kabin dışında oy kullandı, gizliliğe uymadı. Mürteza Zengin kabin
dışında oy kullandı, gizliliğe uymadı. Abdulhamit Gül kabin dışında oy
kullandı, gizliliğe uymadı.
OSMAN
AŞKIN BAK (Rize) – Bütün arkadaşlarımız gizli olarak oylarını kullanmaktadır. 
İBRAHİM
ÖZDİŞ (Adana) – Fatma Betül Kaya kabin dışında oy kullandı, gizliliğe uymadı.
Cahit Özkan kabin dışında oy kullandı, gizliliğe uymadı. İsmet Uçma kabin
dışında oy kullandı, gizliliğe uymadı. Bülent Turan kabin dışında oy kullandı,
gizliliğe uymadı. Nurettin Canikli kabin dışında oy kullandı, gizliliğe uymadı.
Berat Albayrak kabin dışında oy kullandı, gizliliğe uymadı. 
ZEKERİYA
BİRKAN (Bursa) – CHP’li Özdiş baskı yapıyor, üyelere baskı yapıyor.
İBRAHİM
ÖZDİŞ (Adana) – Hayır baskı değil, tespitleri söyledik, yok.
ZEKERİYA
BİRKAN (Bursa) – Üyelere baskı yapıyor.
İBRAHİM
ÖZDİŞ (Adana) – Hayır yahu, AKP’lilere niye baskı yapayım.
(Oyların
toplanmasına devam edildi)
OSMAN
AŞKIN BAK (Rize) – İç Tüzük’e uygun olarak AK PARTİ milletvekilleri oyunu
kullanmaktadır, teşekkür ediyoruz.
(Oyların
toplanmasına devam edildi)
OSMAN
AŞKIN BAK (Rize) – Gizli oylama devam ediyor gizli oy kullanılarak, teşekkür
ediyoruz arkadaşlar. 
BAŞKAN
– Kâtip üyeler ve oyunu kullanmayan sayın vekiller lütfen oylarını
kullansınlar. 
Oyunu
kullanmayan sayın üye var mı?
Oy
verme işlemi tamamlanmıştır. 
Oy
kutularını kaldıralım lütfen. 
(Oyların
ayrımı yapıldı)
BAŞKAN
– Türkiye Cumhuriyeti Anayasasında Değişiklik Yapılmasına Dair Kanun
Teklifi’nin 11’inci maddesinin gizli oylama sonucunu okuyorum: 
“Kullanılan oy sayısı :481
Kabul :342
Ret :135
Çekimser  : 1

Boş :
3
Geçersiz :Yok
 Kâtip Üye Kâtip
Üye
 Sema Kırcı Ali
Haydar Hakverdi 
 Balıkesir Ankara”
(AK PARTİ sıralarından alkışlar)
Böylelikle 11’inci madde de kabul edilmiş oldu.
Birleşime beş dakika ara veriyorum.
Kapanma
Saati: 03.11
ONUNCU OTURUM
Açılma Saati: 03.16
BAŞKAN: Başkan Vekili Ayşe
Nur BAHÇEKAPILI
KÂTİP ÜYELER: Sema KIRCI
(Balıkesir), Ali Haydar HAKVERDİ (Ankara)
----- 0 -----
BAŞKAN – Sayın milletvekilleri, Türkiye Büyük Millet
Meclisinin 62’nci Birleşiminin Onuncu Oturumunu açıyorum.
447 sıra sayılı Kanun Teklifi’nin ikinci görüşmesine
devam ediyoruz.
Komisyon? Yok.
Ertelenmiştir.
2’nci sırada
bulunan, 443 sıra sayılı Kanun Tasarısı ile Sanayi, Ticaret, Enerji, Tabii
Kaynaklar, Bilgi ve Teknoloji Komisyonu Raporu’nun görüşmelerine başlayacağız.
2.- Serbest Bölgeler Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı
(1/666) ile Sanayi, Ticaret, Enerji, Tabii Kaynaklar, Bilgi ve Teknoloji
Komisyonu Raporu (S. Sayısı: 443)
BAŞKAN –
Komisyon? Yok.
Ertelenmiştir.
3’üncü sırada yer alan 439 sıra sayılı Kanun Tasarısı
ile Dışişleri Komisyonu Raporu’nun görüşmelerine başlayacağız.
3.- Türkiye Cumhuriyeti ile Rusya
Federasyonu Arasında Cezai Konularda Karşılıklı Adli Yardımlaşma ve Suçluların
İadesi Anlaşmasının Onaylanmasının Uygun Bulunduğuna Dair Kanun Tasarısı
(1/650) ve Dışişleri Komisyonu Raporu (S. Sayısı: 439)
BAŞKAN – Komisyon? Yok. 
Ertelenmiştir. 
Bundan sonra da komisyonların bulunamayacağı
anlaşıldığından, alınan karar gereğince, kanun tasarı ve teklifleri ile
komisyonlardan gelen diğer işleri sırasıyla görüşmek için 20 Ocak 2017 Cuma
günü saat 14.00’te toplanmak üzere birleşimi kapatıyorum; İyi uykular
diliyorum. 
Kapanma Saati: 03.17




(x) Bu bölümde hatip tarafından Türkçe
olmayan bir kelime ifade edildi.


(x) 447 S. Sayılı Basmayazı 9/1/2017
tarihli 53’üncü Birleşim Tutanağı’na, 447’ye 1’inci Ek S. Sayılı Basmayazı
18/1/2017 tarihli 61’inci Birleşim Tutanağı’na eklidir.


(xx) Anayasa değişiklik teklifinin 1’inci
tur görüşmeleri 53, 54, 55, 56, 57, 58, 59’uncu Birleşimlerinde yapılmıştır.


(x) Bu bölümlerde hatip tarafından Türkçe
olmayan kelimeler ifade edilmiştir.







