



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 66’ncı
Birleşim
 7
Şubat 2017 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Isparta Milletvekili Sait Yüce’nin, millî eğitim müfredatına ilişkin
gündem dışı konuşması
2.- Artvin Milletvekili Uğur Bayraktutan’ın, Artvin ilinin sorunları ile
Artvin-Hopa (Cankurtaran) Tüneli’ne ilişkin gündem dışı konuşması
3.- İstanbul Milletvekili İzzet Ulvi Yönter’in, İstanbul’un Şile
ilçesinin sorunlarına ilişkin gündem dışı konuşması

V.- AÇIKLAMALAR
1.- Artvin Milletvekili İsrafil Kışla’nın, Artvin Milletvekili Uğur
Bayraktutan’ın yaptığı gündem dışı konuşmasındaki bazı ifadelerine ilişkin
açıklaması
2.- İstanbul Milletvekili Mahmut Tanal’ın, İstanbul Milletvekili İzzet
Ulvi Yönter’in yaptığı gündem dışı konuşmasındaki baz ifadelerine ilişkin
açıklaması
3.- Edirne Milletvekili Okan Gaytancıoğlu’nun, yatlarda ve gezi
teknelerinde KDV ve ÖTV’nin sıfırlanmasına, beyaz eşya, mobilya ve elektrikli
ev aletlerinde KDV’nin düşürülmesine ilişkin açıklaması
4.- Bursa Milletvekili Erkan Aydın’ın, Hükûmetin daha referandum olmadan
başkanın bütçesini hazırladığına ve devletin en önemli kurumlarının Varlık
Yönetim Fonu’na devredilmesine ilişkin açıklaması
5.- Adana Milletvekili İbrahim Özdiş’in, tarafsızlık yemini etmiş bir
Cumhurbaşkanının referandumda nasıl taraf olabildiğini öğrenmek istediğine ve
Hükûmetten bu konuda bir açıklama beklediğine ilişkin açıklaması
6.- Kocaeli Milletvekili Fatma Kaplan Hürriyet’in, Kocaeli Büyükşehir
Belediyesine bağlı KENT KONUT AŞ’de 50 milyonu aşan zarar ve skandalların
ortaya çıktığına ve İçişleri Bakanlığının bir işlem yapıp yapmayacağını
öğrenmek istediğine ilişkin açıklaması
7.- Çanakkale Milletvekili Muharrem Erkek’in, Çanakkale’nin Ayvacık
ilçesinde yaşanan deprem ve yine kısa bir süre önce Küçükkuyu beldesinde
yaşanan sel felaketi nedeniyle bu bölgenin afet bölgesi ilan edilmesi
gerektiğine ilişkin açıklaması
8.- Niğde Milletvekili Ömer Fethi Gürer’in, Niğde’de geçen yıl don ve
dolu nedeniyle zarar gören çiftçilere ve Niğde-Gölcük arasında otoyol
inşaatıyla tarım alanları alınan Pınarcık köylülerine gereken ödemelerin
yapılması çağrısında bulunduğuna ilişkin açıklaması
9.- Bursa Milletvekili Nurhayat Altaca Kayışoğlu’nun, Bursa’da halkın
sağlık konusundaki hizmetleri nedeniyle iktidara teşekkür ettiğine ilişkin
açıklaması
10.- Kırklareli Milletvekili Türabi Kayan’ın, Kırklareli’nin Demirköy
ilçesinde orman köylülerinin topraklarının 2/B kapsamında satılmasının
köylülere büyük bir ihanet olduğuna ilişkin açıklaması
11.- Balıkesir Milletvekili Namık Havutça’nın, müteahhidin altyapı
çalışmalarını eksik ve kusurlu yapması ve yağan yağmurlar sebebiyle Misakça
köyünde köylülerin tarlalarının sular altında kaldığına ve Gönen, Manyas ve
Bandırma kara yollarının durumuna ilişkin açıklaması
12.- Uşak Milletvekili Özkan Yalım’ın, Uşak çevre yolunun bir an önce
bitirilmesi için bütçe tahsis edilmesi gerektiğine ve yolun geçtiği yerlerde
istimlak edilen arazilerin bedellerinin hâlâ ödenmediğine ilişkin açıklaması
13.- Adıyaman Milletvekili Behçet Yıldırım’ın, Cizre vahşet bodrumunda
öldürülüp yakılan 103 sivil vatandaşın ölüm yıl dönümüne ve vicdanları sızlatan
bu vahşetin aydınlatılması, faillerin yargı önüne çıkarılması için Meclisi
göreve davet ettiğine ilişkin açıklaması
14.- Bursa Milletvekili Emine Yavuz Gözgeç’in, milletin daha güçlü bir
Türkiye için “evet” diyeceğine inandığına ilişkin açıklaması
15.- Mersin Milletvekili Serdal Kuyucuoğlu’nun, daha referandum süreci
başlamadan “hayır” yönünde görüş bildiren ve çalışma yapan insanlara karşı
acımasızca bir linç girişimi başlatıldığına ilişkin açıklaması
16.- İzmir Milletvekili Ali Yiğit’in, 9756 sayılı Kanun Hükmünde
Kararname’yle büyük kamu kuruluşlarının hazineye ait hisselerinin tamamının
Varlık Fonu’na aktarıldığına ve İşsizlik Fonu’nun Varlık Fonu’na devredilip
devredilmeyeceğini öğrenmek istediğine ilişkin açıklaması
17.- Mersin Milletvekili Hüseyin Çamak’ın, Mersin’de can kayıplarına ve
milyarlarca lira zarara mal olan fırtına ve sel felaketinin üzerinden günler
geçmesine rağmen hâlen yaraların sarılmadığına ve çiftçilerin acil maddi destek
beklediğine ilişkin açıklaması

18.- Çanakkale Milletvekili Bülent Öz’ün, 6 Şubatta Çanakkale’nin
Ayvacık ilçesinin Gülpınar köyü açıklarında 5,3 büyüklüğünde bir deprem meydana
geldiğine, Çanakkale Valiliği, AFAD, Kızılay başta olmak üzere bölgeye acil
yardım ekiplerini gönderen belediyelere teşekkür ettiğine ilişkin açıklaması
19.- Manisa Milletvekili Erkan Akçay’ın, 6 Şubatta Çanakkale’nin Ayvacık
ilçesinde yaşanan deprem nedeniyle Milliyetçi Hareket Partisi olarak
vatandaşlara geçmiş olsun dileğinde bulunduklarına, depremle mücadelede can
kaybını azaltmak, ekonomik kaybı minimum düzeye indirmek için stratejiler
geliştirilmesi ve uygulanması gerektiğine ve 6 Şubat Osman Bölükbaşı’nın
vefatının 15’inci yıl dönümüne ilişkin açıklaması
20.- Manisa Milletvekili Özgür Özel’in, tahliye edilen Diyarbakır
Milletvekili İdris Baluken’e geçmiş olsun dileğinde bulunduğuna, Kocaeli
Milletvekili Saffet Sancaklı’ya eşinin vefatı nedeniyle başsağlığı dilediğine,
6 Şubatta Çanakkale’nin Ayvacık ilçesinde yaşanan deprem nedeniyle Cumhuriyet
Halk Partisi olarak vatandaşlara geçmiş olsun dileğinde bulunduklarına ve Başbakanın
“hayır” diyenleri terörizmle yaftalamasını kınadıklarına ilişkin açıklaması
21.- Çanakkale Milletvekili Bülent Turan’ın, 7 Şubat “MİT krizi” olarak
adlandırılan sürecin yıl dönümüne, 6 Şubatta Çanakkale’nin Ayvacık ilçesinde
yaşanan deprem nedeniyle Çanakkale halkına geçmiş olsun dileğinde bulunduğuna
ve devletin ilgili bütün kurumlarının deprem bölgesinde bulunduğuna ilişkin
açıklaması
22.- Çanakkale Milletvekili Bülent Öz’ün, Çanakkale Milletvekili Bülent
Turan’ın yaptığı açıklamasındaki bazı ifadelerine ilişkin açıklaması
23.- Muş Milletvekili Ahmet Yıldırım’ın, 6 Şubatta Çanakkale’nin Ayvacık
ilçesinde yaşanan depreme, Roboski’de meydana gelen elim olayla ilgili
köylülerin anma törenlerinin OHAL nedeniyle yasaklanmasına, iktidarı bu
anlamsız uygulamasından vazgeçmeye ve bu ailelerin acılarını hafifletecek olan
bir adaletin tesis edilmesi hususunda gereğini yapmaya davet ettiğine ilişkin
açıklaması
24.- Giresun Milletvekili Bülent Yener Bektaşoğlu’nun, TRT’de yayınlanan
bir belgeselde Milis Yarbay Osman Ağa’yla ilgili kullanılan bazı ifadeleri
kınadığına ve bu belgeselin yayından kaldırılmasını talep ettiğine ilişkin
açıklaması
25.- Çanakkale Milletvekili Ayhan Gider’in, 6 Şubatta Çanakkale’nin
Ayvacık ilçesinde yaşanan deprem nedeniyle vatandaşlara geçmiş olsun dileğinde
bulunduğuna, bölgede bulunan tüm belediyelere ve kamu kurumlarına teşekkür
ettiğine ilişkin açıklaması
26.- Mardin Milletvekili Mithat Sancar’ın, İzmir Milletvekili Hamza
Dağ’ın sataşma nedeniyle yaptığı konuşmasındaki bazı ifadelerine ilişkin
açıklaması
27.- Diyarbakır Milletvekili İdris Baluken’in, üç aylık tutukluluk
süresi içerisindeki sıkıntılardan dolayı herhangi bir kin, öfke, nefret duygusu
taşımadığına, barışı, demokrasiyi ve kardeşliği savunmaya devam edeceğine ve
Parlamentodaki üçüncü büyük siyasi parti grubunun eş başkanlarının ve 10
milletvekilinin tutuklu olmasının ülkenin demokrasi tarihine yakışmadığına
ilişkin açıklaması
28.- Manisa Milletvekili Erkan Akçay’ın, Diyarbakır Milletvekili İdris
Baluken’e geçmiş olsun dileğinde bulunduğuna ilişkin açıklaması
29.- İstanbul Milletvekili Aykut Erdoğdu’nun, Isparta Milletvekili
Süreyya Sadi Bilgiç’in CHP grup önerisi üzerinde yaptığı konuşmasındaki bazı
ifadelerine ilişkin açıklaması
30.- Manisa Milletvekili Özgür Özel’in, 13 Mayıs Soma maden faciasının
yıl dönümünün “Maden İşçisinin Can Güvenliği Günü” olarak ilan edilmesine
ilişkin kanun teklifine karşı çıkılmaması gerektiğine ilişkin açıklaması
31.- Manisa Milletvekili Erkan Akçay’ın, 13 Mayıs gününün “Maden
İşçisinin Can Güvenliği Günü” ilan edilmesi hakkındaki kanun teklifinin gündeme
alınmasına olumlu oy vereceklerine ilişkin açıklaması

VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Pervin Buldan’ın, Tahliye edilen
Diyarbakır Milletvekili İdris Baluken ile Ahmet Türk’e geçmiş olsun dileğinde
bulunduğuna, Kars Milletvekili Ayhan Bilgen ile Adana Milletvekili Meral Danış
Beştaş’ın tutuklanmalarını üzüntüyle karşıladığına ve Kocaeli Milletvekili
Saffet Sancaklı’ya eşinin yaşamını yitirmesi nedeniyle başsağlığı dileğinde
bulunduğuna ilişkin açıklaması
2.- Oturum Başkanı TBMM Başkan Vekili Pervin Buldan’ın, Başkanlık Divanı
olarak Çanakkale ve çevresinde yaşanan depremden dolayı Çanakkale halkına
geçmiş olsun dileğinde bulunduklarına ilişkin açıklaması
3.- Oturum Başkanı TBMM Başkan Vekili Pervin Buldan’ın, Halkların
Demokratik Partisinin tüm tutuklu milletvekillerine bir kez daha geçmiş olsun
dileğinde bulunduğuna ve basında Şanlıurfa Milletvekili Dilek Öcalan’ın
gözaltına alındığına dair bilgiler yer aldığına ilişkin açıklaması

VII.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, Avrupa Parlamentosu (AP)
Katılım Öncesi Eylem Birimi tarafından 30-31 Ocak 2017 tarihinde Belçika’nın
Başkenti Brüksel’de düzenlenecek olan “Genişleme Bölgesinde Yerel ve Bölgesel
Yönetimler ve AB Bölgesel Politikası” başlıklı parlamentolar arası konferansa
katılması Genel Kurulun 18/1/2017 tarihli 61’inci Birleşiminde kabul edilen
heyetleri oluşturmak üzere siyasi parti gruplarının bildirmiş olduğu isimlere
ilişkin tezkeresi (3/906)
2.- Türkiye Büyük Millet Meclisi Başkanlığının, Dünya Ticaret Örgütü’nün
(DTÖ) Doha Kalkınma Gündemi Küresel Emanet Fonu’nun mali desteğiyle Merkezî ve
Doğu Avrupa, Orta Asya ve Kafkasya ülkelerinin milletvekilleri için 21-23 Şubat
2017 tarihleri arasında Avusturya’nın Başkenti Viyana’da düzenlenecek olan
Parlamenterler İçin Dünya Ticaret Örgütü Bölgesel Ticaret Çalıştayı’na
katılması Genel Kurulun 3/1/2017 tarihli 49’uncu Birleşiminde kabul edilen heyetleri
oluşturmak üzere siyasi parti gruplarının bildirmiş olduğu isimlere ilişkin
tezkeresi (3/907)
3.- Türkiye Büyük Millet Meclisi Başkanlığının, 30 Ocak-1 Şubat 2017
tarihlerinde Belçika’nın Başkenti Brüksel’de Malta Temsilciler Meclisi ve
Avrupa Parlamentosu ile ortaklaşa olarak düzenlenecek olan Avrupa Sömestri
Konferansı’na ve "Avrupa Birliği içinde İstikrar, Ekonomik Koordinasyon ve
Yönetişim” konulu parlamentolar arası konferansa katılması Genel Kurulun
18/1/2017 tarihli 61’inci Birleşiminde kabul edilen heyetleri oluşturmak üzere
siyasi parti gruplarının bildirmiş olduğu isimlere ilişkin tezkeresi (3/908)


B) Meclis Araştırması Önergeleri
1.- İstanbul Milletvekili Eren Erdem ve 21 milletvekilinin, basına
yönelik saldırıların arkasındaki güçlerin ve bunların nihai hedefinin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/453)
2.- Artvin Milletvekili Uğur Bayraktutan ve 21 milletvekilinin, Artvin
Hopa Dağı (Cankurtaran) Tüneli’nin taahhüt edilen süre zarfında
tamamlanmamasının nedenlerinin ve inşaatta yaşanan aksaklıkların araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/454)
3.- Uşak Milletvekili Özkan Yalım ve 26 milletvekilinin, çocuk
istismarlarının ve yaşam standartlarının ihlalleri hakkındaki sorunların ve
çözüm önerilerinin araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/455)

C) Önergeler
1.- Başkanlıkça, Adana Milletvekili Elif Doğan Türkmen’in Başkanlık
Divanı üyeliğinden istifasına ilişkin önerge (4/82) yazısı
2.- İstanbul Milletvekili Mustafa Sezgin Tanrıkulu’nun, (2/196) esas
numaralı 13 Mayıs Gününün Maden İşçisinin Can Güvenliği Günü İlan Edilmesi
Hakkında Kanun Teklifi’nin doğrudan gündeme alınmasına ilişkin önergesi (4/83)

VIII.- ÖNERİLER
A) Siyasi Parti Grubu Önerileri
1.- HDP Grubunun, İzmir Milletvekili Ertuğrul Kürkcü ve arkadaşları
tarafından, OHAL kapsamında Türkiye Cumhuriyeti’nin yurttaşlarına karşı
uluslararası sorumluluklarını yerine getirip getirmediğini incelemek amacıyla
18/10/2016 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun 7 Şubat 2017 Salı günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
2.- CHP Grubunun, İzmir Milletvekili Selin Sayek Böke ve arkadaşları
tarafından, Ziraat Bankası, Türkiye Petrolleri, PTT, BOTAŞ, Borsa İstanbul,
TÜRKSAT, TÜRK TELEKOM’un hazine hisseleri, Eti Maden ile ÇAYKUR’un Varlık
Fonu’na devredilmesiyle ilgili 7/2/2017 tarihinde Türkiye Büyük Millet Meclisi
Başkanlığına verilmiş olan genel görüşme önergesinin, Genel Kurulun 7 Şubat
2017 Salı günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi

IX.- SATAŞMALARA İLİŞKİN KONUŞMALAR
1.- Muş Milletvekili Ahmet Yıldırım’ın, İzmir Milletvekili Hamza Dağ’ın
HDP grup önerisi üzerinde yaptığı konuşması sırasında Halkların Demokratik
Partisine sataşması nedeniyle konuşması
2.- İzmir Milletvekili Hamza Dağ’ın, Muş Milletvekili Ahmet Yıldırım’ın
sataşma nedeniyle yaptığı konuşması sırasında şahsına sataşması nedeniyle
konuşması
3.- Muş Milletvekili Ahmet Yıldırım’ın, Samsun Milletvekili Hasan Basri
Kurt’un HDP grup önerisi üzerinde yaptığı konuşması sırasında HDP Grubuna
sataşması nedeniyle konuşması
4.- İzmir Milletvekili Selin Sayek Böke’nin, Isparta Milletvekili
Süreyya Sadi Bilgiç’in CHP grup önerisi üzerinde yaptığı konuşması sırasında
şahsına sataşması nedeniyle konuşması

X.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Serbest Bölgeler Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/666) ile Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporu (S.
Sayısı: 443) 
2.- Türkiye Cumhuriyeti ile Rusya Federasyonu Arasında Cezai Konularda
Karşılıklı Adli Yardımlaşma ve Suçluların İadesi Anlaşmasının Onaylanmasının
Uygun Bulunduğuna Dair Kanun Tasarısı (1/650) ve Dışişleri Komisyonu Raporu (S.
Sayısı: 439)
3.- Türkiye Cumhuriyeti Hükümeti ile Rusya Federasyonu Hükümeti Arasında
Türkiye Cumhuriyeti Topraklarında Bulunan Rus Defin Yerleri ile Rusya Federasyonu
Topraklarında Bulunan Türk Defin Yerleri Hakkında Anlaşmanın Onaylanmasının
Uygun Bulunduğuna Dair Kanun Tasarısı (1/656) ile Dışişleri Komisyonu ve Milli
Savunma Komisyonu Raporları (S. Sayısı: 440)

XI.- YAZILI SORULAR VE CEVAPLARI
1.- Batman Milletvekili Ayşe Acar Başaran’ın, 6284 sayılı Kanun
kapsamında koruma talebinde bulunan kadınlara ilişkin sorusu ve Adalet Bakanı
Bekir Bozdağ’ın cevabı (7/189)
2.- İstanbul Milletvekili Mustafa Sezgin Tanrıkulu’nun, 18 yaş altında
ve engelli çocuklara yönelik cinsel istismar vakaları hakkında sürmekte olan
davalara ve tutuksuz yargılanan şüpheli sayısına ilişkin Başbakandan sorusu ve
Adalet Bakanı Bekir Bozdağ’ın cevabı (7/9226)
3.- Bursa Milletvekili Erkan Aydın’ın, Türk Hava Yolları’nın Tunus’tan
lüks bir uçak satın almasına ilişkin sorusu ve Maliye Bakanı Naci Ağbal’ın
cevabı (7/9822)
4.- Niğde Milletvekili Ömer Fethi Gürer’in, bankalar lehine hacizli
bulunan gayrimenkullere ilişkin Başbakandan sorusu ve Başbakan Yardımcısı
Nurettin Canikli’nin cevabı (7/9925)
5.- İstanbul Milletvekili Mustafa Sezgin Tanrıkulu’nun, Bakanlığa bağlı
kurum ve kuruluşlarda boş bulunan engelli kadrolarına ilişkin sorusu ve Avrupa
Birliği Bakanı Ömer Çelik’in cevabı (7/10050)
6.- Niğde Milletvekili Ömer Fethi Gürer’in, Gelir İdaresi Başkanlığınca
hazırlanan Vergi Usul Kanunu Genel Tebliğ Taslağı’na ilişkin sorusu ve Maliye
Bakanı Naci Ağbal’ın cevabı (7/10114)
7.- İstanbul Milletvekili Mustafa Sezgin Tanrıkulu’nun, Bakanlığa bağlı
kurum ve kuruluşlarda boş bulunan engelli kadrolarına ilişkin sorusu ve Sağlık
Bakanı Recep Akdağ’ın cevabı (7/10138)
8.- İstanbul Milletvekili Mahmut Tanal’ın, TBMM bünyesinde hizmet veren
Meclis Devlet Hastanesinin ısınma sorununa ilişkin sorusu ve Türkiye Büyük
Millet Meclisi Başkan Vekili Ahmet Aydın’ın cevabı (7/10146)
9.- İstanbul Milletvekili Mustafa Sezgin Tanrıkulu’nun, TBMM ile bağlı
kurum ve kuruluşlarda hizmet alımı yoluyla çalışan personele ilişkin sorusu ve
Türkiye Büyük Millet Meclisi Başkan Vekili Ahmet Aydın’ın cevabı (7/10148)
10.- İstanbul Milletvekili Mahmut Tanal’ın, Türk Kızılay Derneğinin işe
alım sürecine ilişkin Başbakandan sorusu ve Başbakan Yardımcısı Nurettin
Canikli’nin cevabı (7/10155)
11.- İstanbul Milletvekili Mustafa Sezgin Tanrıkulu’nun, mevzuatın
engellilere yönelik ayrımcılığın önlenmesi bakımından taranmasına ilişkin
sorusu ve Avrupa Birliği Bakanı Ömer Çelik’in cevabı (7/10169)
12.- Denizli Milletvekili Kazım Arslan’ın, Türk Hava Yollarının
Bosna-Hersek Hava Yolları hisseleriyle ilgili işlemlerine ve uğranan zararın soruşturulmasına
ilişkin sorusu ve Maliye Bakanı Naci Ağbal’ın cevabı (7/10195)
13.- İstanbul Milletvekili Mahmut Tanal’ın, Anayasa Komisyonu
toplantılarına ilişkin sorusu ve Türkiye Büyük Millet Meclisi Başkan Vekili
Ahmet Aydın’ın cevabı (7/10210)
14.- İstanbul Milletvekili Mahmut Tanal’ın, Moskova Deklarasyonu’na ve
Fırat Kalkanı operasyonuna ilişkin Başbakandan sorusu ve Dışişleri Bakanı
Mevlüt Çavuşoğlu’nun cevabı (7/10218)
15.- Diyarbakır Milletvekili Altan Tan’ın, Ziraat Bankasınca
yapılandırılan borçlara ilişkin sorusu ve Başbakan Yardımcısı Mehmet Şimşek’in
cevabı (7/10264)
16.- Diyarbakır Milletvekili Altan Tan’ın, Türkiye Vakıflar Bankasınca
yapılandırılan borçlara ilişkin sorusu ve Başbakan Yardımcısı Mehmet Şimşek’in
cevabı (7/10265)
17.- İstanbul Milletvekili Mustafa Sezgin Tanrıkulu’nun, bağlı kurum ve
kuruluşlarda hizmet alımı yoluyla çalışan personele,
Bağlı kurum ve kuruluşlarca gerçekleştirilen açılış törenlerine,
İstanbul’da olası bir depremin etkilerinden korunmak için yapılan
çalışmalara,
Bağlı kurum ve kuruluşlarca Adıyaman’a yönelik hizmetler için ayrılan
ödeneklere,
İlişkin soruları ve Başbakan Yardımcısı Yıldırım Tuğrul Türkeş’in cevabı
(7/10268), (7/10269), (7/10270), (7/10271)
18.- İstanbul Milletvekili Mustafa Sezgin Tanrıkulu’nun, Bakanlığa bağlı
kurum ve kuruluşlarca gerçekleştirilen açılış törenlerine ilişkin sorusu ve
Avrupa Birliği Bakanı Ömer Çelik’in cevabı (7/10284)
19.- İstanbul Milletvekili Mustafa Sezgin Tanrıkulu’nun, İstanbul’da
olası bir depremin etkilerinden korunmak için yapılan çalışmalara ilişkin
sorusu ve Avrupa Birliği Bakanı Ömer Çelik’in cevabı (7/10286)
20.- İstanbul Milletvekili Mustafa Sezgin Tanrıkulu’nun, Bakanlığa bağlı
kurum ve kuruluşlarda hizmet alımı yoluyla çalışan personele ilişkin sorusu ve
Dışişleri Bakanı Mevlüt Çavuşoğlu’nun cevabı (7/10330)
21.- İstanbul Milletvekili Mustafa Sezgin Tanrıkulu’nun, İstanbul’da
olası bir depremin etkilerinden korunmak için yapılan çalışmalara ilişkin
sorusu ve Dışişleri Bakanı Mevlüt Çavuşoğlu’nun cevabı (7/10331)
22.- İstanbul Milletvekili Mustafa Sezgin Tanrıkulu’nun, Bakanlığa bağlı
kurum ve kuruluşlarca gerçekleştirilen açılış törenlerine ilişkin sorusu ve
Ekonomi Bakanı Nihat Zeybekci’nin cevabı (7/10332)
23.- İstanbul Milletvekili Mustafa Sezgin Tanrıkulu’nun, Bakanlığa bağlı
kurum ve kuruluşlarda hizmet alımı yoluyla çalışan personele ilişkin sorusu ve
Ekonomi Bakanı Nihat Zeybekci’nin cevabı (7/10333)
24.- İstanbul Milletvekili Mustafa Sezgin Tanrıkulu’nun, İstanbul’da
olası bir depremin etkilerinden korunmak için yapılan çalışmalara ilişkin
sorusu ve Ekonomi Bakanı Nihat Zeybekci’nin cevabı (7/10334)
25.- Niğde Milletvekili Ömer Fethi Gürer’in, patates tüketimine ilişkin
sorusu ve Gıda, Tarım ve Hayvancılık Bakanı Faruk Çelik’in cevabı (7/10357)
26.- Kocaeli Milletvekili Fatma Kaplan Hürriyet’in, Kütahya’nın Simav
ilçesinde seracılığın geliştirilmesine yönelik çalışmalara ilişkin sorusu ve
Gıda, Tarım ve Hayvancılık Bakanı Faruk Çelik’in cevabı (7/10358)
27.- Denizli Milletvekili Melike Basmacı’nın, stratejik ürünler
listesine ve pamuk ithalatına ilişkin sorusu ve Gıda, Tarım ve Hayvancılık
Bakanı Faruk Çelik’in cevabı (7/10359)
28.- Denizli Milletvekili Melike Basmacı’nın, Bodrum’da mandalina
üreticilerinin sorunlarına ilişkin sorusu ve Gıda, Tarım ve Hayvancılık Bakanı
Faruk Çelik’in cevabı (7/10360)
29.- Balıkesir Milletvekili Namık Havutça’nın, çiftçilerin tarım kredi
kooperatifi borçlarına ilişkin sorusu ve Gıda, Tarım ve Hayvancılık Bakanı
Faruk Çelik’in cevabı (7/10361)
30.- Bursa Milletvekili Orhan Sarıbal’ın, Tarımsal ve Kırsal Kalkınmayı
Destekleme Kurumu hakkındaki çeşitli iddialara ilişkin sorusu ve Gıda, Tarım ve
Hayvancılık Bakanı Faruk Çelik’in cevabı (7/10364)
31.- İstanbul Milletvekili Mustafa Sezgin Tanrıkulu’nun, Bakanlığa bağlı
kurum ve kuruluşlarda hizmet alımı yoluyla çalışan personele ilişkin sorusu ve
Gümrük ve Ticaret Bakanı Bülent Tüfenkci’nin cevabı (7/10366)
32.- İstanbul Milletvekili Mustafa Sezgin Tanrıkulu’nun, İstanbul’da
olası bir depremin etkilerinden korunmak için yapılan çalışmalara ilişkin
sorusu ve Gümrük ve Ticaret Bakanı Bülent Tüfenkci’nin cevabı (7/10369)
33.- Diyarbakır Milletvekili Altan Tan’ın, Mardin ilindeki vergi
tahsilatına ilişkin sorusu ve Maliye Bakanı Naci Ağbal’ın cevabı (7/10408)
34.- İstanbul Milletvekili Mustafa Sezgin Tanrıkulu’nun, Bakanlığa bağlı
kurum ve kuruluşlarca gerçekleştirilen açılış törenlerine,
İstanbul’da olası bir depremin etkilerinden korunmak için yapılan
çalışmalara,
İlişkin soruları ve Orman ve Su İşleri Bakanı Veysel Eroğlu’nun cevabı
(7/10444), (7/10448)
35.- Niğde Milletvekili Ömer Fethi Gürer’in, Niğde’de çıkan orman
yangınlarına ilişkin sorusu ve Orman ve Su İşleri Bakanı Veysel Eroğlu’nun
cevabı (7/10446)
36.- Adana Milletvekili Zülfikar İnönü Tümer’in, İstanbul Beşiktaş’ta
TBMM’ye ait bir otoparkın tahsisine ilişkin sorusu ve Türkiye Büyük Millet
Meclisi Başkan Vekili Ahmet Aydın’ın cevabı (7/10562)
37.- Van Milletvekili Nadir Yıldırım’ın, Türkiye Cumhuriyeti
Anayasasında Değişiklik Yapılmasına Dair Kanun Teklifi’nin oylamasında gizli oylama
kurallarına riayet edilmediğine yönelik iddialarla ilgili incelemeye ilişkin
sorusu ve Türkiye Büyük Millet Meclisi Başkan Vekili Ahmet Aydın’ın cevabı
(7/10564)
38.- Tekirdağ Milletvekili Faik Öztrak’ın, OECD’nin bir raporuna ilişkin
sorusu ve Başbakan Yardımcısı Mehmet Şimşek’in cevabı (7/10590)
39.- Diyarbakır Milletvekili Altan Tan’ın, dış politikayla ilgili bazı
iddialara ilişkin sorusu ve Dışişleri Bakanı Mevlüt Çavuşoğlu’nun cevabı
(7/10607)
40.- İstanbul Milletvekili Mahmut Tanal’ın, ekonominin durumuna ve
değişimine ilişkin sorusu ve Ekonomi Bakanı Nihat Zeybekci’nin cevabı (7/10608)
41.- İstanbul Milletvekili Mustafa Sezgin Tanrıkulu’nun, Bakanlığa bağlı
kurum ve kuruluşlarca Adıyaman’a yönelik hizmetler için ayrılan ödeneklere
ilişkin sorusu ve Ekonomi Bakanı Nihat Zeybekci’nin cevabı (7/10770)
42.- İstanbul Milletvekili Mustafa Sezgin Tanrıkulu’nun, sosyal medya
paylaşımları sebebiyle hakkında işlem yapılan kurum personeline ilişkin sorusu
ve Gümrük ve Ticaret Bakanı Bülent Tüfenkci’nin cevabı (7/10780)
43.- Denizli Milletvekili Melike Basmacı’nın, TBMM TV çalışmalarının
engellilerin erişimine uygun hale getirilmesine yönelik çalışmalara ilişkin
sorusu ve Türkiye Büyük Millet Meclisi Başkan Vekili Ahmet Aydın’ın cevabı
(7/10816)
44.- Van Milletvekili Bedia Özgökçe Ertan’ın, soru önergelerinin iadesi
kapsamında yapılan işlemlere ilişkin sorusu ve Türkiye Büyük Millet Meclisi
Başkan Vekili Ahmet Aydın’ın cevabı (7/10817)
45.- Niğde Milletvekili Ömer Fethi Gürer’in, ülkemizde 2016 yılında
üretimi yapılıp tüketilen deterjan miktarına ilişkin sorusu ve Gümrük ve
Ticaret Bakanı Bülent Tüfenkci’nin cevabı (7/10853)
46.- Manisa Milletvekili Tur Yıldız Biçer’in, 2002 yılından itibaren
Cumhuriyet Halk Partisine mensup milletvekillerince yöneltilen yazılı soru
önergelerine ilişkin sorusu ve Türkiye Büyük Millet Meclisi Başkan Vekili Ahmet
Aydın’ın cevabı (7/11039)
7 Şubat 2017
Salı
BİRİNCİ OTURUM
Açılma Saati:
15.02
BAŞKAN: Başkan
Vekili Pervin BULDAN
KÂTİP ÜYELER:
Mustafa AÇIKGÖZ (Nevşehir), İshak GAZEL (Kütahya) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 66’ncı Birleşimini açıyorum. 
III.- YOKLAMA 
BAŞKAN
– Elektronik cihazla yoklama yapacağız. 
Yoklama
için üç dakika süre vereceğim. 
Sayın
milletvekillerinin oy düğmelerine basarak salonda bulunduklarını
bildirmelerini, bu süre içerisinde elektronik sisteme giremeyen
milletvekillerinin salonda hazır bulunan teknik personelden yardım
istemelerini, buna rağmen sisteme giremeyen üyelerin ise yoklama pusulalarını
görevli personel aracılığıyla üç dakikalık süre içerisinde Başkanlığa
ulaştırmalarını ve salondan ayrılmamalarını rica ediyorum.
Yoklama
işlemini başlatıyorum. 
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı yoktur. 
Birleşime
on beş dakika ara veriyorum. 
Kapanma Saati: 15.06
İKİNCİ OTURUM
Açılma Saati:
15.20
BAŞKAN: Başkan
Vekili Pervin BULDAN
KÂTİP ÜYELER:
Mustafa AÇIKGÖZ (Nevşehir), İshak GAZEL (Kütahya)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 66’ncı Birleşiminin İkinci
Oturumunu açıyorum.
III.- YOKLAMA 
BAŞKAN -
Açılışta yapılan yoklamada toplantı yeter sayısı bulunamamıştı.
Şimdi yoklama
işlemini tekrarlayacağım.
Yoklama için üç
dakika süre veriyorum.
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı vardır, görüşmelere başlıyoruz. 
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, Millî Eğitim müfredatı hakkında söz isteyen Isparta Milletvekili
Sayın Sait Yüce’ye aittir. 
Süreniz
beş dakika Sayın Yüce. 
Buyurun.
(AK PARTİ sıralarından alkışlar)
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Isparta Milletvekili Sait Yüce’nin, millî eğitim müfredatına ilişkin
gündem dışı konuşması
SAİT
YÜCE (Isparta) – Teşekkür ederim Sayın Başkan. 
Değerli
milletvekilleri, ülkemizde yapılan tüm yatırımlara ve güzel gelişmelere yaraşır
bir şekilde, eğitimin de istenen seviyeye ulaşması için gayret ediyoruz. 
Müfredat
programları ait olduğu dersin tüm konularını öğrencilere kazandıracak hedef
davranışları içeren metinlerdir. Eğitim sistemimizin ideolojik değil, bilimsel
temeller üzerinde yükselmesini istiyoruz. Müfredat bir milletin geleceğini
şekillendirir. İfsat komitelerinin, global güçlerin arzuları yönünde değil,
bilimsel gerçekler millî değerlere sahip iyi insan yetiştirmeyi hedeflemelidir.
Bugün
aklıselim sahibi herkesi rahatsız eden şey, fen bilimlerinin dine muhalif
göstererek inançsızlık zeminine oturtulmaya çalışılmasıdır. Fen bilimleri tüm
ideolojilerden arındırılmalıdır. Yardımlaşma, hayat, rızık, denge, temizlik,
israfsızlık, hikmet, gaye gibi gerçekler öğrenilmesi gereken asıl tabiat
gerçekleridir. Bu yüzden müfredatlarda yaratıcının kâinat üzerindeki
tasarrufunu, ilmini, iradesini, kudretini, hikmetini ve rahmetini görmezden
gelerek kâinatı tesadüfe ve şuursuz tabiata veren bir anlayışa asla prim
verilmemelidir. 
Eğitimde
kullandığımız bilim dilimiz Batı’nın hastalıklı ve şirke batmış dilini taklit
etmemeli, hakikatin dili olmalıdır. Oysa bugün tabiat bilimlerinde
kullanılmakta olan dil, Batı’nın geliştirdiği ve bize bilim dili olarak sunduğu
bir dildir. Bir tahlile tabi tutulduğunda, objektiflikten uzak, bir tür inanç
dili ve ideoloji dili olduğu kolayca anlaşılacaktır. Bir tabiat olayını
açıklarken kullanılan fiiller dikkatli bir şekilde incelendiğinde görülecektir
ki bu metinlerde sıklıkla karşılaşılan “oluşmuştur”, “gelişmiştir” şeklindeki
ifadeler, içinde yaşadığımız kâinatta olup bitenlerin failsiz, amaçsız,
hikmetsiz, tesadüfen, kendi kendine yahut evrim, doğa gibi birtakım kavramlar
tarafından gerçekleştirildiği fikrini peşin bir inanç şeklinde zihinlere
yerleştirmektedir.
BAŞKAN
– Sayın Yüce, Genel Kurulda çok uğultu var.
Sayın
milletvekilleri, Sayın Yüce kürsüde konuşma yapıyor ancak uğultudan dolayı ne
söylediği gerçekten anlaşılmıyor. Kendi aranızda yapacağınız konuşmaları lütfen
Genel Kurul dışında yapınız.
Sayın
Yüce, buyurunuz, devam ediniz.
SAİT
YÜCE (Devamla) – Teşekkür ederim. 
Bu
bakış açısıyla yetişen nesillerin kâinat algısı failsiz ve amaçsız bir şekilde
meydana gelmiş, anlamsız bir âlem şeklinde teşekkül etmektedir. Tabii ki
başıboş âlemde insanın da özel bir yeri ve anlamı yoktur; o da amaçsız,
anlamsız ve başıboş bir şekilde bu âlemde bir süre yaşayıp sonra da yok olacak
bir varlıktan ibarettir. Bu dil insanlara çaresizlikten ve ümitsizlikten başka
bir şey katmamaktadır. Kur’an ise bakışımızı kâinata yönelten yüzlerce ayetinde
bütün bu varlıkların ve olayların bir yaratıcı tarafından hikmetli bir şekilde
ve insanın yararları gözetilerek düzenlendiğini anlatmaktadır. İnsanları bu
ikilemden kurtararak ders kitaplarında Kur’an’ın diline ters düşmeyen bir dile
ihtiyaç vardır. Bu dili kullanırken de varlıklarda ve tabiat olaylarında
failsizlik ve amaçsızlık çağrışımı yapan yahut Allah’tan başkasına yaratıcılık
özellikleri yakıştırmak anlamına gelen ifadelerden kesinlikle kaçınılmalı, her
şeyin sonsuz bir hikmet ve iradeyle düzenlendiği gerçeği anlatılarak
“gelişmiştir”, “oluşmuştur” şeklindeki ifadelerin “düzenlenmiştir”,
“yapılmıştır” şeklinde yani her varlığın ve olayın arkasında bir fail ve sâni
olduğu ihsas edilmelidir. Ayetikerimede, Mülk Suresi’nde “Yedi göğü birbiriyle
uyum içinde yaratan da odur. Rahman’ın yaratışında hiçbir düzensizlik
göremezsin. Haydi çevir gözünü, bir kusur görüyor musun? Sonra, tekrar tekrar
gözünü çevirsen de bitkin düşmüş, hor ve hakir hâlde o göz sana döner.”
buyurulmaktadır.
İnsanlık,
tarihi boyunca içinde yaşadığı dünyayı, evreni araştırmıştır. En büyük
teleskoplarla makroâlem incelenirken elektron mikroskoplarıyla mikroâlemin
derinliklerine inilmiş, bütün bu araştırma ve buluşlarsa kâinattaki nizamın
mükemmeliyetine yönelik hayretin artmasına sebep olmuş, asla bir noksanlık
ortaya çıkmamıştır. Bediüzzaman bu hakikati şöyle izah etmiştir: “‘Beyhude
yoruldum, kusuru yok.’ demesiyle gösteriyor ki nizam ve intizam gayet
mükemmeldir. Demek, intizamıkâinat, vahdaniyetin kati şahididir.” 
(Mikrofon
otomatik cihaz tarafından kapatıldı)
SAİT
YÜCE (Devamla) – Sayın Başkanım, bir dakika…
Tamamlıyorum.
BAŞKAN
– Sayın Yüce, lütfen tamamlayınız.
SAİT
YÜCE (Devamla) – “Mesela tıp fenninden sorulsa ‘Bu kâinat nedir?’ elbette
diyecektir ki gayet muntazam ve mükemmel bir eczahaneikübrâdır, içinde her bir
ilaç güzelce ihzar ve istif edilmiştir. Fennikimyadan sorulsa ‘Bu küreiarz
nedir?’ diyecek gayet muntazam ve mükemmel bir kimyahanedir. Bir köy muhtarsız
olmaz, bir iğne ustasız olmaz, sahipsiz olamaz, bir harf kâtipsiz olamaz;
biliyorsun. Nasıl oluyor ki nihayet derecede muntazam şu memleket hâkimsiz olur.”
Bu misallerde olduğu gibi hangi bilim dalına objektif bir şekilde kulak verecek
olursak bütün varlık âlemini bütün ayrıntılarıyla kuşatan muhteşem bir düzenin
varlığına şahitlik ettiğini işitiriz. Zaten böyle olmasa pozitif bilimler
olmazdı. Bilim, var olan bir düzeni keşfetmekten başka nedir ki? Onun için,
gelin, evlatlarımızı bu muhteşem düzenin varlığını ve sahibini yok sayan
anlayışların telkinlerine maruz bırakmayalım.
Teşekkür
eder, yüce heyetinizi saygıyla selamlarım. (AK PARTİ sıralarından alkışlar)
BAŞKAN
– Teşekkür ederiz Sayın Yüce.
Gündem
dışı ikinci söz, Artvin’in sorunları ile Artvin Hopa Cankurtaran Tüneli
hakkında söz isteyen Artvin Milletvekili Sayın Uğur Bayraktutan’a aittir.
Sayın
Bayraktutan, süreniz beş dakika.
Buyurun.
(CHP sıralarından alkışlar)
2.- Artvin Milletvekili Uğur Bayraktutan’ın, Artvin ilinin sorunları ile
Artvin-Hopa (Cankurtaran) Tüneli’ne ilişkin gündem dışı konuşması
UĞUR
BAYRAKTUTAN (Artvin) – Teşekkür ediyorum Sayın Başkan.
Sayın
Başkan, değerli milletvekilleri; hayırlı bir yasama haftası dileyerek sizleri
saygıyla selamlıyorum. 
ÖZGÜR
ÖZEL (Manisa) – Hayırlı konuşmalar olsun.
UĞUR
BAYRAKTUTAN (Devamla) – Öyle olsun inşallah. 
Değerli
milletvekilleri, 29 Ekim 2010’da Artvin’de, Artvinliler için bir kâbus hâline
gelen, Artvin’i Hopa’ya bağlayan, Rize’ye bağlayan Cankurtaran Tüneli’nin temel
atma töreni yapıldı. O törenin yapıldığı tarihte ben de il başkanı olarak
bulunuyordum. Dönemin Ulaştırma Bakanı şimdiki Başbakan törenin açılışında, 29
Ekim 2010’da bir konuşma yaptı, üç satırlık konuşmadan bir pasaj paylaşmak
istiyorum, dikkat edin: “Ey Artvinliler, böylece sizlerin yarım asırlık
hasretini sona erdiriyoruz. Ferhat ile Şirin’in buluştuğu gibi, bu tünelle
Hopalılar Borçkalılarla, Artvinliler Ardahanlılar ve Erzurumlularla buluşacak.
Artvin’in kaderini üç yıldan kısa bir sürede bu tünel bitirecek ve Türkiye'nin
en uzun tüneli olacak.” diyordu değerli arkadaşlarım. Eğer şimdiki Sayın
Başbakanın bu sözleri doğru olsaydı Ferhat ile Şirin tarihte hiç buluşmayacaktı
değerli arkadaşlar, hiç buluşmayacaktı. (CHP sıralarından alkışlar)
Bakın,
o tarihte -ben izliyordum- dönemin müteahhidini yanına çağırdı, dedi ki: “Gel
bakayım buraya -İsimlerini de veriyorum şirket yetkililerinin: Birinin adı
Bilal Çelik, diğerinin adı Esat Ulu- bir kurban pazarlığı yapalım.” dedi. İhale
şartnamesinde ihalenin dokuz yüz on günde, otuz ayda biteceğine ilişkin amir
hüküm vardı. Sayın Başbakan, o zamanın Ulaştırma Bakanı dedi ki: “Hayır, bunu
kabul etmiyorum, bunu dört ay daha erkene çekeceğiz, yirmi altı ay.” El
sıkıştılar, ben de oradaydım. “Kabul mü?”, “Kabul.” “Var mısın?”, “Varım.”,
“Tamam mı?” “Tamam.” Biz kalktık hepimiz alkışladık, dedik ki: “Ne kadar güzel,
Artvin’in bu kaderini ortadan kaldırıyorlar.”
Değerli
arkadaşlarım, o tarihten bugüne kadar yirmi altı ayda biteceği iddia edilen
tünelle alakalı olarak kaç ay geçti biliyor musunuz? Yetmiş beş ay geçti
değerli Artvinliler, saygıdeğer Büyük Millet Meclisinin milletvekilleri. Yetmiş
beş aydır Artvinliler tünelin bitmesini bekliyor. 
Bakın,
on beş güne yakındır Artvin’deydim. Artvin’in bir kaderi var, büyük bir
sıkıntısı var. Artvin’de hastalar -Allah göstermesin- bir kalp krizi geçirdiği
zaman, Artvin Devlet Hastanesinde anjiyo ünitesi yok, insanları ambulanslarla
oradan öbür tarafa, en yakın devlet hastanesi niteliğinde olan Rize’ye
göndermeye çalışıyoruz ama bakıyoruz ki hastalar Rize’ye giderken kardan
dolayı, dağdaki bu ulaşım yetersizliklerinden dolayı bu dağı aşamıyorlar. 
Geçen
hafta bir koordinasyon toplantısı yapıldı -basına sızdı- Vali Karayolları Bölge
Müdürüyle beraber bir toplantı yapıyor “Bu yol ne zaman bitecek?” diyor. Bana
verilen bilgilere göre, basına sızan bilgilere göre 2018’de bitmesi çok zor
çünkü bağlantı yollarıyla alakalı 2 firmanın arasında ihaleden kaynaklanan bir
sorun var, Kamu İhale Kurumunda itirazlı olarak duruyor.
Sayın
bakanlardan burada kimse var mı bilmiyorum. Değerli AKP milletvekilleri, bu
konuyla alakalı şu anda bakın, cenaze orada duruyor. Hopa’da Cankurtaran Tüneli
kapalı. Yapılmasıyla alakalı gereken girişimi yaptınız, teşekkür ediyorum ama
bir yandan da yetmiş beş aydır bir cenazeyi orada saklıyoruz. Ben buradan
soruyorum. Bakın, bundan önce de 4 kere sordum, 4 kere, yazılı soru. Soruyorum:
“Bu tünel ne zaman açılacak?” Vallahi taştan ses var, Ulaştırma Bakanından,
Başbakandan ses yok. (CHP sıralarından alkışlar) 4 kere soru sordum, yazılı
soru, Meclis araştırmasında sordum. Bütün Artvinliler bekliyor ki, bu tünel ne
zaman açılacak? Ben de yüce Parlamentodan bütün Artvin’e, bütün Parlamentoya,
Türkiye'ye sesleniyorum: Hani Ferhat ile Şirin buluşacaktı? Ne zaman buluşacak
bu Ferhat ile Şirin? Niye zamanında bitirmediniz? Niye zamanında bu bitmiyor?
Artvinliler bu çileyi niye çekiyor? O dağda 1,5 metre karda bu kâbusu neden
yaşıyorlar? Bunun bir an önce bitirilmesini talep ediyoruz değerli
arkadaşlarım. Onunla alakalı girişimlerde bulunulmasını istiyorum.
Bunun
haricinde bir problemimiz daha var: Artvin’de olağanüstü hâlle alakalı yasaklar
devam ediyor. Basın açıklaması yapmak yasak, toplantı, gösteri yürüyüşü yapmak
yasak. Artvin’de fiilen vali olan bir iş adamı var, o koyuyor yasakları, vali
de koymuyor. Kaldırın bu yasakları, kaldırın bu aymazlığı ortadan.
Değerli
arkadaşlarım, Cerattepe’yle alakalı, ki Artvin’in en büyük sorunu, Cerattepe
başımızda bir bela olarak duruyor, Hükûmetle yaptığımız görüşmelerde “Namus,
şeref sözü veriyoruz size. Yargılama süreci bitmeden, yargı herhangi bir
şekilde kesinleşmiş karar vermeden Cerattepe’ye müdahale etmeyeceğiz.” diye
namus, şeref sözü verdiler. Ama buna rağmen biliyoruz ki, şirket orada
çalışmalarına devam ediyor değerli arkadaşlarım. Bu çalışmaları bir an evvel
durdurup, yargı sürecinin sonucunu beklemek durumundayız.
Bir
başka sorunumuz daha var: Havaalanı. Bakın, bu havaalanının ismi “Artvin-Rize
Havaalanı.” Havaalanının ortada olması gerekiyor, her 2 ile de aynı uzaklıkta
olması gerekiyor. Artvin Valiliğinden havaalanına 126 kilometre, Rize
Valiliğinden havaalanına 34 kilometre. Biz mi hesap bilmiyoruz, bizim
hesabımızda mı bir yanlışlık var değerli arkadaşlarım? Bu yanlışlıkların bir an
evvel düzeltilmesi gerekiyor, Artvin’in mağduriyetlerinin bir an evvel
önlenmesi gerekiyor. 
Memleketimiz
kırıktır, arazisi kırıktır, arazimiz bayırdır ama şunu bilin, bunlara rağmen
kararımız “hayır”dır diyor, yüce heyetinizi saygıyla selamlıyorum. (CHP
sıralarından alkışlar) 
BAŞKAN
– Teşekkür ederiz Sayın Bayraktutan.
İSRAFİL
KIŞLA (Artvin) – Sayın Başkan…
MEHMET
NACİ BOSTANCI (Amasya) – Konuyla ilgili olduğu için, 60’a göre bir dakika
açıklaması olacak arkadaşımızın. 
BAŞKAN
– Sayın Kışla, 60’a göre yerinizden söz talebiniz var.
Buyurunuz.

V.- AÇIKLAMALAR
1.- Artvin Milletvekili İsrafil Kışla’nın, Artvin Milletvekili Uğur
Bayraktutan’ın yaptığı gündem dışı konuşmasındaki bazı ifadelerine ilişkin
açıklaması
İSRAFİL
KIŞLA (Artvin) – Sayın Başkan, değerli milletvekilleri; Hopa tüneli devam eden
en büyük tünellerden bir tanesi, 5.300 metre, çift tüp olarak başladı. Tabii,
geç kaldığı doğrudur. Tünel bitti aslında fakat bağlantı yollarında Hopa
tarafında kamulaştırmadan dolayı bir yıl bir kayıp var. Diğer taraftan, Kamu
İhale Kurumundaki itirazlar son buldu, firma netleşti, sözleşme yapıldı.
İnşallah, 2017 içerisinde, bu yaza varmadan açılması planlanıyor. Bir an önce
biter ve Artvinli de inşallah amacına ulaşmış olur diyorum. 
Bu
bilgiyi sizlerle paylaşmak istedim.
Teşekkür
ediyorum. 
BAŞKAN
– Teşekkür ederiz Sayın Kışla.
Gündem
dışı üçüncü söz, İstanbul’un Şile ilçesinin sorunları hakkında söz isteyen
İstanbul Milletvekili Sayın İzzet Ulvi Yönter’e aittir. 
Süreniz
beş dakika Sayın Yönter.
Buyurun.
(MHP sıralarından alkışlar)
IV.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
3.- İstanbul Milletvekili İzzet Ulvi Yönter’in, İstanbul’un Şile
ilçesinin sorunlarına ilişkin gündem dışı konuşması
İZZET
ULVİ YÖNTER (İstanbul) – Sayın Başkan, değerli milletvekilleri; İstanbul Şile
ilçesinin sorunlarıyla ilgili gündem dışı söz almış bulunmaktayım. Hepinizi
saygılarımla selamlıyorum. 
İstanbul’umuzun
tabiat ve kültür varlıklarının zenginliğiyle ünlü şirin ilçesi Şile,
İstanbul’un fethinden önce bölgeye yerleştirilen Türkmenler sayesinde altı yüz
yılı aşkın bir süredir bu vatanın bir parçasıdır ve bir Türkmen yurdudur. Şile
ilçemiz tabiat ve kültür varlıklarıyla turistik bir ilçe olmasının yanında yüzyıllardır
Şile’ye bağlı köylerde yürütülen tarım ve hayvancılık faaliyetleriyle de
İstanbul’umuza önemli katkılarda bulunmaktadır. 
1960’lı
yılların sonundan itibaren Şile’nin 13 köyünü de kapsayan bir barajın yapılması
planlanmıştı. 1987 yılında ilçede yapılan ölçüm ve teknik analizler
neticesinde, köylerde yaşayan vatandaşlarımızın tapu kayıtlarının üzerine su
havzası şerhi İSKİ lehine konulmuştu. O günden bu yana baraj inşaatı için
müspet hiçbir girişimde bulunulmamıştır. Tapu kayıtlarında mevcut bulunan şerhler
nedeniyle Şile’nin köylerinde bir çivi dahi çakılmasına izin verilmemiştir.
Şile’nin elli yıllık kanayan yarası hâline gelmiş bu proje hasebiyle Şile ve
köylerinin gelişimi tamamen durmuş, büyüyen ailelerin köylerine gelip yatacak
-deyim yerindeyse- bir damları dahi olmamıştır. 
Şile’de,
1960’larda yapımı planlanan ama yılan hikâyesine dönen Osmangazi ve Sungurlu
barajlarının yapımına bu yıl içerisinde tekrar başlanacağı ifade edilmiştir.
Mevcut proje neticesinde pek çok köy ve mahallenin mezarlık ve camileri dahi
sular altında kalacaktır ve bu, hiçbirimizin tasvip edemeyeceği bir yanlışlık
olacaktır. Altı yüz yılı aşkın süredir ata topraklarında yaşayan Şileli
köylülerimizin topraklarının bu şekilde yok olmasına gönlümüz razı değildir,
hiçbir Şileli bunu onaylamamaktadır. Şile’nin köylerinde yaşayan
vatandaşlarımız şikâyet hâlindedir. Kadim Türkmen obalarının yok olmaması,
sular altında kalmaması adına, bölgede yaşayan vatandaşlarımız mevcut baraj
projelerinin revize edilmesi gerektiğini düşünmektedir. Büyük ve tek bir gölet
alanının inşası yerine, su havzasının geniş ve alçak yataklarına yapılacak
paket ve küçük barajlar hem bölgedeki taşkın tehlikesini ortadan kaldıracak hem
İstanbul’un su ihtiyacını karşılayacak hem de yüzlerce yıllık tarihe sahip Türk
obalarının muhafazasını mümkün kılacaktır. Baraj projesi revize edilemediği
zaman pek çok tarım alanı, uyarıyorum, şimdiden ikaz ediyorum ki sular altında
kalacaktır. Bölgede yıllardır yapılan tarım ve hayvancılık maalesef sona erme
noktasına kadar gelmiştir. Dünyada buna benzer pek çok proje mevcuttur.
Romanya’da Olga Nehri üzerinde yapılmış paket baraj, yine Romanya’da Slatina,
Piteşti paket barajları, Avusturya’da Linz, İtalya’da Verona, Udine barajları
örnek olarak gösterilebilecektir. Bu bölgelerde tarım ve hayvancılık
faaliyetleri devam etmektedir. Bölgede yaşayanlar ise yerlerini yurtlarını terk
etmek zorunda kalmamışlardır. Dünyadaki bu örneklerin Şile köylerini kapsayan
baraj projesi için de uygulanması yıllardır mağdur edilen Şileli köylülerimizi
ziyadesiyle memnun edecektir ve beklentimiz budur, Şilelinin talebi budur. 
Bu
projeyle ilgili olarak Orman ve Su İşleri Bakanı, Çevre ve Şehircilik Bakanı
son kez köylülerimize ve bölge halkına kulak vermelidir. Bizim de talebimiz,
isteğimiz, arzumuz bu yöndedir. Şileli köylülerimizin mağdur edilmemesi,
köylerimizin yok olmaması için projenin revize edilmesi şarttır. 
Yine,
Şile’de Darlık köyümüz var. Bu köyümüzün bulunduğu alana 1985’li yıllarda
Darlık Barajı yapılmaya başlanıyor. 
(Mikrofon
otomatik cihaz tarafından kapatıldı) 
BAŞKAN
– Sayın Yönter, lütfen tamamlayınız.
Buyurunuz.
İZZET
ULVİ YÖNTER (Devamla) – Köylünün arazileri istimlak edilip valilik kararıyla
köyün yeni yerleşeceği yer Köy Hizmetleri tarafından makinelerle düzenlenerek
köylüye veriliyor. Darlık köylülerine on üç yıl sonra Orman İdaresince “Orman
alanına yerleştiniz.” diye dava açılmış. Dava sonucunda yanlış yerleşimde
köylünün herhangi bir kastı olmadığına fakat bir kısım binaların orman alanı
içinde kaldığından müsaderesine karar verilmiş. Darlık Barajı nedeniyle
yerinden yurdundan, toprağından olan ve baraj yapımı için gerekli fedakârlığı
gösteren köylülerimiz, yeni yerleşim yerlerindeki orman vasfını kaybetmiş,
mahkemece müsadere kararı verilmiş bu arazilerin -köylü lehine- orman arazisi
vasfından çıkarılıp kendilerine verilmesini talep etmektedir.
Sözlerime
burada son verirken Şile’nin Çataklı, Gökmaslı, Göksu, Hacıllı, Soğullu,
Kalemköy, Geredeli ve Darlık köylülerimize de selamlarımı, hürmetlerimi, en iyi
dileklerimi iletiyorum, hepinize saygılar sunuyorum. (MHP sıralarından
alkışlar)
ÖZKAN
YALIM (Uşak) – Hayırlı olsun.
GÜLAY
YEDEKCİ (İstanbul) – Hayırlı olsun.
BAŞKAN
– Teşekkür ederiz Sayın Yönter.
Sayın
Tanal, 60’a göre, Şile’yle ilgili, İstanbul Milletvekili olarak sanırım bir açıklama
yapma talebiniz var. 
Yerinizden,
bir dakika, buyurunuz.
V.- AÇIKLAMALAR (Devam)
2.- İstanbul Milletvekili Mahmut Tanal’ın, İstanbul Milletvekili İzzet
Ulvi Yönter’in yaptığı gündem dışı konuşmasındaki baz ifadelerine ilişkin
açıklaması
MAHMUT
TANAL (İstanbul) – Teşekkür ediyorum Sayın Başkan.
Değerli
hatibi kutluyorum. Bugüne kadar Şile’nin bu sorunlarını hep dile getirdik.
Maalesef şu anda Şile Devlet Hastanesinde uzman doktor yok, hastaneye sevk
edilen tüm hastalar direkt İstanbul’a sevk ediliyor. Aynı zamanda otoparkı yok,
aynı zamanda belediye otobüsleri çalışmıyor, halk otobüsleri çalışıyor ve bu
barajla ilgili alınan raporlar eski raporlardır. ÇED raporları
güncelleştirilmemiştir. Güncelleştirilmediği için aynı zamanda vatandaş o
bölgede bu konuyla ilgili de bilgilendirilmemiştir ve oradaki bilgilendirmeler
de eksik ve siyasi baskılar nedeniyle yetersiz ve yok hükmündedir.
Bu
sebepten dolayı, aslında orada fiziki ve coğrafi koşullar baraj yapılmasına
uygun olmadığı hâlde baraj projesi halka yapılabilecek en büyük kötülük ve
felakettir. 
Ben
teşekkür ediyorum.
BAŞKAN
– Teşekkür ederiz Sayın Tanal.
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Pervin Buldan’ın, Tahliye edilen
Diyarbakır Milletvekili İdris Baluken ile Ahmet Türk’e geçmiş olsun dileğinde
bulunduğuna, Kars Milletvekili Ayhan Bilgen ile Adana Milletvekili Meral Danış
Beştaş’ın tutuklanmalarını üzüntüyle karşıladığına ve Kocaeli Milletvekili
Saffet Sancaklı’ya eşinin yaşamını yitirmesi nedeniyle başsağlığı dileğinde
bulunduğuna ilişkin açıklaması
BAŞKAN
– Sayın milletvekilleri, sisteme giren ilk on beş milletvekiline yerlerinden
söz vereceğim ancak sayın milletvekillerine söz vermeden önce, geçen hafta
tahliye olan, 4 Kasım akşamı gözaltına alınan ve üç aylık bir cezaevi
sürecinden sonra tahliye edilen Halkların Demokratik Partisi Diyarbakır
Milletvekili Sayın İdris Baluken’e geçmiş olsun dileklerimi ifade etmek
istiyorum. Yine, Sayın Ahmet Türk’ün tahliyesinden duyduğumuz sevinci burada
özellikle sizlerle paylaşmak isterim. Hem Sayın Ahmet Türk’e hem de Sayın İdris
Baluken’e bir kez daha geçmiş olsun dileklerimizi belirtmek isterim ancak hâlâ
şu anda cezaevinde olan, bu Parlamentonun üyesi 12 milletvekilinin tutuklu
olduğunu da belirtmek ve hatırlatmak isterim. 
Sayın
İdris Baluken’in tahliye olduğu gün 2 sayın milletvekilinin, Kars Milletvekili
Sayın Ayhan Bilgen ve Adana Milletvekili Sayın Meral Danış Beştaş’ın
tutuklanmasını üzüntüyle karşıladığımızı ve tüm milletvekili arkadaşlarımızın
bir an önce serbest kalması gerektiğini özellikle ifade eder, teşekkür ederim. 
Ayrıca,
Kocaeli Milletvekili Sayın Saffet Sancaklı’nın eşinin yaşamını yitirmesinden
dolayı hem Sayın Sancaklı ailesine hem de Milliyetçi Hareket Partisi Grubuna
başsağlığı dileklerimi de belirtmek isterim. 
Şimdi,
sisteme giren sayın milletvekillerine yerlerinden birer dakikalık söz
vereceğim. 
Sayın
Gaytancıoğlu’yla başlayalım. 
Buyurun
Sayın Gaytancıoğlu. 
V.- AÇIKLAMALAR (Devam)
3.- Edirne Milletvekili Okan Gaytancıoğlu’nun, yatlarda ve gezi teknelerinde
KDV ve ÖTV’nin sıfırlanmasına, beyaz eşya, mobilya ve elektrikli ev aletlerinde
KDV’nin düşürülmesine ilişkin açıklaması
OKAN
GAYTANCIOĞLU (Edirne) – Hayırlı günler diyerek başlıyorum. 
Dört
gün önce yani 3 Şubat 2017’de çıkarılan kanun hükmünde kararnameyle yatlarda ve
gezi teknelerinde KDV ve ÖTV sıfırlandı. Zaten bu yat ve gezi teknelerini
kullanan kişiler mazotu ÖTV ve KDV ödemeden yaklaşık 1 lira 70 kuruştan
alıyorlardı. Toprağa alın terini döküp ürettiğinin karşılığını alamayan,
Atatürk’ün efendisi olan çiftçiler ise 1 litre mazota 5 liraya yakın ödemede
bulunuyorlar. Son günlerde beyaz eşya, mobilya ve elektrikli ev aletlerinde
KDV’yi düşürdünüz. Peki, neden çiftçinin mazotunu da KDV ve ÖTV olmadan 1 lira
70 kuruştan vermiyorsunuz? Tabii, siz sadece ithalatçıları düşünürsünüz, siz
sadece aracıları düşünürsünüz. Çiftçiyi düşünmeniz ve ona ucuz mazot vermeniz
için çiftçinin traktörüne gezi teknesi süsü vermesi mi gerekmektedir? 
Hayırlı
günler. 
BAŞKAN
– Sayın Aydın…
4.- Bursa Milletvekili Erkan Aydın’ın, Hükûmetin daha referandum olmadan
başkanın bütçesini hazırladığına ve devletin en önemli kurumlarının Varlık
Yönetim Fonu’na devredilmesine ilişkin açıklaması
ERKAN
AYDIN (Bursa) – Teşekkür ederim Sayın Başkan. 
Türk
halkı giderek yoksullaşırken Hükûmet daha referandum olmadan başkanın bütçesini
şimdiden hazırladı bile. Bir pazar günü aldıkları kararla devletin en önemli
kurumlarını Varlık Yönetim Fonu’na devrettiler ama petrol yok, doğal gaz yok,
tasarruf yok, ihracat geliri yok. E, öyleyse fonun kaynağı neresi? O da belli:
İşsizlik Fonu yağmalanacak. Resmî verilere göre 3 milyon kişinin işsiz olduğu
Türkiye’de İşsizlik Fonu’nda biriken 100 milyar lira işsizlere verilmezken
Varlık Fonu’na kaynak aktarılacak. Yani, kamunun malı satılacak, geliri kamuya
değil özel sektöre aktarılacak. Hesaplarına göre de başkanın hiçbir denetime
tabi olmayan bütçesi olacak. Halk mı? Başta Bursa olmak üzere ekmeğe yüzde 25
zam yapıldı, bu kimin umurunda? 
Varlığımız
saraydakilerin varlığına armağan oldu şimdiden.
Hepinize
hayırlı günler diliyorum.
BAŞKAN
– Sayın Özdiş…
5.- Adana Milletvekili İbrahim Özdiş’in, tarafsızlık yemini etmiş bir
Cumhurbaşkanının referandumda nasıl taraf olabildiğini öğrenmek istediğine ve
Hükûmetten bu konuda bir açıklama beklediğine ilişkin açıklaması
İBRAHİM
ÖZDİŞ (Adana) – Teşekkür ediyorum Sayın Başkan.
Sorum
Sayın Başbakana. Cumhurbaşkanı Erdoğan önümüzdeki referandum çalışmalarında
nasıl taraf olabiliyor? Yüksek Seçim Kurulu bu konuda yetkili olmadıklarını
belirtip sorumluluk almıyor. Anayasa Mahkemesi de bu konuyu gündemine almıyor
maalesef.
Hükûmete
sesleniyorum, siz bu konuda bir açıklama yapmayacak mısınız? Tarafsızlık yemini
etmiş bir Cumhurbaşkanı referandumda nasıl taraf olabiliyor? Bu bir anayasal
suç değil midir? Gençler “hayır” broşürleri dağıtıyor diye gözaltına alınırken,
Başbakan olarak, Sayın Cumhurbaşkanından ettiği yemine uygun hareket etmesini
ne zaman isteyeceksiniz?
Teşekkür
ediyorum Sayın Başkan.
BAŞKAN
– Sayın Hürriyet…
6.- Kocaeli Milletvekili Fatma Kaplan Hürriyet’in, Kocaeli Büyükşehir
Belediyesine bağlı KENT KONUT AŞ’de 50 milyonu aşan zarar ve skandalların
ortaya çıktığına ve İçişleri Bakanlığının bir işlem yapıp yapmayacağını
öğrenmek istediğine ilişkin açıklaması
FATMA
KAPLAN HÜRRİYET (Kocaeli) – Teşekkür ediyorum Sayın Başkan.
2016
Ekim ayında açıklanan Sayıştay denetim raporunda, Kocaeli Büyükşehir
Belediyesine bağlı KENT KONUT AŞ’de 50 milyonun üzerinde zarar tespit edildi.
Satışlarda yapılan ekstra genel müdür indirimleri, sosyal konut olarak yapılan
konutların birden fazla satın alınarak ticari amaç için kullanılması, vadeli
satışlara peşin indirimi uygulanması, ramazan ayı olmamasına rağmen “toplu
iftar faturası” adı altında ödenen haksız bedeller, görevlendirilen denetçiler
raporlama yapmadığı hâlde bu denetçilere ödenen ücretler nedeniyle 50 milyonu
aşan zarar ve skandallar ortaya çıkmıştır. 50 milyonluk zararın ve dinî
değerleri istismar ederek ramazan ayına denk gelmeyen “iftar yemeği” denen
organizasyonların hesabını kim verecektir? İçişleri Bakanlığı bu skandallar
hakkında bir işlem başlatacak mıdır? Kurum içinde zarara neden olan şahıslar
hakkında bir işlem yapılacak mıdır?
Teşekkür
ediyorum.
BAŞKAN
– Sayın Erkek…
7.- Çanakkale Milletvekili Muharrem Erkek’in, Çanakkale’nin Ayvacık
ilçesinde yaşanan deprem ve yine kısa bir süre önce Küçükkuyu beldesinde
yaşanan sel felaketi nedeniyle bu bölgenin afet bölgesi ilan edilmesi
gerektiğine ilişkin açıklaması
MUHARREM
ERKEK (Çanakkale) – Sayın Başkan, teşekkür ediyorum.
İki
gündür Çanakkale depremlerle sallanıyor. Özellikle Ayvacık ilçemizin Yukarıköy,
Kızılkeçili, Tuzla, Çamköy ve Gülpınar yöresinde 300’ün üzerinde ağır hasarlı
ev mevcut. Birçok insan konutunu kaybetti, yaralılarımız var, telef olan
hayvanlar var. Herkes hayırlı bir şeyler yaparak acıları sarmaya çalışıyor. 
Kısa
bir süre önce yine Ayvacık ilçemizin Küçükkuyu beldesinde –ki önemli bir
beldedir- ciddi bir sel felaketi de yaşandı. Bu konuda biz 2 milletvekili
olarak önerge de verdik. Bu bölgenin mutlaka ve mutlaka afet bölgesi ilan
edilmesi gerekiyor ki yaraları çok daha ciddi bir şekilde ve aileler açısından
giderilmesi imkânsız mağduriyetler doğmadan saralım. Şu anda yapılanlar da çok
çok önemli ama bölgenin afet bölgesi ilan edilmesi ve bir an önce, özellikle bu
soğuk kış günlerinde, bu dönemde evsiz kalan ailelere yardımcı olmamız çok
önemli. 
Teşekkür
ediyorum, sağ olun.
BAŞKAN
– Sayın Gürer…
8.- Niğde Milletvekili Ömer Fethi Gürer’in, Niğde’de geçen yıl don ve
dolu nedeniyle zarar gören çiftçilere ve Niğde-Gölcük arasında otoyol
inşaatıyla tarım alanları alınan Pınarcık köylülerine gereken ödemelerin
yapılması çağrısında bulunduğuna ilişkin açıklaması
ÖMER
FETHİ GÜRER (Niğde) – Teşekkür ederim Sayın Başkan.
Niğde
çiftçilerinin çok yönlü sorunları vardır; ürünlerini zor koşullarda üretmekte
ve pazarlamada sorun yaşamaktadır. Hükûmet ne yazık ki üreticinin hak
edişlerini dahi zamanında vermeyerek mağduriyetlerinin artmasına neden
olmaktadır. Niğde ilinde 2016 yılında verilmesi gereken sertifikalı patates
tohum desteği, yasaklı tarla desteği, hububat ve bakliyat desteği, mazot, gübre
desteği gibi ödemelerin yapılmaması çiftçileri zor durumda bırakmıştır. Geçen
yıl don ve dolu nedeniyle zarar gören çiftçi de gereken desteği alamamıştır. 
Niğde-Gölcük
arasında otoyol inşaatıyla tarım alanları alınan Pınarcık köylülerine yapılması
gereken ödemeler yapılmadığı için köylüler aylardır mağdurdur. 
Bir
an önce çiftçilere yapılması gereken ödemelerin yapılması ve mağduriyetlerinin
giderilmesi için Hükûmete çağrıda bulunuyorum.
Teşekkür
ediyorum.
BAŞKAN
– Sayın Kayışoğlu…
9.- Bursa Milletvekili Nurhayat Altaca Kayışoğlu’nun, Bursa’da halkın
sağlık konusundaki hizmetleri nedeniyle iktidara teşekkür ettiğine ilişkin
açıklaması
NURHAYAT
ALTACA KAYIŞOĞLU (Bursa) – Teşekkürler.
Geçtiğimiz
iki hafta içerisinde Bursa’da dolaştım. İktidara sağlık konusunda teşekkür
mesajı getirdim, diyorlar ki: “Artık ilaç almak için kuyruk beklemiyoruz çünkü
birçok ilaç SGK kapsamından çıkarıldığı için paramız varsa alıyoruz.”, “Artık
sıra beklemiyoruz, gelişen teknoloji sayesinde evimizden sıra alıyoruz;
ölmezsek üç ay sonra MR, tomografi çektirebiliyoruz.”, “18 yaşına kadar herkese
bakılıyor ama üniversite hastanelerinde günlük 50 lira yatak parası ödemek
zorunda kalıyoruz, ödeyemezsek zaten evde ölüyoruz.”, “Hastanelerde sıra beklemiyoruz
çünkü yoğun bakımlıksak zaten yoğun bakım olmadığı için ölüyoruz.” Ve sıra
beklemedikleri için iktidara teşekkür ediyorlar.
Hayırlı
çalışmalar diliyorum herkese.
BAŞKAN
– Sayın Kayan…
10.- Kırklareli Milletvekili Türabi Kayan’ın, Kırklareli’nin Demirköy
ilçesinde orman köylülerinin topraklarının 2/B kapsamında satılmasının
köylülere büyük bir ihanet olduğuna ilişkin açıklaması
TÜRABİ
KAYAN (Kırklareli) – Teşekkür ederim Sayın Başkan.
Kırklareli’ye
bağlı Demirköy ilçemizde orman köylüleri yüzlerce yıl bu topraklarda
yaşamaktadırlar. Devlet, bu toprakları 2/B’ye ayırdığı yetmiyormuş gibi, şimdi
de 2/B arazilerini onlara parayla satmaya çalışıyor hem de dönümünü 17 bin
TL’ye. Trakya’nın en kıymetli arazisinin değeri 5 bin lirayken bu toprakları
devlet o köylülere 17 bin TL’ye satmaya çalışıyor. Devlet kendi öz varlıklarını
peşkeş çekerken iktidarın yandaşlarına, şimdi bu köylülerden 17 bin lira
istemektedir. Bu, köylülere büyük bir ihanettir. Bunlar köylülerin kendi
dedesinden, babasından kalma mallarıdır, bunlara bedava verilmesi gerekir çünkü
bunların en doğal hakkıdır diyorum.
Hepinize
saygılar sunuyorum.
BAŞKAN
– Sayın Havutça…
11.- Balıkesir Milletvekili Namık Havutça’nın, müteahhidin altyapı
çalışmalarını eksik ve kusurlu yapması ve yağan yağmurlar sebebiyle Misakça
köyünde köylülerin tarlalarının sular altında kaldığına ve Gönen, Manyas ve
Bandırma kara yollarının durumuna ilişkin açıklaması
NAMIK
HAVUTÇA (Balıkesir) – Teşekkür ederim Sayın Başkan.
Ben
de Balıkesir’den Meclisimize hayırlı selamlar getirdim.
Balıkesir’in
Gönen ilçesinde, Bandırma ilçesinde Tahirova sulama çalışmaları var. Burada
altyapı çalışmalarını müteahhidin eksik ve kusurlu yapması sebebiyle, yağan
yağmurlar sebebiyle Misakça köyünde köylülerin tarlaları olduğu gibi sular
altında kalmış. Köylülerin buğdayları bozularak köylünün bu dönemde harman
yapamamasına neden olacak eksikli ve kusurlu hizmetler var. Buradan ben Orman
ve Su İşleri Bakanımıza sesleniyorum: Bölgeye görevlileri göndererek derhâl
gereken incelemeyi yapmanızı talep ediyorum.
İkincisi
de Gönen ve Manyas kara yollarının, Manyas-Bandırma ilçe yollarının bugün
traktörlerin dahi zor gideceği bir şekilde bozuk, hatalı, eksikli ve kusurlu
olduğunu görüyorum. Buradan Ulaştırma Bakanımıza “Siz o bölgede hiç
görevlilerinizi gezdiriyor musunuz, gönderiyor musunuz, görüyor musunuz?” diye
sesleniyorum.
BAŞKAN
– Sayın Yalım…
12.- Uşak Milletvekili Özkan Yalım’ın, Uşak çevre yolunun bir an önce
bitirilmesi için bütçe tahsis edilmesi gerektiğine ve yolun geçtiği yerlerde
istimlak edilen arazilerin bedellerinin hâlâ ödenmediğine ilişkin açıklaması
ÖZKAN
YALIM (Uşak) – Teşekkür ederim Sayın Başkan.
Bizi
izleyen bütün vatandaşlarımıza ve de Meclisteki bütün çalışma arkadaşlarıma
hayırlı işler diliyorum.
Uşak
çevre yolunun bundan yaklaşık beş yıl önce ihalesi yapılmıştı. Ancak Uşak çevre
yolu, sözleşme taahhüdü tarihi bitmesine rağmen bütçe verilememesi sonucundan
dolayı maalesef tamamlanamamıştır, hâlâ üstyapı işlerine başlanamamıştır. Bir
an önce Ulaştırma Bakanından bu çevre yoluyla ilgili gerekli bütçenin
ayrılmasını, verilmesini talep ediyorum ve de yapıcı firmanın bir an önce çevre
yolunu bitirebilmesi için bütçenin tahsis edilmesinin gerekmekte olduğunu
özellikle belirtmek istiyorum. Yolun geçtiği yerlerdeki çiftçilerin arazileri, istimlak
edilen arazilerinin de bedelleri hâlâ ödenmemiştir. Yaklaşık 150 civarında
çiftçimiz hem arazilerini kaybetmiştir hem de arazilerinin bedellerini
alamamıştır. Bu mağduriyetin bir an önce giderilmesini talep ediyoruz. 
Saygılarımı
sunuyorum. 
BAŞKAN
– Sayın Yıldırım...
13.- Adıyaman Milletvekili Behçet Yıldırım’ın, Cizre vahşet bodrumunda
öldürülüp yakılan 103 sivil vatandaşın ölüm yıl dönümüne ve vicdanları sızlatan
bu vahşetin aydınlatılması, faillerin yargı önüne çıkarılması için Meclisi
göreve davet ettiğine ilişkin açıklaması
BEHÇET
YILDIRIM (Adıyaman) – Teşekkürler Başkanım. 
Bugün
Cizre vahşet bodrumunda hunharca öldürülüp yakılan 103 sivil vatandaşın ölüm
yıl dönümü. İçlerinde onlarca çocuğun da bulunduğu bu vahşette cesetlerin çoğu
tanınmaz hâlde bulundu. Hâlâ teşhis edilemeyen cesetlerin varlığından söz
ediliyor. Geçen yıl bu konuyu defalarca gündeme getirmiştik. Bu vahşetin önüne
geçilmesi için zamanın Başbakan Yardımcısı, İçişleri Bakanı ve Sağlık Bakanıyla
irtibata geçilmiş, bir ambulansın bile olay yerine ulaşmasına imkân
sağlanamamıştır. 
15
Temmuz FETÖ darbesinden sonra, bu vahşeti yaşatanların büyük bir bölümü FETÖ
soruşturmasından dolayı ya ihraç edilmiş ya da tutuklanmıştır. Bu olay, üstü
kapatılacak bir olay değildir. Bu vahşeti unutmayacağız, unutturmayacağız.
Vicdanları sızlatan bu vahşetin aydınlatılması, faillerin yargı önüne
çıkarılması için Meclisi göreve davet ediyorum. 
BAŞKAN
– Sayın Gözgeç...
14.- Bursa Milletvekili Emine Yavuz Gözgeç’in, milletin daha güçlü bir
Türkiye için “evet” diyeceğine inandığına ilişkin açıklaması
EMİNE YAVUZ GÖZGEÇ (Bursa) – Cumhurbaşkanlığı sistemi,
milleti ve onun iradesine güveni esas almaktadır. Millet, sandıkta Hükûmeti
kuracak Cumhurbaşkanı için ayrı, yasama için ayrı oy kullanacak, kimi Cumhurbaşkanı
seçerse Hükûmeti o kuracak; belirsizlik ortadan kalkıyor. 
Geçmişte Meclisin Cumhurbaşkanını seçmesine izin
vermeyenler, vesayet odaklarından medet umanlar, bugün de milletin karar
vermesine engel olmak istemişlerdir. Halkımız nasıl ki o gün “Cumhurbaşkanını
ben seçeceğim.” diyerek gereken cevabı verdiyse bugün de milletin iradesini
esas alan bu değişikliği rejim krizi olarak sunmak isteyenlere gereken cevabı
verecektir. 
Yeni başlangıçlar hep “evet” le başlar, statükodan yana
olanlar direnir “hayır” derler. Ben inanıyorum ki milletimiz ilk günkü aşkla
daha güçlü bir Türkiye için “evet” diyecektir. 
Teşekkür ederim. 
BAŞKAN – Sayın Kuyucuoğlu...
15.- Mersin Milletvekili Serdal Kuyucuoğlu’nun, daha referandum süreci
başlamadan “hayır” yönünde görüş bildiren ve çalışma yapan insanlara karşı
acımasızca bir linç girişimi başlatıldığına ilişkin açıklaması
SERDAL KUYUCUOĞLU (Mersin) – Teşekkürler Sayın Başkan. 
Sayın Başbakana sormak istiyorum: Daha referandum
süreci başlamadan “hayır” yönünde görüş bildiren ve çalışma yapan insanlarımıza
karşı acımasızca bir linç girişimi başlatılmıştır. Toplum güvenliğinden sorumlu
kamu görevlilerince bu insanlara saldırılmakta, silah çekilmektedir. Mafya
babalarınca tehditler savrulmakta fakat ne sizden ne de İçişleri Bakanından
herhangi bir açıklama gelmemektedir. Elinde silahla sokakta poz verenler
uydurma soruşturmalarla geçiştirilmektedir. Hatta, bizzat aracılığınızla
“hayır” diyenleri terör örgütü üyesi ilan eden imalarda bulunulmaktadır. Sizin
anladığınız demokrasi ve halk iradesine saygı böyle bir şey midir? “PKK, FETÖ
‘hayır’ dediği için biz ‘evet” diyoruz.” diyorsunuz. PKK ya da eski ortağınız
FETÖ çıkıp biz “evet” diyoruz derse siz “hayır” diyecek misiniz? Halkımız bütün
bunları görüp değerlendirecektir. 
BAŞKAN
– Sayın Yiğit…
16.- İzmir Milletvekili Ali Yiğit’in, 9756 sayılı Kanun Hükmünde
Kararname’yle büyük kamu kuruluşlarının hazineye ait hisselerinin tamamının
Varlık Fonu’na aktarıldığına ve İşsizlik Fonu’nun Varlık Fonu’na devredilip
devredilmeyeceğini öğrenmek istediğine ilişkin açıklaması
ALİ
YİĞİT (İzmir) – Teşekkür ederim Sayın Başkan. 
Ülkemizdeki
işsizliğin çok yönlü etkilerini azaltmak için 2002 yılında kurulmuş olan
İşsizlik Fonu, 2016 yılı Aralık sonu itibarıyla 103 milyar liralık dev bir
bütçeye ulaşmıştır. Fon kurulduğundan bu yana işsizlere ödenen toplam para ise
aralık ayı sonu itibarıyla 14 milyar liradır. Öte yandan, 9756 sayılı Kanun
Hükmünde Kararname’yle ülkemizdeki büyük kamu kuruluşlarının hazineye ait
hisselerinin tamamı Varlık Fonu’na aktarılmıştır. Bu kapsamda, İşsizlik
Sigortası Fonu’nun da Varlık Fonu’na aktarılacağı, bu paraların farklı yerlerde
kullanılacağı söylenmektedir. Bir: İşsizlik Fonu Varlık Fonu’na devredilecek
mi? İkincisi ise bu kurumlarda çalışanların sorunları nasıl halledilecektir?
Teşekkür
ediyorum. 
BAŞKAN
– Sayın Çamak…
17.- Mersin Milletvekili Hüseyin Çamak’ın, Mersin’de can kayıplarına ve
milyarlarca lira zarara mal olan fırtına ve sel felaketinin üzerinden günler
geçmesine rağmen hâlen yaraların sarılmadığına ve çiftçilerin acil maddi destek
beklediğine ilişkin açıklaması
HÜSEYİN
ÇAMAK (Mersin) – Teşekkür ederim Sayın Başkan. 
Mersin’de
can kayıplarına ve milyarlarca lira zarara mal olan fırtına ve sel felaketinin
üzerinden günler geçmesine rağmen hâlen yaralar sarılmadı. Sel felaketi
olduğunda alana ilk çıkan vekillerdendim. Bu afet karşısında acıyı, çaresizliği
ve hüznü orada bizzat görüp vatandaşları teselli etmek için uğraştım.
Vatandaşlarımız en azından bundan sonrası için devletin yanlarında olacağı
tesellisiyle ayakta tutunmaya çalıştı. Beş gün önce yine beraberdim. Zarara
uğrayan üreticilerimize, esnafımıza ve evi barkı yıkılan insanlarımıza yeterli
destek verilmedi; çiftçilerimiz ikinci ekim için acil maddi destek bekliyorlar.
Afet Fonu acil olarak gerekli mali kaynak için devreye girerse vatandaşlarımıza
hayırlı bir iş yapmış olur.
Teşekkür
ederim.
BAŞKAN
– Teşekkür ederiz.
Sayın
milletvekilleri, son olarak, Çanakkale’de yaşanan depremden dolayı söz isteyen
Çanakkale Milletvekili Sayın Öz’e bir dakika söz vereceğim yerinden.
Buyurunuz
Sayın Öz.
18.- Çanakkale Milletvekili Bülent Öz’ün, 6 Şubatta Çanakkale’nin
Ayvacık ilçesinin Gülpınar köyü açıklarında 5,3 büyüklüğünde bir deprem meydana
geldiğine, Çanakkale Valiliği, AFAD, Kızılay başta olmak üzere bölgeye acil yardım
ekiplerini gönderen belediyelere teşekkür ettiğine ilişkin açıklaması
BÜLENT
ÖZ (Çanakkale) – Teşekkür ederim Sayın Başkan.
6
Şubat tarihinde Ayvacık ilçesi Gülpınar köyü açıklarında 5,3 büyüklüğünde
deprem meydana gelmiştir. Can kaybının olmadığı depremde, yapılan hasar tespit
çalışmalarına göre, Ayvacık ilçesi Yukarıköy başta olmak üzere, 14 yerleşim
biriminde 238 ağır hasarlı konut, 75 hafif hasarlı konut ve 31 ağır hasarlı
ahır, depo tespit edilmiştir. 
8
vatandaşımızın yaralandığı depremde 3 vatandaşımızın tedavileri devam
etmektedir. 
Çanakkale
Valiliği, AFAD, Kızılay yetkilileri başta olmak üzere depremin haber
alınmasından hemen sonra bölgeye acil yardım ekipleri gönderen Küçükkuyu
Belediyesine, Ayvacık Belediyesi başta olmak üzere Çanakkale’deki tüm belediye
başkanlarımıza, İzmir Büyükşehir Belediyesine, Beşiktaş ve Kadıköy
Belediyelerine teşekkür ederiz. Yalnız, Yukarıköy’le birlikte Ayvacık’a bağlı
Gülpınar, Taşağıl, Kızılkeçili ve civar köylerde hâlâ barınma, yiyecek, ilaç ve
battaniye sorunu yaşanmaktadır. 
(Mikrofon
otomatik cihaz tarafından kapatıldı) 
BAŞKAN
– Lütfen tamamlayınız Sayın Öz. Önemli bir mesele olduğu için size tekrar söz
vereceğim.
Buyurun.
BÜLENT
ÖZ (Çanakkale) – Bu konuda, yardımların artırılarak devam ettirilmesi gerekmektedir,
yıkılan konutlar var oturulamayacak şekilde. Evet, Çanakkale Valiliğimiz, AFAD
ve belediyelerimiz oradadır, yardım etmektedirler ama bu yardımların acilen
artırılması gerekir. Hâlen şu anda ilaç, battaniye ihtiyacı vardır.
Bir
de şu konuyu çok kısa belirtmek istiyorum: İzmir Büyükşehir Belediyesinden
battaniyeler ve çadırlar gelmiştir. Orada görevli yetkililer tarafından
çadırların kurdurulmadığı haberini aldık. Çanakkale Valiliğini arayarak bu
çıkarılan zorluğu giderdik; giderdik ama ilerleyen saatlerde de maalesef böyle
bir zorluk çıkarılmış. Yani, burada, CHP’li belediye, diğer belediye şeklinde
bakılmaması gerekir. Hangi belediye olursa olsun, gelen yardımda “Orada çadır
kurulamaz.” şeklinde söylemler yanlıştır diye düşünüyorum. 
Teşekkür
ederim. 
BAŞKAN
– Teşekkür ederiz Sayın Öz.
Şimdi,
sisteme giren sayın grup başkan vekillerine söz vereceğim.
Sayın
Akçay, sizden başlayalım.
Buyurunuz.
19.- Manisa Milletvekili Erkan Akçay’ın, 6 Şubatta Çanakkale’nin Ayvacık
ilçesinde yaşanan deprem nedeniyle Milliyetçi Hareket Partisi olarak
vatandaşlara geçmiş olsun dileğinde bulunduklarına, depremle mücadelede can
kaybını azaltmak, ekonomik kaybı minimum düzeye indirmek için stratejiler
geliştirilmesi ve uygulanması gerektiğine ve 6 Şubat Osman Bölükbaşı’nın vefatının
15’inci yıl dönümüne ilişkin açıklaması
ERKAN
AKÇAY (Manisa) – Teşekkür ederim Sayın Başkan.
İki
gündür Çanakkale’nin Ayvacık ilçesinde vatandaşlarımızın ciddi bir şekilde
hissettiği ve bazı köylerde yıkımlara sebep olan üç ayrı deprem ve onlarca artçı
sarsıntı meydana geldi. Çanakkale Valiliğinden yapılan açıklamada, depremde 8
vatandaşımızın yaralandığını ve bazı evler ve camilerde hasarlar meydana
geldiğini öğrendik. 
Ege
Denizi’ndeki bu hareketlilik deprem gerçeğini bir kez daha hatırlamamıza vesile
olmuştur. Depremler, şüphesiz ki doğal afetlerdir ancak bu hususu bahane ederek
göz göre göre bir felakete sürüklenemeyiz. Depremle, öncesi ve sonrasıyla iki
aşamalı bir planla mücadele edilmeli ve önlem alınmalıdır. Elbette, son vakada
Çanakkale’de AFAD ve Kızılay ekiplerini, vatandaşlarımızın yaralarını sarmak
için yapmış olduğu çalışmalardan dolayı tebrik ve takdir ediyoruz. Ancak,
depremle mücadele, sadece deprem sonrasında yara sarma odaklı bir politika
değildir. Depreme hazır olmak, sadece deprem sonrasına hazır olmak değildir.
Depremle mücadelede can kaybını azaltmak, ekonomik kaybı minimum düzeye
indirmek için stratejiler geliştirilmeli ve uygulanmalıdır. 
Bu
vesileyle Milliyetçi Hareket Partisi olarak Çanakkale Ayvacık’taki bütün
vatandaşlarımıza geçmiş olsun dileklerimizi iletiyoruz. 
Ayrıca,
6 Şubat tarihi Osman Bölükbaşı’nın vefatının da yıl dönümüdür. Kimi siyasi
şahsiyetler vardır ki Türk siyasetinin çok önemli simaları olarak tarihte haklı
bir şekilde yerlerini almışlar ve siyasi hayatımıza damga vurmuşlardır.
(Mikrofon
otomatik cihaz tarafından kapatıldı) 
BAŞKAN
– Sayın Akçay, ek sürenizi veriyorum.
Buyurunuz.
ERKAN
AKÇAY (Manisa) – Teşekkür ederim Sayın Başkan.
Merhum
Osman Bölükbaşı da gerek siyasi üslubuyla gerek duruşuyla ve milliyetçi,
muhafazakâr dünya görüşüyle siyaset tarihimizin önemli simalarından biridir.
1958’de kurulan Cumhuriyetçi Köylü Millet Partisinin Genel Başkanlığına gelen
Bölükbaşı, milliyetçi düşüncenin fikirden siyasete taşınmasında büyük bir rol
üstlenmiştir. Halk arasında “Anadolu Fırtınası” lakabıyla anılan merhum
Bölükbaşı, 1946 yılından başlayarak 1973 yılına kadar yer aldığı aktif
siyasette hazırcevaplığıyla, hitabetiyle siyasetimizde derin izler bırakmıştır.

Bu
vesileyle Osman Bölükbaşı’nı aramızdan ayrılışının 15’inci seneidevriyesinde
rahmetle anıyoruz, ruhu şad olsun.
Teşekkür
ederim Sayın Başkan.
BAŞKAN
– Teşekkürler Sayın Akçay.
Sayın
Özel, buyurun.
20.- Manisa Milletvekili Özgür Özel’in, tahliye edilen Diyarbakır
Milletvekili İdris Baluken’e geçmiş olsun dileğinde bulunduğuna, Kocaeli
Milletvekili Saffet Sancaklı’ya eşinin vefatı nedeniyle başsağlığı dilediğine,
6 Şubatta Çanakkale’nin Ayvacık ilçesinde yaşanan deprem nedeniyle Cumhuriyet
Halk Partisi olarak vatandaşlara geçmiş olsun dileğinde bulunduklarına ve
Başbakanın “hayır” diyenleri terörizmle yaftalamasını kınadıklarına ilişkin
açıklaması
ÖZGÜR
ÖZEL (Manisa) – Teşekkür ederim Sayın Başkan.
Öncelikle,
Sayın İdris Baluken’e cezaevinde geçirdiği sürede… Buradan defalarca
söylemiştik, milletvekillerinin tutuklu olarak yargılanmalarını hiçbir zaman
doğru bulmuyoruz. Bir grup başkan vekilinin cezaevinde olması bu Parlamento
için önemli bir ayıptı, bu ortadan kalktı, İdris Başkan aramıza döndü,
kendisine geçmiş olsun diyoruz. 
Sayın
Saffet Sancaklı Anayasa değişikliği görüşmeleri sırasında çok acı bir olay
yaşamıştı, acısı bütün Parlamento tarafından paylaşılmıştı, kendisi de burada
gelip çok duygu dolu ve bir aileye hitap eder gibi bir konuşma yapmıştı,
hepimizin duaları kendisiyle, değerli eşiyle birlikteydi ancak daha sonra eşi
Hakk’ın rahmetine kavuştu. Acılarını paylaşıyoruz. Sayın Saffet Sancaklı’ya bir
kez daha başsağlığı diliyor, hem kendisine hem Milliyetçi Hareket Partisi
Grubuna acılarını paylaştığımızı ve yanlarında olduğumuzu ifade etmek istiyorum.
Çanakkale’de
dün yaşanan 5,3’lük deprem 13 köyde 8 vatandaşımızın yaralanmasına, çok sayıda
vatandaşımızın evsiz kalmasına sebebiyet verdi. Olay duyulduğu andan itibaren
Çanakkale Milletvekilimiz Bülent Öz bölgedeydi, biraz önce kendisi de
izlenimlerini paylaştı. Sayın Muharrem Erkek de bugünden itibaren bölgeye
hareket etti ve bundan sonra orada yer alacak. Cumhuriyet Halk Partisi olarak
konunun takipçisi olduğumuzu ifade ediyor, vatandaşlara hızla devletin şefkatli
elinin uzatılması gerektiğini düşünüyoruz. 
Dün
İzmir Büyükşehir Belediyesinin çadırlarının kurdurulmaması sürecini son derece
yanlış olarak değerlendiriyoruz. Daha sonra kriz aşılmıştı ama bu tip
durumlarda yardıma koşan hangi kamu kurum, kuruluşu olursa olsun oradaki mülki
idarenin bu konuda ayrımcılık yapmadan davranması gerektiğinin altını çizmek
isterim bir kez daha ve vatandaşlarımıza bir kez daha Cumhuriyet Halk Partisi
Grubu olarak geçmiş olsun diyoruz.
(Mikrofon
otomatik cihaz tarafından kapatıldı) 
BAŞKAN
– Sayın Özel, buyurun, tamamlayınız.
ÖZGÜR
ÖZEL (Manisa) – Son olarak, dün Sayın Başbakanın hafta sonu yapmış olduğu
konuşmaya Cumhuriyet Halk Partisi olarak tepkimizi dile getirmiştik ve
kendisinden bir özür beklediğimizi söylemiştik çünkü halkın yarısına “terörist”
diyen, evinde örgü ören, sobanın kenarında oturan, torunu “Anneanne referanduma
ne diyeceksin?” diyen teyzelere “terörist” diyen bir Başbakanı kabul etmemizin
mümkün olmadığını, “evet” kadar “hayır”ın, “hayır” kadar “evet”in vatandaşların
referandumda kullanacakları ve bir vatandaşlık görevi olarak sandık başına
gidecekleri ve tercihlerini belirleyecekleri bir noktayken ülkenin Başbakanının
“hayır” diyenleri terörizmle yaftalamasını reddettiğimizi, Sayın Binali
Yıldırım’dan özür beklediğimizi ifade etmiştik ama bugünkü grup toplantısında
benzer ifadeler kullandı. Bunu kınadığımızı ve bu yaklaşımın Türkiye’yi
kutuplaştıran, toplumu birbirine düşüren, toplumun bir kısmına bir kısmını
hedef gösteren ve ahlaktan, siyasi ahlaktan yoksun bir davranış olduğunu ifade
ediyor, kendisinden bu tavrını derhâl gözden geçirmesini ve durdurmasını talep
ettiğimizi ifade ediyorum. (CHP sıralarından alkışlar)
BAŞKAN
– Teşekkürler Sayın Özel. 
Sayın
Turan, buyurun. 
21.- Çanakkale Milletvekili Bülent Turan’ın, 7 Şubat “MİT krizi” olarak
adlandırılan sürecin yıl dönümüne, 6 Şubatta Çanakkale’nin Ayvacık ilçesinde
yaşanan deprem nedeniyle Çanakkale halkına geçmiş olsun dileğinde bulunduğuna
ve devletin ilgili bütün kurumlarının deprem bölgesinde bulunduğuna ilişkin
açıklaması
BÜLENT
TURAN (Çanakkale) – Sayın Başkan, değerli arkadaşlar; öncelikle, ben de iki
hafta sonra bir arada olmaktan duyduğum mutluluğu ifade etmek istiyorum; ümit
ediyorum başarılı, huzurlu bir yasama dönemi olur bu yeni dönem. 
Bugün
7 Şubat, Türk siyasi tarihinde önemli günlerden bir tanesi. Biliyorsunuz, beş
yıl kadar önce “MİT krizi” adıyla ifade edilen bir operasyon, bir süreç
başlamıştı. Aslında, o zamanki “MİT krizi” diye ifade edilen sürecin 17-25
Aralığın öncüsü olduğunu, 15 Temmuzun öncüsü olduğunu bugün çok daha net görüyoruz.
Görüldü ki MİT krizi de, 17 Aralık da, 15 Temmuz da bu ülkenin millî iradesine,
halk yönetimine yan bakan, engel olmak isteyen farklı güçlerin içerideki
uzantıları. Bir daha gördük ki ortak değerlerimizin hep önde olması lazım.
Siyasi parti fark etmeksizin, ideolojik ön yargı olmaksızın, gün geldiğinde
beraber adım atmamız gerektiğini, MİT krizinde beraber durmamız gerektiğini, 17
Aralıkta beraber durmamız gerektiğini, 15 Temmuzda beraber durmamız gerektiğini
bir daha görmüş olduk çünkü siyasi partiler bugün var yarın yok ama ülkemiz,
bayrağımız, Hükûmetimiz, devletimiz ilanihaye olacaktır. O yüzden, ben tekrar 7
Şubat krizini hatırlatmak istedim. 
Teşekkür
ediyorum. 
Onun
dışında, Sayın Başkan, ben Çanakkale Milletvekiliyim. Arkadaşlar ifade ettiler,
maalesef Çanakkale’mizde Ege merkezli olmak üzere iki günden beri sürekli devam
eden bir deprem süreci başladı. Her depremden sonra “Bundan sonra daha küçüğü
olur.” denmesine rağmen benzer sallantıların, depremlerin devam ettiğini
üzülerek gördük. En büyük tesellimiz hiçbir can kaybının olmaması. 8 yaralımız
var, 2’si kısmen ağır, asla ölümcül değil ama onun dışında bir cana ilişkin bir
problemimiz yok hamdolsun. 13 köyümüzde ve 1 mahallemizde, Yukarıköy başta
olmak üzere, Ayvacık’ın değişik köylerinde sıkıntılarımız var. Fakat, o kadar
gururluyum ki her ne kadar üzüntülerimizi ifade etsek de, her ne kadar bu
konuda mağduriyetleri ortaya koysak da devlet-millet kaynaşmasının ne demek
olduğunu dün Çanakkale’de bir daha yaşadık. İlk andan itibaren vekillerimiz,
valimiz, kaymakamımız, çevre belediyelerimiz, AFAD Başkanımız, Kızılay
Başkanımız tüm ekipleriyle beraber deprem bölgesinde oldular. Asla şu an bir
çadır ihtiyacımız yok, konteyner ihtiyacımız yok. 
(Mikrofon
otomatik cihaz tarafından kapatıldı)
BAŞKAN
– Buyurun Sayın Turan.
BÜLENT
TURAN (Çanakkale) – Şu an yeni duyuruyorum: Aile ve Sosyal Politikalar
Bakanlığımızın girişimiyle 1 milyon 200 bin lira gibi bir rakam sadece ilk
ihtiyaçlar için ailelere verilmek üzere gönderildi ve devamı gelecek. Bütün kurumlarımız,
devletimizin ilgili kurumları orada. Yemek imkânları, barınma imkânları,
sobalar, battaniyeler, çadırlar, konteynerler hepsi planlandı. Tabii ki oranın
bir kriz yönetimi var. Başta valimiz olmak üzere tüm ekibimiz orada. “Ben
şuradan geldim bunu yapacağım, oradan geldim bunu vereceğim.” Bu, doğru bir
yaklaşım değil. Tüm belediyelerimiz, kurumlarımız o kriz merkezi koordinesiyle
çalışıyorlar; ihtiyaç neyse, gerek neyse ona göre hareket ediyorlar.
Vatandaşlarımızın uygun olmayan evlere girmesinin engellenmesinden tutun da
geceleyin barınma imkânlarına, yemek imkânlarına kadar, hatta çay, kahvelerine
kadar elimizden geldiğince uğraşıyoruz. O yüzden buraya bir siyasi yaklaşımla,
ideolojik yaklaşımla o belediyeye destek verdik, buna vermedik tarzını doğru
bulmuyorum. Her belediyemiz, AK PARTİ’li, CHP’li oraya gidecekler kriz
merkezinin öngördüğü şekilde yardımcı olacaklar; özeti budur. Onun dışında
sobalarımızın gittiğini, yardımların gittiğini, konteynerlerimizin gittiğini
söylemek istiyorum. Depremden sonra ilk gün hiç kimsenin dışarıda kalmamış
olması en büyük gururumuz. İnşallah daha büyük sıkıntı olmaz, inşallah deprem
ve sallantılar durur ve…
(Mikrofon
otomatik cihaz tarafından kapatıldı) 
BAŞKAN
– Tamamlayınız lütfen Sayın Turan. 
BÜLENT
TURAN (Çanakkale) – ...bir an önce kalıcı konutlar için çalışmaya başlarız.
Hasar tespitleri bitirildi, bundan sonra diğer aşamalara geçildi. 
Ben
tekrar, emeği geçen tüm çalışanlarımıza, siyasetçilerimize ve devletimizin
değişik görevlilerine teşekkür ediyorum.
Başta
Ayvacık’taki 13 köyümüz olmak üzere tüm Çanakkale halkına geçmiş olsun diyorum.
Teşekkür
ediyorum. 
BAŞKAN
– Teşekkür ederiz Sayın Turan.
ÖZGÜR
ÖZEL (Manisa) – Sayın Başkan…
VI.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Pervin Buldan’ın, Başkanlık Divanı
olarak Çanakkale ve çevresinde yaşanan depremden dolayı Çanakkale halkına
geçmiş olsun dileğinde bulunduklarına ilişkin açıklaması
BAŞKAN
– Sayın Özel, biz de Divan olarak özellikle Çanakkale ve çevresinde yaşanan
depremden dolayı Çanakkale halkına geçmiş olsun dileklerimizi ifade etmek
istiyoruz. Yaralı olan vatandaşlarımıza acil şifalar temenni ediyoruz ve tüm
mağduriyetlerin bir an önce giderilmesi gerektiğini özellikle belirtmek
istiyoruz.
Geçmiş
olsun herkese.
Buyurun
Sayın Özel.
ÖZGÜR
ÖZEL (Manisa) – Sayın Başkan, Sayın Grup Başkan Vekili Çanakkale Milletvekili,
zaten geçmiş olsun dileklerimizi ilettik. Defalarca da bu sebeple siz haklı
olarak söz hakkı verdiniz ve ifade etti. Ancak orada Çanakkale Milletvekilimiz
Bülent Öz’ün ifade ettiği bir konuda Sayın Bülent Turan’ın ifadeleri sanki biz
genel koordinasyonun dışında bir şey yapmaya çalışmışız gibi algılanıyor.
Müsaade ederseniz, seçmenlerin de son derece dikkatle takip ettiği bir ortamda
Sayın Bülent Öz bir dakika bu konuda cevap hakkını kullanmak istiyor. 
BAŞKAN
– Peki. 
Buyurun
Sayın Öz.
Yerinizden
bir dakika lütfen. 
ÖZGÜR
ÖZEL (Manisa) – Tabii, tabii efendim, yerinden.
V.- AÇIKLAMALAR (Devam)
22.- Çanakkale Milletvekili Bülent Öz’ün, Çanakkale Milletvekili Bülent
Turan’ın yaptığı açıklamasındaki bazı ifadelerine ilişkin açıklaması
BÜLENT
ÖZ (Çanakkale) – Sayın Başkanım, oraya gelen İzmir Büyükşehir Belediyesi
ekipleri yani “Biz kendi bildiğimizle şuraya çadır kuracağız, buraya çadır
kuracağız.” demedi. Elbette zaten Aziz Kocaoğlu da ekipleri gönderirken
Çanakkale Valiliğinin koordinesinde bu işin yapılması gerektiğini söyledi.
Orada, sadece orada ikili görüşmelerde, Çanakkale Valiliğinin de bilgisi
dışında, bu izinler bir ara verilmedi, böyle bir kriz yaşandı. Ben de Çanakkale
Valimizi aradım, bu kriz o anda aşıldı. Onu söylemeye çalıştım ben burada,
yoksa İzmir Büyükşehir Belediyesi kendi bildiğini okumamıştır orada.
BAŞKAN
– Anlaşıldı.
BÜLENT
ÖZ (Çanakkale) – Teşekkürler, sağ olun.
BAŞKAN
– Peki Sayın Öz, teşekkür ederiz. 
BÜLENT
TURAN (Çanakkale) – İşin başındayız Sayın Başkan. 
BAŞKAN
– Teşekkürler Sayın Turan. 
ÖZGÜR
ÖZEL (Manisa) – Hep beraber başındayız, yerel yönetimler de biz de Çanakkale
de. 
AHMET
YILDIRIM (Muş) – Sayın Başkan… 
BAŞKAN
– Sayın Yıldırım, evet, siz yoktunuz burada, sayın grup başkan vekilleri söz
haklarını kullandılar. 
Buyurunuz,
sizin de mikrofonunuzu açıyorum. 
23.- Muş Milletvekili Ahmet Yıldırım’ın, 6 Şubatta Çanakkale’nin Ayvacık
ilçesinde yaşanan depreme, Roboski’de meydana gelen elim olayla ilgili
köylülerin anma törenlerinin OHAL nedeniyle yasaklanmasına, iktidarı bu
anlamsız uygulamasından vazgeçmeye ve bu ailelerin acılarını hafifletecek olan
bir adaletin tesis edilmesi hususunda gereğini yapmaya davet ettiğine ilişkin açıklaması
AHMET
YILDIRIM (Muş) – Teşekkür ederim Sayın Başkan. 
Ben
de son birkaç gündür artçı sarsıntılarıyla birlikte birkaç kere Çanakkale
ilimizde gerçekleşen depremde evi zarar görmüş, kendisi… Şükür ki hiçbir can
kaybının olmayışından ötürü bu bizim sevinç nedenimiz. 8 kişinin yaralanmış
olması bizi üzüntüye boğmuş ama bu yaralılara Allah’tan acil şifalar diliyorum.
Parti olarak bu konuda bir an önce Hükûmetin harekete geçmesini ve daha fazla
mağduriyetlerin açığa çıkmaması için gerekli tedbirlerin alınmasını talep
ediyoruz. 
Sayın
Başkan, değerli milletvekilleri; beş yıl önce 28 Aralık 2011’de savaş
uçaklarıyla 34 çocuğumuzun ölümüne neden olan Uludere’nin Roboski köyünde
meydana gelen elim olay sonrası etkin bir soruşturma yürütülmedi. Bu konuda
özellikle cezasızlık toplum vicdanında derin yaralar açmış durumda ve bu
vicdansızlık durumu devam ediyor. Ancak iki haftadan beri bu köylülerin her
perşembe günü hem dinî vecibelerini yerine getirmek, çocuklarının mezarları
başında Fatiha okumak hem de bir adalet arayışı içerisinde, hiçbir kin, nefret,
rövanşist duygu gütmeden özellikle adalet arayışıyla bir anma düzenlenmesi
ucube bir şekilde OHAL gerekçesiyle yasaklanmış bulunmaktadır. Düşünün, akla
zarar bir durumla karşı karşıyayız. Annelerin, kardeşlerin kendi kardeşleri ve
evlatları üzerinde dua etmeleri, Fatiha okumaları ve dinî vecibelerini yerine
getirmeleri, ki bu hem bir dinî vecibe hem de bir toplumsal geleneğimizdir. Her
perşembe günü akşamı mezarları başında ölülerin arkasından dualar okunur. Bu, OHAL
gerekçesiyle yasaklanmış. Düşünün, şuursuzluk siyasi iktidarda öyle bir noktaya
varmış ki, dua okuma bile maalesef KHK’larla…
(Mikrofon
otomatik cihaz tarafından kapatıldı)
BAŞKAN
– Sayın Yıldırım, ek sürenizi veriyorum.
Buyurun.
AHMET
YILDIRIM (Muş) – Teşekkür ederim Sayın Başkanım.
…olağanüstü
hâl gerekçe gösterilerek ibadetler, dinî vecibeler, anmalar yasaklanmaktadır.
Bu, olsa olsa bir akıl tutulmasına tekabül eder. Bu, bir siyasi iktidarın veya
devletin gücüne delalet değildir. Güçlü devletler, güçlü iktidarlar öz güven
sahibidir ve böyle bir acziyete başvurmazlar. Nasıl bir akıldır ki -bir siyasi
iktidar- hayatlarını, çocuklarının hayatını elim bir şekilde, elim bir kazada
kaybetmiş olanların mezarı başında dua etme ve onları anma hakkı olağanüstü hâl
gerekçe gösterilerek engelleniyor. Siyasi iktidarı bu konuda ivedi olarak bu
anlamsız, saçma sapan uygulamasından vazgeçmeye ve bunların, bu ailelerin
acılarını hafifletecek olan bir adaletin tesis edilmesi hususunda gereğini
yapmaya davet ediyorum.
Teşekkür
ederim.
BAŞKAN
– Teşekkür ederiz Sayın Yıldırım.
Sayın
Bektaşoğlu, bir bilgilendirme yapmak için söz istemişler.
Sayın
Bektaşoğlu, bir dakika mikrofonunuzu açıyorum.
Buyurun.
24.- Giresun Milletvekili Bülent Yener Bektaşoğlu’nun, TRT’de yayınlanan
bir belgeselde Milis Yarbay Osman Ağa’yla ilgili kullanılan bazı ifadeleri
kınadığına ve bu belgeselin yayından kaldırılmasını talep ettiğine ilişkin
açıklaması
BÜLENT
YENER BEKTAŞOĞLU (Giresun) – Teşekkür ederim Sayın Başkan.
Genç
yaşında katıldığı Balkan Savaşı’nda bir ayağını kaybederek gazi olan ve bu
nedenle Topal Osman olarak anılan Milis Yarbay Osman Ağa Kurtuluş Savaşı’na
Giresun yöresinde kurduğu gönüllü alaylarla katılmış, zaferin kazanılmasında,
ülkemizin işgalden kurtarılmasında önemli bir başarı elde etmiştir. Giresun
eski belediye başkanlarındandır, cumhuriyetimizin kurucu kadrosunda yer alan
şahsiyetlerindendir, kahramanlarımızdan birisidir. Atatürk’ün canını emanet
ettiği Muhafız Alayının ilk komutanıdır. 
Tüm
bunlar ortadayken, devletin yayın organı olan, milletin vergileriyle kurumsal
varlığını sürdüren TRT’den milyonlarca lira verilerek hazırlanan belgeselde
bilgi ve belgeye dayanmadan, objektifliği tartışılan kişiler tarafından ona
“katil”, “cahil” gibi hakaret dolu ifadelerle saldırılmasını kınıyorum,
lanetliyorum. Bu belgeselin derhâl yayından kaldırılmasını ve Giresunlulardan
özür dilenmesini bekliyorum. 
Çok
teşekkür ederim. 
BAŞKAN
– Teşekkürler Sayın Bektaşoğlu.
Sayın
milletvekilleri, gündeme geçiyoruz. 
Başkanlığın
Genel Kurula sunuşları vardır. 
Türkiye
Büyük Millet Meclisi Başkanlığının üç tezkeresi vardır, ayrı ayrı okutup
bilgilerinize sunacağım: 
VII.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, Avrupa Parlamentosu (AP)
Katılım Öncesi Eylem Birimi tarafından 30-31 Ocak 2017 tarihinde Belçika’nın
Başkenti Brüksel’de düzenlenecek olan “Genişleme Bölgesinde Yerel ve Bölgesel
Yönetimler ve AB Bölgesel Politikası” başlıklı parlamentolar arası konferansa
katılması Genel Kurulun 18/1/2017 tarihli 61’inci Birleşiminde kabul edilen
heyetleri oluşturmak üzere siyasi parti gruplarının bildirmiş olduğu isimlere
ilişkin tezkeresi (3/906)
Türkiye Büyük Millet Meclisi Genel Kuruluna
Avrupa
Parlamentosu (AP) Katılım Öncesi Eylem Birimi tarafından 30-31 Ocak 2017
tarihlerinde Belçika’nın başkenti Brüksel’de düzenlenecek olan “Genişleme
Bölgesinde Yerel ve Bölgesel Yönetimler ve AB Bölgesel Politikası” başlıklı
Parlamentolar Arası Konferansına Türkiye Büyük Millet Meclisinden bir heyetin
katılması Genel Kurulun 18/1/2017 tarihli 61’inci Birleşiminde kabul
edilmiştir. 
28/3/1990
tarihli ve 3620 sayılı Türkiye Büyük Millet Meclisinin Dış İlişkilerinin
Düzenlenmesi Hakkında Kanun’un 2’nci maddesi uyarınca heyeti oluşturmak üzere
siyasi parti gruplarının bildirmiş olduğu isimler Genel Kurulun bilgilerine
sunulur. 
 Ahmet
Aydın 
 Türkiye
Büyük Millet Meclisi 
 Başkanı
Vekili
Ad
ve Soyad  Seçim Çevresi
Murat Bakan  İzmir 
Ertuğrul
Kürkcü  İzmir 
Celalettin
Güvenç  Kahramanmaraş
Cemil
Yaman  Kocaeli
Mustafa
Baloğlu  Konya
2.- Türkiye Büyük Millet Meclisi Başkanlığının, Dünya Ticaret Örgütü’nün
(DTÖ) Doha Kalkınma Gündemi Küresel Emanet Fonu’nun mali desteğiyle Merkezî ve
Doğu Avrupa, Orta Asya ve Kafkasya ülkelerinin milletvekilleri için 21-23 Şubat
2017 tarihleri arasında Avusturya’nın Başkenti Viyana’da düzenlenecek olan
Parlamenterler İçin Dünya Ticaret Örgütü Bölgesel Ticaret Çalıştayı’na
katılması Genel Kurulun 3/1/2017 tarihli 49’uncu Birleşiminde kabul edilen
heyetleri oluşturmak üzere siyasi parti gruplarının bildirmiş olduğu isimlere
ilişkin tezkeresi (3/907)
3/2/2017
Türkiye Büyük Millet Meclisi Genel Kuruluna
Dünya
Ticaret Örgütünün (DTÖ) Doha Kalkınma Gündemi Küresel Emanet Fonunun mali
desteğiyle Merkezî ve Doğu Avrupa, Orta Asya ve Kafkasya ülkelerinin
milletvekilleri için 21-23 Şubat 2017 tarihleri arasında Avusturya'nın başkenti
Viyana'da düzenlenecek olan “Parlamenterler İçin Dünya Ticaret Örgütü Bölgesel
Ticaret Çalıştayı”na Türkiye Büyük Millet Meclisinden bir heyetin katılması
hususu Genel Kurulun 3/1/2017 tarihli 49'uncu Birleşiminde kabul edilmiştir.
28/3/1990
tarihli ve 3620 sayılı Türkiye Büyük Millet Meclisinin Dış İlişkilerinin
Düzenlenmesi Hakkında Kanun'un 2'nci maddesi uyarınca heyeti oluşturmak üzere
siyasi parti gruplarının bildirmiş olduğu isimler Genel Kurulun bilgilerine
sunulur.
 Ahmet
Aydın 
 Türkiye
Büyük Millet Meclisi 
 Başkanı
Vekili
Ad ve Soyad  Seçim
Çevresi
Mehmet Galip
Ensarioğlu Diyarbakır
Tahsin Tarhan  Kocaeli
3.- Türkiye Büyük Millet Meclisi Başkanlığının, 30 Ocak-1 Şubat 2017
tarihlerinde Belçika’nın Başkenti Brüksel’de Malta Temsilciler Meclisi ve
Avrupa Parlamentosu ile ortaklaşa olarak düzenlenecek olan Avrupa Sömestri
Konferansı’na ve "Avrupa Birliği içinde İstikrar, Ekonomik Koordinasyon ve
Yönetişim” konulu parlamentolar arası konferansa katılması Genel Kurulun
18/1/2017 tarihli 61’inci Birleşiminde kabul edilen heyetleri oluşturmak üzere
siyasi parti gruplarının bildirmiş olduğu isimlere ilişkin tezkeresi (3/908)
3/2/2017
Türkiye Büyük Millet Meclisi Genel Kuruluna
30
Ocak-1 Şubat 2017 tarihlerinde Belçika'nın başkenti Brüksel'de Malta
Temsilciler Meclisi ve Avrupa Parlamentosuyla ortaklaşa olarak düzenlenecek
olan "Avrupa Sömestri Konferansı" ve "Avrupa Birliği İçinde
İstikrar, Ekonomik Koordinasyon ve Yönetişim” konulu Parlamentolar Arası
Konferansa Türkiye Büyük Millet Meclisinden bir heyetin katılması Genel Kurulun
18/1/2017 tarihli 61’inci Birleşiminde kabul edilmiştir. 
28/3/1990
tarihli ve 3620 sayılı Türkiye Büyük Millet Meclisinin Dış İlişkilerinin Düzenlenmesi
Hakkında Kanun’un 2’nci maddesi uyarınca heyeti oluşturmak üzere siyasi parti
gruplarının bildirmiş olduğu isimler Genel Kurulun bilgilerine sunulur. 
 Ahmet
Aydın 
 Türkiye
Büyük Millet Meclisi 
 Başkanı
Vekili
Ad
ve Soyadı Seçim Çevresi
Bülent
Kuşoğlu  Ankara
Cemal
Öztürk  Giresun
BAŞKAN
– Bilgilerinize sunulmuştur. 
Sayın
milletvekilleri, Meclis araştırması açılmasına ilişkin üç önerge vardır, ayrı
ayrı okutuyorum: 
B) Meclis Araştırması Önergeleri
1.- İstanbul Milletvekili Eren Erdem ve 21 milletvekilinin, basına
yönelik saldırıların arkasındaki güçlerin ve bunların nihai hedefinin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/453)
Türkiye Büyük Millet Meclisi Başkanlığına
1
Kasım seçimlerinin ardından 2016 yılının Ocak ayı itibarıyla toplumsal
kutuplaşmanın derinleştirilmesiyle birlikte toplumsal muhalefete yönelik baskı
ve susturma politikaları da ciddi bir oranda artmıştır. İçinde bulunulan baskı
koşullarından en çok yurttaşlara gerçekleri duyurma bilinci ve sorumluluğuyla
hareket eden tarafsız medya etkilenmiş ve bu nedenle, yapılan haberlerin
objektifliği ve niteliğinden çok, haberin “hangi kişi, grup, parti veya
politikalara” hizmet ettiği tartışma konusu hâline getirilerek medya
kutuplaştırılmak istenmiştir. 
Son
aylarda ciddi düzeyde artan işçi cinayetleri, kadın katliamları, terör
saldırıları, yabancı ülkelerle yaşanan sıkıntılar gibi konuları haberleştiren
tarafsız basın, yaratılan bu algı nedeniyle âdeta düşmanlaştırılmıştır. Yaptığı
haber nedeniyle birçok gazeteci, köşe yazarı ve düşün insanı çeşitli
suçlamalara maruz bırakılıp yargılanmıştır. Bir yandan Cumhuriyet gazetesi
yazarları Can Dündar ve Erdem Gül’ün 1’i ağırlaştırılmış 2 müebbet ve kırk iki
yılla yargılanmasının yarattığı korku psikolojisi sürerken, diğer yandan
Cumhuriyet gazetesi Haber Koordinatörü Ayşe Yıldırım Başlangıç gibi, hakkında
Türk Ceza Kanunu’nun 301’inci maddesinden soruşturma başlatılan gazetecilerin
sayısının artması, gazetecilerin otosansür uygulamasına ve objektif
haberciliğin bir gereği olarak tarafsız ve gerçekliği olduğu gibi aktarmak
yerine iktidarın istekleri doğrultusunda haberin bilgisini dönüştürmeye
zorlanmasına neden olmaktadır. 
Bir
diğer sansür ve baskı aracı olarak, TCK 299’uncu maddede geçen “Cumhurbaşkanına
hakaret” gibi, neredeyse hiçbir gelişmiş demokraside örneği bulunmayan bir
suçlama yoluyla gazeteciler ve köşe yazarları korkutulmaya ve sindirilmeye
çalışılmaktadır. 2015 Aralık ayında Birgün gazetesinin Yayın Danışmanı Barış
İnce, Yazı İşleri Müdürü Berkant Gültekin ve Sorumlu Yazı İşleri Müdürü Can
Uğur’un “Cumhurbaşkanına hakaret” suçundan on bir ay yirmişer gün hapis
cezasına çarptırılmasının ardından yeni yılla birlikte onlarca gazeteciye
"eleştiri sınırını" aştığı gerekçesiyle aynı kapsamda davalar
açılmıştır. En son Cumhuriyet gazetesi yazarlarından Özgür Mumcu'nun 18 Mart
2015 tarihli "Zalim ve Korkak" yazısı gerekçe gösterilerek
Cumhurbaşkanına hakaret suçlamasıyla dört yıl sekiz aya kadar hapsi istenmiştir.
Medyaya
ve gazetecilere yönelik sistematik saldırı sadece yargı yoluyla cezalandırma ve
korkutma taktiklerini değil medya gruplarına yönelik ekonomik yaptırımları da
kapsamaktadır. Bu anlamda birçok medya kuruluşuna RTÜK gibi kurul ve yargı
yoluyla cezalar ve tazminat yaptırımları uygulanmaktadır. Bu cezaları
karşılayamayan basın kuruluşları maddi zorluklara maruz bırakılarak yayın
hayatını sürdürmeye zorlanmaktadır. Diğer taraftan, iktidar baskısı nedeniyle
bazı kuruluşlar maddi zorlukları gerekçe göstererek "İktidarın
hoşlanmadığı" haberler yapan basın emekçilerinin işine son vermektedir.
İnternet
medyası da benzer şekilde medyaya yönelik sistematik saldırının hedefi
hâlindedir. Sendika.org'da olduğu gibi bir haber sitesinin 8 kere kapatılması
durumunun, faşist ve diktatörlükle yönetilen ülkeler hariç neredeyse hiçbir
dünya ülkesinde örneği yoktur. Sosyal medyada bireysel olarak haber paylaşan,
haberlere yorum yapan ve görüş bildiren kişiler de bu baskılara bağlı olarak
saldırı altındadır.
Yaşanan
tüm bu süreçler, medyaya yönelik açıkça ve alenen sistematik ve iktidar eliyle
yapılan bir saldırı yapıldığının ve ülkemizde doğru ve tarafsız haber yapmanın
bir bedeli olduğunun göstergesi niteliğindedir. Bu anlamda medyayı ve basın
emekçilerini tehditlere karşı korumanın yollarının tespiti büyük önem arz
etmektedir. 
Basına
yönelik saldırıların arkasındaki güçlerin ve bunların nihai hedefinin tespit
edilmesi, baskı, sansür ve tehditlerin engellenmesi, gazetecilerin
cezaevlerindeki koşullarının iyileştirilmesi ve medyanın sindirme
politikalarına karşı desteklenmesinin yollarının belirlenmesi amacıyla
Anayasa'nın 98'inci maddesi ve TBMM İçtüzüğü’nün 104 ve 105'inci maddeleri
gereğince bir araştırma komisyonu kurularak konunun tüm boyutlarıyla
araştırılmasını saygılarımızla arz ederiz.
1)
Eren Erdem  (İstanbul)
2)
Orhan Sarıbal  (Bursa)
3)
Veli Ağbaba  (Malatya)
4)
Nihat Yeşil  (Ankara)
5)
Onursal Adıgüzel  (İstanbul)
6)
Kadim Durmaz  (Tokat)
7)
Vecdi Gündoğdu  (Kırklareli)
8)
Ünal Demirtaş  (Zonguldak)
9)
Kemal Zeybek  (Samsun)
10)
Mehmet Göker  (Burdur)
11)
Candan Yüceer  (Tekirdağ)
12)
İrfan Bakır  (Isparta)
13)
Mahmut Tanal  (İstanbul)
14)
Tur Yıldız Biçer  (Manisa)
15)
Muharrem Erkek  (Çanakkale)
16)
Hüseyin Çamak  (Mersin)
17)
Mevlüt Dudu  (Hatay)
18)
Yakup Akkaya  (İstanbul)
19)
Bülent Öz  (Çanakkale)
20)
Elif Doğan Türkmen  (Adana)
21)
Nurhayat Altaca Kayışoğlu  (Bursa)
22)
Musa Çam  (İzmir)
2.- Artvin Milletvekili Uğur Bayraktutan ve 21 milletvekilinin, Artvin
Hopa Dağı (Cankurtaran) Tüneli’nin taahhüt edilen süre zarfında
tamamlanmamasının nedenlerinin ve inşaatta yaşanan aksaklıkların araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/454)
Türkiye Büyük Millet Meclisi
Başkanlığına
Artvin
Hopa Dağı (Cankurtaran) tünelinin taahhüt edilen süre zarfında tamamlanmaması
ve inşaatta yaşanan aksaklıkların araştırılıp, yerinde tespit edilmesi amacıyla
Anayasa'nın 98’inci ve İç Tüzük’ümüzün 104’üncü ve 105’inci maddeleri gereğince
Meclis araştırma komisyonu kurulmasını saygılarımızla arz ederiz.
1) Uğur
Bayraktutan (Artvin)
2) Ünal
Demirtaş  (Zonguldak)
3) Kadim
Durmaz  (Tokat)
4) Kemal
Zeybek  (Samsun)
5) Nihat
Yeşil  (Ankara)
6) Gülay
Yedekci  (İstanbul)
7) Ceyhun
İrgil  (Bursa)
8) Onursal
Adıgüzel  (İstanbul)
9) Vecdi
Gündoğdu  (Kırklareli)
10) Mehmet
Göker  (Burdur)
11) Candan
Yüceer  (Tekirdağ)
12) İrfan
Bakır  (Isparta)
13) Mahmut
Tanal  (İstanbul)
14) Tur
Yıldız Biçer  (Manisa)
15) Muharrem
Erkek  (Çanakkale)
16) Hüseyin
Çamak  (Mersin)
17) Mevlüt
Dudu  (Hatay)
18) Yakup
Akkaya  (İstanbul)
19) Bülent
Öz  (Çanakkale)
20) Elif
Doğan Türkmen  (Adana)
21) Nurhayat
Altaca Kayışoğlu  (Bursa)
22) Musa
Çam  (İzmir)
Gerekçe:
Artvin
Hopa Cankurtaran tünel inşaatı yılan hikâyesine dönmüş durumda. 2010 yılında
Ulaştırma Bakanı tarafından temeli atılan tünelin henüz tamamlanmamış olması,
verilen sözlerin yerine getirilmemiş olması beraberinde büyük soru işaretlerine
neden olmuştur.
29
Ekim 2010 tarihinde Ulaştırma, Denizcilik ve Haberleşme Bakanı Sayın Binali
Yıldırım tarafından Artvin Hopa Cankurtaran tünelinin temel atma töreninde
Bakan Yıldırım tarafından yapılan konuşmada “...böylece sizlerin yarım asırlık
hasretinizi sona erdiriyoruz. Ferhat'ın Şirin’le buluştuğu gibi bu tünelle
Hopalılar Borçkalılarla, Artvinliler Ardahanlılar ve Erzurumlularla buluşacak.
Artvin'in kaderini değiştirecek tünelin temelini atıyoruz. Üç yıldan kısa bir
süre sonra bu tünel bitecek ve Türkiye'nin en uzun tüneli olma özelliğini
taşıyacak.” ifadelerine yer verilmiş, dokuz yüz on günde tamamlanması gereken
projenin daha erken tamamlanabilmesi için projenin yüklenici firma temsilcileri
Bilal Çelik ve Esat Ulu'yu kürsüye çağırarak firma temsilcileriyle pazarlık
yaptığı ve tünelin iki yıl iki ayda tamamlanması konusunda söz aldığını temel
atma törenine katılan ve televizyonu başından izleyen vatandaşlarımız bizzat
gözlemlemiştir.
Ancak
aradan geçen süre zarfında, bırakın iki yıl iki ayda, normal süresi olan dokuz
yüz on günde bile tamamlanmayan projenin yapımı gecikmiş, tünel henüz trafiğe
açılmamıştır. Temel atma töreninin üzerinden neredeyse altı senelik bir zaman
geçmiş olmasına rağmen tünel maalesef tamamlanamamıştır.
Artvin
Hopa Dağı tünelinin tamamlanamaması konusunda birçok iddialar mevcuttur.
İnşaatın taahhüt edilen süre zarfının uzaması, hafriyat ve yüklenici firmaların
yapılan protokole ek olarak ücret talep etmeleri, ihale şartnamesine uygun
olmayan işlerin yapıldığı şekilde birçok iddialar ve nihayetinde inşaatın
tamamlanmamış olması gibi birçok cevapsız sorular kamuoyundan cevap
beklemektedir.
Yukarıda
belirtilen hususlar ışığında Artvin Hopa Dağı (Cankurtaran) tünelinin taahhüt
edilen süre zarfında tamamlanmaması ve inşaatta yaşanan aksaklıkların
araştırılıp, yerinde tespit edilmesi amacıyla Anayasa'nın 98’inci ve İç
Tüzük’ümüzün 104’üncü ve 105’inci maddeleri gereğince Meclis araştırma
komisyonu kurulmasını saygılarımızla arz ederiz.
3.- Uşak Milletvekili Özkan Yalım ve 26 milletvekilinin, çocuk
istismarlarının ve yaşam standartlarının ihlalleri hakkındaki sorunların ve
çözüm önerilerinin araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/455)
Türkiye Büyük Millet Meclisi Başkanlığına
Çocuk
istismarlarının ve yaşam standartlarının ihlalleri hakkındaki sorunların ve
çözüm önerilerinin sunulması amacıyla Anayasa’nın 98’inci ve TBMM İçtüzüğü’nün
104’üncü ve 105’inci maddeleri gereği Meclis araştırması açılmasını
saygılarımla arz ederiz.
1)
Özkan Yalım (Uşak)
2)
Kazım Arslan (Denizli)
3)
Kadim Durmaz (Tokat)
4)
Candan Yüceer (Tekirdağ)
5)
Musa Çam  (İzmir)
6)
Ceyhun İrgil (Bursa)
7)
Hüseyin Yıldız (Aydın)
8)
Ahmet Akın (Balıkesir)
9)
Orhan Sarıbal (Bursa)
10)
İrfan Bakır (Isparta)
11)
Tekin Bingöl (Ankara)
12)
Veli Ağbaba (Malatya)
13)
Nihat Yeşil (Ankara)
14)
Vecdi Gündoğdu (Kırklareli)
15)
Onursal Adıgüzel (İstanbul)
16)
Ünal Demirtaş (Zonguldak)
17)
Mehmet Göker (Burdur)
18)
Mahmut Tanal (İstanbul)
19)
Tur Yıldız Biçer (Manisa)
20)
Muharrem Erkek (Çanakkale)
21)
Hüseyin Çamak (Mersin)
22)
Mevlüt Dudu (Hatay)
23)
Yakup Akkaya (İstanbul)
24)
Kemal Zeybek (Samsun)
25)
Bülent Öz (Çanakkale)
26)
Elif Doğan Türkmen (Adana)
27)
Nurhayat Altaca Kayışoğlu (Bursa)
Gerekçe:
Çocuklarımızın
yaşadığı istismarlar, ihlaller ve haksızlıklar hepimizi derinden
yaralamaktadır. Ülkenin gelecek nesli olan çocuklarımızı her alanda devlet
korumalı ve daha iyi yetişmeleri için gerekli yasal düzenlemeleri yapması
zorunludur.
Maalesef
okul çağındaki çocuklarımız kırmızı ışıklarda dilendirilmeye, ayakkabı
boyacılığı yapmaya ve değişik iş dallarında çalıştırılmaya zorlanmaktadır.
Gerekli eğitimleri almadıkları için sokaklarda büyüyen çocuklarımız maalesef
başta bali olmak üzere bir çok uyuşturucu maddeye çok rahat ulaşabilmektedir.
Bir başka husus ise aileleri tarafından terk edilen veya şiddet mağduru olan
çocuklarımızın çocuk esirgeme yurtlarında iyi konumda yetiştirilmedikleri ve
istismarlara uğradıkları kamuoyunca bilinmektedir. Bununla ilgili olarak da
neredeyse her gün yazılı ve görsel basında bir acılı dramla karşılaşmaktayız.
Ülkemizin
geleceğini oluşturacak ve ülke yönetiminde söz sahibi olacak, kamu kurum ve
kuruluşlarında çalışacak, aile reisi olacak çocuklarımızın en iyi şekilde
yetiştirilmesi ve hiçbir mağduriyete uğramadan devlet tarafından izlenmeleri ve
takip edilmeleri şarttır. Bununla ilgili kurulacak olan Meclis araştırma
komisyonunun bahsettiğimiz konular üzerinde ve çocuklarımızı ilgilendiren diğer
alanlarda incelemeler yaparak gerekli yasal düzenlemelerin yapılması için
komisyonun kurulması önem arz etmektedir.
BAŞKAN
– Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler sırası geldiğinde yapılacaktır.
Çanakkale
Milletvekili Sayın Gider sisteme girmiş.
Sayın
Gider, buyurun, size de yerinizden söz veriyorum.
V.- AÇIKLAMALAR (Devam)
25.- Çanakkale Milletvekili Ayhan Gider’in, 6 Şubatta Çanakkale’nin
Ayvacık ilçesinde yaşanan deprem nedeniyle vatandaşlara geçmiş olsun dileğinde
bulunduğuna, bölgede bulunan tüm belediyelere ve kamu kurumlarına teşekkür
ettiğine ilişkin açıklaması
AYHAN
GİDER (Çanakkale) – Öncelikle yaşadığımız depremle ilgili tüm vatandaşlarımıza
geçmiş olsun dileğinde bulunuyorum. 
Dün
sabahtan itibaren bölgedeydik, Yukarıköy’deydik, etkilenen diğer köylerimizi
gezdik. Gerek valiliğimiz gerek Kızılay gerek AFAD ve tüm kurumlarımız üzerine
düşen vazifeyi yaptılar. En kısa sürede vatandaşlarımıza sıcak yemek dağıtımı
başladı. Akşam geçici çadırları, bugün de konteynerleri kurulmaya başladı.
Allah’a şükür ki aç ve açıkta hiç kimse yok. Bölgedeki tüm belediyelerimize ve
kamu kurumlarımıza bu anlamda teşekkür ediyorum. Gösterdikleri ilgi için de tüm
kamuoyuna teşekkür ediyorum, sağ olun.
BAŞKAN
– Teşekkürler Sayın Gider. 
VII.- BAŞKANLIĞIN GENEL KURULA SUNUŞLARI (Devam)
C) Önergeler
1.- Başkanlıkça, Adana Milletvekili Elif Doğan Türkmen’in Başkanlık
Divanı üyeliğinden istifasına ilişkin önerge (4/82) yazısı
BAŞKAN
– Sayın milletvekilleri, Adana Milletvekili Sayın Elif Doğan Türkmen’in
Başkanlık Divanı üyeliğinden istifasına ilişkin yazısı 4/2/2017 tarihinde
Başkanlığımıza ulaşmıştır. 
Bilgilerinize
sunulmuştur.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
VIII.- ÖNERİLER
A) Siyasi Parti Grubu Önerileri
1.- HDP Grubunun, İzmir Milletvekili Ertuğrul Kürkcü ve arkadaşları
tarafından, OHAL kapsamında Türkiye Cumhuriyeti’nin yurttaşlarına karşı
uluslararası sorumluluklarını yerine getirip getirmediğini incelemek amacıyla
18/10/2016 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun 7 Şubat 2017 Salı günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
7/2/2017
Türkiye Büyük Millet Meclisi Başkanlığına
Danışma
Kurulu 7/2/2017 Salı günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Ahmet
Yıldırım
 Muş
 Grup
Başkan Vekili
Öneri:
18
Ekim 2016 tarihinde, İzmir Milletvekili Sayın Ertuğrul Kürkcü ve arkadaşları
tarafından verilen 3086 sıra numaralı, OHAL kapsamında Türkiye Cumhuriyeti'nin
yurttaşlarına karşı uluslararası sorumluluklarını yerine getirip getirmediğini
incelemek amacıyla Türkiye Büyük Millet Meclisine verilmiş olan Meclis
araştırma önergesinin Genel Kurulun bilgisine sunulmak üzere bekleyen diğer
önergelerin önüne alınarak, 7/2/2017 Salı günlü Birleşiminde sunuşlarda
okunması ve görüşmelerin aynı tarihli birleşiminde yapılması önerilmiştir.
BAŞKAN
– Halkların Demokratik Partisi grup önerisinin lehinde olmak üzere ilk
konuşmacı Mardin Milletvekili Sayın Mithat Sancar. (HDP sıralarından alkışlar)
Süreniz
on dakika Sayın Sancar. 
Buyurun.
MİTHAT
SANCAR (Mardin) – Teşekkürler Sayın Başkan.
Değerli
milletvekilleri, 15 Temmuz darbe girişiminin ardından olağanüstü hâl ilan
edilmişti biliyorsunuz ve 21 Temmuzda yürürlüğe girmişti olağanüstü hâl.
Hükûmetin olağanüstü hâl ilan kararında ayrıca bazı uluslararası sözleşmelerin
askıya alındığına dair bir beyan da vardı. Avrupa İnsan Hakları Sözleşmesi ve
Birleşmiş Milletlerin Kişisel ve Siyasal Haklar Uluslararası Sözleşmesi’nin
bazı maddeleri bu beyan gereğince askıya alınmıştı, daha doğrusu Hükûmet
bunları askıya aldığını belirtmişti. 
Şimdi,
olağanüstü hâl rejimleri de birer hukuk rejimi olarak kabul edilir çağdaş hukuk
devleti sistemlerinde. Bunun böyle kabul edilmesinin bir nedeni vardır. Tabii,
keyfîlik yönetimi değildir olağanüstü hâl rejimleri. Geçici olmak zorundadır,
kısa olmak zorundadır, olağanlaşmamak zorundadır. Bu nedenle de uluslararası
standartlar öngörülmüştür. Bu uluslararası standartlar tam da iki dünya savaşı
arasında otoriter ve totaliter rejimlerin yükselişinin verdiği tecrübeden
çıkarılmış derslerdir. 
1945
sonrası oluşan uluslararası hukukta olağanüstü hâl yönetimlerinin hangi
sınırlara göre uygulanacağı da belirlenmiştir. Dediğim gibi burada altını
çizmemiz gereken şey şu: İki dünya savaşı arası dönemde 1920’lerin sonlarından
itibaren dünyada çeşitli ülkelerde otoriter rejimler yükselmiş ve bunlar
olağanüstü hâl rejimleri kurmak suretiyle yerleşik hâle gelmişlerdir. İtalya’da
faşizmin, İspanya’da Franco rejiminin falanjizminin ve Almanya’da Nazi
rejiminin öncülüğünü olağanüstü hâl uygulamaları yapmıştır. İşte, bu tecrübeyi
dikkate alan insanlık âleminin temsilcileri olağanüstü hâlin keyfî
olamayacağını belirlemiş ve bunun için standartlar koymuştur. Dolayısıyla, bir
olağanüstü hâl rejiminin hukuka uygun meşru kabul edilebilmesi için bu
sınırlara uygun işlemesi gerekiyor ama maalesef Türkiye'de bu sınırlara uygun
işlemiyor. 
Evet,
uluslararası hukuk olağanüstü hâl rejimlerinde uluslararası bazı sözleşmeleri
ya da bazı sözleşmelerin bazı hükümlerini askıya alma hakkı tanıyor. Ancak
dokunulamayacak çekirdek alanı da belirlemiştir. Hiçbir şart altında ihlal
edilemeyecek haklar vardır uluslararası hukukta. Savaş sırasında dahi ihlal
edilmesi kabul görmeyen haklardır bunlar ama maalesef, burada, ülkemizde bu son
sekizinci ayını doldurmakta olan olağanüstü hâl uygulamalarında bu çekirdek
alan haklarının da ihlal edildiğini görüyoruz, hem de sıklıkla ihlal edildiğini
söylememiz mümkün. Mesela, işkence yasağı savaş sırasında bile ihlal
edilemeyecek bir güvencedir ama maalesef bu süre içinde bu da ihlal edilmiştir.

Yine,
“medeni ölüm, sivil ölüm” anlamına gelen insanları kişilik haklarından ve
kişilik statüsünden yoksun bırakma uygulamaları da yasaktır, hiçbir dönemde
kabul edilemez. Oysa işten atmalara göz attığımızda, işten atma uygulamalarına
baktığımızda bugün işten atılanların hiçbir kamu kurumunda görev almaları
mümkün değil; ayrıca, başka bir işte çalışmaları da önleniyor. Kısacası, sanki
sivil ölüm yaratılıyor bu uygulamalarla. 
Arkadaşlar,
bunların ötesinde, bakın, dikkatinizi çekmek istediğimiz çok önemli bir nokta
var: Olağanüstü hâl uygulamaları, aynı zamanda, Türkiye’de hem 2014’teki yerel
seçimlerin hem 2015’teki genel seçimlerin sonuçlarını ve etkilerini hükümsüz
kılmaya yönelik operasyonların da vesilesi yapılmıştır. Olağanüstü hâli fırsat
bilerek, Hükûmet, yerel yönetimlere kayyum ataması uygulamasını getirmiştir. 
Farkında
mısınız değerli milletvekilleri… Gerçi burada fazla milletvekili yok
dolayısıyla, AKP sıralarına hitap etmek için fazla bir sebep de bulunmuyor
çünkü gerçekten, en fazla 15 kişi var, 315 kişiden 15 kişi. 
BÜLENT
TURAN (Çanakkale) – Yeter, yeter.
MİTHAT
SANCAR (Devamla) – Biz buradan halkımıza seslenelim ve şunu söyleyelim:
Olağanüstü hâl uygulamalarıyla en büyük ihlal nerede oldu? Yerel seçim
sonuçları iptal edildi. Bugün DBP’ye bağlı 70’in üzerinde belediyeye kayyum atanmış
durumda. DBP’nin kazandığı belediyelerin yüzde 80’ine yakını bugün kayyumla
yönetiliyor. Bu ne demektir? Halkın iradesinin geçersiz, iptal edilmesi
demektir. Halkın iradesini iptal yetkisini nereden alıyor bu Hükûmet?
Olağanüstü hâl şartlarından aldığını söylüyor. Olağanüstü hâl şartları ve
uygulaması eğer seçimlerin sonuçlarını geçersiz kılma yetkisi tanıyorsa, öyle
yorumlanıyorsa bu olağanüstü hâl uygulamaları Hükûmet tarafından, demek ki
olağanüstü hâli bir uluslararası hukuk rejimi, hukuk devleti çerçevesinde
işleyecek bir rejim gibi görmüyor, tam tersine, seçimlerin sonuçlarını bile
tanımayacağı bir diktatörlük, bir keyfîlik rejimi olarak görüyor; esasen, böyle
de uygulanıyor.
Ayrıca,
2015 Kasım seçim sonuçları da geçersiz kılınmak isteniyor bu olağanüstü hâl
süresi boyunca. Aslında, 7 Haziran seçimlerinin nasıl geçersiz kılındığını hep
birlikte yaşadık ve bunu defalarca bu kürsülerden, bu kürsüden, buradan dile
getirdik. Hangi operasyonlarla, hangi manevralarla 7 Haziran seçim sonuçları
iptal edildi, bunları ayrıntılı anlattık. Hadi, tamam, o şartlarda 1 Kasımda
seçime gidildi ama 1 Kasım seçim sonuçları da iptal edildi.
Bizim
partimizin eş genel başkanları dâhil, bugüne kadar 14 milletvekili tutuklandı,
2’si serbest bırakıldı, şu an cezaevlerinde 12 milletvekilimiz var ve bunların
arasında 2 tane eş başkanımız var. İl, ilçe örgütlerimiz boşaltıldı, bunların
hepsi olağanüstü hâli fırsat bilen uygulamaların sonuçlarıdır. Elde bir yargı
kararı yok, elde herhangi makul bir suçlamaya temel oluşturacak bir delil yok
ama ortada olağanüstü hâlin verdiği keyfî yetkiler var.
Şimdi,
bu uygulamalarla Türkiye’yi bir referanduma götürmektedir bu Hükûmet, bu AK
PARTİ ve Cumhurbaşkanı. Ancak, referandum süresince de belli ki bu keyfî
imkânları, bu sınırsız yetkileri kullanacak. Centilmence bir mücadeleye
yanaşmayacağı ortada. Milletin yarısı “hayır” derse, bu yarıyı terörist ilan
etmiş durumda. Bırakın yarısını, yüzde 40’ı desin, yüzde 45’i terörist mi
olacak? Gerekçeniz olmayınca, sürekli kendi tezlerinizi destekleyecek
gerekçeler bulamayınca karşı tarafı teröristlikle suçlamak en kolay yol.
Terörizmin kendisi toplumu tehdit etmektir, tanımı budur, toplumu tehdit
altında tutmaktır ve bugün AKP’nin de yaptığı budur, sürekli bir tehdit söylemi
ve tehdit pratiğiyle yönetiyor. Bunun adı, gerçek anlamda, geniş anlamda
terörizmdir arkadaşlar. Eğer böyle yapmaya devam ederseniz, Türkiye’yi kalıcı
olağanüstü hâl şartlarına mahkûm etmek istediğiniz sonucunu çıkarmak gerekiyor
buradan. Zaten, Anayasa değişikliğiyle hedeflenen de Türkiye’de olağanüstü hâli
kalıcı hâle getirmektir. Sadece olağanüstü hâli değil, bu vesileyle toplumu
ikiye bölme uygulamasını da derinleştirme gibi bir hedefi vardır AKP’nin bu
değişiklikle. Evet, daha önce de uyardık, bu süreç hem Anayasa değişikliğindeki
fikirler, öneriler hem de referandum süreci toplumu keskin bir şekilde
kutuplaştırma ve sürekli bölünmüş hâlde tutma süreçleridir. AKP, bunları böyle
işletmektedir, şimdiden önümüze çıkmaya başladı bu örnekler. Başbakanın
konuşmasını herhangi bir şekilde kabul etmenin imkânı yoktur arkadaşlar. 
Biz
olağanüstü hâl vesilesi veya fırsatıyla getirilen bütün bu hukuksuzluklara,
haksızlıklara “hayır” diyoruz. Bu “hayır”ımızı referandum sürecinde de en
etkili şekilde göstereceğiz, en etkili şekilde “hayır” kampanyamızı
yürüteceğiz. 
Hükûmetin
bir başka oyununa da dikkat çekmek gerekiyor. “Hayır” vermek isteyen çevreleri
birbirine düşürme niyetindeler, bunun için de çeşitli, basit ve bana göre ucuz
manevralara başvuruyorlar. Biz herkesin kendi gerekçesiyle “hayır” oyu
vermesini, “hayır” kampanyası yürütmesini meşru, normal bir durum olarak
görüyoruz. Kendimiz de kendi gerekçelerimizle “hayır”ı, “hayır” kampanyasını
bütün imkânlarla sonuna kadar yürüteceğiz. 
(Mikrofon
otomatik cihaz tarafından kapatıldı) 
MİTHAT
SANCAR (Devamla) – Bir dakika daha tanıma imkânınız var mı?
BAŞKAN
– Sayın Sancar, lütfen tamamlayınız. 
MİTHAT
SANCAR (Devamla) – Teşekkürler Sayın Başkan. 
Farklı
gerekçelerimiz olabilir “hayır” için, “hayır” kampanyasında farklı üsluplar,
sloganlar, farklı yöntemler kullanabiliriz ama ortak paydamız ortadadır
arkadaşlar. Biz Türkiye'de bu gidişata birlikte hayır demek zorundayız;
Türkiye'de keyfî yönetime, bu soygun düzenine, sürekli yalanlarla manipüle
edilen ortama hayır demek zorundayız. Her birimizin evet dediği değerler farklı
olabilir, ilkeler farklı olabilir ama evet dediğimiz ilkeleri, değerleri
gerçekleştirebilmemiz için bu gidişatı durdurmamız lazım. Bu gidişatı durdurma
konusunda kim elinden ne geliyorsa mutlaka yapmalıdır. Biz HDP olarak kendi
“hayır”ımızı en net şekilde ortaya koyuyoruz ve herkesin kendi “hayır”ını
hayırlı sonuçlar için, ülkenin hayrı için kullanacağını düşünüyoruz.
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkürler Sayın Sancar.
Grup
önerisinin aleyhinde olmak üzere ilk konuşmacı İzmir Milletvekili Sayın Hamza
Dağ. 
Süreniz
on dakika. 
Buyurun.
(HDP sıralarından alkışlar) 
HAMZA
DAĞ (İzmir) – Teşekkür ediyorum Sayın Başkan.
Değerli
arkadaşlar, HDP grup önerisi aleyhinde söz aldım. Hepinizi saygıyla
selamlıyorum.
Olağanüstü
hâl, 19 Temmuz 1987 tarihinde o dönemde terör örgütleri üzerindeki meseleden
dolayı geçici olarak ilan edilmiş ve 2002 yılına kadar 46 kez aralıksız olarak
uzatılmıştır. 2002 yılında AK PARTİ iktidara geldiğinde “Herkes özgür olmadıkça
kimse özgür değildir.” anlayışıyla -AK PARTİ 2002 yılında iktidara gelmesinin
hemen ertesinde- o dönemde uygulanan olağanüstü hâli kaldırmıştır ve AK PARTİ
iktidara geldiğinde 3 Y, yasaklardan, yolsuzluktan bahsederek yasakları da
tamamen ortadan kaldıracağını ifade edip burada olağanüstü hâli ortadan
kaldırmış. Neticesinde ve sonrasında bugüne kadar da demokratikleşme anlamında,
özgürlük anlamında birçok düzenlemeler yaparak Avrupa Birliği normları
noktasında çok önemli düzenlemeler yapmıştır. Bu noktada milletimiz de
defalarca AK PARTİ’yle birlikte olduğunu ve AK PARTİ’nin bu düzenlemelerine
destek verdiğini girmiş olduğumuz seçimlerde desteğini en üst seviyede vererek
göstermiştir. O süreçten bu sürece gelinceye kadar açıkçası ülkemizde tabii,
birçok badireler yaşandı. Sadece yönetimden kaynaklanan değil, vesayet
rejiminin devamı noktasında da birçok sıkıntılar, birçok problemler yaşandı ama
son birkaç yıldır yaşadığımız çok önemli sorunlar var.
Birincisi,
17-25 Aralık sürecini yaşadık. 17-25 Aralık sürecinde o dönemde devletin içine
girmiş, hukuk üzerinden seçilmiş iktidara karşı darbe yapma yoluna gittiler. Bu
kürsüden defalarca konuştuğumda ve değişik vesilelerle artık darbe girişimi
olduğu anlaşılmayınca da birkaç defa başkaca dillerde de ifade ettiğim gibi
17-25 Aralık esasında bir darbe girişimiydi, MİT tırları bir darbe girişimiydi
ve bu 17-25 Aralığı, MİT tırları operasyonlarını yapanlarla ilgili terör örgütü
ilanı yapıldığında, bunlar terör örgütü olarak Hükûmet tarafından lanse edildiğinde
ne yazık ki 15 Temmuza kadar bazı siyasi partilerimiz bu örgütü bazen oyu
düşünerek, bazen de başkaca vesilelerle, bazen muhalefet olsun diye destekleme
gibi bir durum içine geldiler. 15 Temmuza geldiğimizde gerçekten, 15 Temmuz bu
milletin tarihinde, sadece bu milletin tarihinde değil, belki de dünya
tarihinde eşi görülmemiş belki bundan sonra da eşi benzeri görülmeyecek bir
hadisedir. 15 Temmuzda kendi ülkemizin askerleri, silahını verdiğimiz, topunu
verdiğimiz, uçağını verdiğimiz askerleri başta Türkiye Büyük Millet Meclisi,
Gazi Meclis olmak üzere Türkiye'nin birçok yerinde bombalara, mermilere mahal
vererek bu milletin insanlarına, milletimize, insanlarımıza, vatandaşlarımıza
kurşun sıkar noktaya gittiler. O gece 246 kardeşimizi şehit verdik ve birçok da
yaralımız vardı. Açıkçası olağanüstü hâl biraz önceki konuşmacının da ifade
ettiği gibi, uluslararası hukukta kabul edilen bir düzenlemedir. Ben bakıyorum,
15 Temmuz gibi bir hadise dünyanın neresinde yaşanırsa yaşansın açıkçası,
mutlaka sonrasında olağanüstü hâl gerektiren bir düzenlemedir. Bu 15 Temmuzun
bir adım ötesi açıkçası olağanüstü hâl ilanı değil, savaş ilanıdır. O gece
yaşananlara baktığınızda, olağanüstü hâl ilanının ne kadar doğru olduğuna
bakarsınız. 
Grup
önerisine baktığımızda, grup önerisinin gerekçesi olarak söylenen araştırma
önergesi kurulmasıyla alakalı bu düzenlemeye baktığımızda insan hakları
ihlallerinin bazılarından bahsediliyor. Bunların içinde gazetelerin kapatılması
var. Değerli arkadaşlar, kapatılan gazeteler, bu milletin değerlerine hakaret
eden, şehidiyle dalga geçen, gazisiyle dalga geçen, patlayan bombalardan sevinç
duyan gazetelerdir. Samanyolu televizyonu, Zaman gazetesi, Bugün televizyonu ve
gazetesi, Özgür Gündem, İMC TV hepsi kapatılmıştır. İyi ki de kapatılmıştır çünkü
bunlar, bu ülkenin değerlerine sürekli olarak hakaret etmekte, şehidimize,
gazimize hakaret etmektedir. Dolayısıyla bunun kapatılmasından dolayı bir
insanlık ihlali olduğu kanaatinde değilim, biz bunu iyi yaptığımızın da
kanaatindeyim. 
Aynı
şekilde, işkence ve kötü muameleden bahsediliyor bu öneride. İşkence ve kötü
muamele noktasında, birkaç gün önce biliyorsunuz Mardin Büyükşehir Belediye
Başkanı tahliye oldu ve tahliyesinden sonra da kendisi bir demeç verdi, bir
röportaj verdi ve röportajında da her şeyi anlattı: “Dürüstçe konuşmak lazım.
Bana karşı zorlayıcı bir yaklaşımları olmadı. Tam tersine çok insani bir
yaklaşım sergilediler. Beni bıraksanız da kaçmam diye şakalaştım.” Onlar da
bana, kaçmayacağımı bildiklerini, birinin bana saldırmaması için bir şey
olduğunda çok zor duruma düşeceklerini ifade edip… Gayet insani bir konuşmayla,
sonrasında yaşanan o kola girme meselesinin de buzdan dolayı düşme ihtimaline
karşı yapıldığını ifade ettiler. Mardin Büyükşehir Belediye Başkanı Ahmet Türk
dahi, bulunmuş olduğu cezaevinde buna dair bir vesileye, bir duruma açıkçası
şahit olmadığını ifade ediyor. Dolayısıyla, işkence ve kötü muameleyle ilgili
bugüne kadar bize de herhangi bir şikâyet, herhangi bir durum söz konusu
olmamıştır. 
Gözaltı
süreleri konusundan burada bahsediliyor. Otuz güne yakın bir gözaltı süresi
olduğundan bahsediliyor. Bu, ilk olağanüstü hâl ilan edildiğinde o şekildeydi,
otuz güne yakın gözaltı süresi vardı. Bu da açıkçası birçok hâkim, savcı
tutuklanmıştı, onlar da yargılanıyor, aynı zamanda yargılananların çok olması
yargılayanların bu anlamda az olması bu süreci mutlaka uzatmak gibi bir
mecburiyet ortaya koyuyordu. Herhâlde bu grup önerisi verildiği zaman olduğu
için -onuncu ayda verilmiş- o sebeple bu yazılmıştır. Şu anda ise bu gözaltı
süresi “yedi artı yedi” güne düşürüldü. Bu dahi aslında bu sürecin yani bu
yaşanan meselenin ne kadar insan haklarına bakarak, insan hakları noktasında
dikkat ederek -bu sürecin- işletilmeye çalışıldığının en büyük göstergesi. 
Bu
öneriyi veren arkadaşa baktığımızda, Ertuğrul Kürkcü Bey bu öneriyi vermiş, ne
yazık ki -geçenlerde karşılaştığımız- her seferinde Avrupa İnsan Hakları
Konseyi, Avrupa İnsan Hakları Mahkemesi şikâyetleri söz konusu. Ne yazık ki
sürekli olarak Türkiye Cumhuriyeti’ni bu tarzda kuruluşlara şikâyet ederek ve
bu tarzdaki kuruluşlara şikâyet edip bir sonuç almaya çalışmak, orada yalvarır
noktada Türkiye’ye karşı yaptırım uygulanmasını istemek, o dönemden bu döneme
Türkiye’ye hâlen girmemiş olmak açıkçası çok dürüstçe bir yaklaşım değildir. 
Benim
tavsiyem: Oralarda bu tarzda fiiliyatla uğraşmaktansa –burada Ertuğrul
Kürkcü’ye de, şahsına, Ertuğrul Kürkcü’nün şahsına sataşıyorum özellikle-
kendisi, orada bu tarzda işler yapmaktansa -her ikimiz de İzmir
Milletvekiliyiz- sahada millete anlatarak bu yolu izlese çok daha faydalı
olacaktır, çok daha sonuca gidecek bir durum olacaktır.
Olağanüstü
hâl kesinlikle ve kesinlikle muhalefete ilan edilmemiştir. Olağanüstü hâl terör
örgütlerine, devletin içine sızmış teröristlere ve terör örgütlerine karşı ilan
edilmiştir. OHAL’i muhalefete karşı yapılmış bir operasyon olarak lanse etmeye
çalışmak tam bir acziyetin ve çaresizliğin göstergesidir. Çünkü terör
örgütlerinin saldırıları karşısında milletin değil terör örgütlerinin yanında
olanlar, hendeklere karşı milletin değil terör örgütünün yanında saf tutanlar,
vatandaşa haraç kesmeye çalışanlara karşı vatandaşı savunmayanlar, milletin
iradesine ipotek koymaya kalkan terör örgütüne “Yanlış yapıyorsun.” dahi
diyemeyenler, terör örgütleri karşısında üç maymunu oynayıp milleti kan akan
musluklarla tehdit edenler elbet çaresizliklerine bir bahane arayacaklardır.
Açıkçası bu bahane, Avrupa İnsan Hakları Mahkemesi ya da Birleşmiş Milletler
değildir, milletin kendisidir, millete “Biz yanlış yaptık, affedin.” demektir. 
Olağanüstü
hâl sürecinde, yaşam hakkı, işkence, kötü muamele, din-vicdan hürriyeti,
açıkçası bu noktada bir insan hakkı ihlali olduğu iddiası boş bir iddiadan
ibarettir. 
Bu
süreçte, Allah’a hamdolsun Fırat Simpiller, Yasin Börülerin vefat etmemiş olması
ve bu tarzdaki vefatların bundan sonra, inşallah, olmayacak olması olağanüstü
hâlin bir kazancı olacaktır diyor, hepinize teşekkür ediyorum. (AK PARTİ
sıralarından alkışlar) 
BAŞKAN
– Teşekkürler Sayın Dağ. 
AHMET
YILDIRIM (Muş) – Sayın Başkan…
BAŞKAN
– Sayın Yıldırım…
AHMET
YILDIRIM (Muş) – Sayın Hatip konuşmasında partimizin ve doğal olarak da
partimizin İzmir Milletvekili Sayın Ertuğrul Kürkcü’nün…
HAMZA
DAĞ (İzmir) – Şahsına… 
AHMET
YILDIRIM (Muş) – Bir müsaade edin.
Türkiye'nin
taraf olduğu uluslararası hukuk kurumlarında, özellikle açığa çıkmış insan
hakları ihlalleriyle ilgili bir hak arama sürecine dönük ağır ithamlarda
bulundu. İç Tüzük 69’a göre sataşmadan söz istiyorum. 
BÜLENT
TURAN (Çanakkale) – Sayın Yıldırım, Ertuğrul Bey’in cevap vermesi lazım. 
AHMET
YILDIRIM (Muş) – Siz Hükûmet adına bayağı cevap veriyorsunuz, hiç Hükûmet
gelmiyor. 
BÜLENT
TURAN (Çanakkale) – Cevap çok olmadı ama neyse yani. Ertuğrul Bey de gelsin. 
BAŞKAN
– Buyurun Sayın Yıldırım.
IX.- SATAŞMALARA İLİŞKİN KONUŞMALAR
1.- Muş Milletvekili Ahmet Yıldırım’ın, İzmir Milletvekili Hamza Dağ’ın
HDP grup önerisi üzerinde yaptığı konuşması sırasında Halkların Demokratik
Partisine sataşması nedeniyle konuşması
AHMET
YILDIRIM (Muş) – Teşekkür ederim Sayın Başkan. 
Sayın
Başkan, değerli milletvekilleri; Sayın Hamza Dağ, yanılmıyorsam yıllarca insan
hakları kurumlarında görev yapmış biri, bir hukukçu ama bir insan hakları
savunuculuğu… Ben de insan hakları derneği üyeliği ve yöneticiliği yaptım, hâlâ
üyeliğim devam ediyor, gerçekten, medya özgürlüğüne ve uluslararası
platformlarda hak arayıcılığına dönük söylemlerinizden hicap duydum, ifade
etmek isterim. 
Bakın
Hükûmetsiniz, on beş yıldır Hükûmetsiniz. O zaman, bunlara taraf olmaktan
çekilirsiniz, Avrupa Birliğine üyelik sürecinden çekilirsiniz; tanımazsınız bu
kurumları. Bu Hükûmet ve ondan önceki hükûmetlerin elli yılı aşkın bir Avrupa
Birliği serüveni vardır, buna binaen bir uluslararası hukuk kurulmuştur; yasa
dışı bir iş yapmıyoruz. Türkiye'nin, altına imza koyduğu uluslararası sözleşmelere
binaen ve Türkiye için de bağlayıcı olan hukuk kurumları nezdinde hak
savunuculuğunun neresi terörizme hizmet ediyor? Bu, insan hakları savunuculuğu
açısından gerçekten hicap duyulacak bir durum.
Bir
diğeri ise hiç, keşke İMC TV’yle ilgili bunları söylememiş olsaydınız. Neymiş,
bu ülkenin ölen evlatlarına, şehitlerine dönük aleyhte yayın ve propaganda
yapıyormuş. Bir örneği yok. Bakın, dört buçuk yıl ben Radyo Televizyon Üst
Kurulu üyeliği yaptım. Bir tane ceza almamış bir yayın kuruluşundan söz
ediyorsunuz Sayın Dağ. Kaç ceza almış biliyor musunuz? RTÜK niye var orada,
bostan korkuluğu mu? Yirmi dört saat bunların yayınları izleniyor. Nereden
çıkardınız bunu? Deyin ki: Siyasi olarak bizi rahatsız ediyor, bunların
eleştirilerine karşı tahammülkâr değiliz, bundan ötürü de kapattık. Ya değilse,
peki, doksan yıllık Cumhuriyet gazetesinin İcra Kurulu Başkanını tutuklamak
neyin nesi, yazarlarını tutuklamak neyin nesi? Bunlar bu ülkenin neyine hakaret
ettiler, anlamakta güçlük çekiyoruz.
Ahmet
Türk’e dair bazı şeyler söylediniz. Ondan iki gün önce Adana Milletvekilimiz
yine bir hukuk garabetiyle tutuklandığında 50 asker zorla, kelepçeleyerek
cezaevi sevkini, naklini yapmıştır. Bunu da bir insan hakları savunucusu olarak
sizin bilginize sunarım.
Teşekkürler.

BAŞKAN
– Teşekkürler Sayın Yıldırım.
Sayın
Dağ…
HAMZA
DAĞ (İzmir) – Sayın Başkanım, Sayın Yıldırım konuşmasının hemen başlangıcında
insan hakları aktivisti olduğumu -evet, bunu şey yaptım- ve düşüncelerimden
dolayı hicap duyduğunu söyledi. Sataştığı için 69’a göre söz istiyorum. 
BAŞKAN
– Buyurun Sayın Dağ. (AK PARTİ sıralarından alkışlar)
Size
de iki dakika söz veriyorum. 
2.- İzmir Milletvekili Hamza Dağ’ın, Muş Milletvekili Ahmet Yıldırım’ın
sataşma nedeniyle yaptığı konuşması sırasında şahsına sataşması nedeniyle
konuşması
HAMZA
DAĞ (İzmir) – Sayın Yıldırım’ın bahsettiği gibi, uzun yıllar ben de
MAZLUMDER’de çalıştım ve geçen dönem de İnsan Haklarını İnceleme Komisyonu
üyeliği yaptım. Açıkçası, gözlemlediğim bir şeyi söylemek istiyorum, samimi
olarak. İnsan hakları aktivisti olarak çalışmış, işkence davalarına gitmiş,
kötü muamele davalarına gitmiş, Uşak’ta, Edremit’te davalara katılmış bir
kardeşiniz olarak şunu söylüyorum: Bakın, ne yazık ki dünyada “insan hakkı”
dediğimiz mesele, “Devletlerin içişlerine karışılmaz.” ifadesi var ya, ne yazık
ki birileri tarafından, üstten bakanlar tarafından devletlerin içişlerine
karışmanın bir gerekçesi olmuş hâle geldi. Bu şekilde, gittiğimiz bütün
uluslararası toplantılarda görüyoruz ki bize ders verenler… Bakın, bize -çok
anlatacağım şey var bu konuda da- Çağdaş Hukukçular Derneği gözaltı süresinin
yirmi dört saat bile çok fazla olduğunu, “İnsan Hakları Sözleşmesi’nde o yirmi
dört saatin iki saati işlemi bitirdin, mahkeme önüne çıkarman lazım.”
diyorlardı. Ama Hollanda’ya gittiğimizde Hollanda’da sorduk geçen dönem, altı
güne kadar, savcılık kararıyla gözaltı süresi uzatılabiliyor; bunlar bize hep
anlatıldı. Aldatıldık. Ben aldatıldığımı hissediyorum, işin doğrusu. 
İMC
TV konusunda, İMC TV’yle ilgili, açıkçası, İMC TV’nin, terör örgütünü sempatik
gösteren ve sempatik noktada yayınlar yaptığını hepimiz gördük. Yani bunu
görmediğimizi… Nereden bileceğiz? Kırmızı fularlı kız haberini hepimiz gördük.
Bu, benim sadece haber izlerken karşılaştığım, belki takip etsem onlarcasını da
bu anlamda görme durumu söz konusu olurdu. 
Hepinize
saygılar sunuyorum. (AK PARTİ sıralarından alkışlar) 
BAŞKAN
– Teşekkürler Sayın Dağ. 
AHMET
YILDIRIM (Muş) – Sayın Başkan…
BAŞKAN
– Buyurun Sayın Yıldırım. 
AHMET
YILDIRIM (Muş) – Sayın Sancar İç Tüzük 60’a göre bir dakika yerinden söz talep
ediyor. Sisteme giremedi, onun için ben…
MİTHAT
SANCAR (Mardin) – Söylenenlerle ilgili bir açıklama yapacağım. 
BAŞKAN
– Peki Sayın Sancar, bir dakika, buyurun. 
V.- AÇIKLAMALAR (Devam)
26.- Mardin Milletvekili Mithat Sancar’ın, İzmir Milletvekili Hamza
Dağ’ın sataşma nedeniyle yaptığı konuşmasındaki bazı ifadelerine ilişkin
açıklaması
MİTHAT
SANCAR (Mardin) – Teşekkürler Sayın Başkan.
Sayın
Dağ, MAZLUMDER üyeliği yaptığınız zamanda, Avrupa İnsan Hakları Mahkemesi dâhil
kaç tane uluslararası başvuruya siz vesile oldunuz, teşvik ettiniz? Baş örtüsü
yasağının kaldırılması için bütün uluslararası kuruluşlara başvurulmadı mı?
İktidara gelince mi unutuluyor bütün bunlar? 
Evet,
doğru diyorsunuz, insan hakları mazlumların haklarıdır fakat muktedirler insan
haklarından rahatsız oluyorlar. Tamamen soyut iddialarla bir televizyon
kurumunu… Öyledir Sayın Dağ, biliyoruz, otuz yıl insan hakları dersi verdim. 
HAMZA
DAĞ (İzmir) – Dersle uygulama farklı Hocam, sen derste kalmışsın, sen
uygulamayı görmemişsin daha. 
MİTHAT
SANCAR (Mardin) – Uluslararası insan hakları hukuku dersi verdim ve bunu şöyle
anlatıyoruz size…
HAMZA
DAĞ (İzmir) – Hocam, biz uygulamanın içindeydik yıllarca, avukattık. 
MİTHAT
SANCAR (Mardin) – Neden uluslararası kuruluşlara başvurmak bir hainlik oluyor
da yani, şimdi, siz o zaman başvurdunuz? 
HAMZA
DAĞ (İzmir) – Yani, 2002’den bu yana işkence diye bir şey yok. 
MİTHAT
SANCAR (Mardin) – Bir dinleyin, bakın, size şunu söyleyeyim, daha önce…
(Mikrofon
otomatik cihaz tarafından kapatıldı) 
HAMZA
DAĞ (İzmir) – Hayır, cevap hakkım olmayacak yani. 
MİTHAT
SANCAR (Mardin) – Verirsiniz cevap, hakkınızı kullanırsınız. 
Tamamlayayım
Sayın Başkan. 
BAŞKAN
– Sayın Sancar, lütfen tamamlayınız.
MİTHAT
SANCAR (Mardin) – Şimdi, insan haklarının çok temel kuralları var. Evet,
doğrudur, devletler birbirlerine karşı bunu iç işlerine müdahale için
kullanırlar fakat insan hakları ihlalleri iç hukuk meselesi değildir. 1945’ten
itibaren insan hakları hukuku alanındaki temel, en basit, birinci cümle, ders
cümlesi budur. İnsan hakları iç işleri meselesi değildir. 
Eğer
siz bir uluslararası sözleşmeye imza atmışsanız, onun yükümlülüklerini yerine
getirmek için de taahhütte bulunmuşsunuzdur. Kaldı ki 90’ıncı maddeye o son
fıkrayı ekleyen de AKP iktidarıydı. Uluslararası sözleşmeleri iç hukukumuzda
kanunlardan daha üstün duruma getirdiniz. Neyden şikâyet ediyorsunuz? Niye
yaptınız o zaman? 
HAMZA
DAĞ (İzmir) – Olmadığını söylüyoruz Hocam.
MİTHAT
SANCAR (Mardin) – O zaman şimdi bunların gereklerini kabul edeceksiniz. İnsan
hakları hukukuna, değerlerine ve etiğine saygılı olacaksınız. Bu kadar basit.
Teşekkürler.
BAŞKAN
– Teşekkürler Sayın Sancar.
VIII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, İzmir Milletvekili Ertuğrul Kürkcü ve arkadaşları
tarafından, OHAL kapsamında Türkiye Cumhuriyeti’nin yurttaşlarına karşı
uluslararası sorumluluklarını yerine getirip getirmediğini incelemek amacıyla
18/10/2016 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun 7 Şubat 2017 Salı günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
– Sayın milletvekilleri, Halkların Demokratik Partisi grup önerisinin lehinde
olmak üzere ikinci konuşmacı İstanbul Milletvekili Sayın İlhan Cihaner. (CHP
sıralarından alkışlar) 
Süreniz
on dakika Sayın Cihaner.
Buyurun.
İLHAN
CİHANER (İstanbul) – Teşekkür ediyorum Sayın Başkan.
Öncelikle,
bu önergenin 18/10/2016 tarihinde verilmiş olması ve sonrasında gözaltı
süresinin kısaltılmış olması, bazı, komisyon kurulması gibi adımların atılmış
olması bu komisyonun kurulma ihtiyacını ortadan kaldırmaz. Tam tersi,
Türkiye’nin şu anda çok ciddi bir bilançoya ihtiyacı var; yani hem bu, kanun
hükmünde kararnameler ve olağanüstü hâl ilanının gerçekten çıkarılma ihtiyacını
karşılayıp karşılamadığı hem de bu, HDP’nin teklifindeki komisyonun
kurulmasındaki insan hakları ihlallerinin gerçekleşip gerçekleşmediği konusunda.

Bir
kere, AKP’liler bu OHAL ilanına sürekli “Devlete karşı ilan edildi, millete
karşı ilan edilmedi.” diyor ama biz biliyoruz ki millet bundan doğrudan doğruya
etkileniyor. Yani EĞİTİM-SEN ne zamandan beri devlet, Yol TV ne zamandan beri
devlet, Hayat TV ne zamandan beri devlet, TV 10 ne zamandan beri devlet?
Dolayısıyla, bu kanun hükmünde kararnameler ve OHAL’in en yakıcı sonuçlarını
doğrudan doğruya yurttaşlarımız yaşamaktadır. 
Ben
3 başlıkta ele alacağım ama ondan önce bir bilanço, bir, kabataslak neler
yaşandı, onu görmemiz lazım. Bugüne kadar Millî Eğitim Bakanlığından 32.470
Millî Eğitim Bakanlığı mensubu ihraç edildi ve bunların çok önemli bir kısmı da
geçmişleri tam da Fetullahçı yapılanmayla mücadeleyle geçmiş olan EĞİTİM-SEN
mensubu öğretmenler. 17.615 Emniyet Genel Müdürlüğünden, 17 bin Sağlık
Bakanlığından, 5.665 Millî Savunma Bakanlığından, 2.349 belediyelerden, 1.642
Maliye Bakanlığından, 1.768 Diyanet İşleri Başkanlığından, bu liste sürekli
devam ediyor. Bunun yanında, kayyum atanan belediyeler, içlerinden 3’ü
büyükşehir, 5’i il belediyesi olmak üzere. Bu tablonun tamamı, aslında Türkiye
Büyük Millet Meclisinin duruma vaziyet edip en azından olağanüstü hâl ilanı ve
çıkarılan kanun hükmünde kararnamelerin başarıya ulaşıp ulaşmadığı noktasında
bir bilanço yapmasını zorunlu kılmaktadır ve biraz önceki sayıları da birlikte
değerlendirdiğimiz zaman, doğrudan doğruya bunun -devlete değil- devletin
mevcut iktidarın planı doğrultusunda ele geçirilmesine dair bir fırsata
çevrildiği çok açık bir şekilde görülüyor. 
Ben
bu konuyla ilgili 3 başlık içerisinde görüşümüzü belirteceğim. Bir tanesi ve en
önemlisi, önergede de, önerge teklifinde de yer alan insan hakları meselesi.
İnsan hakları Türkiye’de maalesef en talihsiz kavramlardan birisi çünkü insan hakları
insan haklarının en yoğun ihlal edildiği dönemlerde tartışılır. Denir ya “Kavga
ettiğinizle barışırsınız.”, insan hakları tartışmaları da insan haklarının en
yoğun ihlal edildiği dönemlerde tartışılır. Bir kere, her şeyden önce, hemen
darbe girişimi sonrasında ortaya çıkan bazı uygulamaları hatırlayalım. Gözaltı
süresinin uzatılması… Bu, insan haklarını ilgilendirmiyorsa ne ilgilendirecek?
Cezaevi inceleme komisyonlarının iptal edilip önemli bir süre çalışmamış olması
ki insan haklarıyla ilgilenen herkes cezaevlerindeki hak ihlallerinin minimize
edilmesinde, cezaevi izleme komisyonlarının ne kadar önemli görevler yaptığını
ortaya koymuştur. 
Şimdi,
bununla ilgili size, özellikle 2010 referandumunda iktidarın en çok
propagandasını yaptığı, Anayasa’nın geçici 15’inci maddesini okuyacağım; daha
sonra da AKP’nin KHK’yla getirdiği başka bir maddeyi okuyacağım: “12 Eylül 1980
tarihinden, ilk genel seçimler sonucu toplanacak Türkiye Büyük Millet
Meclisinin Başkanlık Divanını oluşturuncaya kadar geçecek süre içinde, yasama
ve yürütme yetkilerini Türk milleti adına kullanan, 2356 sayılı Kanunla kurulu
Millî Güvenlik Konseyinin, bu Konseyin yönetimi döneminde kurulmuş
hükümetlerin, 2485 sayılı Kurucu Meclis Hakkında Kanunla görev ifa eden Danışma
Meclisinin her türlü karar ve tasarruflarından dolayı haklarında cezaî, malî
veya hukukî sorumluluk iddiası ileri sürülemez ve bu maksatla herhangi bir
yargı merciine başvurulamaz.
Bu
karar ve tasarrufların idarece veya yetkili kılınmış organ, merci ve
görevlilerce uygulanmasından dolayı, karar alanlar, tasarrufta bulunanlar ve
uygulayanlar hakkında da yukarıdaki fıkra hükümleri uygulanır. 
Bu
dönem içinde çıkarılan kanunlar, kanun hükmünde kararnameler ile 2324 sayılı
Anayasa Düzeni Hakkında Kanun uyarınca alınan karar ve tasarrufların Anayasaya
aykırılığı iddia edilemez.” Dehşet bir madde değil mi? Hem bir dokunulmazlık
getiriyor hem de o dönem içerisinde işkence dâhil yapılan tüm eylemlerin
cezasızlığını getiriyor, mahkeme yolunu da kapatıyor.
Şimdi,
geliyoruz, bu maddeyi 2010 değişikliğinde en çok sömüren AKP’nin OHAL’le
getirip daha sonra da yasalaştırdığı madde hükmüne: “15/7/2016 tarihinde
gerçekleştirilen darbe teşebbüsü ve terör eylemleri ile bunların devamı
niteliğindeki eylemlerin bastırılması kapsamında karar alan, karar veya
tedbirleri icra eden, her türlü adli ve idari önlemler kapsamında görev alan
kişiler ile olağanüstü hal süresince yayımlanan kanun hükmünde kararnameler
kapsamında karar alan ve görevleri yerine getiren kişilerin bu karar, görev ve
fiilleri nedeniyle hukuki, idari, mali ve cezai sorumluluğu doğmaz.” Yani 12
Eylül Anayasası’nın getirdiği cezasızlık hükmünden çok daha geniş, üstelik
zaman kısıtlaması olmayan bir düzenleme getirilmiş oluyor. Nitekim, bu
çerçevede, Trabzon Cumhuriyet Başsavcılığı işkenceye uğradığını iddia eden bir
vatandaşla ilgili olarak 667 sayılı Kanun Hükmünde Kararname’nin -daha sonra
kanunlaşan- bu hükmünü esas alarak takipsizlik kararı verdi. Bu nasıl bir
demokrasi anlayışıdır, bu nasıl insan hakları anlayışıdır?
Tabii,
bir diğer başlık da ilan edilme gerekçeleriyle bu kanun hükmünde kararnamelerin
acaba başarıya ulaşıp ulaşmadıkları. AKP adına konuşan hatip aldatıldığını
söyledi, üstelik insan hakları kurallarıyla ilgili olarak aldatıldığını
söyledi. Eğer bu aldatılma serisini devam ettirmek istemiyorlarsa bu komisyonun
mutlaka kurulup Türkiye Büyük Millet Meclisinin duruma vaziyet etmesi gerekir.
Bakın,
bu, OHAL’in ilan edilmesi konusunda Avrupa İnsan Hakları Mahkemesinin ve
Birleşmiş Milletlerin kriterleri var, bu kriterler Birleşmiş Milletlerin
“Sirakuza Kriterleri” olarak adlandırdığı kriterler. Doğrudur, belli
koşullarda, anayasal bir rejim olarak, anayasal bir hâl olarak OHAL ilan
edilebilir ve Fetullahçı yapılanmanın 15 Temmuzda gerçekleştirdiği, onun
öncesinde gerçekleştirdiği durum da buna denk geliyor olabilir ancak ondan
sonrasındaki, özellikle çekirdek insan haklarının ihlal edilebileceği anlamına
gelmez. Örneğin, “Nüfusun tamamını ve devletin topraklarının bir kısmını veya
tamamını etkilemesi” bu koşulu karşılıyor olabilir. “Toprağın önemli bir
kısmında etkisini göstermesi, tehdidin bütün nüfusu etkileyecek olması” gibi
birtakım koşullar var. Bir kere, bu koşulların tamamının gerçekleştiğini kabul
etsek bile kesinlikle müdahale edilemeyecek işkence yasağı, kölelik gibi
birtakım çekirdek haklara müdahale edildiğini görüyoruz ama en önemlisi de ilan
edilme gerekçelerinin başında gelen etkin soruşturma. Şu anda yürüyen süreç
içerisinde öyle bir garip hâl almış durumda ki, Fetullahçı hâkim, savcıları
tutuklayan hâkimi tutuklayan, daha sonra bunu serbest bıraktığı ancak byLock
listesinde olduğu anlaşılan hâkimlerin gözaltına alındığı gibi telaffuz etmesi
bile zor durumla karşı karşıyayız. Türkiye Büyük Millet Meclisi bunu
incelemeyecekse neyi inceleyecek? Yani, burada, Türkiye Büyük Millet Meclisinin
bu tarz bir duruma vaziyet ederek bir araştırma komisyonu kurup sahiden bu
tedbirlerin başarıya ulaşıp ulaşmadığını, insan hakları ihlalleri dışında bu
tedbirlerin başarıya ulaşıp ulaşmadığını tespit etmesi için böyle bir komisyonun
kurulması oldukça faydalı olacaktır. 
Kuşkusuz
şöyle bir sorunla da karşı karşıyayız: Fetullahçı yargı pratiği zamanında insan
hakları öyle bir algıya dönüştü ki, öyle bir zemin kayması yaşadı ki, sanki
ceza muhakemesi hukukunda ve genel olarak insan hakları hukukunda var olan
usuli güvenceler sadece suçsuz insanlara ilişkin getirilmiş hükümlermiş gibi…
Oysa tam tersi, insan hakları ve ceza muhakemesi hukukundaki usuli güvenceler
suç şüphesi altındaki insanlar içindir. Zaten suç şüphesi altında değilse, bir
insanın bu tarz ihlallerle karşı karşıya kalmaması gerekir. Yani, bir kimsenin
şu ya da bu adla adlandırılan herhangi bir suçla ilişkilendirilmesi, o suç ne
olursa olsun, kesinlikle bu kurallardan, bu güvencelerden muaf tutulması
anlamına gelmez; tam tersi, suç şüphesi altındaki insanların faydalanacağı
olgulardır bunlar. 
Gene,
en önemli sorunlardan birisi insan hakları ihlalleriyle ilgili, bu 16 Temmuz
darbesiyle ilgili. Malum, bu süreçte kritik görev almış birçok Fetullahçı kimse
yurt dışına kaçtı. Ancak, sizin, şu süreç içerisinde iade taleplerinin
reddedilmesine siyasi gerekçelerle…
(Mikrofon
otomatik cihaz tarafından kapatıldı) 
BAŞKAN
– Sayın Cihaner, lütfen tamamlayınız. 
İLHAN
CİHANER (Devamla) – …kızmak yerine o iade taleplerinin niçin reddedildiğine bir
göz atmanız gerekir. Bunların tamamında insan haklarının ihlali olgusu vardır.
Suçluların İadesine Dair Avrupa Sözleşmesi ve ikili sözleşmelerin tamamında
neredeyse idam cezası varsa, işkence görme riski varsa, hatta adil yargılanmaya
ilişkin birtakım sıkıntılar söz konusuysa iade edilmeyecektir. Eğer Türkiye bu
koşulları karşılamayan ülkelere daha önceden iade yapmışsa Türkiye’nin yaptığı
yanlıştır. Bir müddet önce Cumhurbaşkanı böyle bir açıklama yapmıştı “Amerika
Birleşik Devletleri’ne iade ederken biz belge, delil sormadık.” Asıl yapılan
yanlış oydu. Suçluların iadesi sözleşmelerinin tamamı bu koşulları karşılamak
zorundadır. 
Bu
anlamda, böyle bir araştırma komisyonu kurulup insan hakları ihlallerinin
nerelerde yoğunlaştığı, bunlara dair alınacak tedbirler sadece insan haklarının
ihlal edilmesinin önüne geçmeyecektir, OHAL’in ilan edilmesinin en temel
gerekçesi olan Fetullahçı yapılanmayla mücadeleye de çok önemli faydalar
sağlayacaktır. 
(Mikrofon
otomatik cihaz tarafından kapatıldı) 
İLHAN
CİHANER (Devamla) – Sonuç olarak, bu komisyonun kurulması ülkemiz için hayırlı
olacaktır, oyumuz da o yönde olacaktır. 
Teşekkür
ediyorum. (CHP sıralarından alkışlar) 
BAŞKAN
– Teşekkürler Sayın Cihaner. 
Halkların
Demokratik Partisi grup önerisinin aleyhinde ikinci ve son konuşmacı Samsun
Milletvekili Sayın Hasan Basri Kurt. 
Süreniz
on dakika. 
Buyurun.
(AK PARTİ sıralarından alkışlar) 
HASAN
BASRİ KURT (Samsun) – Teşekkür ediyorum Sayın Başkan. 
Çok
kıymetli milletvekilleri, Halkların Demokratik Partisi Grubu tarafından
verilen, OHAL kapsamında Hükûmetin uluslararası sözleşmelere bağlı kalıp
kalmadığıyla ilgili araştırma komisyonu kurulmasıyla ilgili önerge var, bunun
üzerine söz almış bulunuyoruz. 
Önergenin
içeriğine baktığımızda, önerge aslında soyut ifadelerle -net, bize objektif
delil olabilecek, delil getirebilecek “Şurada şu vardır.” veya “Bugüne kadar
sistematik olarak şurada şuna rastlanmıştır.” demek yerine- tamamen muğlak,
bazı bölümleri kopyala yapıştır şeklinde ifadelerle önümüze getirilmiş bir
önerge. Tarih olarak da 2016 yılının onuncu ayı. Ondan sonra biz mecburen,
aslında istemeyerek de olsa mevcut durumda OHAL şartlarından çıkılamadığını
gördüğümüz için OHAL’i uzatmak durumunda kaldık. Yani, bu 1’inci OHAL sürecinde
verilmiş bir önerge. 
Hâlihazırda
OHAL gerektiren şartlar Türkiye açısından devam ettiği için -ki uluslararası
kamuoyu tarafından da Türkiye’deki OHAL uygulamasının gerekliliği çok net bir
şekilde kabul ediliyor- Türkiye’nin Birleşmiş Milletler gözlemcileri, Avrupa
Birliğinin ilgili komisyonları, heyetleri, bu konuda, Türkiye'nin OHAL
sürecinde yapmış olduğu uygulamalarla ilgili, geldiler burada çok ciddi
araştırmalar da yaptılar; Adalet Bakanlığımız, Dışişleri Bakanlığımız onlara
gerekli bütün kolaylıkları gösterdi ve ortaya çıkan raporlar, Türkiye’de OHAL
şartlarının, öyle, burada bahsedildiği gibi işkence, şu bu veya insanlık suçu
oluşturabilecek diğer durumlardan çok çok uzakta olduğunu çok net bir şekilde
gösteriyor.
AK
PARTİ “işkenceye sıfır tolerans”la iktidarını sürdürdü. 2002 yılından bu yana
biz her attığımız adımla, Türkiye’de işkencenin azaltılmasından, Türkiye’de
insanlık onurunu zedeleyen, uzun tutukluluk sürelerinden tutun da tüm insan
hakları ihlalleriyle ilgili çok ciddi gelişmeler sağladık. Bunun herkes şahididir,
bunun hiç kimsenin inkâr etme şansı yoktur ancak karşı karşıya kaldığımız OHAL
durumu, bizlerin zorunlu olarak bu tutukluluk sürelerini otuz güne çıkarmak…
Çünkü, çok ciddi bir tehditle, çok yüksek sayıda bu suça iştirak eden bir
grupla karşı karşıyayız. AK PARTİ Hükûmetinin, Türkiye Cumhuriyeti’nin
uluslararası sözleşmelere bağlılığı, uluslararası angajmanlara bağlılığı devam
etmektedir. Bunda herhangi bir tereddüt yoktur. 
Türkiye’de
işkence iddiaları, bundan önce de bu kürsüde farklı şekillerde dile getirildi
ve hepsi, kanıtlarıyla, şununla bununla yalanlandı, Adalet Bakanlığımız bu
konuda gerekli çalışmayı yaptı. 
Önergenin
aleyhinde olduğumuzu ifade etmek istiyorum. Muhterem heyetinizi saygıyla
selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Kurt.
AHMET
YILDIRIM (Muş) – Sayın Başkan…
BAŞKAN
– Buyurunuz Sayın Yıldırım.
AHMET
YILDIRIM (Muş) – Sayın Başkan, sayın hatip, önergemizin subjektif ve muğlak
ifadelerle dolu olduğu, verildiği dönemin manidar olduğu hususunda önergemize
dönük sataşmada bulundu. İç Tüzük 69’a göre söz istiyorum.
BAŞKAN
– Buyurun Sayın Yıldırım.
İki
dakika…
HAMZA
DAĞ (İzmir) – Çok zorlama ya.
BÜLENT
TURAN (Çanakkale) – Ya, konuşmadı bile.
IX.- SATAŞMALARA İLİŞKİN KONUŞMALAR (Devam)
3.- Muş Milletvekili Ahmet Yıldırım’ın, Samsun Milletvekili Hasan Basri
Kurt’un HDP grup önerisi üzerinde yaptığı konuşması sırasında HDP Grubuna
sataşması nedeniyle konuşması
AHMET
YILDIRIM (Muş) – Teşekkür ederim Sayın Başkan.
Şimdi,
bir önergenin hangi ifadelerle tariflendiği o siyasi partiyi bağlar, yazıldığı
dönem veya ifadelerin muğlaklığı da sizin bakış açınızın subjektifliğiyle
alakalı bir durum. 
Bakın,
ülkede OHAL’in uzatılması yeni, insan haklarının önlenmesine dönük bir hizmet
içermiyor. Her geçen gün bu ülkede insan hakları ihlalleri artıyor. İşte,
sizden önceki hatibiniz çıktı, Sayın Ahmet Türk’ün elinin kelepçelenmediği
üzerinden bir beyanda bulundu ama geçen hafta bugün Sayın Meral Danış Beştaş
tutuklandıktan sonra; hukuksuz, delillerden yoksun, mesnetsizce iddialarla
tutuklandıktan sonra Diyarbakır Cezaevinden Silivri Cezaevine sevk edilirken 50
tane sivil asker eşliğinde sevk ediliyor ve zorla eli kelepçeleniyor. Bir
milletvekiline dönük hak ihlallerinin bu kadar arttığı, savunulabilir hiçbir
tarafının olmadığı bir ülkede OHAL’in getirdiği insan hakları ihlallerinin
özellikle araştırılmasından daha tabii ne olabilir veya insan hakları ihlalleri
ortadan kalkmış, ülke demokratik teamüller açısından belli bir raya oturmuş ise
bu OHAL’i uzatmanın gerekçesi nedir? Ve OHAL, ihlalleri önleyen değil, maalesef
anakronik bir şekilde ihlallerin artmasına hizmet eden bir noktaya varmış
durumdadır. 
Bu
yönüyle de biz önergemizin lehinde oy kullanılmasını ve böyle bir araştırma
komisyonu kurulmasını talep ediyoruz.
Teşekkür
ederim.
BAŞKAN
– Teşekkürler Sayın Yıldırım.
VIII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, İzmir Milletvekili Ertuğrul Kürkcü ve arkadaşları
tarafından, OHAL kapsamında Türkiye Cumhuriyeti’nin yurttaşlarına karşı
uluslararası sorumluluklarını yerine getirip getirmediğini incelemek amacıyla
18/10/2016 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun 7 Şubat 2017 Salı günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
AHMET
YILDIRIM (Muş) – Karar yeter sayısı istiyoruz Sayın Başkan.
BAŞKAN
- Halkların Demokratik Partisi grup önerisini oylarınıza sunacağım, karar yeter
sayısı arayacağım.
Kabul
edenler… Kabul etmeyenler… Karar yeter sayısı yoktur.
Birleşime
on dakika ara veriyorum.
Kapanma Saati: 17.22
ÜÇÜNÇÜ OTURUM
Açılma Saati:
17.36
BAŞKAN: Başkan
Vekili Pervin BULDAN
KÂTİP ÜYELER:
Mustafa AÇIKGÖZ (Nevşehir), İshak GAZEL (Kütahya)
----- 0 -----
BAŞKAN
- Sayın milletvekilleri, Türkiye Büyük Millet Meclisinin 66'ncı Birleşiminin
Üçüncü Oturumunu açıyorum.
Halkların
Demokratik Partisi Grubunun önerisinin oylamasında karar yeter sayısı
bulunamamıştı. Grup önerisini tekrar oylarınıza sunacağım ve karar yeter sayısı
arayacağım.
Kabul
edenler... Kabul etmeyenler... Kabul edilmemiştir, karar yeter sayısı vardır.
Cumhuriyet
Halk Partisi Grubunun İç Tüzük'ün 19'uncu maddesine göre verilmiş bir önerisi
vardır, okutup işleme alacağım ve daha sonra oylarınıza sunacağım.
2.- CHP Grubunun, İzmir Milletvekili Selin Sayek Böke ve arkadaşları
tarafından, Ziraat Bankası, Türkiye Petrolleri, PTT, BOTAŞ, Borsa İstanbul,
TÜRKSAT, TÜRK TELEKOM’un hazine hisseleri, Eti Maden ile ÇAYKUR’un Varlık
Fonu’na devredilmesiyle ilgili 7/2/2017 tarihinde Türkiye Büyük Millet Meclisi
Başkanlığına verilmiş olan genel görüşme önergesinin, Genel Kurulun 7 Şubat
2017 Salı günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi
Türkiye Büyük Millet Meclisi
Başkanlığına
Danışma
Kurulu 7/2/2017 Salı günü (bugün) toplanamadığından grubumuzun aşağıdaki
önerisinin İç Tüzük'ün 19'uncu maddesi gereğince Genel Kurulun onayına
sunulmasını saygılarımla arz ederim.
 Özgür
Özel 
 (Manisa)

 Grup
Başkan Vekili
Öneri
İzmir
Milletvekili Selin Sayek Böke ve arkadaşları tarafından "Ziraat Bankası,
Türkiye Petrolleri, PTT, BOTAŞ, Borsa İstanbul, TÜRKSAT, TÜRK TELEKOM'un hazine
hisseleri, Eti Maden ile ÇAYKUR'un Varlık Fonu'na devredilmesi" ile İlgili
7/2/2017 tarihinde Türkiye Büyük Millet Meclisi Başkanlığına verilmiş olan
Genel Görüşme Önergesi'nin (15 sıra no.lu) Genel Kurulun bilgisine sunulmak
üzere bekleyen diğer önergelerin önüne alınarak 7/2/2017 Salı günlü birleşimde
sunuşlarda okunması ve görüşmelerinin aynı tarihli birleşiminde yapılması
önerilmiştir.
VI.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Pervin Buldan’ın, Halkların
Demokratik Partisinin tüm tutuklu milletvekillerine bir kez daha geçmiş olsun dileğinde
bulunduğuna ve basında Şanlıurfa Milletvekili Dilek Öcalan’ın gözaltına
alındığına dair bilgiler yer aldığına ilişkin açıklaması
BAŞKAN
– Sayın milletvekilleri, Cumhuriyet Halk Partisi grup önerisi hakkında ilk
konuşmacıyı kürsüye davet edeceğim ancak Halkların Demokratik Partisi
Diyarbakır Milletvekili Sayın İdris Baluken üç aylık tutukluluk sürecinden
sonra bugün bir kez daha Genel Kurula geldi. Birleşimin başında kendisine ve
grubuna geçmiş olsun dileklerimizi ifade etmiştik. Sayın İdris Baluken şahsında
Halkların Demokratik Partisinin tüm tutuklu milletvekillerine bir kez daha
geçmiş olsun dileklerimizi iletiyoruz ve şu anda cezaevinde bulunan diğer
tutuklu milletvekillerinin de bir an önce serbest bırakılması ve bu çatı
altında siyasi görevlerini yerine getirmek adına buraya gelmeleri temennisinde
bulunuyoruz.
Şu
an itibarıyla Şanlıurfa Milletvekili Sayın Dilek Öcalan’ın da gözaltına
alındığına dair basında bilgiler var. 
FEVZİ
ŞANVERDİ (Hatay) – Bu ne ya, haber mi veriyorsunuz?
BAŞKAN
- Sayın Dilek Öcalan’a da geçmiş olsun dileklerimizi iletiyor ve kendisinin de
bir an önce serbest kalması gerektiğini belirtmek istiyoruz.
FEVZİ
ŞANVERDİ (Hatay) – Haberleri dinlediniz(!)
BAŞKAN
- Sayın Baluken sanırım yerinden söz istiyor, kendisine söz vereceğiz.
Sayın
Baluken, buyurunuz.
V.- AÇIKLAMALAR (Devam)
27.- Diyarbakır Milletvekili İdris Baluken’in, üç aylık tutukluluk
süresi içerisindeki sıkıntılardan dolayı herhangi bir kin, öfke, nefret duygusu
taşımadığına, barışı, demokrasiyi ve kardeşliği savunmaya devam edeceğine ve
Parlamentodaki üçüncü büyük siyasi parti grubunun eş başkanlarının ve 10
milletvekilinin tutuklu olmasının ülkenin demokrasi tarihine yakışmadığına
ilişkin açıklaması
İDRİS
BALUKEN (Diyarbakır) – Teşekkür ediyorum. 
Sayın
Başkan, gerek Başkanlık Divanı olarak yapmış olduğunuz değerlendirmelere
gerekse bugünkü oturum boyunca grup başkan vekillerimizin, milletvekillerimizin
yapmış olduğu olumlu değerlendirmelere teşekkür etmek için söz aldım.
Üç
aylık ağır tecrit koşulları altında, zorlu bir süreçten sonra Meclis Genel
Kuruluna geldim. Burada bireysel sıkıntılarımızı asla memleketin
sıkıntılarının, halkımızın yaşadığı sıkıntıların önüne geçirecek bir pozisyonda
olamayız. Bu süreç içerisinde dokunulmazlıkların kaldırılmasından başlayarak
milletvekillerinin hukuksuz bir şekilde cezaevlerine, ağır tecrit koşullarına
götürülmesine kadar giden o süreci uzun uzun tartışacak, sorumluluk sahibini
burada arayacak değilim. Ancak gerek cezaevi sürecinde gerekse de tahliyeden
sonra bizlere selam gönderen, dayanışma duygularını, geçmiş olsun dileklerini
ileten her partiden sayın milletvekillerine teşekkür etmek istiyorum. Benim
tahliyem buruk bir sevinç dışında maalesef çok farklı bir umuda yol açmadı.
Temennim bir an önce bu burukluğun ortadan kaldırılmasıdır. Çünkü tahliye
olduğum saatlerde, cezaevinden henüz dışarı çıkarken, 2 milletvekili
arkadaşımın tutuklanmasıyla ilgili karar sürecinden haberdar oldum.
Aynı
şekilde, şu anda 6 milyon oy almış, Parlamentodaki üçüncü büyük siyasi parti
grubunun eş başkanlarının ve 10 milletvekilinin tutuklu olması ülkemize
yakışmıyor, ülkemizin demokrasi tarihine yakışmıyor. Bu ayıbın bir an önce
ortadan kalkması lazım. Ayrım yapmadan, bu konuda Parlamentonun, milletvekillerinin,
siyaset kurumunun itibarını sağlayacak şekilde bir an önce bu Meclisin
inisiyatif alması gerektiği kanaatindeyiz.
Ben
tekrar altını çizerek ifade ediyorum: Bu yaşadığım üç aylık süre içerisindeki
sıkıntılardan dolayı hiç kimseye karşı en küçük bir kin, öfke, nefret duygusu
taşıyor değilim. Tek temennimiz yaşadığımız bu bireysel sıkıntıların ülkemizin
ve halkımızın yaşamış olduğu sıkıntıların giderilmesine bir vesile olmasıdır.
Biz cezaevine girerken de barışı, demokrasiyi, kardeşliği savunduk; cezaevindeyken
de barışı, demokrasiyi ve kardeşliği savunduk; bugün çıktığımızda da aynı
noktada, barışı, demokrasiyi, kardeşliği savunmaya devam ediyoruz. 
Umarım
ki ülkemiz açısından hiçbir şekilde olumlu karşılayamayacağımız bu tablo bir an
önce ortadan kaldırılır. Umarım, bizimle ilgili, Sayın Ahmet Türk’le ilgili
kamuoyunda oluşan umutlar berhava edilmez, bu tahliyeler, demokratik geleceğe,
ortak vatan perspektifiyle bu ülkenin demokratikleşmesine katkı sunar, vesile
olur diyorum. 
Selam
ve dayanışma duygularını gönderen bütün arkadaşlarımıza tekrar teşekkür
ediyorum. 
Sağ
olun. (HDP sıralarından alkışlar) 
BAŞKAN
– Teşekkürler Sayın Baluken. Tekrar, aramıza hoş geldiniz. 
Sayın
Akçay, buyurunuz. 
28.- Manisa Milletvekili Erkan Akçay’ın, Diyarbakır Milletvekili İdris
Baluken’e geçmiş olsun dileğinde bulunduğuna ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Ben
de Halkların Demokratik Partisi Grup Başkan Vekili Sayın İdris Baluken’e geçmiş
olsun dileklerimi iletiyorum ve aramıza hoş geldiniz diyorum ve bundan böyle de
çalışmalarının başarıyla devam etmesini temenni ediyorum. 
Saygılar
sunuyorum. 
BAŞKAN
– Teşekkür ederiz Sayın Akçay. 
VIII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, İzmir Milletvekili Selin Sayek Böke ve arkadaşları
tarafından, Ziraat Bankası, Türkiye Petrolleri, PTT, BOTAŞ, Borsa İstanbul,
TÜRKSAT, TÜRK TELEKOM’un hazine hisseleri, Eti Maden ile ÇAYKUR’un Varlık
Fonu’na devredilmesiyle ilgili 7/2/2017 tarihinde Türkiye Büyük Millet Meclisi
Başkanlığına verilmiş olan genel görüşme önergesinin, Genel Kurulun 7 Şubat
2017 Salı günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi (Devam)
BAŞKAN
- Sayın milletvekilleri, Cumhuriyet Halk Partisi grup önerisinin lehinde olmak
üzere ilk konuşmacı İzmir Milletvekili Sayın Selin Sayek Böke. (CHP
sıralarından alkışlar) 
Sayın
Böke, süreniz on dakika. 
Buyurun.

SELİN
SAYEK BÖKE (İzmir) – Teşekkür ederim Başkan. 
Değerli
milletvekilleri, her şeyden önce hepinizi saygıyla selamlıyorum. 
15
Temmuzda bu yüce Meclis sokaktaki masum vatandaşlarımızla birlikte bombalandı.
İstiklal Savaşı’nı yönetmiş bu Meclise atılan bombalar, sizlerin devleti ele
geçirmek hedefiyle, bilerek, isteyerek, kendi tercihinizle, görerek bir paralel
devlet oluşturmanızın sonucunda gerçekleşti. Yıllarca uyardık, dinlemediniz,
Türkiye’yi paralel bir devlete görerek, isteyerek teslim ettiniz. 
Şimdi,
buradan bir kez daha tarihî bir uyarı yapmak gerekiyor: Varlık Fonu adıyla
kurulmuş olan ve milletin malını, cumhuriyetin bütün servetini, halkın alın
teriyle oluşturulmuş olan kimisi cumhuriyet çocuğu, kimisi Osmanlı’dan yadigâr
kurumları, haraç mezat, ipotek ettiğiniz bir fon kurdunuz. Bu, bir paralel
hazinedir. Paralel devlet kurdurttuğunuz FETÖ nasıl Türkiye'yi bombalattıysa,
bu paralel hazine de Türkiye ekonomisinin üzerine düşen bir bombadır. Dün
paralel devlet kurdunuz, devleti sırf yandaş bildiğiniz için FETÖ'ye elinizle
teslim ettiniz. Sonra ortaklık bozuldu, ortağınızdan kazık yiyince “Allah
affetsin.” dediniz. Olan Türkiye'ye oldu, olan hukuk düzenimize oldu, olan
demokrasiye oldu, olan yüzlerce insanın canı oldu.
Şimdi,
paralel hazine kurup bu kez de Türkiye'nin varının yoğunun üzerine
çöküyorsunuz, millî servetimizi ipotek ettiriyorsunuz, rehin veriyorsunuz.
Ziraat Bankası ipotek ettiriliyor. Yüz elli dört yıllık bir tarih. Osmanlı’dan
cumhuriyete Türkiye'de çiftçinin destekçisi olan kara gün dostu Ziraat Bankası.
Genç cumhuriyet, Türkiye'de tarımsal kalkınmayı hayal etmiş, “Çiftçimiz
yücelsin.” demiş, köylü için bir refah hayali kurmuş. Doksan dört yıl boyunca
sağcısı, solcusu, hangi iktidar gelirse gelsin Ziraatı sahiplenmiş, yüceltmek
için elinden gelen her şeyi yapmış.
Şimdi,
siz, işte bu rant ekonomisini döndürmek için, yandaşlarınızı beslemek için
Ziraat Bankasını rehin bırakıyorsunuz. Siz, Ziraatın Anadolu’daki çiftçi için
ne anlama geldiğini bilir misiniz? Siz, Ziraatın kasabadaki esnaf için ne
anlama geldiğini bilir misiniz? Siz, sınırda bekleyen asker için Ziraat
Bankasının nasıl bir değeri olduğunu bilir misiniz? Saraylar bunların anlamını
bilmez ama yaşayan halk yaşayarak bu değeri bilir ve yaşatmak için de her şeyi
yapar.
Çiftçinin
umudunu, tarımın destekçisini, Osmanlı’nın mirasını, cumhuriyetin bir değerini,
sizler Türkiye’nin geleceğini ipotek ediyorsunuz.
ÇAYKUR,
ipotek ettiriliyor. Çayın türküsünü dilinden düşürmeyen, düğün derneğinde
çayını toplarken söyleyen Karadeniz insanı için ÇAYKUR’un değerini belki siz
bilmiyorsunuzdur. Genç cumhuriyet bir hayal kurmuş, çay içen Türkiye çayını
kendisi üretsin istemiş ve bu kurduğu bu hayali 1924’te başlatmış; o cumhuriyet
ki, o genç cumhuriyet nice savaştan sonra 1947’de ÇAYKUR’u kurabilmiş. Sizin
kurabildiğiniz bir fabrika bile yok. Oysa, işte cumhuriyetin emek emek kurduğu
bu fabrikaları, şimdi sizler bunu reva görerek ipotek ediyorsunuz, rehin
bırakıyorsunuz. Tam bir mirasyedi hikâyesi. Öyle ki anne-baba yokluk
içerisinde, alın teri dökerek, çocukları ve torunları rahat etsin diye çalışmış
çabalamış, güçlükle, emek emek bir ev almış. Sonra hayırsız evlat gelmiş,
babadan kalma evi ipotek ettirmiş, sonra da hayalî işlerin, maceraların peşinde
koşarak o evi de orada bırakıvermiş. İşte, Türkiye’ye dayattığınız hikâye tam
da bu. 
Velhasıl,
genç cumhuriyet yokluk içinde var etti, inşa etti; siz sattınız. Şimdi, satacak
bir şey kalmayınca da artık evi barkı, malı mülkü yeni maceralara borç bulmak
için ipotek ettiriyorsunuz. Gerçek budur. Bunun adına “Varlık Fonu” deniyor ama
bu fon bir ipotek fonudur, bu fon bir varlık fonu değildir. Siz, yalandan
“Varlık Fonu” deseniz de bu fonun gerçekte ne olduğunu çok iyi biliyoruz.
Milletin parasıyla yandaşların batıkları temizlenecek, o yandaşların havuz
medyasına da “Dünya devi olacağız.” diye manşetler attırılacak. Bütün bunlar yapılsa
da herkes gerçeği çok iyi biliyor. “Varlık Fonu” dediğiniz, çok ihtiyaç duyulan
borcu bulmak için yaratılmış olan bir rehin düzenidir, cumhuriyetin ekonomisine
ve halkın varlıklarına el koyan sarayın ipotek fonudur, rant ekonomisinin
iflasının açık beyanıdır. Bir varlık fonunun olabilmesi için önce varlığa
ihtiyaç vardır. Emtia geliriniz olacak. O yoksa, petrolünüz, doğal gazınız
yoksa ticaret fazlanız olacak. O yoksa çok zengin olacaksınız, tasarrufunuz
olacak. Dünyada hiçbir ülkede, bu saydıklarımın olmadığı koşullarda varlık fonu
kurulmamıştır. 
Bakın,
şu anda en büyük ulusal varlık fonuna sahip beş ülke, Çin, Birleşik Arap
Emirlikleri, Norveç, Suudi Arabistan, Kuveyt. Tamamının fonu ya petrol
kaynaklarından geliyor ya da dış ticaret fazlasından. Türkiye'nin petrolü var
mı, doğal gazı var mı? Yok. Cari fazlası var mı? Hayır, o da yok; dağ gibi cari
açığı var sayenizde. Geçici bir gelirimiz var mı kenara koyabileceğimiz? Ee, o
da yok. Peki, o zaman bu nasıl Varlık Fonu? Bu gerçekten bir varlık fonu değil,
bir ipotek fonu. 
Peki,
bu fon ne yapacak? Bu fonun ne yapacağı çok açık; vatandaşın cebinden alacak,
rant sisteminin içindeki yandaşın cebine koyacak. Devraldığı varlıkları teminat
gösterecek, yeni borç bulacak, bu borçla da kimsenin kontrol edemediği,
keyfekeder kendisinin istediği şeyi yapacak. Belki bir sabah kalkacak ve
diyecek ki: “Ben bu borsanın gidişatından memnun değilim, biraz borsada kâğıt
alıp satayım.” Belki bir sabah diyecek ki: “El koyduğum bunca güzel toprak,
canım vatanım, ya, verdim gitti, satayım yabancılara.” Belki bir sabah diyecek
ki: “Çiftçi mi? Ya, biz KDV’yi, ÖTV’yi yatlara sıfırlarız, çiftçi umurumda
değil, Ziraat Bankası, sat gitsin.” (CHP sıralarından alkışlar) 
Belki
bir gün “Bor madenleri -yabancının gözü orada zaten- ben bu sabah satmak
istiyorum, keyfim böyle istiyor.” diyecek ve satacak. Belki de seçim
harcamalarında kullanılacak, kimse hesap soramayacak, kimse eleştiremeyecek,
kimse laf söyleyemeyecek.
Referandumdan
“hayır” çıkacağını anlamış olmalısınız ki ekonomiye referandumsuz Türk tipi
Başkanlık sistemini getiriverme telaşındasınız.
AYŞE
SULA KÖSEOĞLU (Trabzon) – Haberleşme giderlerinden gördük o yetkiyi nasıl
kullandığınızı!
SELİN
SAYEK BÖKE (Devamla) – Yani batan geminin malları gibi bunca senede
biriktirilmiş kamu sermayesini, cumhuriyetin varlıklarını, Türkiye’nin sermaye
birikimini çarçur edecek ve yiyip bitireceksiniz. Peki, bunun sonucunda ne
olacak? Yiye yiye, sata sata beş kuruş bırakmayıp, en sonunda evi ipotek
ettirip hanımın bileziklerini de bozduranın başına ne gelirse Türkiye’nin altın
bileziklerini böyle yok sayanlar da Türkiye’nin başına aynen öyle bir dert
sarıyorlar şu anda. 
Bir:
Bütçenin gelir kalemleri paralel hazineye devredildiği için ya bütçe açığı
olacak ya da yeni vergilere ihtiyaç olacak. Dün devredilmiş olan kurumların
2016’da Türkiye bütçesine katkısı 5 milyar liraya yakındı. Nereden gelecek
şimdi o 5 milyar? Yeni vergiler mi toplanacak? Bütçe açık vermek için mi
bırakılacak? Yani yandaşı besleyen aile şirketinin yükü, yine, yeni vergilerle,
yeni cezalarla, yeni harçlarla, yeni zamlarla vatandaştan alınacak. 
İki:
Hazinenin yanına paralel hazine, bütçenin yanına aile şirketi ortak edilince
mali disiplin tamamen ortadan kalkacak. Türkiye ekonomisi 90’ların krizlerine
geri döndürülecek. 
Üç:
Bu paralel hazine Türkiye Cumhuriyeti’nin hazinesine rakip olacak. Faizler
artacak tüketici için, ticari krediler için, konut kredileri için. 
Dört:
Gelecek nesillerin geliri bu fonla bugünden harcanacak. Cumhuriyet sizlere
varlık bıraktı; Saray, çocuklarımıza borç bırakacak.
(Mikrofon
otomatik cihaz tarafından kapatıldı) 
BAŞKAN
– Sayın Böke, lütfen tamamlayınız. 
SELİN
SAYEK BÖKE (Devamla) – Hemen tamamlıyorum, hayırlısıyla bitiriyorum. 
Bu
iş sarayı ve sarayın uzantılarını kurtarmak için yapılıyor ama kurtarması
mümkün değil. 
Türkiye
mutlaka bu günleri aşacak, hep beraber aşacağız. Türkiye bu düzene “hayır”
diyecek. Saray değil, mutlaka halk kazanacak. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkürler Sayın Böke. 
Cumhuriyet
Halk Partisi grup önerisinin aleyhinde olmak üzere, Samsun Milletvekili Sayın
Erhan Usta. (MHP sıralarından alkışlar) 
Süreniz
on dakika.
Buyurun.

ERHAN
USTA (Samsun) – Teşekkür ederim.
Sayın
Başkan, değerli milletvekilleri; Genel Kurulu saygıyla selamlarım.
Ağustos
ayı içerisinde Meclisten bir kanun geçti. Bu kanun Türkiye’de bir varlık
fonunun kurulmasına ilişkin kanundu. Şimdi, öncelikle, kanun aşamasından kısaca
bahsetmek istiyorum ki daha sonra değerlendirmelerimiz, özellikle, hani, öneri
bazında Hükûmetin dikkatini çekmeye çalışacağım bir kısım hususlar olacak.
Onlara daha fazla zaman ayırmak istiyorum çünkü süremiz çok sınırlı.
Şimdi,
hem Plan ve Bütçe Komisyonunda hem de Genel Kurulda gördük ki -özellikle Plan
ve Bütçe Komisyonunda- bir defa, bu fon teklifine ilişkin çalışma hiçbir
şekilde kaliteli yapılmış bir çalışma değildi; son derece kötü hazırlanmış,
kurumlar arasında hiçbir şekilde tartışılmamış, bakanların konuya ilişkin
bilgileri yok, kulaktan dolma bilgileri var ve her bakan farklı farklı şeyler
söylüyor. Birazdan onların örneklerine ilişkin size bilgiler arz edeceğim. Bu
şekilde, bu çalışma önümüze getirildi ve tabii ki Plan ve Bütçe Komisyonunda
bir miktar geliştirmeye yönelik müdahaleler yapılsa da tabii temel konulara
ilişkin de müdahale imkânı olmadı çünkü AKP’nin oradaki çoğunluğundan dolayı. 
Şimdi,
bir defa, en temel eleştirimiz, bu fonun amacına, faaliyetlerine, hedeflerine,
ne yapacağına ilişkin olarak Komisyon ve Genel Kurul aşamasında bize bilgi
veren sayın bakanlar ve hatta şu anda açıklama yapan sayın bakanlar ve
bürokratlar arasında bir görüş birliği yok. Yani, hani, görmeyen bir kişinin,
çok affedersiniz, fili tarif etmesi gibi herkes bunun bir yanını söylüyor.
Şimdi, örneğin Maliye Bakanı bu fonun büyüklüğünün aslında birkaç milyar TL
civarında olacağını ifade etti özel toplantılarda ve Komisyon çalışmalarında ve
Ekonomi Bakanı bunun 200 milyar dolar olacağını ısrarla söylüyor. Ekonomi
Bakanı bunun kamu hesaplarının içine hiçbir şekilde giremeyeceğini,
borçlanmanın içerisinde görünmeyeceğini söyledi burada yapılan harcamaların.
Maliye Bakanı da -bizim de ısrarımız o yönde oldu elbette Komisyonda- bunun
kamu hesapları içerisinde yer alacağını söyledi. Kanunda bir açıklık var mı
buna ilişkin? Yok, hepsi sözel, hepsi tutanaklardan ne çıkarsa onunla. Sayın
Canikli geldi “O, Körfez sermayesini çekmeye yönelik.” dedi, diğer bir bakan
geldi, başka bir şey söyledi. Sayın Kurtulmuş da en son, bunun Türkiye
ekonomisinin gücünü göstermeye yönelik, dış müdahalelere karşı kuvvetlenmesini sağlamaya
yönelik, bir anlamda garanti mahiyetinde bir fon olduğunu söyledi. Bu
örneklerin hepsini artırabiliriz. Yani, böyle herkesin farklı bir şey söylediği
bir büyük miktarı, bir büyük fonu şu anda tartışmaya çalışıyoruz. 
Şimdi,
tabii, Türkiye'nin özelleştirilmemiş, elde kalan büyük firmaları, büyük
şirketleri bu fona şu anda devredildi. Bakın, arkadaşlar, bu çalışmayla ilgili
kanun aşamasında da, şu anda da hiçbir rakamsal analiz yok. Yani, burada
nereden ne kadar bir büyüklük gelecek, nasıl olacak, buna ilişkin hiçbir
çalışma yok. Hatta, çok enteresan bir şey oldu, Komisyona gelen ilk hâlinde
bunun on yıl boyunca büyümeye yıllık ortalama yüzde 1,5 oranında katkı
sağlayacağı ifade edildi. Ben Komisyonda bunun hesabının ne olduğunu sordum.
Bunun hesabına ilişkin hiç kimse bize bir şey söylemedi ve daha sonra
gerekçeden bu yüzde 1,5’luk büyümeye katkı rakamı çıkarıldı. Demokrasisi
gelişmiş bir ülkede bu en az birkaç bakanın, birkaç bürokratın istifası
demektir ama hiç kimsenin bizim memlekette kılı kıpırdamadı bunun karşılığında.

Şimdi,
tabii, denetim en büyük eksikliklerinden bir tanesi. Bir defa, ne yapılacağının
bilinmemesi en büyük eksiklik. İkincisi de yapılacak işler nasıl bir denetim
çerçevesinde olacak? Sayıştay denetimine tabi değil. Orada bizlerin,
muhalefetin ısrarları sonucunda özel bir denetim öngörüldü fakat bu da ne kadar
yeterli yani orada da, işin doğrusu, benim kuşkum var. 
Bir
defa, bu fon fikrini ortaya atanların Türkiye ekonomisini bildiklerinden ben
emin değilim. “Niye?” diyeceksiniz. Bir defa -az önce de ifade edildi, hep de
söyleniyor- bu tür fonlar gelir fazlası olan ülkelerde oluşturulur. Ya ülkenin
ticaret fazlası vardır veya kamusunda gelir fazlası vardır. Bizim ikisi de yok.
Yani, biz buradan aslında bir borç yapacağız, bir borç yönetimi fonu bu, bir
varlık fonu değil. Yani, dünyadaki örnekleriyle taban tabana zıt bir durum var.

Mesela,
gerekçede bununla ilgili “emeklilik sisteminde biriken tasarrufların
değerlendirilmesi” deniliyor. Arkadaşlar, farklı bir ülkeden mi bahsediyoruz?
Türkiye’de sosyal güvenlik sisteminin fazlası mı var, bir yerde bir fonu mu
var? Biz bu sosyal güvenlik sistemini her yıl ayakta tutmak için 100
milyarlarca lira kaynak aktarıyoruz bütçeden. Örneğin, 2017 yılı için ayrılması
öngörülen para 106 milyar TL. Yani, birileri herhâlde bir yerlerde bir para var
zannediyor. O parayı da bu fona aktaracaklar. Böyle bir şey olabilir mi? Ha, bu
bireysel emeklilikle ilgiliyse, kusura bakmayın, kimse bireysel emekliliğin
parasını buraya aktaramaz çünkü o, şirketlerin kendi sorumluluklarında
topladığı fonlar. Yani onları getirip de “Buradan birtakım kâğıtlar al.” diye
zorlama imkânınız asla olamaz. Yani, dolayısıyla bu kimin fikri, zaten o da tam
anlaşılamadı ama Türkiye’yi bilmedikleri kesin, Türkiye ekonomisini bilmeden oluşturulmuş
bir fon olduğu kesin. 
Şimdi,
reformlara da aykırı olduğunu ifade ettik. Türkiye’de 2000 yılından sonra
yapılan reformların önemli bir kısmına aykırı. Mesela, işte borçlanma kanununun
şeffaflaştırılması konusu, bütçe birliğinin sağlanması konusu. Kara delikleri
kapatmak için fonları bu ülke tasfiye etti, reform adı altında; şimdi teker
teker fon kuruyoruz hem de böyle kocaman kocaman, büyük büyük fonlar kuruyoruz.
Dolayısıyla, Türkiye’nin yaptığı reformların önemli bir kısmına maalesef bu fon
aykırı tabii ama kuruldu. Bundan sonra ne yapılırsa hani bu iş daha düzgün
gidebilir? Ben ona ilişkin önerilerimi sıralayacağım. 
Şimdi,
arkadaşlar, bir defa ekonomide mucize yok. Şunu kabul etmemiz lazım, bunun
aşılması lazım, sorun bu: Türkiye, açık veren ve dış kaynağa ihtiyacı olan bir
ekonomi. Dolayısıyla, burada yapılacak iş ülkeye kaynak çekmek. Dolayısıyla,
bu, bir varlık fonu değil, hadi adı yanlış konuldu diyelim. Eğer bu yapılacaksa
bile, bunu yaparken böyle mucizevi, çok olağanüstü, fevkalade araçlar filan,
öyle bir şey de yok. Hatta bunlara, bu yollara tevessül edildiği zaman da
buralarda çok ciddi riskler var. Bakın, ben hep söylüyorum, burada şöyle geniş
bir vaktimiz olup da bunları konuşamadık: Kamu-özel iş birliği, mucizevi fikir,
finansman modeli olarak üretildi. Dünyadaki kamu-özel iş birliği projelerinin
yüzde 40’ı Türkiye’de. Bana bir tane daha örnek söyleyin, dünyada olan neyin
yüzde 40’ı Türkiye’de? Türkiye -kaba ifadesiyle söylüyorum- kamu-özel iş
birliği projelerinden ciddi bir kazık yiyor, şimdi bunu görmek lazım. Yani
böyle mucizevi finansman modellerinin peşinde koşanların bu ülkeyi ciddi
risklerle karşı karşıya getireceğini görmemiz lazım.
Şimdi,
somut hiçbir şey söylenmedi, iyi bir iletişim yok. Bakın, yapıldı edildi. Bu
ülkede hepimiz birlikte yaşıyoruz, öncelikle biz bu ekonominin zarar görmesini
istemiyoruz, kimse istemiyor. Dolayısıyla, bir defa piyasalara güven verecek,
topluma güven verecek bir iletişimin yapılması lazım; bu fonun amacıyla ilgili,
faaliyetleriyle ilgili, yapılacak işlerle ilgili. Bunun için de bir fikir
birliğinin olması lazım. Bunun için de tabii, bir fikrin olması lazım. Hiç
kimsede bir fikir olmadığı için herkes bir tarafından bir şeyler söylüyor.
Bakın, üst üste getirin bakanlarımızın konuşmalarını hepsi birbiriyle
çelişiyor. Böyle şey olmaz dolayısıyla iyi bir iletişim kurulması lazım.
Şimdi,
biz Özelleştirme Fonu’nda şunu tecrübe ettik: Gelişigüzel bir şekilde
özelleştirme kapsam ve programlarına alınan kuruluşların verimliliklerinde
ciddi sıkıntılar ortaya çıktı, motivasyonları azaldı personelin. Şimdi bu fonda
da bu riski ben görüyorum. Bu, ilk günlerde olmaz hemen, bir süre sonra,
kaldıktan sonra, oraya ciddi müdahaleler yapılmaya başlandıktan sonra, keyfî
yönetimler ortaya çıkmaya başladıktan sonra bu şirketlerin verimlilikleri
üzerinde ben olumsuz etkilerin olacağını düşünüyorum, bundan Hükûmetin
kaçınması lazım.
Bir
defa, diğer bir husus: Şimdi, burada, hani “Mucize yok.” dedik, aslında yapılan
iş var, iş belli. Bu, ya Hazine Müsteşarlığının yaptığı işi yapacak temel
olarak ya Özelleştirme İdaresi Başkanlığının yaptığı işi. Yani, ya bir
özelleştirme, bir varlık satışı, ya bir menkule dayalı bir kâğıt ihracı türü
bir şey yapacak veya bir şekilde borçlanma yapacak. Dolayısıyla, şu, beni
rahatsız ediyor: Yani, iyi kötü belli bir bürokrasisi olan, uzmanlığı olan
oturmuş kurumların denetiminden ve onların alanından, inisiyatifinden
çıkartılıp böyle tamamen keyfî yönetilecek bir alana bu ülkenin şirketlerinin
çekilmesi beni rahatsız ediyor, bundan kaçınmamız lazım. Yani, Özelleştirme
Fonu bünyesinde durması gereken şeyin orada durmasında ciddi fayda var. 
Şimdi,
iktisat politikası açısından -vakit çok sınırlı, söyleyeceğim epeyce şey var-
ciddi sıkıntılarla karşı karşıyayız gerekçeyi ve sayın bakanların konuşmalarını
dinleyince. Bir defa, maliye politikasında ciddi bir gevşeme olacağına ilişkin
güçlü bir izlenim var, bundan kaçınmamız lazım. Bu ülkeyi, her şeye rağmen
Türkiye ekonomisini ayakta tutan mali disiplindir, mali disiplinden taviz
verecek hususlardan kaçınılması lazım içeride gerekçesinde ve yapılacak işlere
baktığımızda bununla ilgili riskleri görüyorum. 
Kamu
hesaplarının şeffaflığını daha da azaltan uygulamalardan kaçınmamız lazım.
Mesela deniliyor ki: “Büyük altyapı projelerine kamu kesimi borcu artırılmadan
finansman sağlanacaktır.” Bunu nasıl yapacaksınız, bunu bir kişi bana bir
söylesin. Bu hesapların dışında birtakım şeyleri mi atacağız? Yani, bu
hesapların şeffaflığını bozan ülkelerin uluslararası arenada başına neler
geldiğini biz biliyoruz, bunun çok ciddi acı tecrübeleri var, bundan kaçınmak
lazım. 
Diğeri,
kamu açığını artıracak uygulamalardan kaçınmamız lazım. 
(Mikrofon
otomatik cihaz tarafından kapatıldı) 
BAŞKAN
– Sayın Usta, lütfen tamamlayınız. 
ERHAN
USTA (Devamla) – Gerekçedeki ifadeler, burada para politikası açısından da para
piyasalarına müdahale edileceğine ilişkin ciddi ifadeler var. Mesela,
piyasalarda dalgalanma zamanlarında likidite azaldığında piyasaya likidite mi
verecek burası? Yani para politikasını Merkez Bankası yönetir. O kadar
tehlikeli ki, daha bunu şu anda piyasalar görmüş değil, şu gerekçeyi piyasalar
görmüş olsa Türkiye’yle ilgili eminim ciddi kaygılar artar. Dolayısıyla, para
politikasını ve maliye politikasını etkisizleştirecek hususlardan kaçınmamız
lazım. 
Dünyada
sıfır faiz var. Yabancı fonlar aç kurt gibi bekliyor. Böyle “yeni
enstrümanlar” deyip, ülkenin, bu milletin parasını yabancılara peşkeş çekecek
uygulamalardan, yeni enstrümanlardan kaçınılması lazım. Ciddi risk görüyorum.
Onların bir şeye ilgi göstermesi, yapılan işin ülke açısından faydalı ve doğru
olacağı anlamına gelmez. Bununla ilgili ben ciddi bir endişe taşıyorum.
Dolayısıyla,
Türkiye’yi maceraya sürükleyecek hususlardan, uygulamalardan kaçınmamız lazım.
Bu fonun, en azından bu çerçevede ülkenin faydasına yararlanılacak şekilde
kullanılması gerekir diye düşünüyorum. 
Ben
Genel Kurulu saygıyla selamlıyorum. (MHP sıralarından alkışlar) 
BAŞKAN
– Teşekkür ederiz Sayın Usta.
Grup
önerisinin lehinde olmak üzere, Muş Milletvekili Sayın Ahmet Yıldırım. 
Süreniz
on dakika Sayın Yıldırım. 
Buyurun.
(HDP sıralarından alkışlar)
AHMET
YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri; ülke, baskı rejiminin binbir türlü çeşidiyle
karşı karşıyayken ve birçok uluslararası kuruluşun yayımlamış olduğu raporlarda
ülkenin özellikle gerek ekonomik gerek sosyal gerekse siyasi olarak
standardının düştüğü ve diğer ülkelerle kıyaslandığında, maalesef son sıralarda
yer aldığı bir süreçte böyle bir Varlık Fonu’nun oluşturulmasına ta Plan ve Bütçe
Komisyonu sürecinden itibaren şiddetle karşı çıktık çünkü bu fon kurulurken
Hükûmetin tek derdi şuydu: “Mevcut ekonomik düzende nasıl bir paralel bütçe
yaratabiliriz ve yaratmış olduğumuz bu paralel bütçe çerçevesinde özellikle
şeffaflıktan nasıl uzaklaşabiliriz? Yaptığımız harcamaları hesap
verilebilirlikten, Sayıştay denetiminden ve yargılamadan nasıl azade
kılabiliriz?” çabası taşımaktadır. Bu Varlık Fonu’nun paralel bütçe yaratmak ve
bunun sorgulanmaz hâle getirilmesinden başka hiçbir amacının olmadığını
üzülerek ifade etmek isterim. 
Bir
de yasalaşma sürecinde gerek Komisyon tartışmalarında gerekse Genel Kurul
tartışmalarında karşımıza Hükûmet tarafından çıkarılan en önemli argüman şuydu:
G20 ülkelerinin hepsinde böyle bir fonun varlığı gerekçe olarak gösterildi.
Evet, doğru, G20 ülkelerinin çoğunda böyle bir fonun varlığından biz de
haberdarız ama bu, ülkede bu Varlık Fonu’nun gerek hazırlanışına gerekse
harcanma sürecine meşru bir gerekçe oluşturmuyor -biz o zaman söyledik, yine
söylüyoruz- çünkü bahsi geçen G20 ülkelerinin tamamının ortak bir özelliği var:
Bu ülkelerin tamamı başta petrol olmak üzere enerji kaynakları açısından
muazzam zengin ülkelerdir. Bir diğer husus, bu ülkelerin tamamı hem dış ticaret
fazlası veriyor hem de özellikle bütçe fazlası veren ülkeler. Birazdan
bunlardan birkaçını örneklemeye çalışacağım. 
Peki,
Türkiye’de durum böyle mi? Maalesef, böyle değil. Örneğin, Varlık Fonu’nun
olduğu Rusya ve Birleşik Arap Emirliği ülkelerinde olduğu gibi, Türkiye'nin
petrol geliri var mı? Türkiye petrolden, enerjiden yüksek gelir elde eden bir
ülke midir? Yoksa, tam tersi, yüzde 85, yüzde 90 oranında dışa bağımlı mıyız?
Bu ülke, bir defa G20 ülkelerinde var olan Varlık Fonu’nun bulunduğu ülkeler
gibi enerji üreten değil, enerjiyi dışarıdan ithal eden bir ülkedir. Bir
diğeri, bir örnek daha verelim: Örneğin, Çin’de, evet, Varlık Fonu var ama Çin
gerek dış ticarette gerekse bütçede en fazla veren ülkelerin başında geliyor.
Tam tersine, Türkiye, hem dış ticarette hem bütçede ciddi açık veren bir ülkedir.
Örneğin, daha bir ay önce merkezî yönetim bütçesi görüşülürken 2016’yı
kapattık; 2016’da eski parayla 30 katrilyon, yeni parayla 30 milyar açık vermiş
bir bütçenin sahibiyiz.
Sayın
Başkan, değerli milletvekilleri; bütün ülkelerden, amacına uygun kurulmuş bütün
ülkelerden farklı seyreden amacına uygun kurulmayan bir iki özelliğimiz daha
var bizim. Bu fon, normalde, varlıklı ülkelerde özellikle dış ticaret fazlası,
bütçe fazlası olan, refahın, o artı paranın yatay bir biçimde dağıtılması için,
özellikle orta direği güçlendiren, zenginler ile fakirler arasındaki makası
kapatan bir amaçla kurulmuştur. Türkiye’de ise şimdiye kadar izlediğimiz ve son
birkaç günde de Bakanlar Kurulu kararıyla bazı, bazı değil, en zengin kamu
şirketlerinin bu fona devredilmesinden anlıyoruz ki bırakın burada refahı bütün
topluma dağıtmayı, bizde ise refahı mutlu bir azınlığın tekeline toplamak için
kurulmuş bir fon olduğunu daha baştan görüyoruz ve özel sektör yatırımlarını
artıracak önlemlerde bir biçimde Varlık Fonu maalesef kullanılıyor. 
Geldiğimiz
noktada, Türkiye’de yatırımlara baktığımızda, büyümenin iyice durduğu, hatta
çoğu zaman eksi seyrettiği, verilen teşviklerin artık bu krizi gidermeye hizmet
etmediği ve millî gelirin maalesef dörtte 3’ünü tüketimden elde ettiğimiz bir
ülke hâline dönmüş durumdayız. Tüketim geriliyor çünkü en temel sebebi şu:
Borçlandırma politikaları artık en doğal sınırlarına dayandı. Bir yurttaş, bir
müteşebbis istese bile borçlanabilmenin sınırını bundan daha fazla genişletme
şansına sahip değildir ve IMF verilerine göre, Türkiye’de yurttaş gelirlerinin
yüzde 60’ına yakın bir kısmı kredilere gidiyor, geri kalan yüzde 40’ı ise
maalesef, enflasyonunun ağır baskısı altında erimeye yüz tutmuş durumda. Bunun
üzerine, OHAL’i, ülkedeki çatışmalı durumu, siyasi krizin, maalesef, bireysel
ve zümresel ihtiraslar üzerinden artırıldığı bir ülke gerçekliği yaşıyoruz biz.
Bu ülkede, varlık fonlarıyla, yeni torba yasalarla, mali finansman sektörüne
dönük farklı müdahalelerle bu krizi aşamayacağımız gün gibi ortadadır. 
Bu
krizi aşabilmenin biricik yolu vardır. Ülkede, başlatılmış ve toplum vicdanında
mahkûm olmuş olan bu bir buçuk iki yıllık çatışmalı ortama bir an önce son
vermektir. Özellikle, çatışmalardan kaynaklı olarak sadece silah
harcamalarından falan söz etmiyoruz, sadece askerî personel harcamalarından söz
etmiyoruz; özellikle, barışçıl politikaların, yatırımcıyı cesaretlendireceğini,
kamu harcamalarını azaltacağını, tasarrufu artıracağını, dış ticaret açığını ve
dışa bağımlılığı azaltacağını hepimiz çok iyi biliyoruz. Kalkıp burada,
anlamsız yere, sadece sermayeyi tatmin eden, mutlu azınlıklar yaratan yasalar
peşinden koşmak yerine, bu ülkede, 80 milyon insanın hem malına hem canına
halel gelmesini önleyebilecek bir barış iklimini yaratmamızın bu fondan elli
kez daha evla olduğunu ifade etmek isterim.
Bir
diğeri: Peki, bütün bu harcamalardan sonra geriye ne kalıyor? Hükûmetin elinde
tek bir şey kaldı; özellikle, kamu harcamalarını hareketlendirerek piyasayı
canlandırma çabası var. Ama gerek AKP gerekse Cumhurbaşkanlığı, zaten aktif bir
enstrüman olarak kamu harcamalarını kullanıyor ve bu aktiflik, son iki yılda
kabından taşarak, sadece çatışmalı ortamdan, özellikle, Kürt şehirlerinde
yaşanan çatışmalar ve oradaki yıkımdan ötürü oraya kamu harcaması olarak
götürülmek isteniyor, orada da belli şirketlerin, belli büyük holdinglerin,
belli inşaat firmalarının tatmini amaçlanıyor. Yoksul halkın derdine derman,
yarasına merhem olan herhangi bir çaba göremiyoruz maalesef. 
İşte,
bu nedenlerden ötürü, buna Varlık Fonu değil “yokluk fonu” diyoruz biz. Yokluk
fonu bu aşamada devreye giriyor. Ne yapılmak isteniyor? Potansiyel kaynağı 100
milyar TL olan İşsizlik Fonu’nun da -göreceğiz önümüzdeki dönemde-
kaynaklarının önemli bir bölümü buraya aktarılacak ve kamu varlıklarından, en
zengin kamu şirketlerinden buraya aktarımlar sağlanıyor. Biz neyle uğraşıyoruz?
Vatandaş her geçen gün yoksullaşıyor, vatandaş her geçen gün açlıkla boğuşuyor,
pençeleşiyor, işsizlikle boğuşuyor, buna karşı biz varsa yoksa sadece belli bir
zümreyi mutlu edebilecek ama bu belli bir zümrenin mutluluğunu çoğunluğun ve
toplumun geniş tabanlarının mutsuzluğu üzerine bina edecek bir rejim
değişikliğiyle uğraşıyoruz.
Şimdi
soruyorum: Bu pakette, işte Cumhurbaşkanının onayını -bugün yarın- bekleyen ve
bir referandumla toplumu daha fazla kamplaştıracak olan bu pakette Kürt’e ve
onun yüz yıllık sorununa dair bir şey var mı? Yok. Bu pakette Alevi’nin
sorununa çözüm olabilecek bir şey var mı? Yok. Emekçiye bir çözüm var mı
Anayasa paketinde? O da yok. Erkek egemen sisteme karşı kadının baskı ve şiddet
cenderesi altından kurtulmasına, çalışma, siyasal, sosyal yaşama katılmasına
dönük bir şey var mı? Bir madde, bir bent bile yok. Hatta daha ileri giderek
söylüyorum, bu pakette yatırımcıya da bir şey yok. Bu pakette sanatçıya,
gazeteciye, akademisyene, aydına, yazara, çizere bir şey var mı? Yok. Ondan
sonra, ne âlâ memleket!
Başbakan
ne diyor? “HDP ‘hayır’ dediği için biz ‘evet’ diyeceğiz.” Ya, Allah aşkına,
aylardır bu paketi HDP mi hazırlıyor? Siz hazırlarken hiçbir “evet” argümanı
üretemediniz mi? Şu Hükûmetin, siyasi iktidarın aylardır üzerinde yoğunlaştığı
yüz yıllık bir sistemde rejim değişikliğine giden bu pakette bir “evet”
gerekçesi yok mu? Böyle bir negatif meşruiyet üzerinden varlık gerekçesi olabilir
mi? Siyaset felsefesinde buna “negatif meşruiyet” diyorlar. Doğrularına
güvenmeyen, başkasının karşıtlığı üzerinden kendini var etmeye çalışıyor. Bu,
bir siyasi iktidarın âcziyetine tekabül ediyor. 
(Mikrofon
otomatik cihaz tarafından kapatıldı)
BAŞKAN
– Lütfen tamamlayınız Sayın Yıldırım.
AHMET
YILDIRIM (Devamla) – Teşekkür ederim Sayın Başkan.
Şimdi,
düşünün, varsa yoksa toplum algısında oluşturulmuş olan bir Kürt fobisi ve bir
siyasi partinin, Parlamentonun üçüncü büyük siyasi partisinin karşıtlığı üzerinden
zorba bir yöntemle bir vesayetçi dikta rejimi inşa edilmeye çalışılıyor. Keşke,
Başbakan bugün grup toplantısında konuşurken kendi doğruları üzerinden iki
cümle söyleyebilseydi. Hiç mi hukukçusu yok bu partinin? Hiç mi doğru
üretemediniz? 18 maddeden Kürt’e, Alevi’ye, emekçiye, sanatçıya, yazara,
çizere, ekonomiste, müteşebbise vaatte bulunabilecek bir cümleniz yok mu yahu?
Varsa yoksa “HDP ‘hayır’ dediği için.” Peki, HDP “evet” demiş olsaydı bütün
argümanlarınız bitmiş olacaktı. “HDP ‘hayır’ diyecek.” HDP, 80 milyon insanın
bu işte maalesef faydasını görmediği için “hayır”da karar kılacaktır diyoruz. 
Bu
anlamda verilmiş araştırma önergesinin de lehinde oy kullanacağımızı ifade
ediyor, bütün Genel Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ederiz Sayın Yıldırım.
Grup
önerisinin aleyhinde son konuşmacı, Isparta Milletvekili Sayın Süreyya Sadi
Bilgiç.
Süreniz
on dakika Sayın Bilgiç.
Buyurun.
(AK PARTİ sıralarından alkışlar) 
SÜREYYA
SADİ BİLGİÇ (Isparta) – Teşekkür ederim.
Sayın
Başkan, değerli milletvekilleri; Genel Kurulu ve yüce heyetinizi saygıyla
selamlıyorum. Cumhuriyet Halk Partisi grup önerisi üzerinde grubum adına söz
almış bulunuyorum.
Tabii
ki bütün değerli hatiplere teşekkür ediyoruz, onları dinledik. Ancak tabii ki
bu değerlendirmelere maalesef katılmak mümkün değil, hele Sayın Böke’nin
konuşmasını dinlediğimde bu konuşmanın neresinden tutacağımı gerçekten
bilemiyorum çünkü teknik hiçbir değerlendirmeye bu konuşmada rastlama imkânımız
olmadı. “Çökmek, haraç mezat ipotek vermek, batık temizlemek, rehin düzeni,
işte bütçenin görünür kalemlerinin hazineye devri gibi” kavramlar üzerinden bir
düzenlemeyi anlatmaya çalıştı ama maalesef elle tutulur hiçbir tarafı yok; çok
özür diliyorum bunu söylerken. 
Paralel
hazineden bahsediyorlar. Demek ki 40 ülkede 80 tane fon var, bu da şu anlama
geliyor: Demek ki bu 40 ülkede de 80 tane de paralel hazine var. Başka
ülkelerde siz bunu kurduğunuzda bu ülkelerin varlıklarını bir yapıda toplayıp
ülkenin ekonomisinin güçlenmesine, büyümesine, yapılandırılmasına, piyasa
regülasyonuna ayırdığınızda bu, doğru oluyor ama maalesef yani işte bu boğaz
köprüsünü de Türkiye’ye yakıştıramayanlar, aynı zihniyet bugün de yıllar sonra
maalesef geliyorlar bir varlık fonunu da Türkiye’ye yakıştıramıyorlar. 
Bugün
7 Şubat, MİT krizinin beşinci yılını yaşıyoruz. MİT tırlarına baskına alkış
tutanlar, MİT Müsteşarına operasyon yapmaya çalışan paralel yapıya, FETÖ’ye
arka çıkanlar bugün paraleli konuşuyorlar. İşte Ziraat Bankasının, Halk
Bankasının hazine hisselerinin bu Varlık Fonu’na aktarılmasını konuşuyoruz ama
hatırlamanız gereken bir şey var: İşte, 2001 kriz sürecine baktığınızda toplam
piyasa değeri 1 milyar doların altında olan sadece Halkbankın Gezi olayları
öncesi, mayıs ayındaki piyasa değerinin -değerli arkadaşlar- 13 milyar doları
bulduğunu hep beraber biliyoruz.
Değerli
arkadaşlar, Türkiye Varlık Fonu, büyük projelerin finanse edilmesi, kısa vadeli
ekonomik şokların ve finansal piyasalarda meydana gelebilecek dalgalanmaların
etkilerinin en aza indirilmesi noktasında sigorta görevi üstlenecek bir
kurumdur. Evet, az önce ifade ettim, dünya genelinde 40’tan fazla ülkede
bugünkü hacim itibarıyla da 7,4 milyar dolar seviyesine ulaşmış olan bir varlık
fonu bulunmaktadır.
AYKUT
ERDOĞDU (İstanbul) – Trilyon...
SÜREYYA
SADİ BİLGİÇ (Devamla) – Türkiye’de 2020 yılında da bu sürecin ve bu toplam
tutarın da yeni kurulacak fonlarla beraber 15 trilyon dolara yükselmesi de
beklenmekte ama öbür taraftan da Türkiye’nin bütün bu sürece bazı cenahlar da
seyirci kalmasını istiyorlar.
Küresel
dağılıma bakıldığında fonların, doğal kaynak zengini Orta Doğu ve Orta Asya ile
ihracat ve finans merkezlerine odaklı Uzak Doğu’da yoğunlaştığı görülüyor.
Doğrudur ama değerli milletvekilleri, fon, Türkiye Varlık Fonu, Varlık Yönetim
Şirketi, Kanal İstanbul, nükleer santraller, savunma projeleri ve diğer büyük
projelerin hayata geçirilebilmesi için önemli bir finansman kaynağı konumunda
bulunurken Türkiye ekonomisindeki yapısal sorunların çözümünün yanı sıra ortaya
çıkaracağı ekonomik güç sayesinde önemli bir dış politika aracı, potansiyeli de
taşımaktadır. 
Darbe
girişimi sonrası muhtemel ekonomik ve finansal şokların ekonomi yönetiminin
başarılı performansıyla atlatılmasının ardından ulusal varlık fonu kurulma
sürecinin hız kazanması, Türkiye ekonomisinin geleceği açısından önemli bir yer
tutmaktadır. Varlık Fonu, bu alanda kısa vadeli şokların etkilerinin
azaltılması, döviz kurları ve finansal piyasalardaki dalgalanmaların olumsuz
etkilerinin bertaraf edilmesi, tasarrufların yatırımlara yönlendirilmesi, dev
projelerin ve uzun vadeli yatırımların hayata geçirilmesine ve belki de en
önemlisi finansman ve fonlama maliyetlerinin aşağı çekilmesinde çok önemli bir
katkı sağlayacaktır. Ayrıca, AR-GE, ileri teknoloji üretimi ve stratejik
sektörlerin güçlendirilmesi ve bu yolla ekonomik büyüme ve kalkınma
hedeflerinin gerçekleştirilmesi açısından da Türkiye Varlık Fonu’nun kurulması
ve etkin bir biçimde işletilmesi son derece önem arz etmektedir. 
Değerli
arkadaşlar, hayata geçirilecek mega projelerin finansmanının kamu kesimi
üzerindeki ağırlığını azaltması beklenen Varlık Fonu’yla özellikle savunma
sanayisi ve yüksek teknoloji üretimi, sermaye yoğun ve stratejik sektörlerin
finansmanı da sağlanabilecektir. Bu yolla hem yeni istihdam alanları açılacak,
Türkiye’nin ekonomik büyümesine katkı sağlanacak hem de stratejik alanların
gelişiminin teşvik edilmesiyle dışa bağımlılık azaltılarak yerli ve millî
sektörlerin önü açılmış olacaktır. 
Değerli
arkadaşlar, inanıyorum ki -en kısa zamanda 200 milyar dolara ulaşmasını
bekliyoruz fonun- Varlık Fonu, orta ve uzun vadede Türkiye’nin, ülkemizin hem
finansal piyasalardaki istikrarına hem de kalkınma çabalarına önemli bir katkı
sağlayacaktır. 
Değerli
arkadaşlar, Varlık Fonu’yla ilgili olarak Hükûmetimizin gerçekleştirmiş olduğu
hamlelere de çok kısa değinmek istiyorum: 19 Ağustos 2016’da kabul edilen 6741
sayılı Kanun ile kuruldu. Sermayesi 50 milyon olan bu fonun kaynakları,
Özelleştirme Yüksek Kurulunca özelleştirme kapsam ve programında bulunan ve fona
devrine karar verilen kuruluş ve varlıklara Özelleştirme Fonu’ndan fona
aktarılması kararı verilen nakit haklarından oluşmaktadır. Bu çerçevede kabul
edilen kararnamelerle Ziraat Bankası, Halk Bankası, BOTAŞ, Borsa İstanbul, Türk
Hava Yollarında bulunan hazine hisseleri varlık fonlarına devredilmiş oldu. Bu
devirle ilgili, kamuoyunun da bilgilendirilmesi anlamında buradaki devirden
kastedilen şey, hazineye ait hisselerin devridir. Örneğin, Halkbankın yüzde
51,11’i, Türk Hava Yollarının yüzde 49,12’si, Türk Telekomun yüzde 6,88’i fona
devredilmiştir. Bu devri doğru anlamak ve Varlık Fonu’nu kuruluş amacından
bağımsız değerlendirmemek gerekmektedir. Fonun temel amacı, sermaye
piyasalarında araç çeşitliliğine ve derinliğe katkı sağlamak, yurt içinde kamuya
ait olan varlıkların ekonomiye kazandırılması, dış kaynak temini, stratejik ve
büyük ölçekli yatırımların da teşvik edilmesidir. Eğer siz kamuoyuna,
devredilen firmaların isimlerini sayıp devir gerekçesini, gerçekleştirilmek
istenen amacı anlatmazsanız kamuoyunu en basit şekliyle yanlış bilgilendirmiş
olursunuz, aldatmış olursunuz. 
Gene,
değerli arkadaşlar, bütçeyle ilgili olarak bu kurumların Varlık Fonu’na
devredilmesiyle birlikte 5 milyar liralık bir vergi kaybından söz ediyorlar.
Değerli arkadaşlar, burada herhangi bir şekilde bir vergi kaybı falan söz
konusu değil. Bu şirketler çalışmaya devam ediyorlar, faaliyet gelirlerinden
doğan vergilerini de devlete ödemeye tabii ki devam edecekler. Burada herhangi
bir vergi kaybı söz konusu olmadığı gibi bunlar da özel bütçeli kuruluşlar
olmadığı için doğrudan bunların kazançlarından bütçeye herhangi bir aktarımın
da söz konusu olmadığı net ve açıktır. Burada oluşabileceği söylenen, ifade
edilen, hayal edilen ve olmayan bu vergi kayıplarından dolayı birtakım yeni
vergilerin ihdas edileceğini falan söylemek hayal görmekten öteye
gitmemektedir. 
AYKUT
ERDOĞDU (İstanbul) – Temettüler ne olacak?
SÜREYYA
SADİ BİLGİÇ (Devamla) – Evet, tabii ki temettüyü konuşabiliyorsunuz Sayın
Erdoğdu, çok doğru. Yani Halk Bankası -söyledik işte- bizim dönemimizde 13
milyar dolar noktasına geldi, kamu zararı oluşturmuyor, kâr ediyor, tabii ki bu
temettülerin Varlık Fonu’na devri ve buradan ekonominin daha güçlü bir şekilde
gelişmesi için aktarılmasından daha doğal bir şey olamaz.
AYKUT
ERDOĞDU (İstanbul) – Gelir kayıpları ne olacak?
SÜREYYA
SADİ BİLGİÇ (Devamla) – Zaten Varlık Fonu’nun kuruluş ana amaçlarından bir
tanesi de bu. Bunu hatırlattığınız için size de ayrıca teşekkür ediyorum.
AYKUT
ERDOĞDU (İstanbul) – Ben teşekkür ederim. 
SÜREYYA
SADİ BİLGİÇ (Devamla) – Ayrıca, Varlık Fonu’na aktarılan kaynakların kredi
temin edilmesi amacıyla teminat olarak gösterileceğine ilişkin söylemleri de
doğru bulmadığımı ifade etmek istiyorum. Şöyle düşünün: Yine, Türk Hava
Yollarındaki hazine payları üzerinden gidelim. Buradaki payların bir piyasa
değeri var. Bu değer, Türk Hava Yolları firmasının piyasadaki kârlılığı,
yatırım planları, pazar payı gibi unsurlardan oluşmaktadır. Bu, bir varlıktır
ve iktisadi bir değeri vardır. Siz bu hisseleri bir yere teminat göstererek
finansman sağlayabilirsiniz ve bu, sizin ifade ettiğiniz gibi varlıkların rehin
edilmesi gibi bir sonucu doğurur ama siz kamuya ait bu varlığı satmadan, elden
çıkarmadan, rehin veya teminata vermeden kanunla oluşturduğumuz Türkiye Varlık
Fonu AŞ bünyesine dâhil ederek birlikten güç doğar bakış açısı içerisinde tek
tek firmaların sahip oldukları kredibiliteden daha geniş ve aynı zamanda da
daha az maliyetli finansman imkânlarını oluşturabilmesine imkân
verebiliyorsunuz. Hükûmetimizin de yaptığı budur. Bu noktayı iyi anlayabilmek
için bakış açımızı geniş tutmak, eski, alışılagelmiş, klasik “Dışarıdan kredi
al, proje yap.” mantığından ziyade AK PARTİ hükûmetleri döneminde Türkiye’nin
gündemine yerleşen “mega projeler” kavramını da iyi kavramamız gerektiğini
düşünüyorum. 
Bu
yapılanlar, az önce belirttiğim gibi üçüncü havalimanı, Kanal İstanbul, şehir
hastanesi gibi mega projeler için on, yirmi, otuz yıl vadeli çok büyük
finansman imkânları oluşturulabilir. Bu sayılan projeler, sizlerin de bildiği
gibi, kendi kendini zaman içerisinde amorti eden yapıya sahiptir. Bu yapılarla,
klasik anlamda teminat veya rehin vermeden finansman imkânları çeşitlenecek,
kamuoyunun da eli rahatlayacaktır. Kaldı ki Varlık Fonu’nun tek amacı ve
işlevi, kredi olanaklarını genişletmek ve artırmak değildir. Fon, kalkınmanın
ve iktisadi büyümeye katkı sunmak amacıyla çeşitli ve stratejik sektörlere
yatırım da yapacak ve gelir elde edecektir. 
(Mikrofon
otomatik cihaz tarafından kapatıldı) 
BAŞKAN
– Tamamlayınız lütfen. 
Buyurun.

SÜREYYA
SADİ BİLGİÇ (Devamla) - Bunun en güzel örneği 865 milyar dolarlık büyüklüğüyle
Norveç’e ait varlık fonudur. Küresel varlık fonları arasında ilk sırada yer
alan bu fonun dünyanın önemli şehirlerinde ofisleri mevcuttur, Nestle, Royal
Dutch Shell, Apple, Roche, Novartis gibi dünya çapındaki önemli şirketlere de
sermaye yatırımları bulunmaktadır. 
Diğer
taraftan, bu fona devredilen bu varlıkların inşallah önümüzdeki süreçte,
tamamen Türkiye Varlık Fonu’nun yapılandırma süreçleri tamamlandıktan sonra,
Türkiye ekonomisine yapmış olduğu katkıları da dinamizmine yapacağı katkıları
da hep beraber gözlemleyeceğiz. 
Ben,
bu vesileyle tekrar Türkiye Varlık Fonu ve Varlık Yönetimi Anonim Şirketinin
ülkemiz ve milletimiz için hayırlara vesile olmasını diliyor ve Cumhuriyet Halk
Partisi önergesinin aleyhinde konuştuğumu da bir kez daha ifade etmek istiyor,
hepinizi saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederiz Sayın Bilgiç. 
ÖZGÜR
ÖZEL (Manisa) – Sayın Başkan… 
BAŞKAN
– Sayın Özel… 
ÖZGÜR
ÖZEL (Manisa) – Sayın hatip, konuşması sırasında Cumhuriyet Halk Partisinin
konuşmacısı, hatibi Sayın Selik Sayek Böke’ye “FETÖ’ye destek verenler şimdi
çıkmış bu kürsüde 17-25 Aralık ve paralelden bahsediyorlar.” demek suretiyle
-daha birçok sataşma var ama- cevap hakkı doğuracak bir sataşmada bulunmuştur.
BAŞKAN
– Peki, size sataşmadan iki dakika söz veriyorum.
Buyurun
Sayın Böke. (CHP sıralarından alkışlar)
IX.- SATAŞMALARA İLİŞKİN KONUŞMALAR (Devam)
4.- İzmir Milletvekili Selin Sayek Böke’nin, Isparta Milletvekili
Süreyya Sadi Bilgiç’in CHP grup önerisi üzerinde yaptığı konuşması sırasında
şahsına sataşması nedeniyle konuşması
SELİN
SAYEK BÖKE (İzmir) – Teşekkür ederim Başkan.
FETÖ’yle
kimlerin bir arada olduğu bilindiği için ona cevap verme gerekliliği
görmüyorum. (CHP sıralarından alkışlar) Ancak, teknik bilgilerle ilgili
anlamamış olmaktan dolayı bir serzeniş duydum, bu serzenişi giderme ihtiyacı
duyuyorum.
Şimdi,
o kadar karışık yazılmış bir yasa teklifiydi ki, vatandaşı doğrudan etkileyen
bir olayı mümkün olduğunca vatandaşın anlayacağı bir dile dökmeyi biz kendimize
sorumluluk görüyoruz. Burada işimiz vatandaşın derdini çözmekse, yıllarca
biriktirdiği varlıkları anlamlı bir işe kullanmaksa, önce vatandaşa ne
yaptığımızı anlatabilecek basitlikte anlatmak, esas teknik bilgiyi
kullanabilmekten geçer. (CHP sıralarından alkışlar)
Şimdi,
izin verirseniz neresinden tutulacağı bilinemeyen bilgileri hızlıca paylaşayım
sizlerle. 40 ülkede 80 fondan bahsediliyor. “Bu ülkelerdekiler paralel değil
mi?” deniyor. Bu ülkelerde paralel devlet de kurulmamış, bizdeki açıkça
paralel. Şöyle paralel: Bu ülkelerde cari fazla var. O fazla bir yere
kullanılamayınca, arttığı için bir fona aktarılıyorlar veyahut da bütçe fazlası
var, bir fazla olduğu için, bunlar yatırım yapmak üzere bir fona
aktarılıyorlar. Bilmediğimiz bir fazla mı var? Sizin bildiğiniz, bizden
sakladığınız bir fazla mı duruyor bir yerlerde? Eğer öyleyse o zaman bu
fazlanın hemen bugün açık edilmesi gerekiyor ki gerçek bir Varlık Fonu kurulduğuna
biz de ikna olalım, halkı beraber biz de ikna edelim. Bu ülkelerde paralel
değil çünkü açıkça varlığı bilinen, fazla varlıklar buraya aktarılıyor ve
yatırıma kanalize ediliyor. 
Şimdi,
bir diğer bilgi: 5 milyar liralık gelir aktarılmış. Bundan daha teknik bir
bilgi olabilir mi? Geçtiğimiz yıl bu kurumlar 5 milyar lirayı vermişler.
Böylece 5 milyar liralık bir servis ve hizmet verebilmiş kamu. Peki, şimdi o 5
milyar yok oldu. 
SÜREYYA
SADİ BİLGİÇ (Isparta) – Niye yok olacak?
SELİN
SAYEK BÖKE (Devamla) - Ne yapacaksınız? Hangi vergiyle bunun yerine gelir
yaratacaksınız? Yaratmayacaksanız, bütçe açığını 5 milyar daha arttırdığınızda
ortaya çıkacak disiplinsizliği nasıl çözeceksiniz? Bunlar çok açık…
(Mikrofon
otomatik cihaz tarafından kapatıldı)
SELİN
SAYEK BÖKE (Devamla) – Sayın Başkan, otuz saniye rica ediyorum.
BAŞKAN
– Otuz saniye olmuyor Sayın Böke. 
SELİN
SAYEK BÖKE (Devamla) – Beş saniye alsam, beş saniye?
BAŞKAN
– Sataşmada da böyle bir usul yok. 
SELİN
SAYEK BÖKE (Devamla) – Peki, bir saniye…
BAŞKAN
– Kayıtlara geçer. 
Buyurun.

SELİN
SAYEK BÖKE (Devamla) – O zaman ben sorayım buradan, soracak çok sorum var zira,
çünkü açıklayabilmiş değilsiniz, açıklamanız için de bizim çok ihtiyacımız var.

Mesela
Savunma Sanayii’nden borç almak nereden çıktı, neden borç alıyorsunuz, nereden
bu yetkiyi edindiniz? 
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ederiz Sayın Böke.
Buyurun.

ÖZGÜR
ÖZEL (Manisa) – Sayın Başkan, anlayışınız için teşekkür ediyoruz. 
Sayın
hatibin konuşmasında yaptığı bir diğer sataşma, sayın hatip…
BAŞKAN
– Bir sefer sataşmadan söz verdik Sayın Özel. 
MEHMET
NACİ BOSTANCI (Amasya) – Böyle bir şey olmaz! Böyle parça parça, perakende
usulü sataşma olmaz. 
ÖZGÜR
ÖZEL (Manisa) – Sayın Başkan, Aykut Erdoğdu’nun ismini anarak…
BAŞKAN
– Sayın Erdoğdu’ya sataşmada bulunmadı Sayın Özel, verdiği bilgilerden dolayı
teşekkür etti. 
ÖZGÜR
ÖZEL (Manisa) – Hayır, hayır. 
BAŞKAN
– Evet. 
AYKUT
ERDOĞDU (İstanbul) – “Halk Bankasını batırdın.” dedi Sayın Başkan; rica ederim
ya, ben mi Halk Bankasını batırdım? 
BAŞKAN
– Buyurun, sizi dinliyorum Sayın Özel. 
ÖZGÜR
ÖZEL (Manisa) – Sayın Başkan, “Sayın Aykut Erdoğdu, Halk Bankası dönemimizde
sizin döneminizdeki gibi zarar etmiyor.” dedi. Bizim böyle bir dönemimiz
olmadığı gibi, Halk Bankasını zarar ettirmekle, batırmakla suçladığı Aykut
Erdoğdu’nun bu cevap hakkını kullanmaması durumunda…
SÜREYYA
SADİ BİLGİÇ (Isparta) – Sorun yok o zaman Sayın Başkan. 
BAŞKAN
– Burada sataşma yok Sayın Özel. Sayın Erdoğdu bu konuyla ilgili açıklama ya da
bilgilendirme yapmak istiyorsa yerinden bir dakika söz verebilirim. 
ÖZGÜR
ÖZEL (Manisa) – Olur efendim. 
Teşekkür
ederiz. 
BAŞKAN
– Buyurun. 
V.- AÇIKLAMALAR (Devam)
29.- İstanbul Milletvekili Aykut Erdoğdu’nun, Isparta Milletvekili
Süreyya Sadi Bilgiç’in CHP grup önerisi üzerinde yaptığı konuşmasındaki bazı
ifadelerine ilişkin açıklaması
AYKUT
ERDOĞDU (İstanbul) – Sayın Başkan, adaletinizden hiçbir şüphem yok ama şimdi
sayın konuşmacı diyor ki: “İşte, döneminizdeki Halk Bankası…” Meclisi
bilgilendireyim: Arkadaşlar, eskiden görev zararı vardı -bizim dönemimiz
değildi- şimdi görev zararının adı gelir kaybı konuldu, aynı zararlar devam
ediyor ve bu zararlar da -bilgi için söylüyorum, bu kötü bir şey değil- mesela
çiftçiden az faiz alıyorsunuz, esnafa sıfır faizli kredi kullandırıyorsunuz,
orada bir faiz farkı doğuyor, işte, o fark görev zararı oluyor. Bu iyi bir şey,
esnafa veya çiftçiye verdiğimiz desteği gösteriyor ama öyle bir lisan
kullanıyorsunuz ki, öyle bilmeyenler “Aman, çok büyük zarar var.” diyor. 
“Gezi
olayları” diyorsunuz. 
Arkadaşlar,
Gezi olaylarında kur 4 kuruş düştü. E, şimdi Merkez Bankasına müdahale
ediyorsunuz, 60 kuruş birden gidiyor, 60 kuruş. Yani Gezi’ye çıkan o
milyonlarca insanı böyle suçlamanın anlamı yok. 
“Yap-işlet-devret
projesi” diyorsunuz. Ya, adı üstünde, yap-işlet-devret. Zaten adamlar
finansmanı bulacak, işletmeci finansmanı bulacak, size ne, devlet niye ona
finansman buluyor? Bu kadar açık bilgileri çarpıtmanın anlamı yok. 
Teşekkür
ediyorum Sayın Başkan. 
BAŞKAN
– Teşekkür ederiz Sayın Erdoğdu.
SÜREYYA
SADİ BİLGİÇ (Isparta) – Özel anlatacağım kendisine. 
VIII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, İzmir Milletvekili Selin Sayek Böke ve arkadaşları
tarafından, Ziraat Bankası, Türkiye Petrolleri, PTT, BOTAŞ, Borsa İstanbul,
TÜRKSAT, TÜRK TELEKOM’un hazine hisseleri, Eti Maden ile ÇAYKUR’un Varlık
Fonu’na devredilmesiyle ilgili 7/2/2017 tarihinde Türkiye Büyük Millet Meclisi
Başkanlığına verilmiş olan genel görüşme önergesinin, Genel Kurulun 7 Şubat
2017 Salı günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi (Devam)
BAŞKAN
- Cumhuriyet Halk Partisi grup önerisini oylarınıza sunuyorum: Kabul edenler…
Kabul etmeyenler… Öneri kabul edilmemiştir.
Sayın
milletvekilleri, birleşime yirmi dakika ara veriyorum ve sayın grup başkan
vekillerini arkaya davet ediyorum. 
Kapanma Saati: 18.36
DÖRDÜNCÜ OTURUM
Açılma Saati:
19.08
BAŞKAN: Başkan
Vekili Pervin BULDAN
KÂTİP ÜYELER:
Mustafa AÇIKGÖZ (Nevşehir), İshak GAZEL (Kütahya)
----- 0 -----
BAŞKAN
- Sayın milletvekilleri, Türkiye Büyük Millet Meclisinin 66'ncı Birleşiminin
Dördüncü Oturumunu açıyorum. 
İç
Tüzük’ün 37’nci maddesine göre verilmiş bir doğrudan gündeme alınma önergesi
vardır; okutup işleme alacağım ve oylarınıza sunacağım.
VII.- BAŞKANLIĞIN GENEL KURULA SUNUŞLARI (Devam)
C) Önergeler (Devam)
2.- İstanbul Milletvekili Mustafa Sezgin Tanrıkulu’nun, (2/196) esas
numaralı 13 Mayıs Gününün Maden İşçisinin Can Güvenliği Günü İlan Edilmesi
Hakkında Kanun Teklifi’nin doğrudan gündeme alınmasına ilişkin önergesi (4/83)
Türkiye Büyük Millet Meclisi Başkanlığına
(2/196)
esas no.lu Kanun Teklifi’min İç Tüzük’ün 37’nci maddesine göre doğrudan Genel
Kurul gündemine alınmasını arz ederim.
Saygılarımla.
 Mustafa
Sezgin Tanrıkulu
 İstanbul
BAŞKAN
– Teklif sahibi olarak İstanbul Milletvekili Sayın Mustafa Sezgin Tanrıkulu.
Süreniz
beş dakika.
Buyurun.
(CHP sıralarından alkışlar)
MUSTAFA
SEZGİN TANRIKULU (İstanbul) – Sayın Başkan, değerli milletvekilleri; hepinizi
saygıyla selamlıyorum.
İç
Tüzük 37’yle ilgili her teklifim nedense saat yediden sonraya kalıyor Sayın
Başkan. Aslında, şimdi reyting rekoru kıracaktı yani televizyonun önünde
yüzlerce, binlerce, milyonlarca insan olacaktı ama maalesef, şu anda yok, o
yüzden de bütün motivasyonum gitti, onu peşinen size söyleyeyim.
İkinci
olarak da şunu söylemek durumundayım, bu şunu aklıma getirdi: Bazen Diyarbakır
uçakları İstanbul’da en sondaki aprondan kalkıyor, yani yirmi-yirmi beş dakika
falan sürüyor gidişiniz uçağa. Uçakta böyle, homurdanmalar falan oluyor.
Hemşehrilerim “Diyarbakır uçağı olduğu için en sondan kalkıyor, değil mi? Yirmi
dakika, yirmi beş dakika bizi otobüsle oraya götürüyorsunuz?” diyorlar. Şimdi,
yediden sonraya kalınca da aklıma bu geldi çünkü hep yediden sonraya kalıyor
ama sizin niyetinizin o olmadığını biliyorum.
BAŞKAN
– Ben açıklama yaparım, siz konuşmanızı yapın Sayın Tanrıkulu.
MUSTAFA
SEZGİN TANRIKULU (Devamla) – Tabii, tabii.
Değerli
arkadaşlar, 13 Mayıs gününün maden işçisinin can güvenliği günü ilan edilmesi
için bu kanun teklifini vermiştim, o nedenle söz aldım. 
Geçen
hafta gerçekten çok üzüldüğüm bir olay oldu. Ondan önce de, on beş, yirmi gün
önce de “Babamın Kanatları” adlı bir filmi izlemiştim İstanbul’da, ödül alan bir
film. İnşaatlarda neler yaşandığı, iş cinayetleri konusunda gerçekten çok
öğretici bir sinema filmiydi ve ödül de almıştı, onu izlemiştim. O sinema
filminden çok etkilendim. Aynı hikâye geçen hafta İstanbul’da Esenyurt’ta
gerçekleşti değerli arkadaşlar. Yani, Parlamentonun bu işle çok ilgili
olmadığını biliyorum, iş cinayetleriyle ilgili çok ilgili olmadığını biliyorum
ama gerçekten içim acıdı ve gözyaşı döktüm o haberi duyunca. 
Van’da
Yüzüncü Yıl Üniversitesinde okuyan Remzi Ersu adlı bir 4’üncü sınıf öğrencisi
yarı yıl tatilinde Van’dan İstanbul’a gidiyor, yakınları orada, otuz saat yol
gidiyor otobüsle ve on beş gün, yirmi gün çalışacak, bir harçlık edinecek,
sonra tekrar dönecek, Van’da okuluna devam edecekti ama Esenyurt’taki inşaatta
vinç düşüyor ve onun altında kalarak yaşamını yitiriyor. Ölen, tıp fakültesi
4’üncü sınıf öğrencisi değerli arkadaşlar. Şunu dedim kendi kendime ve yazdım
da bunu: Lanet olsun bu yoksulluğa ve bu yoksunluğa ki tıp fakültesi 4’üncü
sınıf öğrencisini yarı yıl tatilinde Van’dan İstanbul’a götürüp bin lira, 500
lira çalışmaya zorlayan bu düzene lanet olsun! Bunu söyledim ve bu sözleri de
burada söylemek için söz aldım. Lanet olsun! 
Yani,
Türkiye'nin işi, büyük inşaatlar sektör olarak. Büyük inşaatlar, inşaat sektörü
çok önemli ama o inşaatlarda yaşanan iş cinayetleri konusunda bir duyarlılık
var mı bu Parlamentoda? Vallahi yok, gerçekten yok bu Parlamentoda, yaşanan
dramlar konusunda. Harcı kanla karılmış inşaatlardan mülk sahibi olmayı tek
emel, tek ideal hâline getirecek kadar mı yitirdik vicdanlarımızı? Bu kadar mı
betonlaştı kalplerimiz, bu kadar mı? Hiçbirini görmüyoruz, hiçbirini, değerli
arkadaşlar, neler yaşandığını. Siyaset ve iktidar çürük bir inşaata dönüştü,
çürük bir inşaata, aynen bu şekilde, bütün bu cinayetleri görmeyerek. Ve şu
anda Parlamento da bunu görmüyor. Neler yaşandığını bilmiyoruz. Ben isterdim ki
bu Parlamentoda Vanlı Remzi Ersu’yla ilgili olarak birisi kalksın bir konuşma
yapsın, iktidardan bir başsağlığı dileği gelsin. Var mı haberiniz? Yok. Bir sürü
iş cinayeti yaşandı, 13 Mayısta Soma’da olduğu gibi, dünyanın en büyük ölümlü
iş kazası. Neyle hatırlıyoruz biz onu, iktidarı? Tekmeyle hatırlıyoruz,
tekmeyle. Sadece bununla hatırladık, tekme kaldı hafızalarımızda, işçiye atılan
tekme değerli arkadaşlar. (CHP sıralarından alkışlar) Bunun dışında herhangi
bir vicdan ortaklığı, maalesef, burada yok. 
Bakın,
yakınlarını cinayette yitirenler, iş cinayetlerinde yitirenler her ayın ilk
pazar günü İstanbul’da meydanda toplanıyorlar; hepsi yoksul insanlar, hepsi
vicdan sahibi insanlar ve vicdan nöbeti tutuyorlar. 58’inci haftasıydı, pazar
günü katıldım. Değerli arkadaşlar, bakın, şu almanağı hazırladılar, 2016, yeni
çıktı bu. Bir sürü şeyler okuyoruz ama bu milletvekillerine, özellikle AKP’li
milletvekili dostlarıma, arkadaşlarıma bu almanağı okumalarını öneririm. Neler
yaşandığını…
(Mikrofon
otomatik cihaz tarafından kapatıldı) 
MUSTAFA
SEZGİN TANRIKULU (Devamla) – Sayın Başkan…
BAŞKAN
– Sayın Tanrıkulu, tamamlayın, buyurun.
MUSTAFA
SEZGİN TANRIKULU (Devamla) – Affınıza sığınarak bunu okumanızı öneriyorum
değerli arkadaşlar. Hangi hikâyeler var, neler yapmamız lazım, hangi tedbirleri
almamız lazım… Edinmeniz kolay, alalım ki çürük inşaata dönüşen bu siyaseti
kurtaralım. Sadece rantı düşünmeyin, vicdanla, onurla hareket edelim ve
insanlarımızın iş cinayetine kurban gitmesini önleyelim.
Teşekkür
ediyorum. (CHP sıralarından alkışlar)
BAŞKAN
– Teşekkür ederiz Sayın Tanrıkulu. 
Sayın
Tanrıkulu, konuşma yaparken özellikle konuşma saatinizin yayın saatinden
sonraya bırakıldığı konusunda bir eleştiri yaptınız. Şunu belirtmek isterim ki
kasti olarak yapılan bir şey yok.
MUSTAFA
SEZGİN TANRIKULU (İstanbul) – Biliyorum Sayın Başkan, ben de ondan söyledim
zaten. 
BAŞKAN
– Bunu özellikle bilmenizi isterim. 
Sayın
grup başkan vekillerinin Sayın İdris Baluken’le bir görüşme ve çay içme
talepleri doğrultusunda bu arayı -hem yemek arası olarak da değerlendirip-
böylesi bir fırsatı değerlendirmek istedik. Bir dahaki haftaya canlı yayında
inşallah seçmenlerinizle buluşursunuz, kusura bakmayın.
MUSTAFA
SEZGİN TANRIKULU (İstanbul) – Öyle bir sorunum yok Sayın Başkanım, sağ olun.
BAŞKAN
– Tamam.
Şimdi,
önerge üzerinde ikinci konuşmacı Zonguldak Milletvekilli Sayın Ünal Demirtaş.
Buyurunuz.
(CHP sıralarından alkışlar) 
Süreniz
beş dakika.
ÜNAL
DEMİRTAŞ (Zonguldak) – Teşekkür ederim Sayın Başkan.
Genel
Kurulu saygıyla selamlıyor ve hayırlı akşamlar diliyorum. Sözlerime “hayır”da
hayır vardır diyerek başlamak istiyorum. İstanbul Milletvekilimiz Sayın Sezgin
Tanrıkulu’nun 13 Mayıs gününün maden işçisinin can güvenliği günü ilan
edilmesiyle ilgili verdiği kanun teklifi üzerine söz almış bulunmaktayım. 
Değerli
milletvekilleri, kömür bir ülkenin ağır sanayisinin ve enerji üretiminin
olmazsa olmazıdır çünkü kömür, bugün için hem ağır sanayide hem de enerji
üretiminde kullanılan ana girdilerden birisidir. Bu sebeple, kömür üretimi bir
ihtiyaçtır. Sayıştay raporlarına göre, 2015 yılında Türkiye'de 33 milyon ton
taş kömürü tüketilmiştir. Bu taş kömürünün bir bölümü evlerde yakacak olarak
kullanılmış, bir bölümü ağır sanayide ve demir çelik sektöründe, bir bölümü de
termik santrallerde kullanılmıştır. Tüketilen bu taş kömürünün 1,8 milyon tonu
ülkemizde üretilmiş, 31 milyon tonu ise dünyanın değişik ülkelerinden ithal
edilmiştir. Nereden ithal etmişiz taş kömürünü? Kolombiya’dan, Rusya’dan, Güney
Afrika’dan ve daha birçok dünya ülkesinden ithal etmişiz. Yaklaşık 4 milyar
dolar da 2015 yılında para ödemişiz. Kömür ithalatına son beş yılda ödediğimiz
para ise yaklaşık 20 milyar dolar. 
Yani
değerli milletvekilleri, taş kömürüne ve linyit kömürüne ihtiyacımız var ama
taş kömürü üretmiyoruz, ithal ediyoruz. Taş kömüründe ithalata bağımlılıktan
kurtulmalıyız. Bunun için yer altı kömür madenciliğine de önem vermemiz
gerekiyor. Plan ve Bütçe Komisyonunda Enerji Bakanım “Kömür üretiminde yerli
üretime önem vereceğiz." dedi, gayet güzel bir söz. Peki, bu uygulanıyor
mu? Elbette ki hayır. İktidar yerli kömür üretimine önem vermemektedir. Türkiye
Taşkömürü Kurumunda çalışan işçi sayısı 2002 yılında 22 bin dolayındaydı, şimdi
8 binlere kadar düştü ve 2011 yılından bu yana Türkiye Taşkömürü Kurumuna işçi
alınmıyor oysa TTK’nın işçi açıkları giderilmelidir ve bu tablodan anladığımız
şu ki AKP iktidarının söyledikleri ile yaptıkları çelişiyor. Bu olmaz
arkadaşlar, yer altı kömür üretimini artıracak politikaları uygulamalıyız.
Değerli
milletvekilleri, ancak yer altı kömür madenciliği dünyanın en ağır ve tehlikeli
işidir. Bu sebeple, kömür üretimini yaparken, üretimi artırırken maden
işçisinin yaşamını ve vücut bütünlüğünü ön planda tutmalıyız, maden
işçilerimizin iş kazasına uğramadan yaşamlarını ve vücut bütünlüklerini güvence
altına almalıyız. Ancak, maalesef, Türkiye’de işçi hayatı ucuz, iş kazası
rakamları korkunç, bilimin ve teknolojinin son derece ilerlediği 2000’li yıllarda
inanılmayacak rakamlar. Maalesef, on beş yıllık AKP iktidarında yaklaşık 18 bin
işçimiz iş cinayetlerinde yaşamını yitirmiş durumda. Geçen yıl, 2016 yılında
ölen işçi sayımız maalesef 1.970. Yine, geçen yıl, biliyorsunuz, Siirt
Şirvan’da bakır madeninde 16 maden işçimiz yaşamını yitirdi.
Değerli
milletvekilleri, 13 Mayıs 2014 tarihinde Soma’da Türkiye tarihinin en büyük, en
feci ve en dramatik maden faciası yaşandı, 301 madencimiz yanarak feci şekilde
yaşamını yitirdi. Bu büyük maden faciası, iş adamı, bürokrat, siyasetçi
üçgeninin birlikte, zincirleme kusurları ve ihmalleriyle ortaya çıktı. Akhisar
Ağır Ceza Mahkemesinde devam eden, sorumluların yargılandığı davada alınan
bilirkişi raporları kusur ve ihmaller zincirlerini ortaya koymuştur ve şu anda yargılama
devam etmektedir. Umuyor ve diliyorum ki adalete ve vicdana uygun bir kararla
tüm sorumlular kanunlar çerçevesinde hak ettikleri cezayı alırlar ve adalet
tecelli eder. 
Ancak,
değerli arkadaşlarım, bizlerin görevi bir kez daha böyle faciaların olmasını
önlemektir. Bu sebeple, böylesine dramatik faciaların, böylesine büyük acıların
bir kez daha yaşanmaması için maden işçilerimizin can güvenliğini sağlamamız
gerekmektedir. 
(Mikrofon
otomatik cihaz tarafından kapatıldı) 
ÜNAL
DEMİRTAŞ (Devamla) – Toparlayabilmek için kısa bir süre rica ediyorum. 
BAŞKAN
– Sayın Demirtaş, lütfen toparlayınız. 
ÜNAL
DEMİRTAŞ (Devamla) – İşte, bunun yollarından birisi de böylesine büyük maden
facialarını unutmamamız ve unutturmamamızdır.
Bu
sebeple, 13 Mayıs gününün maden işçisinin can güvenliği günü ilan edilmesiyle
ilgili kanun teklifimizin kabul edilmesini diliyorum.
Genel
Kurulu saygıyla selamlıyor, herkese hayırlı akşamlar diliyorum. (CHP
sıralarından alkışlar) 
BAŞKAN
– Teşekkür ederiz Sayın Demirtaş. 
Sayın
Özel, sisteme girmişsiniz. 
Buyurun.

V.- AÇIKLAMALAR (Devam)
30.- Manisa Milletvekili Özgür Özel’in, 13 Mayıs Soma maden faciasının
yıl dönümünün “Maden İşçisinin Can Güvenliği Günü” olarak ilan edilmesine
ilişkin kanun teklifine karşı çıkılmaması gerektiğine ilişkin açıklaması
ÖZGÜR
ÖZEL (Manisa) – Sayın Başkanım, Sayın Tanrıkulu daha önce de defalarca
Cumhuriyet Halk Partisi tarafından gündeme getirilen bir konuda, 13 Mayıs Soma
maden faciasının yıl dönümünün “işçinin can güvenliği günü” olarak ilan
edilmesine ilişkin hem kamuoyu farkındalığını artıracak hem iş güvenliği
konusunda bir bilinç oluşturulmasına izin verecek hem de 13 Mayısta Soma’da
hayatını kaybeden 301 maden işçisi hemşehrimizin, canımızın aziz hatıralarını
yaşatacak, son derece doğru ve bu Mecliste görev yapan hiç kimsenin karşı
çıkmaması gerektiğini düşündüğümüz bir teklifi ortaya koydular.
13
Mayıstan ders aldığımız ve bir daha madenlerde 13 Mayıs gibi faciaların
yaşanmaması için görevimizi yerine getirdiğimiz söylenemez. Bu yüzden, bu kanun
teklifi oylanırken muhalefet partisinden bir milletvekilinin önerisini reddetme
refleksiyle değil de konunun önemine binaen… Ki Milliyetçi Hareket Partisinin
Sayın Grup Başkan Vekili de Manisalıdır, ben de Manisalıyım, Manisalı olan,
olmayan… Zonguldak’tan bir milletvekilinin konu hakkında söyledikleri dinlendi.
Burada kanun da oylanmıyor, sadece gündeme alınması ve önümüzdeki bir takvimde
Mecliste görüşülmesi teklif ediliyor. Soma faciasından hemen sonra Kocaeli
Milletvekili Haydar Akar’ın vermiş olduğu bir önerge, muhalefetten geliyor
olmasına rağmen, iktidar partisi grup refleksi oluşmadan kabul edilmişti. O
günkü hissiyattan bugünkü hissiyata baktığımızda, burada sayın
milletvekillerimizden, böyle bir şeyin… Bu, devlete külfet getirmeyecek ama
geleceğe ışık tutabilecek, katkı sağlayacak, can kayıplarını ortadan
kaldırabilecek bir bilinç yaratmaya yönelik sembolik ama çok önemli bir
tekliftir.
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Bunun reddedilmemesi gerektiğini bir kez de bir Manisa
Milletvekili olarak, o acıyı hepinizle birlikte yüreğinde hisseden bir
milletvekili olarak Genel Kuruldan hassaten rica ediyorum efendim. 
BAŞKAN
– Teşekkürler Sayın Özel. 
ERKAN
AKÇAY (Manisa) – Sayın Başkan…
BAŞKAN
– Sayın Akçay, buyurun. 
31.- Manisa Milletvekili Erkan Akçay’ın, 13 Mayıs gününün “Maden
İşçisinin Can Güvenliği Günü” ilan edilmesi hakkındaki kanun teklifinin gündeme
alınmasına olumlu oy vereceklerine ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Biz
de Milliyetçi Hareket Partisi Grubu olarak bu 13 Mayıs gününün maden işçisinin
can güvenliği günü ilan edilmesi hakkındaki kanun teklifinin gündeme alınmasına
olumlu oy vereceğimizi ifade ediyorum. 
Teşekkür
ediyorum. 
BAŞKAN
– Teşekkür ederiz Sayın Akçay. 
VII.- BAŞKANLIĞIN GENEL KURULA SUNUŞLARI (Devam)
C) Önergeler (Devam)
2.- İstanbul Milletvekili Mustafa Sezgin Tanrıkulu’nun, (2/196) esas
numaralı 13 Mayıs Gününün Maden İşçisinin Can Güvenliği Günü İlan Edilmesi
Hakkında Kanun Teklifi’nin doğrudan gündeme alınmasına ilişkin önergesi (4/83)
(Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
ÖZGÜR
ÖZEL (Manisa) – Reddetmeyin, kıymayın. 
İLKNUR
İNCEÖZ (Aksaray) – 1 Mayıs var zaten. 
ÖZGÜR
ÖZEL (Manisa) – Tutanağa geçmesi açısından: Sayın Erkan Akçay’ın, muhalefet
milletvekillerinin tutumuna çok teşekkür ediyoruz ancak yine bir iktidar
refleksiyle reddedildi efendim.
BAŞKAN
– Sayın milletvekilleri, alınan karar gereğince sözlü soru önergeleri ile diğer
denetim konularını görüşmüyor ve gündemin “Kanun Tasarı ve Teklifleri ile
Komisyonlardan Gelen Diğer İşler” kısmına geçiyoruz.
1’inci
sırada yer alan Serbest Bölgeler Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile Sanayi, Ticaret,
Enerji, Tabii Kaynaklar, Bilgi ve Teknoloji Komisyonu Raporu’nun görüşmelerine
başlıyoruz. 
X.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Serbest Bölgeler Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/666) ile Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporu (S.
Sayısı: 443) (x)
BAŞKAN
– Komisyon? Burada.
Hükûmet?
Burada.
Komisyon
Raporu 443 sıra sayısıyla bastırılıp dağıtılmıştır.
Sayın
milletvekilleri, alınan karar gereğince bu tasarı İç Tüzük’ün 91’inci maddesi
kapsamında temel kanun olarak görüşülecektir. Bu nedenle tasarı, tümü
üzerindeki görüşmeler tamamlanıp maddelerine geçilmesi kabul edildikten sonra
bölümler hâlinde görüşülecek ve bölümlerde yer alan maddeler ayrı ayrı
oylanacaktır.
Şimdi
tasarının tümü üzerinde gruplar adına ilk konuşmacı, Milliyetçi Hareket Partisi
Grubu adına Denizli Milletvekili Sayın Emin Haluk Ayhan.
Buyurunuz.
(MHP sıralarından alkışlar) 
Süreniz
yirmi dakika.
MHP
GRUBU ADINA EMİN HALUK AYHAN (Denizli) – Teşekkür ediyorum.
Sayın
Başkan, sayın milletvekilleri; görüşülmekte olan 443 sıra sayılı Serbest
Bölgeler Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı üzerinde Milliyetçi Hareket Partisinin
görüşlerini arz etmek üzere söz aldım. Bu vesileyle yüce heyeti saygıyla
selamlıyorum.
Sayın
Başkan, sayın milletvekilleri; serbest bölgelere gereken önem verilmemiştir,
ihracat ve yatırımlara da beklenen katkı sağlanmamıştır. Serbest bölgelerin
ülke ekonomisine katkısı ve fonksiyonlarından ziyade, maalesef bazı serbest
bölgelerin faaliyetlerinin desteklenmesi veya serbest bölgelere verilen
imtiyazlardan menfaat sağlama üzerine odaklanılmıştır. Bu yaklaşım, kanun
tasarısının Türkiye Büyük Millet Meclisinde görüşülmesi sırasında da ortaya
konmuştur. Ülkemizde faaliyet gösteren 18 serbest bölge ticaret hacmi düşüş
sergilemektedir. Serbest bölgelerde ticaret hacmi son beş yıldır artış
göstermemiştir. 2011 yılında 22,6 milyar dolarlık ticaret hacmi 2015 yılı
sonunda 20,2 milyar dolara gerilemiştir. Ticaret hacmi 2014 yılında yüzde 3,5;
2015 yılında yüzde 9,7 azalmıştır. Serbest bölge ticaret hacminin -burada
dikkatinizi çekmek istiyorum- yüzde 35’i serbest bölgelerden yurt dışına
yapılan ticarettir, değeri ise 2014 yılında 7,9 milyar dolardan 2015 yılında
7,5 milyar dolara gerilemiştir. Gelinen nokta, serbest bölgeler ihracatının ve
yabancı yatırımların, dolayısıyla ekonomik kalkınmanın destekleme aracı olma
vasfını ortadan kaldırmıştır. Zaten bu, Komisyonda farklı bir biçimde ifade
edilmiştir. 
3218
sayılı Serbest Bölgeler Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı 23-24 Kasım 2016 tarihinde
Komisyonda görüşülmüştür. Görüşmeler sırasında AKP’li üyeler tarafından verilen
önergelerle tasarıdaki maddelerin neredeyse tamamı değişikliğe uğramış veya
ortadan kaldırılmıştır. Tasarının toplam 19 maddesi AKP üyelerince verilen
değişiklik önergeleriyle değişikliğe uğratılmış, bu kapsamda 9 tane madde
tasarıdan çıkartılmış, Komisyona sunulan tasarının sadece 5 maddesi değişmeden
kabul edilmiştir. Tasarının Komisyondaki görüşme süreci bugüne kadar hiç
görülmemiş bir şekilde cereyan etmiştir. Maddelere geçildikten sonra, Komisyon
çalışmalarına başkan tarafından ara verilmiş, bürokratlar AKP grubu odalarında
gece boyunca iktidar partisi milletvekilleri imzasıyla sunulacak değişiklik
önergelerini hazırlamaya koyulmuşlardır. Böyle bir olay vaki değilse özür
dilemeye de hazırız. Yanılmıyorsam, Komisyonda iktidarın 21 önergesi, 16
muhalefet önergesi vardı. 
Tasarının
toplamı 24-25 madde. Ayrıca, maddeler çekilince muhalefetin önergelerinin
bazıları da düşmüş. Kabul edilen 21 önergenin 19’unda bir AKP vekilinin imzası
var. 19 imzalı önergenin 8’ini aynı milletvekili tek başına imzalamış. Bu
milletvekilinin imzası olan önergelerin 9’u, sizin imzanızla gelen tasarının
-yani Bakanlığın, Bakanlar Kurulunun- istediğiniz veya istediğinizi teklif
ettiğiniz maddelerinin tasarıdan çıkarılmasıyla ilgili. Sayın Bakanım, size
söylemek zorundaydım. Diğer Bakan hem hemşehrim hem dostumuzdu ama bunları
duysa çok iyi olacaktı, çok da üzülüyorum.
TAHSİN
TARHAN (Kocaeli) – Milletvekili de Bakanın hemşehrisi. 
NECİP
KALKAN (İzmir) – Yardımcısı var. 
EMİN
HALUK AYHAN (Devamla) – Bize göre, çıkarılmasına ilişkin taleple ilgili
ihtimallerden birisi bunların tasarıda lüzumsuz addedilmesi, lüzumsuz
görülmesidir. Bu doğaldır, iktidar herhangi bir şey getirdiğinde tasarı olarak,
onu iktidar partisi milletvekilleri lüzumsuz olarak addedebilir, bu doğaldır.
Ancak, bunun savunulması gereklidir. 
Bu
milletvekili, iş adamı arkadaşımız doğru da yapmış. Zaten Komisyonda,
muhalefetin tasarıya katkı vermediği, hep tenkit ettiği, eleştiri yaptığı
mealinde ifadeler kullandı. Hatta Sayın Bakan bana döndü, “Sakın alınma
üzerine.” der gibi de işaret etti. Mesela 8’inci maddeyle ilgili önergelerde
“böyle bir düzenleme yapılmasına ihtiyaç bulunmaması nedeniyle” diyor önergenin
altında. Önergelerin hepsini aldım, istedim. Neymiş? Böyle bir düzenlemeye
ihtiyaç yokmuş, yani Hükûmetin getirdiği böyle bir düzenlemeye ihtiyaç yokmuş.
Diğerleri “mevcut uygulamanın devamı sebebiyle” diyor, onun arzusu. Yani
çıkarılması bir tarafa, onlar gitti, gerek yok, diğerlerinde de ne varmış?
Mevcut uygulama devam etse daha iyi olurmuş. Şimdi, bunu bir Hükûmet getiriyor,
Hükûmete mensup Komisyon üyelerinden milletvekilleri de bunu söylüyor. Siz bu
kadar beraber oluyorsunuz. Yani bu şöyle hazırlanmıştır: Sayın Bakan ile o
milletvekili arkadaş -hatta uçakla yurt dışına seyahate gittiklerini
söylüyorlardı- yolda ne konuşuyorlar Allah aşkına? “Bunları çıkarın.” diye mi
konuşuyorlar? Ya da Bakan doğruyu mu söylemiyor bize? Bunun çok net bir şekilde
anlaşılması lazım. Hadi karar veremiyorsunuz, amenna, yani olabilir,
milletvekili istemeyebilir ama bu, iki gün, orada gece yarısı konuşuldu. Daha
önce de bunlar oldu, biz bunları biliyoruz ama sizin yaptığınız işin
beğenilmediğini düşünerek veriliyorsa ona diyecek bir şeyimiz yok.
Aslında
-çok özür dileyerek söylüyorum Sayın Bakan- Komisyonda yapılan, sadece ritüeli
yerine getirmekti. Bürokratları 2’nci kata götürüp AKP Grubunda bunlara karar
verdiğiniz kanaati bizde var. “Yanlış ise özür dileriz.” de dedik. Biz bunun
daha önce nasıl geliştiğini başka tasarılardan da biliyoruz, ben dört dönemdir
milletvekiliyim. Bizim size Komisyonda görüşmeler esnasında söyleyip sizin bize
aranızda… Yani Sayın Bakan “Aramızda ağabey-kardeş ilişkisi var, cevap vermem.”
dedi ama 3 kere, benim “Bakanlıkta oturup buna çalışmadınız, dolaşıyorsunuz.”
dememe alındığını Sayın Bakan bizzat telaffuz etti ama bu söylediklerim, bu
anlattıklarım bu tasarıya iyi çalışılmadığını gösteriyor. Yoksa hangi bakan
getirirse getirsin 24-25 maddelik tasarının yarısı çıkar mı? Bırak, git. Demek
ki yeterince vakit harcanmıyor, çalışılsaydı bu tasarı bu hâle gelmezdi. 
Burada
bir de Komisyon Başkanına –beni bağışlasın- bir sitemim var. Biz birlikte
çalıştık, Sayın Başkan benim maiyetimde de çalıştı -bunu bir şey vesilesi olarak
da söylüyorum, müspet anlamda- ama öyle bir olay oldu ki söylemesem bu ukde
olarak içimde kalacak. Biz birlikte çalıştık, benden muhalefet şerhi istiyorlar
-bakın kaç ay geçti- dedim ki “Ya, komisyon raporunu verin.” Komisyon raporunu
bana vermiyorlar. Ya, ben muhalefet şerhi yazacağım, komisyon raporu olmazsa
nasıl yazacağım? Hatta, Komisyon görevlileriyle daha önceden başka konularda
çok iyi çalışmamıza rağmen birlikte, bizim danışmanları sıkıştırıyorlar “Yahu
şunu bir an önce yazın.” diye, “Vermeyin.” dedim. Vermeyiz; yazsınlar, öyle
göndersinler baskıya, bunu net bir şekilde söyledim. Hatta, ben şu sıranın en
sonunda oturuyordum -o günkü görüntüler de çıkar- Sayın Başkan da şurada 4’üncü
sırada oturuyordu “Ya, yeni âdet mi çıkarıyorsunuz?” diye Sayın Başkan bana
söyledi. Arkasında da Plan ve Bütçe Komisyonunun nesi var? Tecrübeli Başkanı
var. Döndü, bir şeyler konuştu, ne konuştu bilmem. Sağ olsun, bana geldi
“Ağabey sana gönderiyorum.” dedi, saat biri sekiz geçe bana geldi. Komisyonun
görevlisini nerede buldu, nasıl geldi… 
Tenkit
için söylemiyorum. Bu yasa yapım tekniği… Yarın bunlar kayda geçecek.
Parlamento tarihini yazanlar, kanun yapım sürecini ifade edenler Türkiye’de bu
konulara nasıl çalışıldığını bilsinler diye kayda geçsin istiyorum. Yoksa, benim
bu kadar dostluğum olan insanlarla niye bu kadar cebelleşelim, bir şeyler
söyleyelim? Her zaman bir araya geleceğiz.
Şimdi,
bütün bunları söyledikten sonra, müsaadelerinizle bir hususa daha değinmek
istiyorum. İlk olarak, Bakanlar Kurulunca 9/3/2015 tarihinde -dikkatinizi
çekiyorum- kararlaştırılmış olan bu tasarı, 22/4/2015 tarihinde Türkiye Büyük
Millet Meclisine sevk ediliyor. Tasarı ekinde imzası bulunan Bakanlar Kurulu
üyelerinin önemli bir kısmı, Ekonomi Bakanı da dâhil olmak üzere değişmiş. İç Tüzük’ün
77’nci maddesi uyarınca hükümsüz sayılan anılan Bakanlar Kurulu kararı hiçbir
değişiklik yapılmadan 23/2/2016 tarihinde Kanunlar ve Kararlar Genel Müdürlüğü
yazısı ve dönemin Başbakanının imzasıyla tekrar Türkiye Büyük Millet Meclisine
geliyor. Kapak yazısında, ilgili Bakanlar Kurulu kararının yenilenmesinin uygun
görüldüğü ifade edilmesine rağmen, yenilemeye ilişkin Bakanlar Kurulu kararını
talep etmemize rağmen -bakın söylüyorum, talep etmemize rağmen- şu ana kadar
bize hâlâ sunulabilmiş değil. Bir yerde vardır bu, olmaması mümkün değil ama
görmek istedik yahu, görmek istedik, bunda ne mahzur var? Ya temin edilemiyor
ya da bir başka bir şey. Bunu bizim talep etmemiz en doğal bir şey. Komisyonda,
toplantıda dile getirilmiş ancak mezkûr Bakanlar Kurulu kararı Komisyonda,
toplantı öncesinde ve toplantılar sırasında sunulamadı. Bu eksikliğe rağmen
tasarının görüşmeleri ne oldu? Tamamlandı. Tasarıda öngörülen düzenlemeler ve
yapılan değişiklikler ayrıca ne yapılabilir? Ele alınabilir. Bunlarda arkadaşlarımız
detaya girecek.
Sayın
Bakan daha önce ihracatçı birlikleri başkanıydı, ben de bu işten sorumlu
müsteşar yardımcısıydım. O zaman TİM’le ilgili talep ettiklerinin bugün tam
tersini yapıyor, merkezîleştiriyorsunuz; sıkıntıya giriyor. TİM’le ilgili bütün
maddeleri ne yaptınız? Aşağı yukarı geri çektiniz.
Şimdi,
burada dış ticaret, sınır ticaretinden bahsediyorsunuz serbest bölgelerle
ilgili. Allah’ınızı severseniz, biz güney sınırına duvar çekiyoruz boydan boya
ya, insanlar nasıl serbest girip çıkacak? Bunların vuzuha kavuşması lazımdı,
açıklığa kavuşması lazımdı, net olması lazımdı, bilmemiz lazımdı. Bütün
bunların detayına girmek mümkün. 
Geçen,
TÜSİAD üyeleri Sanayi 4.0’ı bize Komisyonda anlatırken bir arkadaşımız sordu?
“Peki, ne olacak bununla?” “Orta gelir tuzağından kurtulacağız.” dedi, ben de
dedim ki: “TÜİK yapıyor zaten bunu, sizin buna uğraşmanıza gerek yok.” İhtiyaç
hasıl olduğunda yeniden bir düzenleme yapıyor, düzeltiyorlar. Ondan sonra da o
bürokrat direndi mi gidiyor zaten, ona gerek yok. Hatta Komisyondaki bazı
AKP’ye mensup milletvekili arkadaşlar “İşin ciddiyeti kaçmasın.” dediler, ben
de “TÜİK gayriciddi mi çalışıyor?” dedim. Tutanaklarda vardır bunlar. 
Tabii
ki bütün bunları söylemek mümkün ama ifade etmek istediğim şu: Türk
ekonomisinin algısı iyice sıkıntılı; CDS primleri fırlamış, 27 Ocakta son
“yatırım yapılabilir ülke” yatırım notunu da kaybetmişiz. Bunlardan hiç
bahsetmeyeceğim ancak sırayla, paraya, ithalata ve inşaata dayalı ekonomik
sistem sürdürülemez hâle gelmiş. Döviz kuru almış başını gitmiş, enflasyon çift
haneye tırmanmış, işsizlik ve faizler çift hane, Reel Sektör Güven Endeksi kriz
seviyelerine gerilemiş, Türkiye’de ekonomik darboğazın dinamikleri oluşmuş.
Maalesef, on beş senede geldiğimiz nokta bu; üzülüyoruz.
Sayın
Bakan hakikaten vazifeli olduğu alanın dışında daha çok demeç veriyor. Neler
hakkında veriyor? Faiz, kur, enflasyon; üçünün de hâli meydanda. Şimdi,
hakikaten, Sayın Bakan üçünü de konuşmasa daha iyi olacak ancak dış ticaretle
ilgili daha fazla bakanlığın mesai harcamasına ihtiyaç var. 
Kasım
ayında, Komisyon toplantılarında ben ikaz ettim “Daha az gezin, daha çok dış
ticaretin meseleleriyle alakadar olun.” dedim. “Bakın, işe yaramaya başladı,
ihracat arttı.” diyeceğim ama gerçekten öyle söylenildiği gibi de değil. Ocak
ayı ihracatı 10,5 milyar dolar olarak açıklandı. TİM Başkanı bu yüzde 15 artışı
rekor olarak açıkladı. Esasen bir süredir o da ortalıkta gözükmüyordu, her ay
ihracat rakamlarını açıklamaktan vazgeçmişlerdi, bunu da kamuoyuna
duyurmuşlardı. Bu, esasen Türkiye için sevinilecek değil, üzülünecek bir
ihracat rakamı. Bizim aylık ortalama ihracatımızın 12 milyar dolar olması
lazım. Zira 2013 yılından bu yana ocak ayı ihracatına baksanız, sırasıyla 11,5;
12,4; 12,3 milyar dolarken, 2016 Ocakta göçmüş; 9,5 milyar dolar. 
Şimdi,
kırk dokuz ayın rekor artışından bahsediyorsunuz. 9,5’ten yukarı çıkacak. Nasıl
olacak bu? Atılım yılı filan da ilan ederseniz hakikaten gülünç duruma
düşersiniz. Ben bunları yüreğim sızlayarak söylüyorum, bunda da samimiyim. Ama
biz bunları burada söylemeyeceğiz de nerede söyleyeceğiz?
Bakın,
Varlık Fonu konuşuluyor birkaç gündür yoğun bir şekilde. Biraz daha aydınlansın
diye o konu hakkında pek görüş beyan etmedim ama şunu söyleyeyim: Burada bir
kadro tasfiye hareketi mi olacak, onu da merak ediyorum. Bunu birilerinin bu
kürsüde söylemesi lazım. Dışarıda “fon”dan anlaşılan ile burada icat edilen
biraz daha farklı, birbiri üzerine örtüşmüyor. 
Şimdi,
Kalkınma Bakanı OVP’de ne yok diyor? “Revizyon yok.” diyor. Allah’tan korkun
ya! Hiç mi Allah’tan korkmuyorsunuz? TÜİK ne hâle getirdi? Yeni millî gelir
hesabı var, yeni var. Zaten bu kadar kötü bir hâle geldi ki, biz oradaki
bürokrat arkadaşlara söyledik “Bu zillete nasıl katlanıyorsunuz?” Sonra Bakan
da oldu.
Bakıyoruz,
döviz kuru artıyor. Döviz kuruyla ilgili siz 3,52’yi ne kabul ettiniz?
Kabullendiniz, “Bu bizim.” dediniz. Zaten Cumhurbaşkanlığı çevrelerinden de
danışmanlar bunları söylüyorlar. 3,52’yi kabullenmiş vaziyettesiniz. Bu
geçenlerde çıkan kanun hükmünde kararnamede ne vardı? Bayağı sıkıntılı şey
vardı. Bütün bu özel sektörün kamuya olan borçlarını buradan ne yapıyordunuz?
Çok sakat o da, kabulleniyordunuz. Bu farkı devlet üstlendi. Hazine garantisi
yok, görev zararı yok vesaire. Çok sıkıntılı bir dönemdi. 
Dolayısıyla,
ben bu tasarının çok faydalı olacağı kanaatinde değilim. Zaten yarısından
vazgeçtiniz, gelin, şunu doğru dürüst inceleyelim, hep birlikte memlekete
yararı olacak bir şeyi daha hazırlayalım. Bunu çıkarın, zararı yok. Biz buna
muhalefet ediyoruz, komisyon raporuna da muhalefet ediyoruz. Neden? Bakan ne
söyledi, Başkan ne söyledi? Muhalefetin söylediğinden orada üç satır, o da
kimin söylediği belli değil. 
(Mikrofon
otomatik cihaz tarafından kapatıldı) 
BAŞKAN
– Tamamlayınız Sayın Ayhan, açıyorum mikrofonunuzu. 
EMİN
HALUK AYHAN (Devamla) – Teşekkür ediyorum. 
Şimdi,
bütün bunları ifade etmek istedim. Yine de bu tasarının -pek düşünmüyorum, ama-
memleket için hayırlara vesile olmasını diliyorum.
Bir
de burada ifade etmek istediğim bir iş var. Bu, özellikle bazı arazilerin
alınmasıyla ilgili husus var burada, o da çok hassas -Sayın Bakan “Birkaç ufak
şey…” dedi ama- onun da neticesinin ne olacağını takip etmek istiyorum, onu
ileride Sayın Bakanla da görüşürüm.
Ben
yüce heyeti saygıyla selamlıyorum.
Teşekkür
ediyorum Sayın Başkan. (MHP sıralarından alkışlar)
BAŞKAN
– Teşekkürler Sayın Ayhan. 
Gruplar
adına ikinci konuşmacı, Cumhuriyet Halk Partisi Grubu adına Kocaeli
Milletvekili Sayın Tahsin Tarhan. (CHP sıralarından alkışlar)
Süreniz
yirmi dakika.
Buyurun.
CHP
GRUBU ADINA TAHSİN TARHAN (Kocaeli) – Sayın Başkan, değerli milletvekilleri;
443 sıra sayılı Kanun Tasarısı üzerinde Cumhuriyet Halk Partisi Grubu adına söz
almış bulunuyorum. Hepinizi saygıyla selamlıyorum.
Değerli
milletvekilleri, bu tasarının Komisyon görüşmeleri sırasında tam bir karmaşa
vardı. 24 madde olarak Komisyona gelen tasarı 15 maddeye düşürüldü. Kalan
maddelerde de verilen önergelerle değişiklik yapıldı. Görüşmelere defalarca ara
verildi. Kurum ve kuruluşların temsilcileri konuşmadı. Üstelik, kurum ve kuruluşların
görüşleri bize iletilmedi. Görüşmeler sırasında değişiklik önergeleri dışarıdan
bürokratlar tarafından hazırlandı. Önergelerin gerekçeleri birbirine karıştı.
Önergelerde imzası olan milletvekilleri bu önergelerin içeriğini açıklayamadı.
Bakanlık, yeni madde oluşturulmasına neden ihtiyaç duyduğunu anlatamadı. Bizim
verdiğimiz ve tasarıyı daha işlevli hâle getirecek önergeler AKP’li üyelerin
oylarıyla reddedildi. Yani, bu tasarı, iyi çalışılmamış, yasa yapma tekniği
açısından da uygun olmayan bir tasarı olarak önümüze geldi. 
Ayrıca,
Komisyon görüşmeleri sırasında Türkiye İhracatçılar Birliğiyle ilgili bölümün
ilgili kurumlara gönderilmediğini öğrendik. Oysaki bu düzenlemelerde TİM’in
bütün yapı ve işleyişi baştan sona değiştiriliyor. Böylesine ciddiyetsiz,
lakayıt bir ortamda serbest bölgeler yasa tasarısı görüşüldü. Üstelik, bu
tasarı Kasım 2016’da Komisyonda görüşüldü. Üzerinden iki ay geçtikten sonra
Genel Kurula geliyor. Komisyon görüşmeleri sırasında alt komisyon kurulması
ısrarla kabul edilmedi. Doğal olarak merak ediyoruz, acele bir şekilde
Komisyondan geçirilen ve bu yasayla kaçırılmaya çalışılan şey nedir. 
Sayın
Başkan, değerli milletvekilleri; bu tasarıyı ilk elimize aldığımızda 2 ayrı
bölüm olduğunu gördük. İlki, serbest bölgelerle ilgili düzenlemelerin olduğu
bölüm, diğeri de Türkiye İhracatçılar Birliğiyle ilgili. 
İkinci
bölümde amaç, Türkiye İhracatçılar Birliğine kamu kurumu niteliğinde meslek
kuruluşu statüsü tanınmasıydı. Bu kadar özensiz bir çalışma olur mu? Hangi
hatadan başlayacağımı bilemiyorum. İhracat bir meslek değil, faaliyettir. Bu
faaliyette bulunan sanayiciler kendi bulundukları bölgede sanayi ve ticaret
odalarına kayıtlıdır. TİM’e kamu kurumu statüsü tanırsanız bir çift başlılık
olur, çift aidat ödenir, bu niteliği haiz kurumlar karşı karşıya gelir. Bu da
sanayiciyi olumsuz etkileyecek bir durumdur. Üstelik kamu kurumu statüsü,
bağımsızlığı doğrudan etkileyen bir durumdur. TİM’e kamu statüsü tanınması,
iktidarın, Hükûmetin istediklerini yapan yandaş şirketlere ayrıcalık tanınan
bir tabloyu ortaya çıkarır. Kaldı ki bu tasarı Komisyona geldiği andan
itibaren, henüz düzenlemeler yasalaşmadan bu söylediklerimin doğruluğu ortaya
çıktı. TİM temsilcisi, Komisyon görüşmelerinde bırakın düşünce ifade etmeyi,
bir sözcük dahi edemedi. TİM’i kamu niteliğinde meslek kuruluşu yapma çabası
vardı. Ülkeyi bölmeye kalktığınız gibi sanayicileri de bölecek bir uygulama bu.
(CHP sıralarından alkışlar) Biz Cumhuriyet Halk Partisi olarak bunun yanlış
olduğunu anlattık. İhracatın bir meslek değil faaliyet olduğu ve ne olursa
olsun TİM için bunun olmaması gerektiği konusunda ısrarcı olduk. Sanayiciler,
ihracatçılar öyle bir durumda ne olacaklardı? Özgürce çalışma mücadelesi vermek
yerine, kendileri büyüyerek ülkeyi büyütmeye uğraşmak yerine bürokrasiyle
uğraşacaklardı. TİM Başkanı, anlaşılıyor ki bu tasarıyla ilgili olarak odalara
bilgi vermemiş. Zaten açıklamalarına bakıldığında TİM Başkanı âdeta AKP sözcüsü
gibi davranıyor, her ihracat rakamı açıklandığında bunu Hükûmete yaranmaya
çalışan bir dille duyuruyor. TİM Başkanının görevi ihracatı ve ihracatçıyı
korumak, onların yanında olmak, özgürce çalışma mücadelelerini desteklemek
değil midir? Siz ki ihracatçı ağlarken eğer bu görevi layıkıyla yapmıyorsanız
oradan ayrılmalısınız. Biz burada ihracatçıyı savunuyoruz, biz burada sizi
koruyarak bu maddeyi tekliften çıkartıyoruz; duvardan ses geliyor, sizden ses
gelmiyor, baskı bu kadar büyük yani. İhracatçıların temsili bu kadar düşük, bu
kadar sönük ve bu kadar zayıf mıdır? Özel ya da kamu fark etmez, ekonomide tüm
bileşenler arasında bir denge vardır. Bu dengeyi bozacak her hamle güvensizliği
körükler, bu da ekonomiyi daha da kötü hâle sokar. 
Sayın
Başkan, değerli milletvekilleri; tasarının ilk bölümünde ise serbest bölgelere
ilişkin düzenlemeler yer alıyor. Burada da tam bir muamma var, acele
kamulaştırma var, serbest bölge işletmecilerine vergi muafiyeti var, yurt
dışında serbest bölge oluşturulmasında Bakanlar Kurulu tek yetkili. Serbest
bölgeleri destekleyelim elbette, teşvik edelim, vergi muafiyetleri sağlayalım
ama bunu yaparken neden acele kamulaştırma yapıyoruz? Bir şeyi yaparken neden
diğerini bozuyoruz? Çok ihtiyacınız varsa normal kamulaştırma prosedürünü takip
edin. Acele kamulaştırmada ısrarınızın nedeni ne? Hatta soruyu şöyle soralım:
Son zamanlarda neredeyse bütün yasalarda acele kamulaştırma olmasının sebebi
ne? Bu tasarıda kıyıların, tarım arazilerinin, askerî alanların, çayır ve
meraların acele kamulaştırma dışında kalmasını istedik ama önergemiz
reddedildi. Merak ediyorum, acaba hangi kıyıyı beğendiniz de bu yasayı getirip
önümüze dayadınız? Acaba, hangi zeytinlikte gözünüz kaldı da yarın, öbür gün
birilerine peşkeş çekmeye karar verdiniz? Bu ilk değil, son değil, AKP’nin bu
tür uygulamaları nasıl kullandığı ortadadır. Bunun olmasına nasıl müsaade
edilir? 
Bir
diğer konu ise serbest bölgeleri kullanan yatırımcılara sağlanan vergi
muafiyeti ile vergi dışı teşvikler. Bu madde de görüşülürken verilen bir
önergeyle kullanıcılara “işleticiler” ibaresi eklenmiştir, tekrar ediyorum,
işleticiler. Üstelik bununla ilgili olarak da basit bir sözcük ilavesi
açıklaması getirilmiştir. Bu madde görüşülürken verilen bir önergeyle
kullanıcılara “işleticiler” ibaresi eklenmiştir. Konu elbette bu kadar basit ve
sıradan değildir. Serbest bölge üzerinde ticaret yapan işletmelerin de vergi
muafiyetinden ve teşviklerden yararlanması sağlanacak. Burada nasıl bir üretim
faaliyeti var? 
Arkadaşlar,
sıradan bir ticari faaliyet vergi muafiyeti kapsamına neden alınıyor? Burada
düşünmeden edemiyorum, acaba iktidara yakın hangi alan serbest bölge ilan
edilecek de burası için imtiyazlar sağlanacak? Yani göz koydukları o yerler var
ya, onları birilerine rant sağlamak için kamulaştırmak yetmiyor efendim. Bir de
kime peşkeş çektilerse ona vergi muafiyeti ve benzer ayrıcalıklar getiriyorlar.

Bir
diğer konu da şu: Yurt dışında serbest bölge oluşturulması. Sayın Bakan
konuşmasında Cibuti’ye bir serbest bölge kuracağını söyledi. Bilenler parmak
kaldırsın, Cibuti nerede? Serbest bölge kurulacak ülke tercihi çok dikkatli
yapılmalı, objektif kararlar alınmalıdır. Ayrıca, yurt dışında oluşturulacak
serbest bölgelerin bakanlıklar üzerinden değil, bir kurum üzerinden
oluşturulması gerekiyor. Ancak bu şekilde yabancı bir ülkede kurulacak serbest
bölgenin A’dan Z’ye her şeyini bilme ve denetleme şansımız olabilir; aksi
hâlde, yapılacak tüm iş ve işlemler şaibeli olacaktır. 
Bir
diğer nokta, orada faaliyet gösterecek şirketlerin seçimi ve o şirketlere
verilecek teşvikler de çok önemlidir. Oysa, bu yasayla hepsinde tek yetkili
Bakanlar Kurulu olacaktır. Burada faaliyet gösterecek şirketlerle ilgili
ısrarla sorumuza Sayın Bakan çelişkili yanıtlar verdi. Önce “demonte mallar”
dedi, sonra başka bir şey söyledi, “Afrika pazarına yakın olmak için” dedi.
Yani, Sayın Bakan da hangi şirket hangi üretimle ilgili orada olacak bilmiyor.
Çok merak ediyorum, kafanızda hazırladığınız bu Cibuti’de faaliyet gösterecek
şirket kimdir? Nasıl teşviklerden yararlanacaktır? Bu ülkede verdiğiniz
ayrıcalıklarla yetinmediğiniz o şirket hangisi? Cibuti’yi biraz geçin, az
ileride sola dönüp geri gelin de Kars’a kuralım serbest bölgeyi, Ağrı’ya
kuralım, bütün Türkiye’yi serbest bölge yapalım gerekirse.
Sayın
Başkan, değerli milletvekilleri; serbest bölgelere karşı değiliz çünkü serbest
bölgeler doğrudan döviz kazançlarıdır. İhracatın artmasını, ihracat
pazarlarının genişlemesini sağlar. İstihdam artırır, yabancı sermayeyi çeker.
Çeker çekmesine de nerede çeker? Güvenli, demokratik, sağlam bir ekonomisi olan
ülkede çeker. Bu ülke güvenli mi, sağlam mı ekonomisi? Her gün terör tehdidi
var; her yanında savaş var, hem de bu savaşın bilfiil içinde; her gün dış
politikada “U” dönüşü var. Bizim ülkemizde serbest bölgeler neye yarıyor
biliyor musunuz? İthalatın artmasına yarıyor sadece. Neden? Tüm bu
saydıklarımın yanı sıra, bir üretici için, yeni pazarlar ayarlayan bir ticari
işletme sahibi için cazip bir durum yok çünkü serbest bölgede yatırım yapacak
yabancı yatırımcı için bir maliyet avantajı yok, zaten maliyetler her gün
yükseliyor. “Riski böleyim.” diye düşünmez adam, zaten yaşamak risk bu ülkede;
iç pazar çoktan çökmüş, bir dış pazar büyütme avantajı yok; ihracatçılar kan
ağlıyor, yabancılara dert anlatmaktan mal satamıyorlar. 
Türkiye’de
18 serbest bölge bulunuyor; bunlardan 2 tanesi kamu arazisi üzerinde kamu
tarafından işletiliyor, 8 tanesi özel sektör tarafından işletiliyor, 8 tanesi
ise kamu arazisi üzerinde özel sektör tarafından işletiliyor. Son dönemde
dünyada serbest bölgelere çok da rağbet edilmiyor. Şimdi, sizin pul, bandrol,
çöp, nakliye vergisi, teşvik gibi kılıflarla cazip kılmaya çalıştığınız serbest
bölgelerde asıl amaç özelleştirme mi? 
Türkiye'nin
nasıl bir ekonomik durum içinde olduğuna bir bakalım: Türkiye ekonomisi 27
çeyrek sonra, 2016’nın üçüncü çeyreğinde ilk defa küçüldü; 2016 üçüncü çeyrek,
büyüme eksi yüzde 1,8. Ekonomik özgürlükte 15 ülkenin daha gerisine düştük, 178
ülke arasında 79’uncu sıradayız. İş yapma kolaylığında 18 ülkenin daha gerisine
düştük, 190 ülke arasında 69’uncu sıradayız. Küresel rekabet gücünde 10 ülkenin
daha gerisine düştük, 138 ülke arasında 65’inci sıradayız. Ahbap çavuş düzeni
endeksinde 6 basamak daha kötüye giderek bu düzenin en yaygın olduğu 8’inci
ülke olduk. Yolsuzluk algısında 11 ülke daha gerileyerek 176 ülke arasında
75’inci sıraya geldik. Böyle bir ortamda Serbest Bölgeler Kanunu Tasarısı’nı
yasalaştırsanız ne olacak ki? Ülkede güven yok, huzur yok, sürekli uzatılan
OHAL var, bitmek bilmez bir başkanlık sevdası var. Tereddüt etmeden
uzatacağınız OHAL’in bu ülkenin ekonomisine ne kadar derin izler bıraktığının
farkında değil misiniz? (CHP sıralarından alkışlar)
3
Ekim 2016’da 3 lira olan dolar 3,83’e kadar çıktı, Türk lirası yüzde 25 değer
kaybetti. TL, 3 Ekim sonrası, 150 para birimi içerisinde en çok değer kaybeden
3’üncü para birimi oldu. TL’nin 1 kuruş değer kaybetmesi şirketlerin 2,1 milyar
TL kur zararı yazmasına neden oldu. Bu da önümüzdeki bir yıl içerisinde
ödenmesi gereken dış borçlarının 1,63 milyar TL artmasına yol açıyor. Yani,
TL’nin her 1 kuruş değer kaybında Türkiye 3,73 milyar TL fakirleşiyor. Ekim
ayında yüzde 6,53 olan enflasyon aralık ayında yüzde 8,53’e, ocak ayında ise
yüzde 9,22’ye çıktı. Fiilî başkanlığın provasını OHAL kanun hükmünde
kararnameleriyle yapan iktidar bunu da yaptı. 
Bütün
bunlar yetmezmiş gibi bir de Varlık Fonu’na devredilen kamu kaynakları var.
Varlık Fonu’na, gelecek kuşaklar için, kullanmadığın kamu kaynakları aktarılır;
oysa AKP, bu fonu, kaynak sıkıntısını gidermek için kullanmaktadır. AKP,
yaptığı açıklamalarla kamu kaynaklarını denetim varken yönetemediğini itiraf
etmiştir. Kamu kaynaklarını bu şekilde daha etkin yöneteceğini söyleyenler,
aslında yıllardır kamu kaynaklarını, ekonomiyi yani bu ülkeyi yönetemediklerini
itiraf etmektedir. Buradan AKP Hükûmetine tavsiyem sakin olmalarıdır çünkü
yönetim zafiyetinin, başkanlık hırslarının, halkın gündeminde olmayan konularla
Türkiye Büyük Millet Meclisini baypas eden anlayışın yanıtını çok yakında
millet kendilerine verecektir. Yönetmeyi bilmeyenler gidecek, Türkiye çok yakın
bir zamanda halkın gündemine hâkim, millet iradesine saygılı, demokrasiyi
özümsemiş bir anlayışla yönetilecektir. (CHP sıralarından alkışlar)
Sayın
Başkan, değerli milletvekilleri; yasa yapma tekniğine uygun olmayan, AKP
milletvekilleri, hatta bakan tarafından bile tam olarak anlaşılmamış olan, ülke
gündeminden uzak bu tasarı acilen geri çekilmelidir.
Hepinizi
saygıyla selamlıyorum.
Tüm
milletimize hayırlı günler diliyorum. (CHP sıralarından alkışlar)
BAŞKAN
– Teşekkür ederiz Sayın Tarhan.
Gruplar
adına üçüncü konuşmacı Halkların Demokratik Partisi Grubu adına Muş Milletvekili
Sayın Ahmet Yıldırım. 
Buyurun.
(HDP sıralarından alkışlar)
Süreniz
yirmi dakika.
HDP
GRUBU ADINA AHMET YILDIRIM (Muş) – Teşekkür ederim Sayın Başkanım.
Sayın
Başkan, değerli milletvekilleri; ben de 443 sıra sayılı Kanun Tasarısı’nın tümü
üzerinde partim adına söz almış bulunmaktayım. Bütün Genel Kurulu saygıyla
selamlıyorum.
Söz
konusu 443 sıra sayılı Kanun Tasarısı aslında 9 başlıktan oluşuyor: Son bir iki
yıldaki iktidar uygulamalarından çok sıkça bildiğimiz acele kamulaştırma,
işletmecilere muafiyet, işletme sözleşmelerinin yenilenmesi yetkisinin Bakanlar
Kurulundan alınarak Ekonomi Bakanlığına verilmesi, yurt dışında serbest
bölgelerin kurulması, işletmecilere gelir ve kurumlar vergisinden muafiyet,
emlak vergisi muafiyeti sağlayan bir madde, sektörel tanıtım gruplarının
kapatılarak Türkiye Tanıtım Grubunun oluşturulması, sektörel tanıtım
gruplarının Türkiye Tanıtım Grubuna devredileceği bir başka madde ve Ekonomi
Bakanlığının yetkilerinin genişletilmesi. 
Evet,
şimdi, Plan ve Bütçe Komisyonunda iki yasama döneminde çalışmış bir
milletvekili olarak söyleyeyim: Maalesef, bu siyasi iktidar benzer ruha ve
felsefeye sahip olan çokça maddeyi Plan ve Bütçe Komisyonunda torba yasalar
içerisine dercederek Genel Kuruldan geçirerek yasalaştırmış oldu. Ancak,
özellikle AKP Hükûmetinin hemen hemen bütün rant içerikli uygulamalarında
başvurduğu en kolay yöntem acele kamulaştırma yöntemi. Rant kokan her şeyde
acele kamulaştırmayı maalesef görüyoruz. Bu tasarıda da önümüze geliyor ve ilk
maddede serbest bölgelerde Bakanlar Kurulu kararıyla işletmeciler lehine bir
yetki kullanımının düzenlenmesi söz konusu. Bu iktidar, benzer bir şeyi daha
önce HES uygulamalarında da çok sıkça başvurulan bir yetki olarak, başta
mülkiyet hakkı olmak üzere, temel insan haklarını yok sayan boyuta varıncaya
kadar özellikle yasalaştırıp geçirmişti. 
Aynı
şekilde Afet Kanunu, Maden Kanunu, Turizmi Teşvik Kanunu, Doğal Gaz Piyasası
Kanunu gibi yasalarla yaygınlık kazanan acele kamulaştırma yetkisini, biz bir
de özellikle Diyarbakırlılar olarak geçen yıl bu vakitler Diyarbakır’ın Sur
ilçesinden biliyoruz. Orada bize göre insanlığa karşı suça tekabül eden
suçların üstünü örtmek ve oradaki işlenmiş suçların delillerini kaldırmak üzere
acele kamulaştırma yetkisi bir Bakanlar Kurulu kararıyla çıkarılmıştır ve
sonrasında, özellikle Sur’da mağdur olan yurttaşların mağduriyetini katmerli
bir şekilde artıran uygulamaları, insanların kendi özel eşyalarının alınmasına
bile müsaade edilmeden hatta bazıları da tescilli tarihî yapılar olan yapıların
ortadan kaldırılmasına vardıracak kadar acele kamulaştırma uygulamaları biz
görmüştük. 
Şimdi
buradan hareketle, şüphesiz, bir ülkenin dünya ticaretinde etkin olabilmesi,
bir ülkenin dünya ticaretinde serbest dolaşımı teşvik edebilmesi için Serbest
Bölgeler Kanunu’nun önemli olduğunu düşünenlerdeniz ancak unutulmamalıdır ki
bir ülkede, yalnız başına, serbest dolaşım sadece yasalarla sağlanabilecek bir
durum değildir. Bir ülkede serbest dolaşımı ve uluslararası ticareti etkin
kılmak istiyorsanız, dış ticaret açığınızı kendi lehinize kapatmak
istiyorsanız, yine bunun yanı sıra dünya ticaretinde etkin olmak istiyorsanız
bu yasalardan daha çok siz barışçıl bir ülke olan, uluslararası sermayeye güven
veren, istikrarı sağlayan, yarınlara güvenle bakabilen bir ülke hüviyetine
sahip misiniz, değil misiniz; buna hizmet eden politikaları cari kılabiliyor
musunuz, kılamıyor musunuz? 
Ya
değilse şimdi, bu 443 sıra sayılı Tasarı’yla dünya ticaretiyle hemhâl olmuş
uluslararası ticari şirketler çok ilgilenmeyecektir, söyleyelim ama ondan daha
ziyade ilgilenecekleri bir şey vardır: Bu ülkeye turist güvenle geliyor mu, bu
ülkede ticaret hacmi giderek artıyor mu, bu ülkede yabancı sermayeyi
cezbedebilecek siyasi atmosfer ve koşullar var mıdır, bu ülkede barış hâkim
midir, bu ülke kendi iç barışını sağlayabilmiş midir; müteşebbis, özellikle de
uluslararası müteşebbis olaya buradan bakacaktır. Ya değilse burada muafiyet
sağlanan, özellikle de sermayeye muafiyet sağlanan birçok husus, özellikle
sermayenin vergi yükünün hafifletilmesi, buna mukabil emekçinin vergi yükünün
artırılmasıyla neticeleniyor. 
Bakın,
kangrene dönüşmüş ve tedavisi bu gibi yanlış politik adımlarla daha da zorlaşan
bazı çarpıcı rakamlar üzerinden örnekler vereyim. Bugün Varlık Fonu’yla ilgili
bir araştırma önergesi de görüşüldü. Hem bu kanunla hem de o araştırma
önergesine konu olan Varlık Fonu’yla ilgili birkaç örnek vereyim: Şimdi,
halkımız korkunç vergilere boğulmuş durumdadır. Yoksul halk, emekçi halk
tamamıyla bir vergi cenderesine alınmışken biz sermayeyi rahatlatan, onun
yükünü hafifleten, krizden en az hasarla hatta bazen de rant elde ederek
çıkmasını sağlayacak adımlar atıyoruz. Buna göre şimdi bir örnek verelim: Bu
ülkeye özellikle benzin ve mazotun giriş fiyatı 1 lira olsun. Hani biz enerji
ihtiyacımızın yüzde 90’ını dışarıdan temin ediyoruz ve 1 liradan alalım;
Rusya’dan, İran’dan, Irak’tan veya bir başka ülkeden mazot ve benzini 1 liradan
almış olsak bile bu vatandaşa pompada benzin 2,79 liradan, mazot 2,11 liradan
satılır 1 liradan ithal etmiş olsak bile. Halk 1 TL’ye aldığı simit için ne
kadar KDV ödüyor? Yüzde 8 KDV ödüyor. Zenginler ise 5 milyon TL’ye, eski
parayla 5 trilyona aldığı bir lüks yata yüzde 1 KDV ödüyor. Düşünün, simidin
KDV’si yüzde 8 ama 5 trilyonluk bir lüks yatın KDV’si yüzde 1. Bu, sadece son
birkaç ayda sermayenin sermayesine zenginlik katan, zengini daha fazla
zenginleştiren bir yasal tedbir olarak geliştirildi. Yine, 10 TL’lik bir sigara
paketinden 8,16 lira vergi alınıyor. Düşünün, bir paket sigaradaki vergi yükü
yüzde 81. Böyle bir şey olabilir mi?
Değerli
milletvekilleri, buradan hareketle bazı hususlara özellikle dikkat çekmek
istiyoruz. Şimdi, bu Varlık Fonu’yla ilgili olarak çok fazla tartışma yürüdü
bugün ama biz Varlık Fonu’yla alakalı olarak bir hususa daha dikkat çekmek
isteriz. O da özellikle yüksek sermayeye sahip ve kâr düzeyi de belli bir
limitin üzerinde olan şirketlerin Varlık Fonu’na devredilmesi neticesinde bu
şirketler üzerinden Varlık Fonu’na ne sağlanmak isteniyor? İki şey olabilir: Bu
şirketler, maliyeti yüksek, sermayesi yüksek bu şirketler, Türk Hava Yolları,
Ziraat Bankası gibi şirketler ya satılıp yüksek gelir elde edilecek ya da bu
şirketler teminat gösterilerek daha fazla dışa bağımlı hâle gelinecek.
Bakın,
Varlık Fonu’yla ilgili olarak iktidar partisi adına konuşan hatip şöyle bir şey
söylemişti: “Yeni vergi kalemleri çıkarmak artık hayal.” dedi. 2002’de bu
ülkede dışa bağımlılık da hayal olacaktı, 2002’de AKP iktidara geldiğinde
“Ekonominin dışa bağımlılığı artık hayal olacak.” diye söylenmişti. Şimdi
soruyoruz: Bakın, 2002’de gerek kamu gerekse özel dış borç ne kadardı, bugün ne
kadar? 2002’ye göre kaç kat dış borcumuz arttı bizim? Evet, AKP 2002’den 2008’e
kadar dış borcu giderek azaltan bir yol haritası izledi ama bu, onun başarısı
değildi. Hepimiz iyi biliyoruz ki AKP 2002’de iktidar olmadan önce Kemal Derviş
döneminde imzalanmış olan bir stand-by anlaşması vardı ve 2008’e kadar
-kendisinin hazırladığı değil- Kemal Derviş’in IMF ve Dünya Bankası üzerinden
hazırlamış olduğu stand-by anlaşmasını harfiyen uygulayarak iktidarlarının ilk
altı yılında dış borcun azalmasına hizmet eden bir başarı öyküsü yakaladılar
ama bu başarı öyküsü onların öyküsü değildi. Onlardan önce, o ekonomik kriz ve
devalüasyon sonrası Amerika’dan gelerek bu ülkede dışarıdan Bakan olan Kemal
Derviş IMF Başkan Yardımcısıyken gelmiş, böyle bir bakan olarak uluslararası
finans kurumlarıyla sözleşme imzalamış ve altı yıl o harfiyen uygulandığı için
dış borç giderek minimize olmuştu; AKP de bunu sanki kendisi yapmış gibi
millete yutturmaya çalıştı. Hâlbuki iktidarının ilk altı yılında dış borcu
azaltmaya imza attıkları başarı efsanesi onların başarısı değildi. 
Bir
diğer husus: Bakın, AKP’nin özellikle bir başkanlık sevdası, tek adamlık
rejimini tesis etme sevdasının üç aylık öyküsünü hepimiz burada neyi izleyerek
yaşadık? Şunu izledik arkadaşlar: Ben Plan ve Bütçe Komisyonu üyesi olarak…
Kasım ayının ilk haftasında Sayın Maliye Bakanı, 2017 Merkezi Yönetim Bütçe
Yasa Tasarısı kapsamında geldi, 2017 bütçesini sundu; yanılmıyorsam, hafızam
beni yanıltmıyorsa kasımın ilk günleriydi ve Maliye Bakanı 641 milyar lira
olarak bütçeyi sundu. O gün -hiç unutmuyorum, notlarımın arasına almıştım- 641
milyar lira olarak Komisyonda 2017 merkezî yönetim bütçesi açıklandığı zaman
döviz, dolar kuru 3,07 idi ve ben o zaman hesaplamıştım, bizim 641 milyar
liramız 209 milyar dolardı yani bütçe Komisyona sunulduğu gün bizim 2017
bütçemiz 209 milyar dolardı. Bugün ne kadar biliyor musunuz değerli
milletvekilleri? 165 milyar dolar. Daha biz o bütçenin bir ayını kullanmadan
bütçenin dörtte 1’ini kaybettik, 209 milyar dolardan 44 milyar dolar kaybetmiş
bir ülkeyiz biz. O ara, Maliye Bakanı, bütçe görüşmeleri sürecinde yaptığımız
eleştirilere “Bu, Türkiye’nin sorunu değil, bütün dünyada dolar karşısında bir
değer kaybı söz konusudur...” Benden önceki hatip de ifade ettiği için çok
girmeyeceğim ayrıntısına ama şunu iyi biliyoruz biz: 165 ülke arasında dolar
karşısında en fazla değer kaybeden üç para biriminden biriyiz biz. Hiç de öyle
değil. Hangi ülke iki ayda veya bir yıllık bütçesinin daha bir ayını
kullanmadan bütçesinin dörtte 1’ini kaybetmiş olabilir? Biz dışa bağımlı
olduğumuz bütün ürünleri dışarıdan döviz kurları üzerinden alıyoruz, dolar ve
euro üzerinden alıyoruz. İki ayda bu ülkede döviz yüzde 30 artmış, petrolü, doğalgazı
dışarıdan biz bunlarla alıyoruz. Arabaya doldurduğumuz benzinden aldığımız
gübreye, zavallı çiftçinin aldığı tohuma kadar her şey dövize endekslidir;
inşaatçının demirine, çimentosuna vesairine hiç girmiyorum bile. 
Hani
bize ekonomide bir başarı efsanesi… Aslında, bu, bir başarı efsanesi değil, tam
bir fiyaskodur. İnsanlar aç, insanların karnı zil çalıyor, çocuklarına rızkını
götürememenin mahcubiyetini yaşıyorlar. Bu ülkede 3 milyon insan, aileleriyle
birlikte minimum 10 milyon insan kredi kartı borçlarını ödemediği için takibata
alınmışlar. Böyle bir ülkeden siyasi iktidar gurur duyabiliyorsa duyabilsin.
Ben ne gurur duyabilirim ne de kendi ülkemden utanabilirim ama ülkemin 80
milyon insanı adına üzülüyorum. Ülkemizdeki ebeveynlerin, annelerin, babaların
çocuklarının rızkını götüremeyişi karşısında çocuklarına karşı duyabileceği
mahcubiyetten daha ağır bir psikoloji olamaz. Bu iktidar insanlara artık
psikolojik travmalar yaşatan bir iktidar hâline gelmiştir. Kredisini ödemeyen,
kredi sınırlarının, borçlanma sınırlarının son duvarına dayanmış insanlarla
karşı karşıyayız. Ne yapmaya çalışıyor? Cumhurbaşkanı sürekli çağrı yapıyor:
“Merkez Bankası faiz yükseltemez. Düşürmek istiyoruz ki konut kredisini, araç
kredisini, sağlık kredisini, eğitim kredisini ve bunların kullanımını dahi
cazip hâle getirelim.” Şunu söyleyelim: Siz kredideki faiz oranlarını sıfıra
dahi düşürseniz insanların borçlanma mecali kalmadı ya, insanlar perişan
durumda.
MEHMET
UĞUR DİLİPAK (Kahramanmaraş) - Bu nasıl mantık ya?
AHMET
YILDIRIM (Devamla) - Siz eğer ödeyemiyorsanız, bana bir yıllığına, üç
yıllığına, beş yıllığına sıfır faizle Türk parası üzerinden borç verseniz bile
benim gelirim yoksa, ödeyemiyorsam faiz oranı yüzde 20 olsa ne olur, yüzde 10
olsa ne olur, yüzde sıfır olsa ne olur? Ama, maalesef işte sorun bu. 
“Nasıl
mantık?” Siz bana ödeyemeyeceğim, borçlarımı kapattıktan sonra size
ödeyebilecek bir gelirimin olmadığı bir borcu verdikten sonra bunun faiz
oranının ne anlamı var? Sorun bu işte; ana, kronik vaka. Bir vaka işte.
MEHMET
UĞUR DİLİPAK (Kahramanmaraş) – Asıl vaka sensin. 
AHMET
YILDIRIM (Devamla) – Ben rakamla konuşuyorum ve iki dönem bu ülkede hazırlanmış
bir, geçici bütçe; iki, merkezî yönetim bütçesinin bütün aşamalarında yer almış
biri olarak söylüyorum. Ama siyasi ve ideolojik körlük üzerinden değerlendirme
yapıp inanmışlık ve adanmışlıklar üzerinden körü körüne inanırsanız sonucu bu
olur. 
Değerli
milletvekilleri, şimdi bütün bunlara rağmen -serbest dolaşım konumuz ya- bir de
bir hafta önce bu ülkenin Başbakanının vermiş olduğu bir demeci hatırlatarak
sizin bilginize sunmak istiyorum. Geçen hafta Sayın Başbakanın Amerika’nın yeni
Başkanı Trump’a Meksika sınırına örmüş olduğu duvarla ilgili söylediği cümlenin
hiçbir kelimesine dokunmadan söylüyorum, Sayın Binali Yıldırım Trump’a
söylüyor: “Duvarları yükselterek hiçbir sorunu çözemezsiniz.” Ya, cumhuriyet
tarihinin, hatta dünya tarihinin en büyük duvarı şu anda Suriye’de örülüyor ya.
Siz hangi sorunu çözmeye çalışıyorsunuz peki orada? Serbest dolaşımı nasıl
artırmaya çalışıyorsunuz? Neredeyse 784 bin kilometrekarelik vatan toprağının
güvenlik sorununu mu aşmak istiyorsunuz? Siz, içte ve dışta rasyonel bir
politika izleyerek, barışçıl yöntemlerle iç ve dış sorunlarınıza yaklaşarak,
komşularınızla iyi geçinerek, diyalog yolunu esas alarak, kendiniz için
istediğinizi dünyadaki bütün uluslar için isteyerek aşabilirsiniz. Aşırı
güvenlikçi politikalar, bu ülkeyi dünyada her geçen gün daha fazla tecrit eder
bir noktaya gelmiştir. Trump’ın Meksika’ya ördüğü duvarla ilgili, bırakın bir
tarafa… Bize ne Trump hangi ülkenin neresine duvar örüyor? Eğer Trump’la ilgili
bir şey söyleyecekseniz, Trump’ın Meksika sınırına ördüğü duvarı bir kenara
bırakın, bırakın o kararı siz, hani İslami hassasiyetleri bütün seçimlerde
seçim propagandası hâline getirmiş bir iktidar, Trump’ın İslam ülkelerindeki
yurttaşların Amerika’ya girişiyle ilgili bir kelime etmemiş bir iktidardır. 7
Müslüman ülkenin yurttaşları o ülkenin vatandaşı olsa bile, artık o ülkeye
giremiyor; eşler ayrılıyor, kardeşler ayrılıyor, ebeveynler ile evlatlar
ayrılıyor, Müslüman olduklarından ve dini kimliklerinden ötürü bu tecride,
ayrımcılığa, ötekileştirilmeye maruz kalıyor; İslami hassasiyetleri kendi
iktidarı için pespaye bir biçimde kullanmış bu iktidar daha bugüne kadar bir
kelime edebilmiş değil. Niye susuyoruz acaba? Millî Güvenlik Siyaset
Belgesi’nde kendi ülkemiz dışındaki bütün Müslümanları gözden çıkaran bir madde
mi var? Ya değilse Trump’tan daha farklı bir rant ilişkisiyle bir medet mi
umuyoruz biz? 
Bırakın
Trump’ın Meksika sınırındaki duvarını -evet, biz dünyadaki bütün duvarlara
karşıyız- bu ülkede ülkenin sınırları içerisinde yaşayan toplumlar arasına
duvarlar örülmüş, ülke kamplaştırılmış ve bir başkanlık sistemi sayesinde
insanlar birbirine artık siyasi rakipler gibi değil düşman gibi bakar hâle
gelmiş; eskiden birbirlerinin dertlerine, sorunlarına, acılarına, sevinçlerine
kayıtsız kalanlar, birbirlerinin acılarına sevinir, nara atar hâle gelmiş ya.
Ülke maalesef bu hâlde. Varsa yoksa bir kişinin başkanlık hayali ve içte, dışta
bütün politikaların duvara çarpan bir sonucu. Biz bırakalım Meksika ile
Amerikalılar arasındaki… Şüphesiz mecalimiz yeterse onlara da bir barış çağrısı
yapalım ama biz önce kendi içimizdeki 80 milyon insanın iç barışıyla uğraşalım
diyorum ve bu, Serbest Bölgeler Kanunu’yla ilgi tasarıdan çok daha değerli bir
katkı sunacaktır. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen. 
AHMET
YILDIRIM (Devamla) – Hani serbest bölgeler üzerinden hem müteşebbisin hem de bu
ülkenin parlak beyinlerinin uluslararası prestijini artırmaya çalışıyoruz ya
-son bir bilgiyle bitireyim- sadece KHK’larla işten atılmış 95 bin insanın
-akademisyen, aydın, yazar, çizer, bürokrat her ne sebeple olursa olsun atıldı,
amenna- bunların pasaportuna el konuldu. Bakın, Serbest Bölgeler Kanunu’nu
tartışıyoruz ya; 95 bin kişiye yurt dışı yasağı koydu, yetmedi. Bir örnek
anlatayım size: Evet, ben de yirmi bir yıl akademisyenlik yaptım. Bir
akademisyenin -hiçbir zaman fikrî dünyamız uyuşmaz ama- kendisine yurt dışı
yasağı konmuş; eşi üniversitede çalışıyor, eşinin bir uluslararası sempozyumda
bildirisi var. E, ben ceza alacağım, yurt dışı yasağım olacak; eşimle ilgili
hiçbir karar olmadığı hâlde o da yurt dışına çıkamayacak. 95 bin aile bu hâlde;
çocuklar okumaya çıkamıyor, eşler bilimsel etkinliklerde bulunamıyorlar.
Bütün
Genel Kurulu saygıyla selamlıyorum. 
BAŞKAN
- Teşekkür ederiz Sayın Yıldırım.
Gruplar
adına söz bitmiştir.
Şimdi,
şahıslar adına İzmir Milletvekili Sayın Necip Kalkan. (AK PARTİ sıralarından
alkışlar)
Süreniz
on dakika. 
NECİP
KALKAN (İzmir) - Sayın Meclis Başkanım, Sayın Divan, değerli milletvekilleri;
hepinizi şahsım adına sevgiyle saygıyla selamlıyorum. Efendim, 443 sıra sayılı
Serbest Bölgeler Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı’nın tamamı üzerine söz almış
bulunmaktayım.
Efendim,
buraya gelirken bir araştırma yaptım, notlardan İzmir’de ve Türkiye’de serbest
bölgeler, nerede ne var diye bir liste çıkardım.
Ben
İzmir Ticaret Odasının Meclis Başkanlığını yaptığım dönemde Ege Serbest Bölge
kuruldu. Bu Serbest Bölge kurulurken buraya en aşağı 10 defa geldim, kurulsun
diye yardımcı oldum. O zaman da Serbest Bölgeler Genel Müdürü Yalçın
Alaybeyoğlu’ydu. Kaya Bey’le beraber gittik, geldik. Bir şeyi niçin bu kadar
geriye dönerek anlattım? O zaman, Serbest Bölgeyi kurduğumuzda İzmir’de 1’inci
yılında tam 380 kişi vardı. Şimdi, Ege Serbest Bölgenin başındaki arkadaşı
aradım, bana söylediği rakam: Şu an İzmir Ege Serbest Bölgede sadece 19.250
kişi çalışıyor; bir.
Mersin
Serbest Bölge 1987’de kurulmuş. Antalya Serbest Bölge 1987’de kurulmuş. Ege
Serbest Bölge 1990’da kurulmuş. İstanbul Atatürk Havalimanı Serbest Bölge
1990’da kurulmuş. Sonra Trabzon, Doğu Anadolu, Mardin, İzmir Menemen Deri
Sanayi, Rize, Samsun, İstanbul, Kayseri, Avrupa, Gaziantep, Adana, Bursa,
Denizli, Kocaeli Serbest Bölgeleri bu memlekette kurulmuş. Ve bugün son o 19
bin kişinin Egede çalıştığı, 1987 senesinde sadece 380 kişinin çalıştığı
serbest bölgelerdeki bugünkü mevcut sayı 65 bin. 
Serbest
bölgeler ne ihracat yapıyor, onun da rakamlarını vereyim: 2011 yılında 22
milyar 646 milyon doların üzerinde ihracat yapmış, 2012’de 23 milyar dolar,
fazlası var, 2012’de 23, 2013’te 23, 2014’te 22,432 ve 2015’te bir düşüş olmuş,
20 milyar dolar yapmış ve…
HAYDAR
AKAR (Kocaeli) – Hiç değişmemiş, hep aynı.
NECİP
KALKAN (Devamla) – Olsun.
HAYDAR
AKAR (Kocaeli) – İstihdam artmış, ihracat artmamış.
NECİP
KALKAN (Devamla) – Olsun, hep var ya, hep 65 bin kişi var ya.
Şimdi,
efendim, bu kanun değişikliğini hazırlayıp -taslak hâlinde getirdiğimiz-
yapmamızın sebebi, dünyada “serbest bölge” kavramı değişti, 1’inci nesil
serbest bölgelerden 4’üncü, 5’inci nesil serbest bölgeye geçiş oldu. Bizim
amacımız buradaki 20 milyar doları, 22 milyar doları 40 milyar dolar, 50 milyar
dolar yapabilmek. Bizim amacımız 65 bin kişiyi de 165 bin kişi yapmak. Bizim
amacımız bu.
HAYDAR
AKAR (Kocaeli) – Üretmeden olmaz. Kaç tane fabrika açtınız? Üretmeden olmaz.
NECİP
KALKAN (Devamla) – Bu kanun değişikliğini, bu yeni kanunu getirmemizin sebebi
bu. 
Efendim,
serbest bölgeler, bugüne kadar serbest ticarette sağladıkları destek, yeni
teknolojiler, istihdam imkânları, üretim ve ihracatla ülkemizde ihracat ocağı
hâline gelmiştir ve önemli fonksiyonlar üstlenmiştir. “Serbest bölge” kavramı
ülkemize 1985 yılında gelmiştir. Bu kapsamda serbest bölgelerde kurumlar
vergisi, gelir vergisi, stopaj gibi pek çok destekler ortaya konulmuştur. Bugün
burada -esas konumuz bu- ihracatta merkez olma gücünün sağlanması, bilgi transferinin
temini, iç pazar ve dış pazar entegrasyonunun, ilişkilerinin artırılması
hususlarında önemli değişiklikler öngören bir kanun tasarısını görüşüyoruz.
2004 ve 2008 yılında Serbest Bölgeler Kanunu’nda bazı değişiklikler yapılmış,
bugün geldiğimiz nokta itibarıyla kanunun yapısında değişikliğe ihtiyaç
duyulmuştur. Niçin? O 4’üncü, 5’inci dereceye yükselenlerin arkasında kalmamak
için. Niçin? O 20 milyar doları 50-60 milyar dolara çıkarmak için. Efendim,
serbest bölgelerin üretim gücü, üretim ve yatırım yeri olması niteliğinin
artırılması ve bu kapsamda öncelikli ve büyük ölçekli yatırımların bu bölgelere
çekilmesi gerekmektedir.
Efendim,
değerli milletvekilleri, bu kanunda neler var, onları anlatayım size. Yeni
düzenlemeyle serbest bölgelere stratejik ve büyük ölçekli yatırımlar
çekilebilecek. Buralarda yatırım kolaylaşacak, yurt dışında serbest bölge ve
dış ticaret merkezleri kurulabilecek. 
HAYDAR
AKAR (Kocaeli) – Organize sanayi bölgelerinde ihracat yapanlar ne olacak Necip Bey?
MELİKE
BASMACI (Denizli) – Cibuti ne olacak, Cibuti? Nerede Cibuti?
NECİP
KALKAN (Devamla) – Serbest bölgeler ihracatı ve üretimi artırmak, yabancı
yatırımları çekmek için cazibe merkezi hâline dönüştürülecek. 
HAYDAR
AKAR (Kocaeli) – Cibuti’de mi ihracatı artıracağız, istihdamı artıracağız?
NECİP
KALKAN (Devamla) – Demin arkadaşların saydığı, Ahmet Bey’in de saydığı 9 tane
madde var tabii, onları yapmazsak cazibe merkezi hâline dönüştürebilir miyiz?
HAYDAR
AKAR (Kocaeli) – “Cibuti’ye yapıyoruz.” diyorsunuz. 
NECİP
KALKAN (Devamla) – Yeni düzenleme serbest bölgelere yatırım kolaylığı
getiriyor. Stratejik, öncelikli ve büyük ölçekli yatırımlara özel hesap ücreti,
stopaj esnekliği sağlanacak, serbest bölgelerde yaşanan işleyiş sorunları
sonlandırılacaktır. 
HAYDAR
AKAR (Kocaeli) – Damga vergileri de kalkıyor mu serbest bölgelerde?
NECİP
KALKAN (Devamla) – Bir dakika efendim.
Yurt
dışında serbest bölge dış ticaret merkezi, özel bölge ve lojistik merkezleri
kurulabilecektir ve bu bölge merkezlerine yapılacak Türk yatırımlarına devlet yardımı
verilebilmesi konusunda Bakanlar Kurulu yetkili olacaktır.
HAYDAR
AKAR (Kocaeli) – Ya, tek başarılı olan yer İzmir, o da “Hayır.” dediği için.
NECİP
KALKAN (Devamla) – Tamamı yurt dışında verilmek üzere… Serbest bölgelerde
verilecek lojistik hizmetlere gelir ve kurumlar vergisi istisnası
sağlanacaktır. Bunları yapmazsak adamlar gelir mi? Tabii yapacağız bunları
yani.
AKIN
ÜSTÜNDAĞ (Muğla) – Şu anda var zaten bu.
NECİP
KALKAN (Devamla) – Bakanlar Kurulu serbest bölge ilan edilen yerlerdeki arazi
ve tesislerin acele kamulaştırılması kararı alacaktır.
Tahsin
Bey’in dediği gibi “Kim bilir kime?” filan, öyle bir şey yok. Hemen karamsar
olarak, kötü olarak bardağın boş tarafından bakmanıza da gerek yok. 
HAYDAR
AKAR (Kocaeli) – Ama her şey acele kamulaştırma… O zaman Kamulaştırma Kanunu’nu
kaldıralım, acele kamulaştırma getirin.
NECİP
KALKAN (Devamla) – Devletin hüküm ve tasarrufu altındaki yerler ile bunlar
üzerinde bulunan bina ve tesisler kiralanabilecek veya aynı süreyle kullanma
izni verilecektir.
HAYDAR
AKAR (Kocaeli) – Çok aceleniz var(!) 
ŞAHİN
TİN (Denizli) – Vakit kaybetmeyeceğiz, acelemiz çok.
HAYDAR
AKAR (Kocaeli) – Nisana mı yetişmesi lazım?
NECİP
KALKAN (Devamla) – Bir dakika…
İhracattın
artırılması, üretimin teşvik edilmesi, yabancı yatırımcının Türkiye’ye
çekilmesi, “know how” transferi, teknoloji girişinin hızlandırılması anlamında,
serbest bölgeler yenilik anlamında, çok büyük önem arz ediyor. Serbest bölgeler,
serbest ticarette sağladıkları destek hizmetleri, yeni teknolojileri, uygulama
kapasiteleri, istihdam imkânlarıyla küresel ölçekte ve Türkiye'de önemli
kalkınma ve dış ticaret politikası araçları arasında yer alacaktır. 
Ayrıca,
ihracatımızın en önemli şeyi tanıtımdır. Bu kapsamda belirlenen ihracat
politikaları, hedef pazarlar, tanıtım faaliyetleri çerçevesinde sektörel
tanıtım grupları kurulmuştur. Tanıtım faaliyetlerinin tek elden yürütülmesi
gerçeği ortaya çıkınca bu tasarıyla -demin söylediğiniz konu- 15 farklı tanıtım
grubu yerine Türkiye Tanıtım Grubu kurulmuştur. 
Bu
tasarının ülkeme, ülkemize faydalı olması temennisiyle hepinizi saygıyla
sevgiyle selamlıyorum. Hayırlı akşamlar diliyorum. (AK PARTİ sıralarından
alkışlar)
BAŞKAN
– Teşekkür ederiz Sayın Kalkan.
ÖZGÜR
ÖZEL (Manisa) – Hayırlı akşamlar. (CHP sıralarından alkışlar)
MELİKE
BASMACI (Denizli) – Hayırlı akşamlar.
HAYDAR
AKAR (Kocaeli) – İzmir hep “Hayır.” diyor efendim. 
ŞAHİN
TİN (Denizli) – “Evet” diyor “evet.”
HAYDAR
AKAR (Kocaeli) – Bravo size Necip Bey. İzmirli olduğun belli.
ÖZGÜR
ÖZEL (Manisa) – Tebrik ederiz, İzmirli “hayır” diyor. (CHP sıralarından “Bravo!”
sesleri, alkışlar) 
BAŞKAN
– Şahıslar adına ikinci konuşmacı Mersin Milletvekili Sayın Serdal Kuyucuoğlu.
Süreniz
on dakika. 
Buyurun.
(CHP sıralarından alkışlar)
SERDAL
KUYUCUOĞLU (Mersin) – Teşekkür ederim Sayın Başkan.
Değerli
milletvekilleri, Serbest Bölgeler Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı üzerinde Cumhuriyet
Halk Partisi Grubu adına söz almış bulunuyorum. Bu vesileyle hepinizi saygıyla
selamlıyorum.
Değerli
milletvekilleri, ülkemizde 18 adet serbest bölgede, hâlen, yerli veya yabancı 2
binin üzerinde firma faaliyet göstermekte. 350 milyar dolar civarında toplam
dış ticaret hacmimizin de 19 milyar dolarlık kısmı serbest bölgelerde
sağlanmaktadır. Bu rakam önceki yıla oranla yüzde 6 oranında düşüş
kaydetmiştir, artmamıştır yani sadece Ege Bölgede bir artış var yüzde 5’lik,
diğerlerinin hepsinde düşme var. En büyük ikinci bölge olan Mersin Bölgede
yüzde 16’lık bir düşüş var maalesef. 
Yine,
bu bölgelerimizde istihdam edilen kişi sayısı da 65 bin kişidir ve buradan
anlaşılacağı üzere de ülkemizin ekonomisi açısından oldukça önemli olan
bölgelerimizde daha fazla firmanın faaliyet gösterebilmesi ve gerek dış
ticaretimizin artması gerekse de istihdamın artması açısından 3218 sayılı
Serbest Bölgeler Kanunu’nda bazı düzenlemelere ihtiyaç duyulduğu görülmektedir.
Elbette bu kanun tasarısı Komisyona geldiğinde muhalefetin, ilgili kurumların,
iş dünyasının görüşlerinin dikkate alınması ve katkı sunmalarına izin verilmesi
çok daha sağlıklı bir tasarının ortaya çıkmasını sağlayacaktı; maalesef, bu,
komisyonlarda gerçekleştirilmemiş.
Parti
olarak ülkemize yapılacak yabancı yatırımlara destek olunması, ihracatımızın
geliştirilmesi, istihdamın artırılması yönündeki atılacak tüm adımların yanında
olduğumuzu bir kez daha belirtmek isterim. Bu tasarıda olumlu bulduğumuz
yanları desteklemekle birlikte, bazı endişelerimizi ve önerilerimizi de dile
getirmek istiyorum. 
Değerli
milletvekilleri, öncelikle, bu acele kamulaştırmadan ne anlamalıyız? Bildiğiniz
gibi, Anayasa’mızda devletin hüküm ve tasarrufu altında bulunan kıyılar, tarım
arazileri, çayırlar ve meralar acele kamulaştırma dışında bırakılarak koruma
altına alınmıştır. Bu nedenle bu kamulaştırmalarda netlik olmalı ve devletin
koruması altındaki bu alanlarda acele kamulaştırma yapılamayacağı açıkça
belirtilmelidir.
Mersin
gibi yine bir kısım serbest bölgelerimizde kıyı kenar çizgisi yasası öncesi
kenarda kalan bölümlere de çözüm bulunmalıdır. Ayrıca, özel serbest bölgelerdeki
kamulaştırma bedellerinin talep eden firmadan alınması, kamuya ait serbest
bölgelerdeki kamulaştırmanın da devlet tarafından yapılmasına açıklık
getirilmesi çift başlılığı da önleyecektir.
Uluslararası
ticarette rekabetin bu kadar önemli olduğu günümüzde çıkardığımız kanunlar bir
yandan rekabette firmaların önünü açarken diğer yandan da ülkemizdeki bazı
değerlerin korunmasına yönelik olmalıdır.
Yine
tasarıda, serbest bölgeleri kullanan yatırımcılara getirilen vergi muafiyetinin
üretim yapmayan, sadece bölge üzerinden ticaret yapan işletmeler için de
getirilmesi hakkaniyetli değildir. Ayrıca, yurt dışında oluşturulacak serbest
bölgeler için kriterlerin belirlenmesinde objektif olunması ve bu konuda ilgili
kurumların görüşlerinin alınması ve değerlendirilmesi de önemlidir. Serbest
bölgelerde yapılan yatırım, istihdam ve faaliyetlerin devamı niteliğinde olan
film endüstrisi hizmetleri, AR-GE ve AR-GE’ye dayalı hizmetler ile döviz
kazandırıcı diğer hizmet işlemleri de gelir veya kurumlar vergisi istisnasına
tabi olmalıdır. 
Yine,
serbest bölgelerde fason üretim yapan firmaların çalışanları gelir vergisine
tabi tutulmaktadır. Oysaki Ekonomi Bakanlığından faaliyet ruhsatı alarak
serbest bölge sınırları içerisinde üretim yapan fason imalatçıların istihdam ettikleri
personelin ücretleri de gelir vergisi kapsamı dışında tutulmalıdır. 
Değerli
arkadaşlar, bildiğiniz gibi, seçim bölgem Mersin, serbest bölgenin kalbi
illerden biridir ve Türkiye’de ilk serbest bölge 1987 yılında Mersin’de
kurulmuştur. Bölgem özelinden başlayarak Türkiye’deki serbest bölgelerin
tasarıda yer almayan bazı taleplerini de dile getirmek istiyorum. 
Değerli
arkadaşlarım, burada bir fotoğraf görüyorsunuz. Sayın Cumhurbaşkanının, Sayın
Başbakanın cuma günü Mersin’de bir açılışı vardı, hastaneler açtı,
billboardlarda bu fotoğraf vardı. Yanlarında bir de Sayın Zafer Çağlayan var.
Sayın Zafer Çağlayan -ben rüşvetten bahsetmeyeceğim, 17-25 Aralıktan da
bahsetmeyeceğim veya kol saatinden falan bahsetmeyeceğim- Mersin
Milletvekiliydi ve Sayın Bakanın selefiydi, önceki Ekonomi Bakanıydı ve
Mersin’le ilgili 2011 seçimlerinde -hâlen beraber gezdiklerine göre kendisine
sahip çıkıyorlar, vaatlerine de sahip çıkıyorlar- Mersine 5 tane yeni nesil
serbest bölge vaadi var ama aradan altı sene geçti, Zafer Çağlayan gitti, bu
vaatlerin arkasında kimseler durmadı. (CHP sıralarından alkışlar) 
Evet,
bugün 18 tane serbest bölgemiz var. 2015 yılında 20 milyar liralık, 20 milyar
261 milyon liralık üretim yapmışlar total, 2016’da 19 milyara düşmüş yani 1
milyar 300 milyon civarında bir düşüş var. 
Şimdi,
Sayın Bakan, 18 tane serbest bölgemizden 7 tanesi total olarak, ticaret hacmi
olarak yüzde 82’sini teşkil ediyor, diğer 11 tanesiyse sadece yüzde 17’sini
yapıyor yani bazı serbest bölgeler şunu gösteriyor ki ciddi olarak çalışmıyor.
O nedenle, çok miktarda serbest bölge açacağınıza bunların daha rantabl, daha
düzenli çalışması için çalışmamız gerektiği görülüyor.
Evet,
yüzde 85 ihracat şartı var serbest bölgelerde fason üretim yapanlarda. Şimdi,
yüzde 85 ihracat yaptığında vergi muafiyetinden faydalanıyor, yüzde 84
olduğunda yok. Burada bir haksızlık var. O zaman bu rakamın yüzde 50’ye çekilip
50 ile 85 arasının da kademelendirilmesi lazım. 
Yine,
biliyorsunuz, uluslararası taşımacılıkta motorin tesliminde KDV istisnası
sağlanıyor. Bu istisna bu tasarıyla düzenlenerek serbest bölgelerden yabancı
ülkeler arasında mal taşıması yapan araçların da motorin tesliminde, Sayın
Bakan, KDV indiriminden yararlanması gerekir. 
Yine,
elektrik enerjisi üretimiyle ilgili, serbest bölgelerde bu imkân yok. EPDK
mevzuatında gerekli değişikliklerle, düzeltilerek serbest bölgelerde de enerji
dağıtım ve üretiminin dâhil edilmesinin uygun olacağını düşünüyorum.
Yine,
dolaylı vergilerden muaf tutulması… Serbest bölgelerin tabi olmadığı dolaylı
vergiler, değişik yorum ve uygulamalarla tahsil edilmektedir. Bu bölgelere
yapılan mal teslimleri ve verilen hizmetler katma değer vergisi, özel tüketim
vergisi ve özel iletişim vergisine tabidir. Serbest bölgelere yapılan mal
teslimleri ihracat sayılır ve hizmetlerin katma değer vergisinden, özel tüketim
vergisinden istisnalı olması lazım. Bununla ilgili bir tereddüt var ise teminat
alınır ve ihraç yapıldıktan sonra o ürünle ilgili teminat çözülür. 
Yine,
serbest bölge adresli mallara yakın limanlarda verilen terminal hizmetleri
katma değer vergisinden, firmalar tarafından üretilen Türk menşeli ürünler
Ekonomi Bakanlığınca düzenlenen koruma önlemleri uygulamasından muaf
tutulmalıdır.
Yine,
başka bir kesinti var, TRT payı ve enerji fonu kesintisi. Buna da, serbest
bölgede satılan elektrikten enerji bedeli üzerinden TRT payı ve enerji fonunun
alınmasına da son verilmelidir.
Değerli
milletvekilleri, konuşmama son verirken kanunun görüşülmesi sırasında
bahsettiğim eksikliklerin giderilerek yasanın daha yararlı ve uygulanabilir
hâle getirilmesini temenni ediyor, hepinize saygılar sunuyorum. (CHP
sıralarından alkışlar)
BAŞKAN
– Teşekkür ederiz Sayın Kuyucuoğlu.
Sayın
milletvekilleri, şimdi yirmi dakika süre içerisinde soru-cevap işlemini
gerçekleştireceğiz. On dakikalık süre içerisinde, sisteme giren sayın
milletvekillerine süre yettiği kadar söz vereceğim; geri kalan on dakikası
Hükûmete, sayın bakanlara ait. 
Şimdi
sırasıyla sayın milletvekillerine soru sormaları için söz veriyorum. 
Sayın
Sarıhan, buyurunuz.
ŞENAL
SARIHAN (Ankara) – Değerli Başkan, Martin Luther King’in şöyle bir sözü vardır,
“Herhangi bir yerde adaletsizlik var ise bu her yerdeki adalete yönelik bir
tehdittir." der ve şöyle devam eder: “Bir kişiyi doğrudan etkileyen şey
herkesi dolaylı olarak etkiler.” Bu söz özerinden giderek oradaki Sayın kadın
Bakanımıza bir soru yöneltmek istiyorum: Kiraz’da yaşanan olaylar, Kiraz’ın iki
köyünde yaşanmış olan olaylar, yani kız çocuklarının erken evlilikleri acaba
Türkiye'nin geneli için bir tehdit değil midir? Bu konuda alacakları önlem
sadece oradan alınmış önlemler olarak mı kalacaktır? Bunu sormak istedim.
Teşekkür
ederim.
BAŞKAN
– Sayın Hürriyet…
FATMA
KAPLAN HÜRRİYET (Kocaeli) – Teşekkür ediyorum Sayın Başkan. 
Sayın
Bakan, bu kanun tasarısında ve aslında son dönemde gelen pek çok tasarıda acele
kamulaştırmaya dair hükümler yer almaktadır. Kıyılar, çayır ve meralar ile
askerî bölgeler acele kamulaştırma kapsamında birer birer yok edilmektedir.
Oysaki bu alanlar Anayasa’yla koruma altına alınmıştır ve kamu yararının
gözetilmesi gerektiği belirtilmiştir. Bu kanunda serbest bölge ilanında zaten
normal kamulaştırma işlemi yapabiliyorken ısrarla acele kamulaştırmanın
getirilmesinde nasıl bir kamu yararı bulunmaktadır?
Teşekkür
ediyorum.
BAŞKAN
– Sayın Bayır…
TACETTİN
BAYIR (İzmir) – Teşekkür ederim.
Yeni
kurulan Türkiye Varlık Fonu her tür denetimden uzak, birçok muafiyetle
donatılmış, doğrudan Başbakanlığa bağlı, yasalarüstü bir şirket. Yani yeni bir
örtülü ödenek şekli gibi, sorgulanamaz. Dünyadaki örneklerde özel sektör ve
sendikalar gibi farklı temsilciler yer alırken, ülkemizdeki yönetiminin, 4
kişinin de Hükûmete yakın olduğunu ve kullandığı jölesiyle meşhur olduğunu
biliyoruz. Sizce bu yönetim tarzı doğru mudur?
BAŞKAN
– Sayın Zeybek…
KEMAL
ZEYBEK (Samsun) – Sayın Bakanım, tarım kredi kooperatiflerinden, diğer çiftçi
örgütlerinden ve bankalardan faizli para alan çiftçilerimiz borçlarını
ödeyemeyip intihar ediyorlar. Şöyle ki: Bundan bir hafta önce, Samsun’un Havza
ilçesi Ortaklar köyünde Murat Sağlam isimli bir yurttaşımız... Allah rahmet
eylesin, ailesine sabır diliyorum, başsağlığı diliyorum. Bu, 21 bin lira para
çekiyor tarım kredi kooperatifinden, bunun 11 bin lira da faizi, oluyor 32 bin
lira. 32 bin lira parayı ödeyemeyen yurttaşımız onuru, şerefi ar ederek intihar
ediyor. Şimdi, böyle yurttaşlarımızın namusu, şerefi adına, borcunu
ödeyemeyerek ve… Namuslu insanlarımızın borçlarını ödeyebilecek bir yol, yöntem
bulunamaz mıydı?
(Mikrofon
otomatik cihaz tarafından kapatıldı) 
KEMAL
ZEYBEK (Samsun) – Tarım kredi kooperatifi bu borcun ödenmesi için, icra yoluyla
tahsilat için defalarca yazı gönderiyor, devamlı taciz ediyor. Bunların doğru
olmadığını belirtiyor, bu tür eylemlerden dolayı bu tür yurttaşlarımızın
intihar etmemesi için bir yol, yöntem bulunmasını diliyorum.
Saygılarımı
arz ediyorum. 
BAŞKAN
– Sayın Akar…
HAYDAR
AKAR (Kocaeli) – Sayın Bakan, ihracat pazarlarının artırılması için sadece
serbest bölge ve serbest bölgelere getirilen imtiyazlar ihracatı artırmayacağı
gibi, ihracattan çok ithalatı artıracaktır. Gerçekten Türkiye'nin ihracatını
artırmak istiyorsanız sanayicinin üzerindeki vergi yükünü düşürecek misiniz?
Sanayicinin kullandığı elektriğin maliyetini düşürecek misiniz? Sanayicinin
kullandığı buharın maliyetini düşürecek misiniz? Sanayicinin lojistik
maliyetlerini düşürecek misiniz? Bu saydıklarımı yapmadığınız sürece ne kadar
serbest bölge kurarsanız kurun ne kadar imtiyaz verirseniz verin, ne istihdamı
ne de ihracatı artırabilirsiniz.
BAŞKAN
– Sayın Kayışoğlu…
NURHAYAT
ALTACA KAYIŞOĞLU (Bursa) – Sayın Bakan, görüşülmekte olan Serbest Bölgeler
Kanunu’yla ilgili tasarıya göre, kurulacak olan bir serbest bölgede örneğin 100
işletme olsa, bu 100 işletmeden aynı zamanda kira geliri elde edilse bu kazanç
vergiye tabi olmayacak. “Serbest bölgelerin teşvik edilmesi” adı altında bazı
arsa sahiplerinin haksız kazanç elde etmesinin yolu açılacak bu şekilde.
Aslında sıradan ticari bir faaliyet olan kiralama işleminin vergiden muaf
tutulmasının nedeni nedir?
BAŞKAN
– Sayın Özdemir…
SİBEL
ÖZDEMİR (İstanbul) – Teşekkür ederim Sayın Başkan.
Sayın
Bakan Komisyon görüşmelerinde Cibuti’ye serbest bölge kurulacağını ifade etti
ancak buradaki serbest bölgede hangi şirketlerin ne tür ürünlerle yer alacağına
dair net bir yanıt vermedi. Cibuti’de kurulacak serbest bölgede yer alacak
firmalar ne tür ürünlerle orada yer alacak? Şu anda Cibuti’de faaliyet gösteren
Türk firmaları hangileridir ve bu firmaların faaliyet alanları nelerdir?
Serbest bölge kurulması planlanan Cibuti dışında başka ülkeler var mıdır?
Teşekkür
ederim.
BAŞKAN
– Sayın Kuyucuoğlu…
SERDAL
KUYUCUOĞLU (Mersin) – Teşekkürler Sayın Başkan.
Referanduma
doğru gidiyoruz ancak her yerde baskılar hissediliyor, valiler toplantıları
yasaklıyor, devlet görevlileri bu konuda çalışmalar yapıyor, taraf oluyor,
Hükûmet ve tarafsız olması gereken Cumhurbaşkanı kampanya yürütüyor, devlet
kaynakları ve örtülü ödenek kullanılıyor. Bu nasıl adil referandum olacak?
Savunma
Sanayi Destekleme Fonu’ndan 3 milyar TL üç aylığına fona devredildi. Bu fondaki
paralar acaba -üç aylığına devredildiğine göre- referandumda mı kullanılacak?
Teşekkür
ederim.
BAŞKAN
– Sayın Şimşek…
BAKİ
ŞİMŞEK (Mersin) – Teşekkür ediyorum Sayın Başkan.
Sayın
Bakan, 1987 yılında Mersin serbest bölge ilan edildi, Antalya turizm bölgesi
ilan edildi. Bu bölgede fabrikalar kuruldu. Fabrikalar kurulduktan sonra her
işimizde olduğu gibi kıyı kenar çizgisi geçirildi, birçok tesis kıyı kenar
çizgisinin içerisinde kaldı. Yıllardır bu mağduriyet çözülmüyor. Yapılacak bir
düzenlemeyle bu kıyı kenar çizgisi içerisinde kalan tesislerin kıyı kenar
çizgisi dışına çıkartılması gerekiyor, yoksa bu insanların mağduriyetini
gidermemiz mümkün değil.
İkinci
sorum: Serbest bölgede ticaret yapan insanlara potansiyel suçlu gözüyle
bakılıyor, kaçakçı muamelesi yapılıyor. Kaçakçılık yapanların en ağır şekilde
cezalandırılması ama namusuyla, şerefiyle ticaret yapan insanların da önünün
açılması gerekiyor. 
Birleşmiş
Milletlere mal satacak esnaf, her koliye 5 kilo şeker istiyor Birleşmiş
Milletler, bizim yönetmelikte diyor ki “Her koliye 2 kilodan fazla şeker
koyamazsın.” İnsanlar ticaret yapacaklar, ticareti niye engelliyoruz? Birleşmiş
Milletler 5 kilo istiyor, her koliye 5 kilo koysun. 
Mersin’de
Sayın Bakanla toplantı yapıyoruz, fabrikatörlerin Sayın Bakana sorduğu ilk soru
şu: “Gümrük ve Ticaret Bakanlığı gümrük ve ticareti engelleme bakanlığı mı
yapıyor?” Bu soruya da makul bir cevap alamıyoruz, bu konuda yardımcı olmanızı
bekliyoruz.
BAŞKAN
– Sayın Tarhan…
TAHSİN
TARHAN (Kocaeli) – Sayın Bakan, birinci sorum: Komisyon toplantısında “OHAL’e
karşıyım.” dediniz, hâlâ aynı noktada mısınız, OHAL’e karşı mısınız?
İkinci
sorum: Kamu ortaklığı ve kamuya ait serbest bölgeler özelleştirme gündeminizde
var mı?
BAŞKAN
– Sayın Tanal…
MAHMUT
TANAL (İstanbul) – Teşekkür ederim Sayın Başkan.
Ben
Bakana teşekkür ederim. Neden? Bugüne kadar burada görmüş olduğumuz tüm
bakanlıkların kanunları görüşülürken kadrolarında bu kadar kadın yoktu, onun
için kutluyorum.
Sorum
şu: Üçüncü köprü açıldığı tarihten bugüne kadar kaç araç geçmiştir?
Soru
iki: Avrasya Tüneli açıldığı günden bugüne kadar kaç araç geçmiştir?
Soru
üç: Osmangazi Köprüsü açıldığı günden bugüne kadar kaç araç geçmiştir? Devlet
garantisi bu üç köprüde ne kadardır ve mevcut olan bu garanti karşılığında
devlet zarar mı etmiştir, kâr mı etmiştir? Eğer bu, araştırmayı gerektiren bir
konuysa bakanlar şu anda zaman yoksa bana yazılı cevap verirler mi?
Teşekkür
ediyorum.
BAŞKAN
– Sayın Çam…
MUSA
ÇAM (İzmir) – Teşekkür ederim Sayın Başkan.
Sayın
Bakan, Ziraat Bankası, Borsa İstanbul, BOTAŞ, PTT, TPAO, TÜRKSAT, Eti Maden,
ÇAYKUR, Varlık Fonu’na sizin imzalarınızla devredildi. Şimdi, Türk tarihinde bu
tip devirler çok önemlidir. III. Selim’in padişahlığı sırasında, 1793 yılında
iradıcedit hazinesi kurulmuş ve böylece Osmanlı İmparatorluğu’nda tek ve merkezî
hazine düşüncesinden ilk sapma ortaya çıkmıştır. Bunu tersane hazinesi ve
zahire hazinesi izlemiştir. Sonraki dönemlerde hazine sayısı artmaya devam
etmiştir. Mukataat hazinesi, mansure hazinesi, redif hazinesi, darphane
hazinesi ve maliye hazinesi bunların en önemlileridir. Hazinelerin çoğalması
Osmanlı mali sistemini rahatlatmamış, tam tersine mali disiplini altüst
etmiştir. Hazine sayısının artmasının Osmanlı İmparatorluğu’nun çöküşünde özel
bir yeri vardır. 1839 yılında tek ve merkezî hazine sistemine geri dönülmüştür.
Şimdi, aradan yüz yetmiş sekiz yıl geçtikten sonra tekrar eski hazine sistemine
geri dönüyorsunuz. Bunda neden böyle bir karar aldınız?
Teşekkür
ederim.
BAŞKAN
– Son olarak Sayın Ayhan…
EMİN
HALUK AYHAN (Denizli) – Teşekkür ediyorum.
Sayın
Bakan, Denizli Serbest Bölgede kaç firma faaliyet gösteriyor? Son beş yılda kaç
firma faaliyete başladı? Yeni yatırım gözüküyor mu? Ne kadar istihdam var?
Teşekkür
ediyorum.
BAŞKAN
– Sayın Bakan…
EKONOMİ
BAKANI NİHAT ZEYBEKCİ (Denizli) – Teşekkür ediyorum Sayın Başkan.
Evet,
birinci soruyla ilgili… Tabii ki adalet herkese lazımdır, adalet mülkün
temelidir, adalet ülkenin temelidir. Adaletle ilgili… Herkes adaletle
davranmalıdır, herkes adaletle hükmetmelidir. Bununla ilgili de, kimsenin bir
diğerinden daha adaletli olduğunu iddia etmek gibi bir iddia içinde de olmaması
gerekir. Tabii ki “Ben senden daha çok eşitim, ben senden daha çok adilim, sen
adil değilsin.” gibi kimsenin böyle bir şeye de hakkı yoktur.
Acele
kamulaştırma, tabii ki, gerek genel konuşmalar gerekse soruların içinde gelen
en önemli sorulardan bir tanesidir. Acele kamulaştırmaya tabi olmayan bölümler,
gerek askerî bölümler gerekse kıyı kenar çizgisi yani kıyı bölgeleri gerekse
meralar acele kamulaştırmanın tamamen kapsamı dışındadır. Yani, burada acele
kamulaştırma yapılarak kamunun yani Türkiye’nin varlığı olan bu alanlar
kamulaştırılarak özel sektöre veyahut da serbest bölgelerdeki şirketlere peşkeş
çekilecek gibi bir mantıkla yaklaşmak, bence gerek özel yatırımlara gerek
Türkiye’deki özel sektöre gerekse üretime yapılan en büyük haksızlıklardan bir
tanesidir. 
Bakın,
şöyle anlatayım: Hepimiz gelip geçiciyiz. Ben de özel sektörden gelen
birisiyim. Burada Denizlili milletvekillerimiz de var. Hâlâ şirketlerimiz özel
sektör olarak da faaliyetlerine devam etmektedir. Bu şekilde bakıyorum ben. Ben
emanetçisiydim, emaneti devrettim benden sonrakilere, buraya geldim ve ülkeme
genel anlamda da hizmet ediyorum. Bizden sonra gelenler de devredecektir ama
aslolan şudur: Özel sektör olsa dahi, şahıslara ait olsa dahi bütün varlıklar
bu ülkeye ve bu millete aittir; bu milletin ve bu ülkenin envanterinde,
aktifinde kayıtlı varlıklardır. Onun için, eğer Türkiye’yi büyüteceksek, eğer
Türkiye’yi kalkındıracaksak bunu illa ve illa özel sektör eliyle yapacağız ve
illa üretim eliyle yapacağız. Tabii ki daha çok nitelikli üretimle, daha çok
yüksek teknolojiye dayalı, “know how”u, bilgisi, teknolojisi, patenti bize ait,
bizde olmayan teknolojileri de Türkiye’ye transfer ederek illa özel sektör
eliyle yapacağız. 
Tabii
ki arkadaşlarımız bazı bilgileri verdiler. Türkiye’de 18 tane serbest bölge
var. Bunların bazıları kamu arazileri üzerinde, bazıları özel sektör arazileri
üzerinde ama Hükûmete verilen yetki bir bölgeyi serbest bölge ilan etme
yetkisidir ve şu andaki mantığımız tabii ki zorunlu olarak, biraz önce Sayın
Ayhan’ın da sorduğu gibi, Denizli gibi bazı serbest bölgeler var ki buralar tam
faal değil, buralarda kamu işletmecisi olarak devam ediyoruz ama Türkiye’de,
aslolan, biraz önce örnekleri verilen Mersin Serbest Bölgesi, Antalya Serbest
Bölgesi, İzmir ESBAŞ Serbest Bölgesi gibi tüm serbest bölgelerde aslolan tüm
bunların işletimlerini özel sektöre vermek, özel sektör eliyle yapmak. Tabii,
özel sektöre verdik de bunun mülkiyetini mi verdik? Hayır, belirli bir süreyle
oranın işletimini, operasyonunu, işlerinin yapılmasını, altyapı hizmetlerinin
sağlanmasını, bunların tamamını özel sektör eliyle yapmak. Yoksa onun dışında
orada serbest bölgedeki tüm devlet faaliyetlerini devlet olarak devam
ettiriyoruz. Kapısında Türkiye Cumhuriyeti gümrükleri, yani Gümrük ve Ticaret
Bakanlığımızın görevlileri, gümrük memurları var, içeride de Ekonomi
Bakanlığının memurları tarafından içerideki tüm faaliyetler denetleniyor.
Devlet bunu yapmalı zaten. Kontrol etmeli, denetlemeli, gerektiğinde gümrük
vergisi veyahut da diğer vergi, rüsum ve harçlarını almalı. Onun için burada
yani acele kamulaştırma, derhâl burada…
Ne
olur özel sektöre, bu ülkenin sanayicisine, iş dünyasına, iş temsilcilerine
şunu yapmayalım. Şöyle bir söz vardır bizde ve yanlış bir sözdür -ona belki de
böyle “atasözü” denmez- “Çok mal haramsız, çok söz yalansız olmaz.” diye. 
CEYHUN
İRGİL (Bursa) – Evet.
MELİKE
BASMACI (Denizli) – Evet.
EKONOMİ
BAKANI NİHAT ZEYBEKCİ (Denizli) - Ne olur bundan kurtaralım, bu ülkeyi bundan
kurtaralım.
MELİKE
BASMACI (Denizli) – Biz de istiyoruz.
MAHMUT
TANAL (İstanbul) - Bunu Cumhurbaşkanı söylüyor Sayın Bakanım.
BAKİ
ŞİMŞEK (Mersin) – Sayın Bakanım, sorulara gelin, hamaset yapmayın. Sayın
Bakanım, siz sorulara gelin, sorularımıza cevap istiyoruz.
TAHSİN
TARHAN (Kocaeli) – Tayyip Bey’in lafıdır, Cumhurbaşkanının lafı.
CEYHUN
İRGİL (Bursa) – Tayyip Erdoğan’a söyle, o söyledi, Tayyip Bey’in lafı,
Cumhurbaşkanının lafı, Cumhurbaşkanınızın sözü.
EKONOMİ
BAKANI NİHAT ZEYBEKCİ (Denizli) – Bu ülkenin bütün özel sektörü, bu ülkedeki
26-27 milyon Türk vatandaşını istihdam eden özel sektörün tamamı analarından
emdikleri ak süt gibi helaldir, aktır.
CEYHUN
İRGİL (Bursa) – Milletin a’sıyla ilgilenen iş adamı buna dâhil mi?
EKONOMİ
BAKANI NİHAT ZEYBEKCİ (Denizli) – Değerli arkadaşlar…
HÜSEYİN
YILDIZ (Aydın) – Sayın Bakanım, siz el koyuyorsunuz kamunun varlıklarına.
BAŞKAN
– Sayın milletvekilleri, lütfen, dinleyelim.
EKONOMİ
BAKANI NİHAT ZEYBEKCİ (Denizli) – Ben sizlerin sorularını ve konuşmacıları gayet
rahat dinledim ve sürem içinde de sizlere elimden geldiğince cevaplandırmaya
çalışacağım.
CEYHUN
İRGİL (Bursa) – Hiçbir soruya cevap vermiyorsunuz ki siz, geyik yapıyorsunuz.
EKONOMİ
BAKANI NİHAT ZEYBEKCİ (Denizli) - Yarın, ki birinci bölümün başında da,
kapsamlı bir şekilde serbest bölgelerle ilgili genel anlamda bir bilgi
vereceğim.
CEYHUN
İRGİL (Bursa) – Siz sorulara cevap verin.
EKONOMİ
BAKANI NİHAT ZEYBEKCİ (Denizli) – Hakikaten, Sanayi, Ticaret, Enerji, Tabii
Kaynaklar Komisyonunun Komisyon Başkanına, Divana ve bütün Komisyon üyelerine
çok teşekkür ediyorum. Serbest Bölgeler Kanunu çok sağlıklı bir şekilde
tartışıldı. Öncesinde Bakanlık olarak Komisyona bizzat bilgi verdik, bilgi arz
ettik. Sonra da Komisyon görüşmeleri sırasında da bunu hiçbir sınırlamaya tabi
olmaksızın tartıştık. Kaldı ki, Serbest Bölgeler Kanunu benden önceki diğer
bakanlar zamanında yaklaşık olarak on yıldan beri Türkiye gündeminde
tartışılıyor daha iyileştirmekle ilgili. Yani 2005 yılındaki en son olumsuz
düzenleme, onu da kabul ediyorum. Yani Avrupa Birliğine gireceğiz, Avrupa
Birliğinde serbest bölge yok. Dolayısıyla, Avrupa Birliğinin ilerleme
paketlerinde açılan gündem maddeleriyle ilgili bir bölümünde, serbest bölgeleri
biraz törpüleyelim mantığıyla yapılmış olan düzenlemelerden dolayı serbest
bölgelerimiz geri gitmiş, ama şimdi yapacak olduğumuz, yani Meclisimizin
oluruna gelen, Meclisimizin iradesine gelen kanun tasarısında, Serbest Bölgeler
Kanunu’nda önemli bir gelişme sağlayacağız, sağlamaya çalışacağız. Tabii,
bitmeyecek. Gelişen dünya, dünyadaki tüm ekonomik sistemler çok hızlı bir
şekilde değişiyor, teknoloji değişiyor, rekabet şartları değişiyor. 
Bakın,
son beş yıl içinde olan gelişmeleri söyleyeyim ben size. Dünya ticaretinin,
bugün Çin’de yaklaşık olarak yüzde 20’si elektronik ticaretle yapılır hâle
geldi ve yıllık artış hızı yüzde 40. Bir İnternet sitesi, web sitesi bir günde
18 milyar dolarlık ticaret yapabilir hâle geldi, bir saatte 5,8 milyar dolarlık
ciro yapar hâle geldi. Dolayısıyla, dünyada değişen teknolojiye uygun yeni
hukuki düzenlemelerle serbest bölgeler ve dünya ticaretiyle ilgili yaptığımız
düzenlemeler olacaktır ve bunlar son derece doğaldır. 
İhracatla
ilgili, 2017 yılı ihracat seferberlik yılımız. İhracat seferberliğinde, 2016
yılının Ekim ayında yüzde 4, Kasım ayında yüzde 9,7; Aralık ayında yüzde
9,3’lük bir ihracat artışı sağladık, Ocak 2017’de de bu artış trendimiz devam
ediyor. Gümrük ve Ticaret Bakanlığının vermiş olduğu rakamlar -altın dâhil
söylüyorum- yüzde 18’in üzerinde bir artış. Evet, 2016 yılı Ocak ayındaki
düşüklükten kaynaklanan, baz etkisi sebebiyle de artış biraz yüksek görünmüş
olabilir ama net artışımız yüzde 10’un üzerindedir ve Şubat ayı itibarıyla da
bu artışımızın devam ettiğini hep beraber göreceğiz. 
Değerli
arkadaşlar, Cibuti’yle ilgili gerek konuşmacılar gerekse sizler de burada
sorularla…
Bakın,
Cibuti “Afrika Boynuzu” dediğimiz, Kızıldeniz’in en sonunda, en dar bölgede.
Cibuti, yaklaşık olarak 1 milyon nüfusu olan, o bölgede bir liman ülkesi olan,
tarihten bugüne kadar da ticaret merkezi olmuş olan bir ülke. Cibuti, aynı
zamanda da 6 ülkenin askerî üssü olan bir ülke, 6 tane. Amerika’sından,
Japonya’sından Çin’ine, İtalya’sından Fransa’sına kadar bütün ülkelerin askerî
deniz üssü ve hava üssünün olduğu bir ülke. Türkiye olarak biz Cibuti’ye
gittiğimizde Cibuti’de şunu gördük: Cibuti, gerek Sudan gerek Somali gerek
Etiyopya, Etiyopya’nın arkasında da Ruanda, Kenya, Uganda gibi Doğu Afrika
bölgesinin de bir giriş kapısı, tek limanı. Hakikaten de güvenli bir ülke.
Dedik ki: Biz burada bir Türkiye ticaret üssü kuralım. Orada herhangi bir Türk
şirketi şu anda faaliyet göstermiyor. Hedefimiz şu: Türkiye’ye Cibuti Hükûmeti
tarafından Cibuti’nin en büyük limanına…
(Mikrofon
otomatik cihaz tarafından kapatıldı) 
CEYHUN
İRGİL (Bursa) – Sayın Bakan, tebrik ederim, on dakika konuştunuz, bir tane
soruya yanıt vermediniz. 
EKONOMİ
BAKANI NİHAT ZEYBEKCİ (Denizli) – Hepsine cevap veririz, merak etmeyin. 
CEYHUN
İRGİL (Bursa) – Tebrik ederim, Süleyman Demirel’den sonra rekor sizde. 
EKONOMİ
BAKANI NİHAT ZEYBEKCİ (Denizli) – Bakın, arkadaşlar, eğer sorulan sorular
arasında Cibuti’den çok daha fazla sorulan varsa Sayın Başkanımız süre versin…
KEMAL
ZEYBEK (Samsun) – Ya Sayın Bakan, 32 bin lira yüzünden insan intihar ediyor,
intihar. Bunun cevabını istiyoruz. 
EKONOMİ
BAKANI NİHAT ZEYBEKCİ (Denizli) – Ona da cevap vereceğim Sayın Başkan süre
verirse. 
BAŞKAN
– Sayın Bakan, buyurun. 
EKONOMİ
BAKANI NİHAT ZEYBEKCİ (Denizli) – Değerli arkadaşlar, Cibuti’yle ilgili, Cibuti
Hükûmeti 5 bin dönümlük bir alanı, limana direkt teması olan bir alanı Türkiye
Cumhuriyeti Hükûmetine tahsis etti. 
TAHSİN
TARHAN (Kocaeli) – Emlakçı gibi bakıyorsunuz Sayın Bakan, işiniz gücünüz emlak.

EKONOMİ
BAKANI NİHAT ZEYBEKCİ (Denizli) – Biz de orayı Türk şirketleri için bir, depolama;
iki, lojistik; üç, montaj ve oradan da Afrika’daki 7-8 tane ülkeye servis
yapabilme imkânı sağlayacak Türk ticaret bölgesi sağlayacağız. 
(Mikrofon
otomatik cihaz tarafından kapatıldı) 
CEYHUN
İRGİL (Bursa) – Dünyanın birçok ülkesinin Cibuti’de öyle istasyonu var. TİKA
kara parasının aklanma noktası Cibuti. 
MELİKE
BASMACI (Denizli) – Aynen. 
EKONOMİ
BAKANI NİHAT ZEYBEKCİ (Denizli) – Sayın Başkan, son birkaç…
BAŞKAN
– Sayın Bakan, son bir dakika, lütfen tamamlayınız. 
Buyurun.

EKONOMİ
BAKANI NİHAT ZEYBEKCİ (Denizli) – Biraz önce değerli arkadaşımızın söylediği…
Tabii ki Allah kimseye vermesin. Yani, hiçbir şey insan hayatından daha değerli
değildir; hiçbir para birimi, dünyadaki, yeryüzündeki para birimi ve değer
birimi bir insanın bir tırnağından daha değerli değildir. Samsun’un Havza
ilçesinde adı geçen merhum vatandaşımızın, intihar eden vatandaşımızın -intihar
sebebinin- tefeciye düşmüş olduğunu arkadaşlarımız söylediler.
KEMAL
ZEYBEK (Samsun) – Hayır, değil efendim, tarım kredi kooperatifi.
EKONOMİ
BAKANI NİHAT ZEYBEKCİ (Denizli) – Değerli arkadaşlar, bu, sizin iddianız. 
KEMAL
ZEYBEK (Samsun) – Olur mu öyle şey?
BAŞKAN
– Sayın Zeybek, Sayın Milletvekili, lütfen…
EKONOMİ
BAKANI NİHAT ZEYBEKCİ (Denizli) - Bir değerli milletvekilimiz de Samsun’dan bir
milletvekilimiz de bana bu bilgiyi getirdi.
KEMAL
ZEYBEK (Samsun) – Ölenin arkasından öyle konuşmayalım.
EKONOMİ
BAKANI NİHAT ZEYBEKCİ (Denizli) – O senin iddian. Nasıl senin iddiana saygı
gösterildiyse bu cevaba da saygı göstereceksiniz.
KEMAL
ZEYBEK (Samsun) – Olur mu öyle şey?
EKONOMİ
BAKANI NİHAT ZEYBEKCİ (Denizli) – 20 vatandaşımız aynı köyden yapılandırmaya
tabi tutulmuş. Bugün milyonlarca vatandaşımızın borçlarıyla ilgili gerekli
düzenlemeler yapılıyor.
KEMAL
ZEYBEK (Samsun) – Tarım kredi kooperatifinin icrası yüzünden oldu.
EKONOMİ
BAKANI NİHAT ZEYBEKCİ (Denizli) – Sayın Başkan, geri kalanlarıyla ilgili de
yazılı cevap vereceğim.
Teşekkür
ederim.
BAŞKAN
– Teşekkür ederiz Sayın Bakan.
KEMAL
ZEYBEK (Samsun) – Hayır, devletin tefecilik yapmasından öldü.
BAŞKAN
– Sayın Zeybek, çok rica ediyorum, lütfen…
FATMA
KAPLAN HÜRRİYET (Kocaeli) – Sayın Başkan, kadın Bakanımıza da bir soru vardı,
önemli bir soru.
BAŞKAN
– Süre bitti Sayın Hürriyet, takdir kendisinin, cevaplandırmayabilir.
İLKNUR
İNCEÖZ (Aksaray) – Yani böyle bakanlara, “kadın bakan”, “erkek bakan” gibi
ithamların da bu Meclise yakışmadığını belirtmek lazım.
FATMA
KAPLAN HÜRRİYET (Kocaeli) – O soruya cevap vermiyor Sayın Aile ve Sosyal
Politikalar Bakanı.
BAŞKAN
– Sayın Hürriyet, bu kendisinin karar verebileceği bir şey, ben bir şey
söyleyemem, yazılı olarak belki cevaplandırabilir. 
Yazılı
olarak cevaplandıracağını ifade ediyor.
Sayın
milletvekilleri, tasarının tümü üzerindeki görüşmeler tamamlanmıştır.
Birleşime
beş dakika ara veriyorum.
Kapanma Saati: 21.12
BEŞİNCİ OTURUM
Açılma Saati:
21.13
BAŞKAN: Başkan
Vekili Pervin BULDAN
KÂTİP ÜYELER:
Mustafa AÇIKGÖZ (Nevşehir), İshak GAZEL (Kütahya)
----- 0 -----
BAŞKAN
- Sayın milletvekilleri, Türkiye Büyük Millet Meclisinin 66'ncı Birleşiminin
Beşinci Oturumunu açıyorum. 
443
sıra sayılı Kanun Tasarısı’nın görüşmelerine devam ediyoruz.
Komisyon? Yok.
Ertelenmiştir.
2’nci sırada yer
alan 439 sıra sayılı Kanun Tasarısı’nın görüşmelerine başlayacağız.
2.- Türkiye Cumhuriyeti ile Rusya Federasyonu Arasında Cezai Konularda
Karşılıklı Adli Yardımlaşma ve Suçluların İadesi Anlaşmasının Onaylanmasının
Uygun Bulunduğuna Dair Kanun Tasarısı (1/650) ve Dışişleri Komisyonu Raporu (S.
Sayısı: 439)
BAŞKAN –
Komisyon? Yok.
Ertelenmiştir.
3’üncü sırada
yer alan 440 sıra sayılı Kanun Tasarısı’nın görüşmelerine başlayacağız.
3.- Türkiye Cumhuriyeti Hükümeti ile Rusya Federasyonu Hükümeti Arasında
Türkiye Cumhuriyeti Topraklarında Bulunan Rus Defin Yerleri ile Rusya
Federasyonu Topraklarında Bulunan Türk Defin Yerleri Hakkında Anlaşmanın
Onaylanmasının Uygun Bulunduğuna Dair Kanun Tasarısı (1/656) ile Dışişleri
Komisyonu ve Milli Savunma Komisyonu Raporları (S. Sayısı: 440)
BAŞKAN –
Komisyon? Yok.
Ertelenmiştir.
Bundan sonra da
komisyonların olmayacağı anlaşıldığından, Türk Silahlı
Kuvvetleri deniz unsurlarının, Aden Körfezi, Somali karasuları ve açıkları,
Arap Denizi ve mücavir bölgelerde görevlendirilmesi için Hükûmete verilen izin
süresinin Anayasa’nın 92’nci maddesi uyarınca bir yıl daha uzatılmasına dair
Başbakanlık Tezkeresi ile alınan karar gereğince, kanun tasarı ve teklifleri
ile komisyonlardan gelen diğer işleri sırasıyla görüşmek için 8 Şubat 2017
Çarşamba günü saat 14.00’te toplanmak üzere birleşimi kapatıyorum.
Kapanma Saati: 21.14




(x) 443 S.Sayılı Basmayazı tutanağa
eklidir.




