



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 63’üncü
Birleşim
 24
Şubat 2015 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İzmir Milletvekili Oktay Vural’ın, PKK yapılanması
ve Ege Üniversitesinde şehit edilen Fırat Yılmaz Çakıroğlu’na ilişkin gündem
dışı konuşması
2.- Erzincan Milletvekili Muharrem Işık’ın, Erzincan
ilinin sorunlarına ilişkin gündem dışı konuşması
3.- Denizli Milletvekili Mehmet Yüksel’in, Denizli
iline yapılan yatırımlara ilişkin gündem dışı konuşması

V.- ÖLÜM, SAYGI DURUŞU VE TAZİYELER
1.- İstanbul Milletvekili Mehmet Akif Hamzaçebi’nin,
Ege Üniversitesinde meydana gelen olaylarda hayatını kaybeden Fırat Yılmaz
Çakıroğlu’na Allah’tan rahmet, ailesine başsağlığı dilediğine ilişkin konuşması

VI.- BAŞKANLIĞIN GENEL KURULA SUNUŞLARI
A) Önergeler
1.- Adana Milletvekili Ali Küçükaydın’ın İçişleri
Komisyonu üyeliğinden istifa ettiğine ilişkin önergesi (4/237) 
2.- Aydın Milletvekili Bülent Tezcan’ın, (2/332) esas
numaralı 5682 Sayılı Pasaport Kanununda Değişiklik Yapılmasına İlişkin Kanun
Teklifi’nin doğrudan gündeme alınmasına ilişkin önergesi (4/238)

B) Meclis Araştırması Önergeleri
1.- İstanbul Milletvekili Abdullah Levent Tüzel ve 22
milletvekilinin, taşeron
işçilerinin sorunlarının araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/1224)
2.- İstanbul Milletvekili Abdullah Levent Tüzel ve 22
milletvekilinin, çocuk
emeği sömürüsünün boyutlarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/1225)
3.- İstanbul Milletvekili Sebahat Tuncel ve 21
milletvekilinin, Türkiye’de çocuk hakları ihlallerinin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/1226)

C) Duyurular
Başkanlıkça, Kadın Erkek Fırsat Eşitliği ile İnsan
Haklarını İnceleme Komisyonlarında siyasi parti grubu mensubu olmayan
milletvekillerine düşen birer üyelik için aday olmak isteyen siyasi parti grubu
mensubu olmayan milletvekillerinin yazılı olarak müracaat etmelerine ilişkin
duyuruda bulunuldu.

Ç) Tezkereler
1.- Türkiye Büyük Millet Meclisi Başkanlığının, Sırbistan
Ulusal Meclisi Kadın Parlamenter Ağı tarafından Avrupa Güvenlik ve İş Birliği
Teşkilatı Sırbistan Misyonu iş birliğiyle 2-3 Mart 2015 tarihlerinde
Sırbistan’ın başkenti Belgrad’da düzenlenecek olan Güneydoğu Avrupa Kadın
Parlamenterler Konferansı’na katılım sağlanmasına ilişkin tezkeresi (3/1704)
2.- Türkiye Büyük Millet Meclisi Başkanlığının, 9-20
Mart 2015 tarihleri arasında Amerika Birleşik Devletleri New York’ta Birleşmiş
Milletler Genel Merkezinde gerçekleştirilecek toplantılara katılması Türkiye
Büyük Millet Meclisi Başkanlık Divanının 16/2/2015 tarihli ve 92 sayılı
Kararı’yla kabul edilen Kadına Yönelik Şiddetin Sebeplerinin Araştırılarak
Alınması Gereken Önlemlerin Belirlenmesi Amacıyla Kurulan Meclis Araştırması
Komisyonunun 4 üyesinden oluşan heyetin 7-11 Mart 2015 tarihlerinde bu toplantılara
katılmasına ilişkin tezkeresi (3/1705)

VII.- ÖNERİLER
A) Siyasi Parti Grubu Önerileri
1.- HDP Grubunun, 12/2/2015 tarihinde Van Milletvekili
Özdal Üçer ve arkadaşları tarafından, 9/10/2014 tarihinde Gaziantep ili
Şahinbey ilçesinde çıkan eylemler esnasında omzundan, bacağından ve kalçasından
almış olduğu mermiler veya saçmalar nedeniyle belden aşağısı felç olan doğuştan
işitme ve konuşma engelli Şehriban Sertkal’ın durumunun araştırılması amacıyla
Türkiye Büyük Millet Meclisi Başkanlığına verilmiş olan Meclis araştırması
önergesinin (1507 sıra no.lu), Genel Kurulun bilgisine sunulmak üzere bekleyen
diğer önergelerin önüne alınarak, Genel Kurulun 24 Şubat 2015 Salı günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
2.- MHP Grubunun, 24/2/2015 tarih ve 4902 sayıyla Grup
Başkan Vekili İzmir Milletvekili Oktay Vural tarafından, millî menfaatlerimizi
ve millî onur ve haysiyetimizi içinde barındıran, Türkiye Cumhuriyeti
toprakları statüsünde kabul edilen vatan toprağı Süleyman Şah Türbesi ile Saygı
Karakolunun boşaltılması suretiyle geri çekilmesi hususunda Türkiye Büyük
Millet Meclisi Başkanlığına verilmiş olan genel görüşme önergesinin, Genel Kurulun
24 Şubat 2015 Salı günkü birleşiminde sunuşlarda okunmasına ve ön görüşmelerinin
aynı tarihli birleşiminde yapılmasına ilişkin önerisi
3.- CHP Grubunun, 18/4/2013 tarihinde Erzincan
Milletvekili Muharrem Işık ve arkadaşları tarafından, 12 Eylül 1980 askerî
müdahalesinden itibaren günümüze kadar yaşanan olaylardan kaynaklanan
mağduriyetlerin araştırılması amacıyla Türkiye Büyük Millet Meclisi
Başkanlığına verilmiş olan Meclis araştırması önergesinin (848 sıra no.lu),
Genel Kurulun bilgisine sunulmak üzere bekleyen diğer önergelerin önüne
alınarak, Genel Kurulun 24 Şubat 2015 Salı günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi 

VIII.- SATAŞMALARA İLİŞKİN KONUŞMALAR
1.- Van Milletvekili Özdal Üçer’in, Isparta
Milletvekili Recep Özel’in HDP grup önerisi üzerinde yaptığı konuşması
sırasında şahsına sataşması nedeniyle konuşması
2.- Amasya Milletvekili Mehmet Naci Bostancı’nın,
Isparta Milletvekili S. Nevzat Korkmaz’ın MHP grup önerisi üzerinde yaptığı
konuşması sırasında AK PARTİ Grup Başkanına ve AK PARTİ Grubuna sataşması
nedeniyle konuşması
3.- Isparta Milletvekili S. Nevzat Korkmaz’ın, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında şahsına sataşması nedeniyle konuşması
4.- Adana Milletvekili Seyfettin Yılmaz’ın, Şırnak
Milletvekili Selma Irmak’ın MHP grup önerisi üzerinde yaptığı konuşması
sırasında Milliyetçi Hareket Partisine sataşması nedeniyle konuşması
5.- İstanbul Milletvekili Mehmet Akif Hamzaçebi’nin,
Adıyaman Milletvekili Ahmet Aydın’ın yaptığı açıklaması sırasında CHP Grup
Başkanına ve Cumhuriyet Halk Partisine sataşması nedeniyle konuşması
6.- Amasya Milletvekili Mehmet Naci Bostancı’nın,
İstanbul Milletvekili Mehmet Akif Hamzaçebi’nin sataşma nedeniyle yaptığı
konuşması sırasında AK PARTİ Grubuna sataşması nedeniyle konuşması
7.- İstanbul Milletvekili Mehmet Akif Hamzaçebi’nin,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında şahsına sataşması nedeniyle konuşması
8.- Osmaniye Milletvekili Hasan Hüseyin Türkoğlu’nun,
Bartın Milletvekili Yılmaz Tunç’un CHP grup önerisi üzerinde yaptığı konuşması
sırasında MHP Grubuna sataşması nedeniyle konuşması
9.- İstanbul Milletvekili Mehmet Akif Hamzaçebi’nin,
Bartın Milletvekili Yılmaz Tunç’un CHP grup önerisi üzerinde yaptığı konuşması
sırasında CHP Grubuna sataşması nedeniyle konuşması
10.- Mersin Milletvekili Ertuğrul Kürkcü’nün, Bartın
Milletvekili Yılmaz Tunç’un CHP grup önerisi üzerinde yaptığı konuşması
sırasında HDP Grubuna sataşması nedeniyle konuşması
11.- Ankara Milletvekili Levent Gök’ün, Bingöl
Milletvekili İdris Baluken ile Mersin Milletvekili Ertuğrul Kürkcü’nün geçen
tutanak hakkında yaptıkları konuşmaları sırasında Cumhuriyet Halk Partisine sataşmaları
nedeniyle konuşması 

IX.- AÇIKLAMALAR
1.- İstanbul Milletvekili Mehmet Akif Hamzaçebi’nin,
Süleyman Şah Türbesi’nin IŞİD’e teslim edilerek Türk Silahlı Kuvvetlerinin
oradan geri çekilmesinin bir hezimet olduğu değerlendirmelerine iktidar partisi
grubunun susarak katılmış olduğuna ilişkin açıklaması
2.- Adıyaman Milletvekili Ahmet Aydın’ın, Süleyman Şah
Türbesi operasyonu nedeniyle bir toprak kaybının olmadığına ve Hükûmetin
milletimizin hukukunu en iyi şekilde savunduğuna ilişkin açıklaması
3.- Bingöl Milletvekili İdris Baluken’in, Türkiye’nin
Suriye ve Rojava politikasıyla ilgili ciddi yanlışlıklar yapıldığına ilişkin
açıklaması
4.- İzmir Milletvekili Oktay Vural’ın, Malatya’da 2
savaş uçağının düştüğüne ilişkin haberlerle ilgili Hükûmetin Parlamentoya bilgi
vermesini istirham ettiğine ilişkin açıklaması
5.- İçişleri Bakanı Efkan Ala’nın, Malatya’dan
havalanan 2 savaş uçağıyla daha sonra irtibatın kesildiğine, 2 pilotun şehit olduğu
haberini aldıklarına ve şehit pilotlara Allah’tan rahmet dilediğine ilişkin
açıklaması
6.- İstanbul Milletvekili Mehmet Akif Hamzaçebi’nin,
Malatya’da 2 savaş uçağının düşmesi sonucu şehit olan pilotlara ve Süleyman Şah
Türbesi operasyonu sırasında şehit olan Başçavuş Halit Avcı’ya Allah’tan
rahmet, yakınlarına başsağlığı dilediğine ilişkin açıklaması
7.- Ankara Milletvekili Levent Gök’ün Malatya’da 2
savaş uçağının düşmesi sonucu şehit olan pilotlara ve Süleyman Şah Türbesi
operasyonu sırasında şehit olan Başçavuş Halit Avcı’ya Allah’tan rahmet,
yakınlarına başsağlığı dilediğine ilişkin açıklaması
8.- Karabük Milletvekili Mehmet Ali Şahin’in,
Malatya’da 2 savaş uçağının düşmesi sonucu şehit olan pilotlara Allah’tan
rahmet, yakınlarına başsağlığı dilediğine ilişkin açıklaması
9.- Bingöl Milletvekili İdris Baluken’in, Malatya’da 2
savaş uçağının düşmesi sonucu şehit olan pilotlara Allah’tan rahmet,
yakınlarına başsağlığı dilediğine ilişkin açıklaması
10.- İçişleri Bakanı Efkan Ala’nın, Malatya’da düşen 2
savaş uçağının enkazına ulaşıldığına ve şehit olan 4 pilota Allah’tan rahmet
dilediğine ilişkin açıklaması
11.- Malatya Milletvekili Öznur Çalık’ın, Malatya’da 2
savaş uçağının düşmesi sonucu 4 pilotun şehit olmasına ilişkin açıklaması
12.- Konya Milletvekili Faruk Bal’ın, Malatya’da 2
savaş uçağının düşmesi sonucu 4 pilotun şehit olmasına ilişkin açıklaması
13.- İstanbul Milletvekili Ali Özgündüz’ün, Malatya’da
2 savaş uçağının düşmesi sonucu 4 pilotun şehit olmasına ilişkin açıklaması
14.- Bingöl Milletvekili İdris Baluken’in, Türkiye
Büyük Millet Meclisi Başkanlık Divanı İç Tüzük’ün 13’üncü maddesi uyarınca daha
önce yanlış yapıldığı iddia edilerek itiraz edilen oylamayla ilgili kararını
vermeden 684 sıra sayılı Kanun Tasarısı’nın görüşmelerine devam edilmemesi
gerektiğine ilişkin açıklaması
15.- İstanbul Milletvekili Mehmet Akif Hamzaçebi’nin,
Türkiye Büyük Millet Meclisi Başkanlık Divanı İç Tüzük’ün 13’üncü maddesi
uyarınca daha önce yanlış yapıldığı iddia edilerek itiraz edilen oylamayla
ilgili kararını vermeden 684 sıra sayılı Kanun Tasarısı’nın görüşmelerine devam
edilmemesi gerektiğine ilişkin açıklaması
16.- İzmir Milletvekili Oktay Vural’ın, Türkiye Büyük
Millet Meclisi Başkanlık Divanı İç Tüzük’ün 13’üncü maddesi uyarınca daha önce
yanlış yapıldığı iddia edilerek itiraz edilen oylamayla ilgili kararını
vermeden 684 sıra sayılı Kanun Tasarısı’nın görüşmelerine devam edilmemesi
gerektiğine ilişkin açıklaması
17.- Şırnak Milletvekili Hasip Kaplan’ın, Türkiye Büyük
Millet Meclisi Başkanlık Divanı İç Tüzük’ün 13’üncü maddesi uyarınca daha önce
yanlış yapıldığı iddia edilerek itiraz edilen oylamayla ilgili kararını
vermeden 684 sıra sayılı Kanun Tasarısı’nın görüşmelerine devam edilmemesi
gerektiğine ilişkin açıklaması



X.- SEÇİMLER
A) Komisyonlarda Açık Bulunan Üyeliklere Seçim
1.- İçişleri Komisyonunda açık bulunan üyeliğe seçim

XI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Sadık Yakut’un,
Malatya’da 2 savaş uçağının düşmesi sonucu şehit olan pilotlara Allah’tan
rahmet, yakınlarına başsağlığı dilediğine ilişkin konuşması

XII.- GEÇEN TUTANAK HAKKINDA KONUŞMALAR
1.- Şırnak Milletvekili Hasip Kaplan’ın, 23/2/2015
tarihli 62’nci Birleşimdeki bazı ifadelerini düzelttiğine ilişkin konuşması
2.- Bingöl Milletvekili İdris Baluken’in, 23/2/2015
tarihli 62’nci Birleşimdeki bazı ifadelerini düzelttiğine ilişkin konuşması
3.- Mersin Milletvekili Ertuğrul Kürkcü’nün, 23/2/2015
tarihli 62’nci Birleşimdeki bazı ifadelerini düzelttiğine ilişkin konuşması
4.- Hakkâri Milletvekili Adil Zozani’nin, 23/2/2015
tarihli 62’nci Birleşimdeki bazı ifadelerini düzelttiğine ilişkin konuşması
5.- Muş Milletvekili Demir Çelik’in, 23/2/2015 tarihli
62’nci Birleşimdeki bazı ifadelerini düzelttiğine ilişkin konuşması
6.- Van Milletvekili Nazmi Gür’ün, 23/2/2015 tarihli
62’nci Birleşimdeki bazı ifadelerini düzelttiğine ilişkin konuşması
7.- Kocaeli Milletvekili Lütfü Türkkan’ın, 23/2/2015
tarihli 62’nci Birleşimdeki bazı ifadelerini düzelttiğine ilişkin konuşması
8.- Adana Milletvekili Seyfettin Yılmaz’ın, 23/2/2015
tarihli 62’nci Birleşimdeki bazı ifadelerini düzelttiğine ilişkin konuşması
9.- İstanbul Milletvekili Sebahat Tuncel’in, 23/2/2015
tarihli 62’nci Birleşimdeki bazı ifadelerini düzelttiğine ilişkin konuşması
10.- Manisa Milletvekili Erkan Akçay’ın, 23/2/2015
tarihli 62’nci Birleşimdeki bazı ifadelerini düzelttiğine ilişkin konuşması
11.- Kütahya Milletvekili Alim Işık’ın, 21/2/2015
tarihli 60’ıncı Birleşimdeki bazı ifadelerini düzelttiğine ilişkin konuşması

XIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi İçtüzüğünde
Değişiklik Yapılmasına Dair İçtüzük Teklifi ile Tunceli Milletvekili Kamer
Genç’in; Türkiye Büyük Millet Meclisi İçtüzüğünün Bir Maddesinin Değiştirilmesi
Hakkında İçtüzük Teklifi ve Anayasa Komisyonu Raporu (2/242, 2/80) (S. Sayısı:
156)
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287) 
3.- Ceza İnfaz Kurumları Güvenlik Hizmetleri Kanunu
Tasarısı ve Adalet Komisyonu Raporu (1/742) (S. Sayısı: 616)
4.- Askeri Hakimler Kanunu ile Bazı Kanunlarda
Değişiklik Yapılmasına Dair Kanun Tasarısı ve Adalet Komisyonu Raporu (1/1008)
(S. Sayısı: 685)
5.-Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana
Milletvekili Osman Faruk Loğoğlu'nun; Emniyet Teşkilatı Kanununda Değişiklik
Yapılması Hakkında Kanun Teklifi, Mersin Milletvekili Ertuğrul Kürkcü'nün;
Polis Vazife ve Salahiyet Kanununda Değişiklik Yapılması Hakkında Kanun
Teklifi, İstanbul Milletvekili Mustafa Sezgin Tanrıkulu ve Cumhuriyet Halk
Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri Kanununda
Değişiklik Yapılması Hakkında Kanun Teklifi ile Avrupa Birliği Uyum Komisyonu
ve İçişleri Komisyonu Raporları (1/995, 2/422, 2/514, 2/909, 2/1518, 2/1579,
2/1632, 2/2443, 2/2469) (S. Sayısı: 684)
6.- Kültürel İfadelerin Çeşitliliğinin Korunması ve
Geliştirilmesi Sözleşmesinin Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu (1/292) (S. Sayısı: 54)
XIV.- OYLAMALAR
1.- Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı’nın
17’nci maddesinin oylaması

XV.- YAZILI SORULAR VE CEVAPLARI
1.- Antalya Milletvekili Gürkut Acar'ın, elektrik
zammına ve kayıp-kaçak oranının zamma etkisine ilişkin sorusu ve Enerji ve
Tabii Kaynaklar Bakanı Taner Yıldız’ın cevabı (7/57647)
2.- İstanbul Milletvekili Mustafa Sezgin Tanrıkulu'nun,
2003-2014 yılları arasında açılan ve Bakanlığa bağlı kurum ve kuruluşlara ait
olan tesisler ile ilgili çeşitli hususlara ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/58952)
3.- İstanbul Milletvekili Mahmut Tanal'ın, Dicle
Elektrik Dağıtım A.Ş.'nin abonelerinden tahsil ettiği kayıp kaçak bedellerine
ilişkin sorusu ve Enerji ve Tabii Kaynaklar Bakanı Taner Yıldız’ın cevabı
(7/58954)
4.- İstanbul Milletvekili Mahmut Tanal'ın,
Şanlıurfa'daki elektrik kesintilerine ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/58955)
5.- Ankara Milletvekili Zühal Topcu'nun, 2003-2014
yılları arasında Bakanlık ile bağlı kurum ve kuruluşlarda KPSS şartı aranmadan
yapılan atamalara ilişkin sorusu ve Enerji ve Tabii Kaynaklar Bakanı Taner
Yıldız’ın cevabı (7/58957)
6.- Adana Milletvekili Seyfettin Yılmaz'ın, 2002-2014
yılları arasında Bakanlık ile bağlı kurum ve kuruluşlarda millete ve devlete
karşı suçlar nedeniyle hakkında işlem yapılan personel sayısına ilişkin sorusu
ve Enerji ve Tabii Kaynaklar Bakanı Taner Yıldız’ın cevabı (7/58958)
7.- Konya Milletvekili Mustafa Kalaycı'nın, Konya'nın
Selçuklu ilçesinde Karaömerler Mahallesi etrafındaki taş ocaklarına ilişkin
sorusu ve Enerji ve Tabii Kaynaklar Bakanı Taner Yıldız’ın cevabı (7/58959)
8.- Antalya Milletvekili Gürkut Acar'ın, Antalya,
Burdur ve Isparta illerindeki elektrik dağıtım işinin özelleştirilmesinin ardından
yaşandığı iddia edilen sorunlara ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/58960)
9.- İstanbul Milletvekili Mustafa Sezgin Tanrıkulu'nun,
doğal gaz santrallerinin özelleştirilmesine ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/58961)
10.- İstanbul Milletvekili Mustafa Sezgin
Tanrıkulu'nun, kamu iktisadi teşebbüsleri ile özelleştirme programındaki kuruluşlarda
çalışan işçilere ilişkin Başbakan'dan sorusu ve Maliye Bakanı Mehmet Şimşek’in
cevabı (7/59071)
11.- İstanbul Milletvekili Mustafa Sezgin
Tanrıkulu'nun, elektrik tellerinin yarattığı tehlikelere ve Ankara'da yaşanan
bir olaya ilişkin sorusu ve Enerji ve Tabii Kaynaklar Bakanı Taner Yıldız’ın
cevabı (7/59233)
12.- İzmir Milletvekili Ahmet Kenan Tanrıkulu'nun, araç
satın alımları ve kiralamaları ile diğer araç giderlerine ilişkin sorusu ve
Enerji ve Tabii Kaynaklar Bakanı Taner Yıldız’ın cevabı (7/59237)
13.- Sakarya Milletvekili Engin Özkoç'un, Sakarya'da
uzun süreli elektrik kesintisine ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/59242)
14.- İzmir Milletvekili Ahmet Kenan Tanrıkulu'nun,
İzmir'e yönelik proje ve yatırımlara ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/59247)
15.- Kars Milletvekili Mülkiye Birtane'nin, Kütahya'nın
Gediz ilçesine bağlı bir mahalleye elektrik verilmesine ilişkin sorusu ve
Enerji ve Tabii Kaynaklar Bakanı Taner Yıldız’ın cevabı (7/59248)
16.- Yozgat Milletvekili Sadir Durmaz'ın, Yozgat'ta
yapılan kömür yardımlarına ilişkin sorusu ve Enerji ve Tabii Kaynaklar Bakanı
Taner Yıldız’ın cevabı (7/59483)
17.- Kütahya Milletvekili Alim Işık'ın, 2015 yılı
bütçesinden yapılacak harcamalara ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/59484)
18.- İstanbul Milletvekili Mahmut Tanal'ın, 2002'den
beri yapılan kömür yardımlarına ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/59657)
19.- Kütahya Milletvekili Alim Işık'ın, Bakanlığın 2014
yılı bütçesinden yapılan harcamalara ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/59664)


24 Şubat 2015
Salı
BİRİNCİ OTURUM
Açılma Saati:
15.01
BAŞKAN: Başkan
Vekili Sadık YAKUT
KÂTİP ÜYELER:
Fehmi KÜPÇÜ (Bolu), Bayram ÖZÇELİK (Burdur)
-----0-----
BAŞKAN – Sayın milletvekilleri, Türkiye
Büyük Millet Meclisinin 63’üncü Birleşimini açıyorum.
Toplantı yeter sayısı vardır, görüşmelere
başlıyoruz.
Gündeme geçmeden önce üç sayın milletvekiline
gündem dışı söz vereceğim.
Gündem dışı ilk söz, PKK yapılanması ve
Ege Üniversitesinde şehit edilen Fırat Yılmaz Çakıroğlu hakkında söz isteyen
İzmir Milletvekili Oktay Vural’a aittir. 
Buyurun Sayın Vural. (MHP sıralarından
alkışlar) 

IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İzmir Milletvekili Oktay Vural’ın, PKK yapılanması
ve Ege Üniversitesinde şehit edilen Fırat Yılmaz Çakıroğlu’na ilişkin gündem
dışı konuşması
OKTAY VURAL (İzmir) – Teşekkür ederim
Sayın Başkan. 
Değerli milletvekilleri, Ege
Üniversitesi kampüsünde bölücüler tarafından saldırıya uğratılarak şehit edilen
Ülkü Ocakları üniversite başkanı kardeşimiz Fırat Yılmaz Çakıroğlu hakkında gündem
dışı söz almış bulunmaktayım. 
BAŞKAN – Sayın
milletvekilleri, Genel Kurulda uğultu var, lütfen ayaktaki milletvekilleri de
yerlerine otursunlar, istirham ediyorum. Sayın milletvekilleri...
Buyurun Sayın
Vural.
OKTAY VURAL
(Devamla) – Evet, Fırat Yılmaz Çakıroğlu kardeşime buradan tekrar Cenab-ı
Hak’tan rahmet diliyorum, acılı ailesine sabırlar niyaz ediyorum. Tüm ülkücü
hareketin, gençliğin başı sağ olsun. Türkiye’nin her yerinde, Fırat Yılmaz
Çakıroğlu’na yönelik olarak yapılan bu menfur saldırıyı kınayanlara, rahmet
dileyenlere teşekkür ediyorum.
Evet, Fırat
Yılmaz Çakıroğlu Edebiyat Fakültesi Tarih Bölümünde formasyon dersleri alıyor.
Formasyon dersleri için imza attıktan sonra Edebiyat Fakültesinden çıkarken
maalesef organize bir güç tarafından saldırıya uğruyor. Aslında, ondan birkaç
gün önce de gerilimler var. Üç aydan bu yana gerilimler var. Bu gerilimlerden
üniversite rektörlüğünün ve Emniyetin haberi var. Ve oradaki bir kantine
gittikten sonra o kantinde bıçaklanıyor ve maalesef, bıçaklandıktan sonra gelen
ambulans zamanında yetişmediği için kan kaybından ölüyor. Bu saldırının, medya
tarafından aslında karşıt görüşlü öğrenciler arasındaki bir çatışma olarak
lanse edilmesine rağmen maalesef eğitim hakkını elinden almak isteyenlerin,
bölücü terör örgütünün propagandasını yapmak ve Ege Üniversitesinde burayı bir
üs olarak kullanmak isteyenlerin menfur saldırısı olduğu gayet açık ve nettir.
Aslında üniversitelerdeki bu bölücü baskıların giderek arttığını ve özellikle
de bu yapılanmayla birlikte açıkçası üniversite koridorlarının terör örgütü
sloganlarıyla dolu olduğunu... Bu konuda çadır kurmak suretiyle orada terör
örgütünün posterlerinin ve flamalarının konulduğu bir Ege Üniversitesi oldu.
Türkiye’nin birçok üniversitesinde maalesef böyle yapılanmalar var. Böyle
yapılanmalara karşı üniversite rektörleri ile emniyet zamanında tedbir almıyor,
bir denge politikası gütmek suretiyle bu yapılanmanın meşruiyetini sağlamaya
çalışıyorlar. 
Gençlik üzerinde
oynanan oyun açıktır. Bu gençlik üzerinde oynanan oyunla açıkçası toplumu
birbirine kışkırtmak isteyen, gençliğin heba edilmesini sağlamak isteyen kirli
ve pis bir tuzak var. Ülkücü hareket, milliyetçi hareket, vatanseverler bu
tuzağa hiçbir zaman düşmedi; sadece ve sadece eğitim görmek, okula gitmek
istiyorlar. Ne hazindir ki Fırat Yılmaz Çakıroğlu tehdit altında olmasına
rağmen böyle bir organize hareket karşısında emniyet tedbir almamış, üniversite
rektörlüğü tedbir almamıştır. Eğer bir üniversite rektörü çocuklarına,
öğrencilerine sahip çıkamıyorsa, böylesine bir gerilimli ortam varken eğer
emniyet tedbir almıyorsa burada ciddi bir provokasyon olduğu gayet açık ve
nettir. Soruyorum ben size, bu emniyet bizi dinler, izler, peki, orada böyle
bir yapılanmanın organizasyonu konusunda hiç mi bilgi almadı? Bu rektör ne
yapar? Neden böyle bir yapılanmaya izin verir? Neden bu güvenlik tedbirlerinin
alınmasına ilişkin açıkçası girişimlerde bulunmaz? Maalesef, Türkiye’nin birçok
ilinde böyle bir yapılanma karşısında rektörlük ve emniyet, gençleri, açıkçası,
bir tuzağa düşürecek şekilde, çatıştıracak şekilde bir zemin hazırlamaktadır. 
Üniversitelerin
bölücü terör örgütü yuvası olmasına göz yuman ve çocuklarımızı koruyamayan…
Fırat Yılmaz Çakıroğlu’nun hesabını kim verecek? Bunlar, bu kardeşimiz yoldan
geçerken birileriyle kavga etmedi. Ondan iki gün önce zaten gerilim vardı.
Okula gittiği zaman, “Herhangi bir sorun yok, okula gidebilirsiniz.” dendi.
Okula gitti, imzasını attı, saldırıya uğradı. Saldıranlardan birinin kantinde olduğunu gördü, oraya
gitti, orada bıçaklandı. Bıçaklandıktan sonra kanlar içinde yerde yatarken maalesef,
bu ambulans, gelen ambulanslar, ilk ambulans onu almadı, ondan sonraki
ambulansların geç gelmesinden dolayı kan kaybından öldü. 
(Mikrofon
otomatik cihaz tarafından kapatıldı)
OKTAY VURAL
(Devamla) – Hem rektörlüğün hem de emniyetin böyle bir olayın meydana gelmesi
konusunda önemli zafiyetleri ve sorumlulukları olduğu açıktır. 
Ben, tekrar
Fırat Yımaz Çakıroğlu’na Cenab-ı Hak’tan rahmet diliyorum, başımız sağ olsun. 
Hepinize
saygılarımı arz ediyorum. (MHP sıralarından alkışlar) 
BAŞKAN – Evet,
teşekkür ediyorum.
Gündem dışı
ikinci söz, Erzincan ilinin sorunları hakkında söz isteyen Erzincan
Milletvekili Muharrem Işık’a aittir.
Buyurun Sayın
Işık. (CHP sıralarından alkışlar)

2.- Erzincan Milletvekili Muharrem Işık’ın, Erzincan
ilinin sorunlarına ilişkin gündem dışı konuşması

MUHARREM IŞIK
(Erzincan) – Sayın Başkanım, değerli milletvekilleri; Erzincan’ın sorunlarını
dile getirmek için gündem dışı söz almış bulunmaktayım. Hepinizi saygılarımla
selamlıyorum. 
 Değerli
milletvekilleri, ben “Erzincan daralıyor, Erzincan halkı bunaldı; esnafın,
köylünün, işçinin, memurun hâli perişan, gençler işsiz.” diyorum, defalarca
gündeme getiriyorum, önerilerimi sunuyorum, çözüm yollarını gösteriyorum,
“araştıralım” diyorum, “Niye yapmıyorsunuz?” diye soruyorum, duvardan ses
çıkıyor ama Erzincan’ı sözde çok sevenlerden maalesef ses çıkmıyor. Erzincan’ın
kaderi birilerinin dudakları arasına sıkışmış durumda. Yazık oluyor Erzincan’a
gerçekten.
Seçim zamanları
Erzincanlı olanlar, Erzincan’ı çok sevdiğini söyleyenler ne yazık ki
Erzincan’a en büyük zararı vermiştir, vermeye devam ediyorlar. Her şeyden önce
Erzincan’da yapılan bölgecilik Erzincan’ı iyice kutuplaştırdı. Hem bölgecilik
yapılıyor hem de başka ilden gelip Erzincan’a yerleşen vatandaşlar Erzincanlı
kabul edilmiyor, ayrıştırılıyor. Ama o kadar çelişki yaşıyorlar ki, hem
bölgecilik yapıyorlar hem de kendi bölgelerine en büyük zararı yine kendileri
veriyorlar ve dört yıl boyunca da vermeye devam edecekler.
Nefretleri öylesine yükselmiş ki,
amirlere “Kapı kapı dolaşın, baskı yapın.” diye talimat veriyorlar, seçilmiş
kişiyi de yok etmek için bütün kurumlara emirler yağdırıyorlar.  Tüm devlet
kurumlarını “AKP’ye oy isteyin.” diye baskı yapıp çalıştıracaksın, bir belediye
başkanının kardeşi belediye seçimlerinde sırf “Hayırlı olsun.” demeye geldi diye 30 Martta sürgünü yapılıyor, başka
kuruma gönderiliyor. Erzincan’a ayda yılda bir geliyorlar ama tüm kaderini
bunlar belirliyorlar. Erzincan parsellenmiş, kim nerede ne iş yapacak, kararı
yalnızca bunlar veriyorlar. Hangi kuruma hangi müdür atanacak, hangi yönetici
atanacak, hiç liyakat önemli değil, önemli olan onların verdiği karar.
İstediğiniz kaymakamı, valiyi atıyorlar ama vali “Belediye seçimlerini
kaybettirdi.” diye görevden alıyorlar, kaymakamı “İlçe başkanının sözünü
dinlemedi.” diye sürdürüyorlar. Spor kulüpleri üzerinde oyun oynuyorlar.
Erzincanspor, siz iktidara gelmeden önce neredeyse Birinci Lig’e çıkacaktı, şu
anda spor tarihinin sayfalarında yerini aldı. 
Sözde Erzincan’ı
çok seviyorsunuz. Köy muhtarlarını toplayıp “Oy vermezseniz hizmet yok.” diye
tehdit savuruyorlar, sonunda kalkıp “Ayrımcılık yapmıyoruz.” diyorlar.  800
metre asfaltı döktürmeyeceksiniz, “Biz güçlüyüz.” diyeceksiniz, hava
atacaksınız ama ayrımcılığın en büyüğünü yapacaksınız. 
Ey halkım,
Erzincan’daki vatandaşlarım; on iki buçuk yıldır Erzincan’ı yöneten kim? Dört
yıldır milletvekiliyim, on sekiz yıl doktorluk yaptım, bir gün ayrım yapmadım,
ayrımcılık yapanı da kınıyorum. Erzincan için çok şey yapmak istedik, her
konuda tekliflerimizi verdik, işte bu Erzincan’ı sözde çok sevenler yüzüne bile
dönüp bakmadılar. Erzincan’ı çok sevenler Erzincan’ın kalkınması için bir çivi
bile çakmadılar. Tek sanayi kuruluşu olan şeker fabrikasını kapatmaya
kalktılar, hastaneyi yok ettiler, adliyeleri kapatmaya kalktılar, köylere
hizmet götürmemek için ikinci dilim parayı göndermediler. Tarım, hayvancılık
biterken bir tek bakıp izlediler. Meralar yüzünden Şavaklılar neredeyse
birbirine düşecekti. Kemaliye’nin Yayladamı-Aslanoba-Dolunay grup yolu 12
kilometre. Her seçim öncesi “Bu yol yapılacak.” diye söz verildi. “17 bin
kilometre duble yol yaptık.” diye övünenler 12 kilometre yolu yapmada tıkanıp
kaldılar. İş talepleri ya da diğer taleplerle gelenlere karşı “Bıktık artık bu
Erzincanlılardan.” diyenleri siz tanıyorsunuz. 
Buradan siz
Erzincanlı hemşehrilerime seslenmek istiyorum: Artık gerçekleri görme zamanı
geldi. Hedefleri Erzincan’a hizmet etmek falan değil, gücü ellerinde tutsunlar
yeter. Erzincan’da değil başka yerlerde büyük işleri var, önemli makamlarda,
önemli mevkilerdeler. Erzincan umurlarında bile değil. Çok söz verdiler,
hiçbirini tutmadılar. Örneğin Ersevenler Mahallesi’ne her seçimden önce
“Tapularınızı vereceğiz.” diye söz verip oyları aldıktan sonra verdiler mi?
Vermediler. Yine seçim gelecek, yine söz verecekler, yine tutmayacaklar. 
Değerli
hemşehrilerim, Erzincan’ı düşünüyorsanız, eğer Erzincan’ın kalkınmasını
istiyorsanız, eğer Erzincan bu darboğazdan çıksın istiyorsanız yapacağınız şey
belli. On iki yıldır bir şey yapmayanlar bu saatten sonra hiçbir şey
yapmayacaklar, bol söz verip yine kandıracaklar. Sizin inançlarınızı
kullanarak, sizi “Bak biz güçlüyüz.” diyerek, sizi “Her şey onun elinde.”
diyerek, sizi “Yüzyılın projelerini yapanlar.” diyerek, sizi on iki yıldır
iktidarda oldukları hâlde “Erzincan’a şunları şunları yapacağız.” diye tehdit
edenlere oy vermeyeceğinizi biliyorsunuz.
Biz dört yıldır
canla başla sizin yanınızda olduk, sizin için hizmet verdik, emrinizde olduk.
Kendi menfaatlerimiz için değil sizin menfaatleriniz için çalışmaya çalıştık.
Yaprak gibi oradan oraya savrulanlardan olmadık. Kendimizi değil hep sizin
sorunlarınızı gündeme getirdik. Bir de şunu sormak istiyorum: Seçilmek için bu
kadar para harcayanlara bu değirmeni nereden bulduklarını bir sorarsanız çok memnun
olurum.
Hepinizi
saygılarımla selamlıyorum. (CHP sıralarından alkışlar)
BAŞKAN –
Teşekkür ediyorum.
Gündem dışı
üçüncü söz, Denizli iline yapılan yatırımlar hakkında söz isteyen Denizli
Milletvekili Mehmet Yüksel’e aittir. (AK PARTİ sıralarından alkışlar)
Buyurun Sayın
Yüksel.

3.- Denizli Milletvekili Mehmet Yüksel’in, Denizli
iline yapılan yatırımlara ilişkin gündem dışı konuşması

MEHMET YÜKSEL
(Denizli) – Sayın Başkanım, çok değerli milletvekili arkadaşlarım; gündem dışı
söz almış bulunmaktayım. Hepinizi, yüce heyetinizi saygıyla sevgiyle
selamlıyorum.
Denizli ilimize
yapılan yatırımlarla ilgili 2002 yılında 3 Kasımdan itibaren iktidara gelen AK
PARTİ devrim niteliğindeki düzenlemeleri hayata geçirdi ve milletimizin
desteğiyle tarih sayfasında yerini alacak. Bizler de Denizli ilimizi
güçlendirecek düzenlemeler hayata geçirdik ve milletimizin desteğiyle de
bugünlere kadar geldik.
Değerli
arkadaşlarımız, Denizli, sanayisiyle, tarımıyla, ticaretiyle, turizmiyle ünlü
olan bir ilimiz ve bu sektörlerde de elinden geldiği kadar Türkiye’de ilkleri
başaran, ilkleri yapan bir ilimiz. 
Tarımda en önemli konunun sulama
olduğuna, tarımda en önemli konunun da üretim olduğuna baktığımız zaman
verimliliğin artabilmesi, üretimin kalitesinin artabilmesi için de mutlaka sulamanın
da kaliteli olması gerekir. Yıllarca vahşi sulamayı biz doğru bir yöntem olarak
kullandık, doğru olduğunu bilerek kullandık ama vahşi sulama sonrasında
toprakların gerçek minerallerinin, madenlerinin yok olduğunu, çoraklaştığını
gördük. Şu anda, Hükûmetimiz, Tarım Bakanlığı vasıtasıyla, DSİ vasıtasıyla
ciddi bir şekilde sulama işinin kapalı sisteme, basınçlı sisteme dönüşebilmesi
için ciddi destekler vermektedir. Bilhassa sulama birliklerimize yüzde 80’lere
varan destekler vermektedir. 
Bunun yanında,
Denizli, şu anda, Türkiye’de pompajla sulanan pek çok illerdeki elektrik
paralarından dolayı tarım kesiminin girdi maliyetlerini artıran bu önemli girdi
konusunu bir nebze olsun çözmüş bulunmaktadır ve Türkiye’ye örnek bir iş
yapmıştır; Cindere Barajı’ndan, uzun, 5 bin metreden fazlası 3 tane ayrı tünel
olan ve toplam uzunluğu 15 kilometre olan bir kanaletle, tam 32 beldeyi ve 11
hektarı aşan bir alanı yeni sistemle cazibeyle sulamaya kavuşturmuştur. Bu
yöntemle de pompajla sulamadaki maliyetleri düşürmüş, cazibeyle sulamayla da
tarım kesimindeki çiftçilerimizin girdi maliyetlerini düşürmüşlerdir. 
Bunun yanında,
yine, tarımda sulanamayan arazilerin de bulunduğunu görüyoruz, sulanamayan
topraklarımızın olduğunu da biliyoruz. Yani bunlara biz “kıraç araziler”
diyoruz. Kıraç arazilerin de değerlenebilmesi için Tarım Bakanlığı bir
seferberlik başlatmıştır. O da alternatif ürünlerdir. 1999 yılında tütüne kota
getirildiği dönemden itibaren alternatif ürün olarak ilk gündeme gelen kekik
ürünüdür. Şu anda kekik ürününde Türkiye’de ihracatın yüzde 70’i Denizli’den
desteklenmekte, Denizli’den toplanmaktadır. 
Bunun yanında,
şu günlerde yine Denizli’de Tarım İl Müdürlüğümüz marifetiyle ilçelerimizde,
kaymakamlıklarımızda, muhtarlarımızla, ziraat odası başkanlarımızla toplantılar
yapıyoruz. Her ilçemizin toprak deseninde, her ilçemizin sulanabilen ve
sulanamayan arazilerinin ve kıraç arazilerinin değerlenebilmesi için de orada
hangi alternatif ürünün değerlenebileceğini tespit etmeye çalışıyoruz. Bu
anlamda da çiftçilerimizi yönlendirmeye çalışıyoruz. Şu anda, kekikten sonra
ada çayı ve lavanta bitkisini tespit etmiş bulunmaktayız. Bunun yanında, badem
ve ceviz ağacının dikimiyle de ciddi bir gelir elde etmeye ve ürün desenini de
çeşitlendirmeye doğru gitmekteyiz. 
Evet, seracılık
konusunda jeotermal kaynağın olmasından dolayı ciddi bir gelir kaynağı sağlayan
Denizli sanayicisi, iş adamları, çiftçilerimiz, köylülerimiz ortak bir çalışma
sonrasında jeotermalle birlikte seracılığın yanında bir de bu çorak
topraklarda, kıraç arazilerde, suyun gelmediği yerlerde… Örnek veriyorum,
lavanta bitkisi tam on beş yıl dayanabilen ve on beş yıl ürün verebilen bir
bitki. Kilosu nereden baksanız bugün için -ihracat direkt gidiyor- 6-7 liraya
satılıyor. Dolayısıyla, artık sadece tek ürün bazında kalmamak gerekir ve
mutlaka ürün çeşitlendirmesi yapmak zorundayız. 
Bu arada,
doğayla baş başa olan, doğayla karşı karşıya olan tarım kesiminin, “TARSİM”
dediğimiz tarım sigortası konusunda da ciddi gelişmeler vardır. 2005 yılında
çıkan bir yasayla ve 2006 yılında uygulamaya geçilen TARSİM (tarım sigortası)
konusu da tarım kesimindeki çiftçilerimiz için önemli bir durumdur çünkü
afetin, selin, dolunun, donun ne zaman geleceği belli değil. Dolayısıyla
mutlaka bunlara Allah’ın verdiği aklı kullanarak bu tedbirleri almak
zorundayız. Önemli olan ürünün, alın terinin değerlendirilmesidir. Bu noktada
üzerimize ne düşerse bunu yapmaya hazırız. 
Denizli’ye
yapılan yatırımları anlatacaktım ama tarımda kaldık. Daha pek çok konuda,
sanayide, sağlık kesiminde önemli yatırımlarımız var. 
Ben yine de bu
duygu ve düşüncelerle hepinizi sevgi ve saygıyla selamlıyorum. (AK PARTİ
sıralarından alkışlar)
BAŞKAN –
Teşekkür ediyorum. 
Buyurun Sayın
Hamzaçebi. 

V.- ÖLÜM, SAYGI
DURUŞU VE TAZİYELER
1.- İstanbul Milletvekili Mehmet Akif Hamzaçebi’nin,
Ege Üniversitesinde meydana gelen olaylarda hayatını kaybeden Fırat Yılmaz
Çakıroğlu’na Allah’tan rahmet, ailesine başsağlığı dilediğine ilişkin konuşması

MEHMET AKİF
HAMZAÇEBİ (İstanbul) – Teşekkür ederim Sayın Başkan.
Değerli
milletvekilleri, Ege Üniversitesinde çıkan olaylarda hayatını kaybeden öğrenci
Fırat Yılmaz Çakıroğlu’na Allah’tan rahmet diliyorum. Ailesine, yakınlarına
sabır ve başsağlığı diliyorum.
Teşekkür ederim.

BAŞKAN – Gündeme
geçiyoruz. 
Başkanlığın
Genel Kurula sunuşları vardır. 
Komisyondan
istifa tezkeresi vardır, okutuyorum. 

VI.- BAŞKANLIĞIN GENEL KURULA SUNUŞLARI
A) Önergeler
1.- Adana Milletvekili Ali Küçükaydın’ın İçişleri
Komisyonu üyeliğinden istifa ettiğine ilişkin önergesi (4/237) 

Türkiye Büyük Millet Meclisi Başkanlığına
23.02.2015
tarihi itibariyle İçişleri Komisyonu üyeliğinden istifa ediyorum.
Gereğini
takdirlerinize arz ederim.
 Ali
Küçükaydın
 Adana
BAŞKAN –
Bilgilerinize sunulmuştur. 
Meclis
araştırması açılmasına ilişkin üç önerge var, ayrı ayrı okutuyorum: 

B) Meclis Araştırması Önergeleri
1.- İstanbul Milletvekili Abdullah Levent Tüzel ve 22
milletvekilinin, taşeron
işçilerinin sorunlarının araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/1224)

Türkiye Büyük Millet Meclisi Başkanlığına
Bilindiği üzere,
2002 yılında AKP Hükûmeti tarafından 4857 sayılı İş Kanunu’nda yapılan
değişiklikle kamu ve özel sektörde "taşeron işçi çalıştırılması"
yasal olarak düzenlenmiştir. Ancak, özel sektörün yanı sıra, merkezî ve yerel
idarelere ait işyerlerinde çalıştırılan taşeron işçilerin açtığı davalarda
verilmiş pek çok mahkeme kararları mevcuttur. Giderek sayılarıyla birlikte
sorunları da artan taşeron işçilerinin öncelikle iş güvencesi olmak üzere, mali
ve sosyal hakları ile çalışma koşullarına, işçi sağlığı ve güvenliğine dair
sorunlarının tespiti ve alınacak önlemlerin saptanması için Anayasa’nın
98'inci, İç Tüzük'ün 104 ve 105'inci maddeleri uyarınca bir Meclis araştırması
açılmasını arz ederim. 20.11.2012
1) Abdullah
Levent Tüzel  (İstanbul)
2) Pervin
Buldan  (Iğdır)
3) İdris
Baluken  (Bingöl)
4) Sırrı
Sakık  (Muş)
5) Murat
Bozlak  (Adana)
6) Halil
Aksoy  (Ağrı)
7) Ayla Akat
Ata  (Batman)
8) Hasip
Kaplan  (Şırnak)
9) Emine
Ayna  (Diyarbakır)
10) Nursel
Aydoğan  (Diyarbakır)
11) Altan Tan
 (Diyarbakır)
12) Hüsamettin
Zenderlioğlu  (Bitlis)
13) Adil
Zozani  (Hakkâri)

14) Esat
Canan  (Hakkâri)
15) Sırrı
Süreyya Önder  (İstanbul)
16) Sebahat
Tuncel  (İstanbul)
17) Mülkiye
Birtane  (Kars)
18) Erol Dora
 (Mardin)
19) Ertuğrul
Kürkcü  (Mersin)
20) Demir
Çelik  (Muş)
21) İbrahim
Binici  (Şanlıurfa)
22) Nazmi Gür (Van)
23) Özdal Üçer (Van)
Gerekçe:
Türkiye'de
Haziran 2012 Kamu İhale Kurumu verilerine göre, kamuda 585.788, özel sektörde
ise Sosyal Güvenlik Kurumu verilerine göre 419.466 olmak üzere toplam 1 milyon
5 bin 254 alt işveren işçisi çalışmaktadır.
İş Kanunu’nun
2’nci maddesine göre, alt işverene verilecek asıl işin bir bölümünün
"işletmenin ve işin gereği ile teknolojik nedenlerle uzmanlık gerektiren
işlerden" olması gerekmektedir. Teknolojik uzmanlık gerektirmediği hâlde
işverenler işçilerin haklarını kısıtlamak ve kimi yükümlülüklerinden kaçmak
için asıl işin bir bölümünü alt işverene vermektedir.
İşverenlerin
maliyeti düşürmek amacıyla tercih ettiği alt işverene bağlı taşeron işçiler
çalıştıkları hastanelerde, belediyelerde, kara yollarında, üniversitelerde iş
güvencesinden yoksun, esnek ve kuralsız çalıştırılmaktadır. Taşeron işçilerin
çoğunluğunun yaptıkları iş, yürüttükleri hizmet, görev pozisyonu ile uyumlu
bulunmamaktadır. Örnek vermek gerekirse, hasta bakıcı, röntgen mütehassısı
olmalarına rağmen temizlik elemanı pozisyonunda gösterilmekteler. Bunların yanı
sıra, taşeron işçiler bir yıl dolmadan yapılan giriş çıkışları, uzun çalışma
süreleri, düşük ücret ve yıllık ücretli izin kullanamama, sosyal ve sendikal
haklar bakımından sorun yaşamaktadır.
2008 yılında
kamu işverenlerini kanunda yer alan yükümlülüklerden muaf tutan bir düzenleme
yapılmasına rağmen Yargıtay kamu için farklı bir uygulamaya gidilmesinin
muvazaayı kaldırmadığına karar vermektedir.
Son yıllarda
özellikle hastanelerde, belediyelerde, üniversitelerde yıllarca çalışıp kapının
önüne konulan taşeron işçiler, açtıkları binlerce dava sonucu ya işe “iade
kararı” almakta ya da o iş yerinin “kadrolu işçisi” işten atılmış gibi; işe
girişinden çıkarıldığı tarihe kadar olan kıdem, ihbar tazminatları ile izin
hakları; alacakları hesaplanarak ödenmesi istenmektedir.
Yargıtay
kararlarında, bir iş yerinde taşeron işçi çalıştırılabilmesi için “işletmenin
ve işin gereği” ile “teknolojik sebeplerle uzmanlık gerektiren işler” şartının
birlikte bulunması gerektiğine dikkat çekilmektedir. Kamu kurumlarının taşeron
işçilerin hak ve alacaklarından, toplu iş sözleşmesinden doğan
yükümlülüklerinden taşeron işverenle birlikte sorumlu olduğunun altı
çizilmekte, “asıl işverenin (örneğin kamu hastanesi) işçilerinin alt işveren
tarafından işe alınarak çalıştırılmaya devam ettirilmesi suretiyle hakları kısıtlanamaz
veya daha önce o iş yerinde çalıştırılan kimse ile alt işveren ilişkisi
kurulamaz. Aksi halde ve genel olarak asıl işveren alt işveren ilişkisinin
muvazaalı işleme dayandığı kabul edilerek alt işverenin işçileri başlangıçtan
itibaren asıl işverenin işçisi sayılarak işlem görürler. İşletmenin ve işin
gereği ile teknolojik nedenlerle uzmanlık gerektiren işler dışında asıl iş
bölünerek alt işverenlere verilemez." denilmektedir. Muvazaalı işlem
olduğu anlaşılırsa, alt işverenin işçilerinin o iş yerinde çalışmaya
başladıkları tarihten itibaren asıl işverenin işçisi olarak sayılacağı ve
haklarının buna göre hesaplanacağı hüküm altına alınmış olmaktadır. Ancak,
Yargıtayın kararları ne kamuda ne de özel sektörde uygulanmamaktadır. Yargıtay
kararlarının uygulanmaması nedeniyle, taşeron işçileri öncelikle ücret ve
sosyal haklar, izin, tazminat, fazla çalışma ücreti, güvenceli çalışma, işçi
sağlığı ve güvenliği, toplu sözleşme hakları bakımından hak kaybına
uğramaktadır. Yargıtay kararları uyarınca taşeron işçilerin hak kayıplarının
giderilmesi için yeni bir yasal düzenlenmeye ihtiyaç duyulduğu açıktır. 
Giderek sayıları
ve sorunları artan taşeron işçilerin sorunlarının tespit edilmesi, alınacak
önlemlerin saptanması ve Meclis denetim çalışmaları bakımından büyük önem
taşımaktadır.

2.- İstanbul Milletvekili Abdullah Levent Tüzel ve 22
milletvekilinin, çocuk
emeği sömürüsünün boyutlarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/1225)

Türkiye Büyük Millet Meclisi Başkanlığına
Çocuk emeği
sömürüsünün boyutlarının tespit edilmesi ve alınacak önlemlerin saptanması için
Anayasa’nın 98'inci, İçtüzük'ün 104 ve 105'inci maddeleri uyarınca bir Meclis
araştırması açılmasını arz ederim. 20/11/2012
1) Abdullah
Levent Tüzel (İstanbul)
2) Pervin Buldan (Iğdır)
3) İdris Baluken (Bingöl)
4) Sırrı Sakık (Muş)
5) Murat Bozlak (Adana)
6) Halil Aksoy (Ağrı)
7) Ayla Akat Ata (Batman)
8) Hasip Kaplan (Şırnak)
9) Hüsamettin
Zenderlioğlu (Bitlis)
10) Emine Ayna (Diyarbakır)
11) Nursel
Aydoğan (Diyarbakır)
12) Altan Tan (Diyarbakır)
13) Adil Zozani (Hakkâri)
14) Esat Canan (Hakkâri)
15) Sırrı
Süreyya Önder (İstanbul)
16) Sebahat
Tuncel (İstanbul)
17) Mülkiye
Birtane (Kars)
18 ) Erol Dora (Mardin)
19) Ertuğrul
Kürkcü (Mersin)
20) Demir Çelik (Muş)
21) İbrahim
Binici (Şanlıurfa)
22) Nazmi Gür (Van)
23) Özdal Üçer (Van)
Gerekçe:
2006 TÜİK
verilerine göre, Türkiye genelinde 6-17 yaş grubundaki çocuk sayısı 16 milyon
264 bindir. Bu yaş grubundaki çocukların yüzde 60,9'u kentsel, yüzde 39,1'i
kırsal yerlerde bulunmaktadır. Bu çocukların yüzde 84,7'si bir okula devam
ederken, yüzde 15,3'ü okula devam etmemektedir. Okula devam etmeyen çocukların
yüzde 58,8'ini kız çocukları oluşturmaktadır. 6-17 yaş grubunda bulunan 16
milyon 264 bin çocuktan yüzde 5,9'u (958 bin kişi) çalışmaktadır. Türkiye
genelinde 6-17 yaş grubunda çalışan çocukların yüzde 47,7'si kentsel, yüzde
52,4'ü kırsal yerlerde yaşamaktadır. Çocuk işçilerin yüzde 66'sını erkek, yüzde
34'ünü kız çocukları oluşturmakta ve yüzde 68,5'i öğrenimine devam
etmemektedir. Çalışan çocukların yüzde maaş veya yevmiye dahi verilmemektedir.
Sözü edilen
rakamlar bile başlı başına dehşet vericidir fakat daha da kötü olanı gerçek
rakamların araştırmada geçen rakamlardan daha yüksek olmasıdır. Hepimizin
bildiği gibi, çocuk işçilerin birçoğu tezgâhtarlık, işportacılık, ayakkabı
boyacılığı, çöp-kâğıt toplayıcılığı ve benzeri işlerde çalıştırılmakta. Bu
yüzden bu gibi işlerde denetleme şansı az olduğundan gerçek rakamların verili
rakamların çok üstünde olduğu başka bir gerçek.
Çocuk emeği
sömürüsünün temelinde kapitalizmin azami kâr sağlama amacı vardır. Bu duruma en
iyi örnek sistemin çocuk işçiliğinin önlenmesi noktasında çıkarttığı yasalar ve
imzalanan kimi uluslararası anlaşmalardır. Bugün Türkiye'de çıraklık eğitimiyle
ilgili kurumlar ve Çıraklık Yasası gibi yasalar varsa bu zaten bir olgu olarak
çıraklığın yani çocuk işçiliğinin devlet tarafından kabul edildiğini hatta
sistemin bir parçası olarak formüle edildiğini gösterir.
Herhangi bir
yasayla çocuk emeğinin sömürülmesinin engellenmesi noktasında bazı adımlar
atılsa da bunlar hayatta karşılığı olmayan adımlardır. Türkiye'nin ILO gibi
uluslararası kuruluşlarla imzalamış olduğu birçok anlaşma vardır fakat, yapılan
bu anlaşmalar her ne kadar çocukların çalıştırılmasının engellenmesine ilişkin
maddeler içerse de işlev bakımından çok bir şey ifade etmemektedir. Bunun
sebebi ise özellikle Türkiye gibi ülkelerde küçük ve orta ölçekli işletmelerin
yaygınlığı, denetime tabi işletmelerin azlığı, denetimlerin sağlıklı
yapılmaması ve bu durumu engellemede işlev görebilecek sendikal örgütlenmenin
zayıf olmasıdır.
AKP Hükûmeti,
meslek liselerinde ilkel koşullarda eğitim yapılır, sanat okullarının iş içinde
iş yaparak eğitim almasının hiçbir fiziki koşulu yok iken, Hükûmet, patronlara
öğrenci başına 5 bin lira ödenek vermek için kolları sıvamıştır. Organize
Sanayi Bölgelerinde (OSB) açılacak özel meslek liselerine öğrenci başına para
verilmesi yasalaşmıştır. Buna göre OSB'lerde kurulacak özel mesleki ve teknik
eğitim okullarında öğrenim gören her bir öğrenci için öğrencinin devlete
maliyetinin 1,5 katına kadar ödeme yapılacak. Bilgi veren yetkililer, meslek ve
teknik liselerde okuyan bir öğrencinin devlete maliyetinin 3 bin 300 TL
olduğunu ifade ediyor. Buna göre OSB'lerde kurulacak okullar için öğrenci
başına yaklaşık 5 bin TL ödenecek.
Siyasi iktidar
eğitime de ticaret mantığıyla bakmakta, âdeta, eğitimi üzerinden atarak tamamen
piyasanın insafına bırakmaktadır. Böylece yoksul aile çocuklarının
okuyamayacağı koşullar yaratılıyor. Daha önceki mevzuatta çalışan işçinin yüzde
10’u ancak meslek liselerinden stajyer olarak çalıştırılabilirken, son
değişiklikle bu sınırsız hâle getirilmiş durumdadır. Patronlar istedikleri
sayıda meslek lisesinde okuyan öğrenciyi fabrikalarında stajyer adı altında
sömürebilecekler.
Çocuk
emeği sömürüsünün önlenmesi için öncelikle çıraklık eğitimi ve Çıraklık
Yasası’nın yeniden düzenlenmesinin yanı sıra, hürriyetin kısıtlanması dâhil
caydırıcı cezai yaptırımlar etkili olabilir. Çocuk emeği sömürüsünün
boyutlarının tespiti ve ortadan kaldırılması için alınacak önlemlerin
saptanması Meclis denetim çalışmaları bakımından büyük önem taşımaktadır.

3.- İstanbul Milletvekili Sebahat Tuncel ve 21
milletvekilinin, Türkiye’de çocuk hakları ihlallerinin araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/1226)

Türkiye Büyük
Millet Meclisi Başkanlığına
Türkiye'de çocuk
hakları ihlallerinin kategorik olarak veri tabanının oluşturulması için
çalışmaların yürütülmesi, evrensel sözleşmelere uyumlu olarak Türkiye
yasalarında ve Anayasa’da yapılması gereken uyum çalışmalarının tespit edilmesi
ve çocuklara yönelik hak ihlallerinin ortaya konularak önleme mekanizmalarının
araştırılması amacıyla Anayasa’nın 98'inci, İç Tüzük’ün 104 ve 105'inci
maddeleri gereğince Meclis araştırması açılması için gereğini arz ederiz.
1) Sebahat
Tuncel (İstanbul)
2) Pervin Buldan (Iğdır)
3) İdris Baluken (Bingöl)
4) Sırrı Sakık (Muş)
5) Murat Bozlak (Adana)
6) Halil Aksoy (Ağrı)
7) Ayla Akat Ata (Batman)
8) Hasip Kaplan (Şırnak)
9) Hüsamettin
Zenderlioğlu (Bitlis)
10) Emine Ayna (Diyarbakır)
11) Nursel
Aydoğan (Diyarbakır)
12) Altan Tan (Diyarbakır)
13) Adil Zozani (Hakkâri)
14) Esat Canan (Hakkâri)
15) Sırrı
Süreyya Önder (İstanbul)
16) Mülkiye
Birtane (Kars)
17) Erol Dora (Mardin)
18) Ertuğrul
Kürkcü (Mersin)
19) Demir Çelik (Muş)
20) İbrahim
Binici (Şanlıurfa)
21) Nazmi Gür (Van)
22) Özdal Üçer (Van)

Gerekçe Özeti: 
20 Kasım Dünya
Çocuk Hakları Günü olarak dünya üzerindeki tüm çocukların doğuştan sahip
olduğu; eğitim, sağlık, barınma; fiziksel, psikolojik veya cinsel sömürüye
karşı korunma gibi haklarının hepsini kapsayan bir mücadele günü olarak dünyaca
kabul edilmektedir. Birleşmiş Milletler, genişletilmiş BM Çocuk Hakları
Sözleşmesi'ni 20 Kasım 1989 yılında kabul etmiştir ve Türkiye dâhil 193 ülke
sözleşmeye taraf bulunmaktadır. Çocuk haklarının korunması ve çocuklara yönelik
hak ihlalleriyle mücadeleyi görev olarak taraf ülkelere yükleyen sözleşmelerde
taraf ülke olan Türkiye çocuk hak ihlallerinin en yoğun olarak yaşandığı
ülkelerden biridir.
BM Çocuk Hakları
Komitesi Türkiye'ye ilişkin veriler üzerinden hazırlanan sonuç gözlemlerinde,
aile içi şiddetten eğitime erişim hakkına dair yaşanan sorunlara kadar bir dizi
sorunu ortaya koyarak eksiklikler üzerinden önerilerine sunduğu raporu Ekim
2012 ayında yayınlamıştır. Komite ayrımcılık yapmama ilkesinin Lozan Barış
Antlaşması'nda kapsanmayan azınlıklara ait çocuklar, özellikle Kürt; engelli
çocuklar, kızlar; mülteciler ve sığınmacı çocuklar için ve onların doğu ve
güneydoğu bölgelerinde, kırsal kesimlerde özellikle yeterli sağlık ve eğitime
erişimlerine ilişkin tam olarak uygulanmadığı konusunda kaygılarını dile getirmiştir.
Türkiye'de çocuk haklarına dair verilere bakıldığında, en son güncel verinin
2006 yılına ait olduğu çocuk emeği istatistiki bilgilere göre çocuk işçiliği 1
milyona ulaşmıştır. 2012'de İstanbul'da 440 ilköğretim öğrencisiyle yapılan bir
araştırmaya göre ise son bir yılda çocukların yüzde 67,9'u duygusal şiddet,
yüzde 63'ü fiziksel şiddet, yüzde 74,3'ü ise ihmal edilmeyle karşılaşmıştır.
Göç Vakfı’nın farklı kategorilerde 2012 yılı ilk on ayında çocuk hakları
ihlalleri raporunda, 68 çocuğun gözaltına alındığı ya da tutuklandığı, cinsel
istismar, şiddet, erken yaşta zorla evlendirmeyi içeren çocuğun korunma
hakkının ihlaline yönelik 276 vaka olduğu belirtilmektedir.
Türkiye, Lozan
Antlaşması'nı gerekçe göstererek Birleşmiş Milletler (BM) Çocuk Hakları
Sözleşmesi'ni imzalarken çocukların eğitim, ifade özgürlüğü, kendi kültürünü
yaşatma ve kendi dilini kullanma haklarını içeren 17, 29 ve 30’uncu
maddelerine koyduğu çekince hâlen korunmaktadır. Kürt çocuklarının ana dilde
eğitim hakkını engellemek için konulan bu çekince, devletin ana dilde eğitim ve
kamusal hizmetlerde ana dilini kullanmaya yönelik temel hakları engelleyen
tavrının bir devamıdır. Kürt çocukları, iktidarların çözümsüzlük
yaklaşımlarından kaynaklı çatışmalı ve şiddet ortamında psikolojik ve fiziksel
şiddete yoğun olarak maruz kalmaktadır. Sadece AKP iktidarı döneminde 183 çocuk
güvenlik güçleri tarafından öldürülmüştür. TMK’yla, tüm muhalif kesimlerin
"terörist" ilan edildiği kanunla çocuklar hâlâ çok uzun senelerce
cezalandırılarak cezaevlerine konulmaktadır.
Türkiye, Çocuk
Haklarına Dair Sözleşme’ye Ek Bireysel Başvuru Protokolü'nü onaylamalıdır.
Paris İlkelerine uygun, bağımsız, çocuklar tarafından ulaşılabilir ve etkili
bir mekanizmanın oluşturulması, çocuk haklarının anayasal güvence altına
alınarak özellikle çocuğa yönelik şiddetin bir an önce suç kapsamına alınması
sağlanmalıdır. Pozantı Cezaevi’nde yaşanan tecavüz vakasında da gözler önüne
serildiği gibi, devlet sorumluluğunda olan çocuklar en ağır hak ihlallerine
maruz kalmaktadır. Cezaevlerindeki ve tüm kamu kurumlarında çocukların
durumları sivil toplum örgütlerinin gözlemlerine açılması önemli bir adım
olacaktır. En büyük eksiklik olan çocuklara dair veri eksikliğinin giderilmesi,
çocuk ve kadınlara yönelik yetersiz olan sığınma evlerinin artırılarak şiddetle
mücadelede kapsamlı politikalar oluşturulmalıdır. 
Bu bağlamda
Türkiye'de çocuk hakları ihlallerinin kategorik olarak veri tabanının
oluşturulması için çalışmaların yürütülmesi, evrensel sözleşmelere uyumlu
olarak Türkiye yasalarında ve Anayasa’da yapılması gereken uyum çalışmalarının
tespit edilmesi ve çocuklara yönelik hak ihlallerinin ortaya konularak önleme
mekanizmalarının araştırılması amacıyla bir araştırma komisyonunun kurulmasını
önermekteyiz.
BAŞKAN –
Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler sırası geldiğinde yapılacaktır.

C) Duyurular
Başkanlıkça, Kadın Erkek Fırsat Eşitliği ile İnsan
Haklarını İnceleme Komisyonlarında siyasi parti grubu mensubu olmayan
milletvekillerine düşen birer üyelik için aday olmak isteyen siyasi parti grubu
mensubu olmayan milletvekillerinin yazılı olarak müracaat etmelerine ilişkin
duyuruda bulunuldu.

BAŞKAN – Sayın milletvekilleri, Kadın
Erkek Fırsat Eşitliği ve İnsan Haklarını İnceleme Komisyonlarında siyasi parti
grubu mensubu olmayan milletvekillerine de birer üyelik düşmektedir. Bu
komisyonlara aday olmak isteyen siyasi parti grubu mensubu olmayan
milletvekillerinin 2 Mart 2015 Pazartesi günü saat 18.00’e kadar Türkiye Büyük
Millet Meclisi Başkanlığına yazılı olarak müracaat etmelerini rica ediyorum.
Türkiye Büyük
Millet Meclisi Başkanlığının iki tezkeresi vardır, ayrı ayrı okutup oylarınıza
sunacağım.


Ç) Tezkereler
1.- Türkiye Büyük Millet Meclisi Başkanlığının,
Sırbistan Ulusal Meclisi Kadın Parlamenter Ağı tarafından Avrupa Güvenlik ve İş
Birliği Teşkilatı Sırbistan Misyonu iş birliğiyle 2-3 Mart 2015 tarihlerinde
Sırbistan’ın başkenti Belgrad’da düzenlenecek olan Güneydoğu Avrupa Kadın
Parlamenterler Konferansı’na katılım sağlanmasına ilişkin tezkeresi (3/1704)
17 Şubat 2015
Türkiye Büyük Millet Meclisi Genel Kuruluna
Sırbistan Ulusal
Meclisi Kadın Parlamenter Ağı tarafından Avrupa Güvenlik ve İş Birliği
Teşkilatı Sırbistan Misyonu iş birliğiyle 2-3 Mart 2015 tarihlerinde
Sırbistan'ın başkenti Belgrad'da "Güneydoğu Avrupa Kadın Parlamenterler
Konferansı" düzenlenecektir.
Söz konusu
konferansa katılım sağlanması hususu, 28/3/1990 tarihli ve 3620 sayılı Türkiye
Büyük Millet Meclisinin Dış İlişkilerinin Düzenlenmesi Hakkında Kanun'un 9'uncu
maddesi uyarınca Genel Kurulun tasviplerine sunulur.
Cemil Çiçek
Türkiye Büyük Millet Meclisi
Başkanı
BAŞKAN –
Oylarınıza sunuyorum: Kabul edenler… Kabul etmeyenler… Kabul edilmiştir.
HASİP KAPLAN
(Şırnak) – Karar yeter sayısı istiyoruz.
BAŞKAN –
Şimdikinde arayacağım efendim, ikinci bir oylama var.

2.- Türkiye Büyük Millet Meclisi Başkanlığının, 9-20
Mart 2015 tarihleri arasında Amerika Birleşik Devletleri New York’ta Birleşmiş
Milletler Genel Merkezinde gerçekleştirilecek toplantılara katılması Türkiye
Büyük Millet Meclisi Başkanlık Divanının 16/2/2015 tarihli ve 92 sayılı
Kararı’yla kabul edilen Kadına Yönelik Şiddetin Sebeplerinin Araştırılarak
Alınması Gereken Önlemlerin Belirlenmesi Amacıyla Kurulan Meclis Araştırması
Komisyonunun 4 üyesinden oluşan heyetin 7-11 Mart 2015 tarihlerinde bu
toplantılara katılmasına ilişkin tezkeresi (3/1705)
23/2/2015
Türkiye Büyük Millet Meclisi Genel Kuruluna
Kadına Yönelik
Şiddetin Sebeplerinin Araştırılarak Alınması Gereken Önlemlerin Belirlenmesi
Amacıyla Kurulan Meclis Araştırması Komisyonunun dört üyesinin 09-20 Mart 2015
tarihleri arasında Amerika Birleşik Devletleri New York'ta Birleşmiş Milletler
Genel Merkezinde gerçekleştirilecek toplantılara katılma talebinin kabulü ve söz
konusu talebin Genel Kurulun onayına sunulması TBMM Başkanlık Divanının
16/02/2015 tarihli ve 92 sayılı Kararı ile uygun bulunmuştur.
Buna göre,
anılan Başkanlık Divanı Kararı doğrultusunda bu Karara konu adı geçen
Komisyonun 7 ila 11 Mart 2015 tarihlerinde aşağıda isimleri belirtilen 4
kişilik heyetle söz konusu toplantılara katılması hususu Genel Kurulun onayına
sunulur.
Ayşe Nur Bahçekapılı
Türkiye Büyük Millet Meclisi
Başkanı Vekili
Liste:
1) Komisyon
Başkanı İstanbul Milletvekili Alev Dedegil 
2) Komisyon
Başkan Vekili Kütahya Milletvekili Vural Kavuncu 
3) Komisyon
Sözcüsü Kahramanmaraş Milletvekili Sevde Bayazıt Kaçar 
4) Komisyon
Üyesi İzmir Milletvekili Hülya Güven 
BAŞKAN – Evet,
oylarınıza sunacağım…
HAYDAR AKAR
(Kocaeli) – Karar yeter sayısı…
BAŞKAN – Ben
karar yeter sayısı arayacağımı söyledim zaten Sayın Akar.
Karar yeter
sayısı arayacağım.
Kabul edenler…
Kabul etmeyenler… Karar yeter sayısı yoktur.
Birleşime on
dakika ara veriyorum.
Kapanma Saati: 15.38
İKİNCİ OTURUM
Açılma Saati: 15.53
BAŞKAN: Başkan Vekili Sadık YAKUT
KÂTİP ÜYELER: Fehmi KÜPÇÜ (Bolu), Muharrem IŞIK (Erzincan)
-----0-----
BAŞKAN – Sayın
milletvekilleri, Türkiye Büyük Millet Meclisinin 63’üncü Birleşiminin İkinci
Oturumunu açıyorum.
Başkanlık
tezkeresi üzerinde yapılan oylamada karar yeter sayısı bulunamamıştı. Şimdi
tezkereyi tekrar oylarınıza sunacağım ve karar yeter sayısı arayacağım.
Kabul edenler…
Kabul etmeyenler… Karar yeter sayısı yoktur.
Birleşime yarım
saat ara veriyorum. 
Kapanma Saati: 15.54

ÜÇÜNCÜ OTURUM
Açılma Saati: 16.26
BAŞKAN: Başkan Vekili Sadık YAKUT
KÂTİP ÜYELER: Fehmi KÜPÇÜ (Bolu), Muhammet Rıza YALÇINKAYA (Bartın)
-----0-----
BAŞKAN – Sayın
milletvekilleri, Türkiye Büyük Millet Meclisinin 63’üncü Birleşiminin Üçüncü
Oturumunu açıyorum.
Türkiye Büyük
Millet Meclisi Başkanlığı tezkeresi üzerinde yapılan ikinci oylamada da karar
yeter sayısı bulunamamıştı. Şimdi, tezkereyi tekrar oylarınıza sunacağım ve
karar yeter sayısı arayacağım.
Kabul edenler…
Kabul etmeyenler… Karar yeter sayısı vardır, tezkere kabul edilmiştir. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
Okutuyorum:

VII.- ÖNERİLER
A) Siyasi Parti Grubu Önerileri
1.- HDP Grubunun, 12/2/2015 tarihinde Van Milletvekili
Özdal Üçer ve arkadaşları tarafından, 9/10/2014 tarihinde Gaziantep ili
Şahinbey ilçesinde çıkan eylemler esnasında omzundan, bacağından ve kalçasından
almış olduğu mermiler veya saçmalar nedeniyle belden aşağısı felç olan doğuştan
işitme ve konuşma engelli Şehriban Sertkal’ın durumunun araştırılması amacıyla
Türkiye Büyük Millet Meclisi Başkanlığına verilmiş olan Meclis araştırması
önergesinin (1507 sıra no.lu), Genel Kurulun bilgisine sunulmak üzere bekleyen
diğer önergelerin önüne alınarak, Genel Kurulun 24 Şubat 2015 Salı günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
24/2/2015
Türkiye Büyük Millet Meclisi Başkanlığına
Danışma
Kurulunun 24/2/2015 Salı günü (bugün) yaptığı toplantısında siyasi parti
grupları arasında oy birliği sağlanamadığından grubumuzun aşağıdaki önerisini
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 Pervin Buldan
 Iğdır
 HDP Grup Başkan Vekili
Öneri: 
12 Şubat 2015
tarihinde Van Milletvekili Özdal Üçer ve arkadaşları tarafından verilen (1507
sıra no.lu), "9/10/2014 tarihinde Gaziantep ili Şahinbey ilçesinde çıkan
eylemler esnasında omuzundan, bacağından ve kalçasından almış olduğu mermiler
veya saçmalar nedeniyle belden aşağısı felç olan, doğuştan işitme ve konuşma
engelli Şehriban Sertkal’ın durumunun araştırılması" amacıyla Türkiye
Büyük Millet Meclisine verilmiş olan Meclis araştırma önergesinin Genel Kurulun
bilgisine sunulmak üzere bekleyen diğer önergelerin önüne alınarak 24/2/2015
Salı günlü birleşiminde sunuşlarda okunması ve görüşmelerin aynı tarihli
birleşiminde yapılması önerilmiştir.
BAŞKAN –
Halkların Demokratik Partisi grup önerisi lehinde söz isteyen Özdal Üçer, Van
Milletvekili.
Buyurun Sayın
Üçer. (HDP sıralarından alkışlar) 
ÖZDAL ÜÇER (Van)
– Önergemiz hakkında grup önerimiz lehinde söz almış bulunmaktayım. Genel
Kurulu saygıyla selamlıyorum.
Değerli
arkadaşlar, ülkemizde bugün yaşıyor olan bütün yurttaşlarımızı, şu andan
itibaren doğacak, gelecekte yaşayacak bütün yurttaşlarımızın bütün yaşamını
etkileyecek bir torba yasanın görüşüldüğü bu süreçte çok önemli bir konuya
dikkat çekmek üzere bu önergeyi indirmiş bulunmaktayız. 
İç güvenlik yasa
tasarısıyla Polis Vazife ve Salahiyet Kanunu’nda güvenlik güçlerinin
yetkilerini artıran, onların keyfî davranışlarını destekleyen ve onların keyfî
davranışları sonucunda yapmış oldukları infazlar, yaralamalar, işkenceler sonucunda
cezasız kalmalarını sağlayacak antidemokratik, vicdanları sızlatacak
nitelikteki düzenlemenin derhâl geri çekilmesinin bir kanıtı olarak ben bu
ibretlik olayı aktarmak istiyorum: 9 Ekim 2014 tarihinde Gaziantep ili Şahinbey
ilçesinde çıkan ya da halkın sergilemiş olduğu demokratik tepkilere polis
güçlerinin, güvenlik güçlerinin gayriinsani, gayrivicdani müdahaleleri
sonucunda yaşanan ölümlerden sorumlu tuttukları bir gencin hikâyesini anlatmak
istiyorum. 
Polis
tutanaklarında savcılığa rapor düzenlenmiş ve bütün olayların sorumlusu olarak
gösterilmiş bu genç, vücudunun değişik yerlerinden yaralanmış, şu an ömür boyu
felç kalma tehlikesiyle ameliyat olduğu hastanede iyileşmeyi beklemektedir.
Tabii, polis raporunda, yapılan çalışma sonucu, polis raporunda geçen
ibarelerle belli fiziki özelliklerini tanımlayarak, bu genç kızın eylemleri
yönlendirdiğini, bir “…”dan(x)
yaptığını, bu eylemler sürecinde slogan attığını, bu sloganları atarken polis
güçleri tarafından veyahut da kim olduğu belirsiz kişiler tarafından vurulduğu
ve savcılığa bu kişinin yargılanması, tutuklanması, cezalandırılması talebiyle
bir fezleke düzenlenmiş durumda. 
Evet, “Slogan
atıyor.” diye vurdukları, yaraladıkları genç kız, 18 yaşında ve 10’uncu sınıf
öğrencisi ve daha da vahim olan bir durum var: Slogan attığı gerekçesiyle
tutuklamaya teşebbüs ettikleri, kaldırıldığı hastanede gidip hastane
yetkililerini, doktorları, hemşireleri, sağlık çalışanlarını baskılayarak “Bu
kişi bir teröristtir, buna insani muamele göstermeyin.” diyerek o kızın
haftalarca hastanede bakımsız kalmasına neden olmuşlar ve nihayetinde bu genç
kız, tedavi görmesi gereken hastanede yeterli tedavi göremediği, ameliyat
edilmediği için yatak hastalığına yakalanmış. Yatak hastalığına yakalanmak, tıp
dünyasında çok iyi bilinen bir şeydir ki bakımsızlığın temel ispatıdır. Evet, bir genç vurulmuş, yasal mermisiyle
birileri bu genci vurmuş, yaralamış; hastaneye kaldırılmış, hastanede, tedavi
edilmemesi için, ölüme terk edilmesi için baskılar yapılmış ve bunun hakkında
fezlekeler düzenlenmiş ve bu kişi, kamuoyuna terörist olarak lanse edilmiş. 
Şimdi, çok iyi
ve dikkatle dinlemenizi istediğim bir konuyu dile getireceğim: Okulda tahtaya
ismini yazan ve o yazdığı yazı yanında resim çektiren bu genç kız, Şehriban
Sertkal. Şu anki hâli: Babası, hastanede koridorda tekerlekli sandalyeyle
felçli hâlde dolaştırıyor. Bu genç kız hastanede tedavi görmedi; bu genç kız,
paramiliter güçler, derin devlet güçleri tarafından vuruldu ve terörist ilan
edildi slogan attığı gerekçesiyle ama bir gerçek var ki, Türkiye'nin hazin
gerçekliğinin resmidir; bu 10’uncu sınıf öğrencisi genç kız sağır ve dilsiz.
Daha ne söyleyeyim? Slogan atıyor, terörist ilan ediliyor, slogan attığı
gerekçesiyle vuruluyor ve hastaneye gidiliyor, hastanede bu genç kıza bakılmaması
konusunda baskı yapılıyor ve kamuoyuna medya aracılığıyla bu kızın terörist
olduğu lanse ediliyor ama gerçekte bu kız, sağır ve dilsiz. 
Peki, bunu vuranlar nerede? Böylesi
gençleri katledenler nerede, onlar hakkında kim fezleke düzenleyecek, onları
kim yargılayacak? Antep’te elinde palalarla, silahlarla gezen, medyaya boy boy
resim çektirenleri kim yargılayacak? Polis panzerlerine binip insanları
tarayanları kim yargılayacak? Çıkıp polis
panzerleri üzerinde “İnsanları katlettik.” sevinciyle bayrakları
dalgalandıranlar ne kadar bu bayrağın manevi değerlerine sahip çıkıyor olmuş
olacak?
Arkadaşlar,
sözün bittiği noktadayız. AKP iktidarı, kendi iktidarını koruyabilmek için
çıkıp halkın karşısına vaatler verebilecek bir durumda değil çünkü on iki yıllık
Hükûmet tecrübesi, bu halkın ilk seçimde ona bir tavır geliştirmesini
sağlayacak niteliktedir. İşte, sandıklarda baskı kurabilmek, toplumu şiddetle
bastırabilmek ve kendi saltanatı için, toplumu baskılamak için iç güvenlik
yasası çıkarılıyor. Bu iç güvenlik yasalarında nice… Bu yasalara dayanarak,
nice karanlık güçler, devlet adına devletin silahını kullanarak bu gençlerin,
bu çocukların annelerinin, babalarının ödemiş olduğu vergilerle alınmış
silahları, panzerleri kullanarak çocukları katledecekler. Belki, Şehriban, Kürt
olmasaydı bugün Türkiye’de yer yerinden oynayacaktı. 
Şehriban,
Kürt’tü; eğer sağır ve dilsiz olmasaydı, Kürtçe konuşuyor olacaktı. Eğer sağır
ve dilsiz olmasaydı bugün “Havar, havar, havar!” diye bağırıyor olacaktı ama
Şehriban, sağır ve dilsiz, hastanede tedavi ediliyor. Umuyoruz ki Şehriban
iyileşir. Umuyoruz ki hiçbir genç, hiçbir çocuk Şehriban’ın yaşamış olduğu
kaderi yaşamaz. 
Bu yasalar, bu tür katliamları, bu tür
cinayetleri, bu tür infazları çoğaltacak niteliktedir. Yetmedi mi binlerce, on
binlerce faili meçhul cinayet? Yetmedi mi yüzlerce çocuğun katledilmesi?
Yetmedi mi binlerce ananın yüreğinin yanması? 
Bugün eğer AKP, bu kanunu geri
çekmezse, bu yasayı çıkarırsa insanlara tek bir çare kalacaktır, o da dünyadaki
en temel haklardan biri, meşru müdafaa hakkı. Devletin terörüne karşı, halkın
kendini savunmaktan başka hiçbir alternatifi kalmayacaktır. Sizin çıkaracağınız
yasa, iç gerginliğe, iç çatışmalara hatta iç savaşa neden olabilecek
niteliktedir. İşte, bizler de böylesi çocuklarımız vurulurken, gençlerimiz
katledilirken sessiz kalmayacağız, kayıtsız kalmayacağız ve ne gerekiyorsa
yapacağız.
Saygılar. (HDP
sıralarından alkışlar)
BAŞKAN –
Teşekkür ediyorum.
Halkların
Demokratik Partisi grup önerisi aleyhinde söz isteyen Isparta Milletvekili
Recep Özel. (AK PARTİ sıralarından alkışlar)
Buyurun Sayın
Özel.
RECEP ÖZEL
(Isparta) – Sayın Başkan, çok değerli milletvekilleri; hepinizi saygıyla
selamlıyorum. Halkların Demokratik Partisinin vermiş olduğu araştırma önergesi
üzerinde söz almış bulunmaktayım. 
9 Ekim 2014 tarihinde Gaziantep ilinin
Şahinbey ilçesinde eylemler ve gösteriler sırasında Şehriban Sertkal isminde
bir kardeşimizin, bir vatandaşımızın, polisin birtakım yanlış tutumuyla
yaralandığı, bu kişinin yürüme, konuşma engelli olduğu yönünde bir beyan var.
Evet, öncelikle bu kardeşimize biz geçmiş olsun deriz. Bu olayla ilgili olarak
kimin bir suçu, kabahati varsa da cezasını sonuna kadar çekmesi, hepimizin
ortak dileğidir ama kimlikler üzerinden “Eğer bu, bir Kürt olmasaydı yer
yerinde oynar.” gibi kelimeler de, cümleleri de burada kabul etmemiz mümkün
değil. Biz acılarımızı kimlikler üzerinden mi paylaşacağız? Bir Türk
yaralandığında çok fazla acı duyup bir Kürt yaralandığında ya da bir yabancı,
bir Müslüman olmayan, daha doğrusu, hiçbir dine mensup olmayan ateist biri bile
yaralansa acı duymayacak mıyız? Acılarımız da bir olmalı, sevinçlerimiz de bir
olmalı. Kimlikler üzerinden böyle birtakım çıkarsamalar, “Siyaseten ben ne
kazanabilirim.”, hem o kişinin, yaralanan bu işin mağdurlarına yapılacak en
büyük haksızlık oluyor hem işin gerçeğini, hakikati görme noktasında gözümüze
perde çekiyor. Lütfen, kimlikler üzerinden biz bunu yapmayalım deriz. 
Ayrıca, burada,
gelip, bir devlet teröründen bahsedilmesinin de bu kürsüde yapılmamasını arzu
ederiz. Devlet terör yapmaz. 
PERVİN BULDAN
(Iğdır) – Yapılan nedir? 
RECEP ÖZEL
(Devamla) – Devlet, birtakım yasa dışı eylemlere karşı meşru şiddet
uygulayabilir…
PERVİN BULDAN
(Iğdır) – Yapılanı, o zaman, izah edin Sayın Hatip. 
RECEP ÖZEL (Devamla)
– …ama bu meşru şiddetin de hukuk kurallarıyla bir denetimi vardır, kanunlarla
denetimi vardır. Meşru şiddetin dışına devlet çıkarsa, o noktada hukuk
kuralları yine hukuk içerisinde işler. “Biz, devlet terörüne karşı, burada, bir
halkın isyanı noktasında, meşru müdafaa hakkımızı kullanacağız.” ifadesinin
özellikle Türkiye Büyük Millet Meclisi kürsüsünden söylenmesini de
yadırgadığımızı burada beyan etmek istiyorum. 
Şimdi, böyle bir
olay yaşanmış. Bununla ilgili olarak idari soruşturma devam etmekte, adli
soruşturma devam etmekte. Eğer adli soruşturma içerisinde bir hata, bir yanlış,
delillerin değerlendirilmesi noktasında bir kusur var ise, bunun denetimi yine
yargı içerisinde mevcuttur. Yargının yapmış olduğu bir işleme gelip, bizim,
burada, yasama organı olarak “Doğru yaptınız.”, “Yanlış yaptınız.”, “Şurada
hata yaptınız.” deme şansımız, imkânımız maalesef yok. 
Üç erkin
bağımsızlığından bahsediyoruz. Bizim, burada, Anayasa’nın 138’inci maddesinde
“Yasama Meclisinde devam eden bir soruşturmayla ilgili olarak soru sorulamaz,
görüşme yapılamaz, Meclis araştırma komisyonu kurulamaz.” diye Anayasa’nın amir
hükmü var. Eğer yargı mercisi burada bir yanlış, hata yapıyorsa, yine yargı
mercisi içerisinde onun bir denetimi vardır, o denetim içerisinde bunun
neticelenmesi gerekir. 
Bunun tek
şüphelisi olarak bu kardeşimizin -Şehriban Sertkal’ın- fezlekelerde geçtiği
noktasında cidden bir hata varsa da yine o kendi sistemi içerisinde
düzeltilebilir, düzeltilmelidir. 
Bizim amacımız,
isteğimiz, bu olaylarda kimin kusuru, kabahati varsa sonuna kadar ceza alsın,
hiçbir olay kapanmasın, örtbas edilmesin ama kimseyi de, devletin resmî
güvenlik güçlerini de, töhmet altında bırakacak söylemleri de bırakalım. Maddi
gerçek neticeye ulaşsın, kesin hüküm karşımıza çıksın, ondan sonra,
diyeceğimizi burada diyebilme şansımız olabilir diyorum. 
Bugünkü
gündemimiz belli olduğundan dolayı bu araştırma teklifine maalesef
katılamıyoruz, katılamamakla birlikte maddî gerçeğin de bir an önce ortaya
çıkması ortak dileğimiz diyorum.
Hepinize
saygılar sunuyorum efendim. (AK PARTİ sıralarından alkışlar)
BAŞKAN –
Teşekkür ediyorum. 
Biz de Şehriban
Sertkal vatandaşımıza acil şifalar dileyip Allah yardımcısı olsun diyoruz. 
ÖZDAL ÜÇER (Van)
– Sayın Başkan…
BAŞKAN –
Buyurun. 
ÖZDAL ÜÇER (Van)
– Sayın Başkan, az evvelki hatip, benim etnik kimlik üzerinden, bu olay
üzerinden siyasi rant sağlamaya dönük bir çaba içerisinde olduğumu belirten bir
beyanda bulundu. 
BAŞKAN – Buyurun
Sayın Üçer.
İki dakika söz
veriyorum sataşma nedeniyle. 

VIII.- SATAŞMALARA İLİŞKİN KONUŞMALAR
1.- Van Milletvekili Özdal Üçer’in, Isparta
Milletvekili Recep Özel’in HDP grup önerisi üzerinde yaptığı konuşması
sırasında şahsına sataşması nedeniyle konuşması
ÖZDAL ÜÇER (Van)
– Değerli arkadaşlar, az evvelki hatip, benim, bu konuyu dile getirirken, etnik
kimlik üzerinden siyasi rant sağlamaya dönük bir çaba içerisinde olduğumu ima
eden söylemde bulundu. Bunun böyle olmadığını bizi gerçek yaşamda bilenler
bilir. Biz, Kürt olsun, Türk olsun, Laz olsun, Çerkez olsun, Ermeni olsun, Arap
olsun, Süryani olsun, dünyada kim olursa olsun, hangi milletten, hangi dilden
olursa olsun herkesin temel hak ve hürriyetlerini savunur ve onların eşitliği
ilkesini benimseriz. Sadece insanlar değil, doğada birlikte yaşadığımız bütün
canlılarla birlikte de ekolojik bir yaşamı savunan bir düşünceye sahibiz. 
Bu olay,
Türkiye’de çözülmemiş Kürt sorunundan kaynaklı, devlet güçlerinin Kürtlere
düşmanca yaklaşımının bir sonucudur. Bunu ifade etmeye çalışıyoruz. Evet,
terör, vurmak, öldürmekse, bu Şehriban kızımızı vuranlar terördür. Bu, devletin
görevlisi de olsa, valisi de olsa, kaymakamı da olsa, kim olursa olsun, polisi
de olsa, öğretmeni de olsa, doktoru da olsa. Terör nedir? Amaçsız bir şekilde
veya amaçlı bir şekilde, hiçbir insani değeri gözetmeksizin insanların canına,
malına zarar vermektir. İşte, katledilen çocuklar, devlet terörünün kurbanıdır.
Eğer devlet, bu ithamdan arınmak istiyorsa, derhâl bütün çocuk katillerini,
bütün çocuk tecavüzcülerini yargılayıp cezai müeyyideyi uygulamak zorundadır.
Biz bunu söylüyoruz, bunu söyleyeceğiz. 
Teşekkürler.
(HDP sıralarından alkışlar) 
BAŞKAN –
Teşekkür ediyorum.

VII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, 12/2/2015 tarihinde Van Milletvekili
Özdal Üçer ve arkadaşları tarafından, 9/10/2014 tarihinde Gaziantep ili
Şahinbey ilçesinde çıkan eylemler esnasında omzundan, bacağından ve kalçasından
almış olduğu mermiler veya saçmalar nedeniyle belden aşağısı felç olan doğuştan
işitme ve konuşma engelli Şehriban Sertkal’ın durumunun araştırılması amacıyla
Türkiye Büyük Millet Meclisi Başkanlığına verilmiş olan Meclis araştırması
önergesinin (1507 sıra no.lu), Genel Kurulun bilgisine sunulmak üzere bekleyen
diğer önergelerin önüne alınarak, Genel Kurulun 24 Şubat 2015 Salı günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN – Halkların
Demokratik Partisi grup önerisi lehinde söz isteyen Mehmet Şeker, Gaziantep
Milletvekili.
Buyurun Sayın
Şeker. (CHP sıralarından alkışlar)
MEHMET ŞEKER
(Gaziantep) – Sayın Başkan, değerli milletvekili arkadaşlarım; Halkların
Demokratik Partisi grup önerisinin lehinde söz almış bulunuyorum. Hepinizi
saygıyla selamlarım. 
Değerli
milletvekili arkadaşlarım, AKP iktidarları, yaptığı hataları, neden olduğu kaos
ortamlarını ya “sehven”e bağlayarak ya da hayali lobilerden, masum
vatandaşlardan suçlu yaratarak kurtulmaya çalışmakla ünlü. Genel Başkanımız da
dâhil olmak üzere insanları sehven ifadeye çağırırsanız, ÖSYM sehven şifreleme
yapar, atamaları sehven yaparsınız, belediye başkanınız mahyaya sehven isim
yazdırır, Ergenekon davasında, askerî casusluk davasında hınç için, öç için
tutukladığınız şerefli askerlerin telefonlarına sehven yükleme yaparsınız,
Çanakkale 2015 Ajandası’na Erivan’daki sözde Soykırım Anıtı’nın fotoğrafını
sehven yerleştirirsiniz, Türkiye Cumhuriyeti’nin önüne “iddia edilen” ifadesini
sehven yazarsınız. Bu “sehven listesi” böyle devam eder gider. 
Despotlaşmada
sınır tanımazsınız, vatandaşı sokağa dökersiniz, ekonomiyi dibe sürüklersiniz,
suçlu olarak değişik değişik lobiler yaratırsınız, robot lobisi, faiz lobisi,
Yahudi lobisi, borsa lobisi, sermaye lobisi, medya lobisi, aydınlıktan gözleri
kamaşan kan lobisi, karanlığı özleyenler lobisi, kaybedenler lobisi, huzurdan,
barıştan rahatsız olanlar lobisi, içki lobisi, porno lobisi, patates lobisi,
kuru fasulye lobisi, vaiz lobisi, milletten yüz bulamayanlar lobisi, ananas
lobisi, savaş lobisi, terör lobisi, kaos lobisi gibi maalesef pek çok lobi
yaratırsınız. 
Cenazesini
kaldıracak parası olmayan insanları, yarattığınız terör örgütünün kasası ilan
edersiniz, şimdi de, doğuştan sağır ve dilsiz olan 20 yaşındaki Şehriban
Sertkal’ı geçen Kasım ayında 5 kişinin öldüğü Gaziantep’teki Kobani olaylarının
tek şüphelisi ilan ediyorsunuz. El insaf demekten başka bir şey bulamıyoruz. 
Kobani
protestolarının şiddet olaylarına dönüşmesinde en büyük yarayı alan kentlerden
biri maalesef Gaziantep; bunun tek sorumlusu da iktidarın almış olduğu
kararlar. 2 milyondan fazla insanı üstelik de kontrolsüz, denetimsiz bir
şekilde ülkeye yığarsanız domino etkisiyle yüzlerce sorunu tetiklersiniz;
silah, uyuşturucu, organ ve insan ticaretinin önünü açarsınız, fuhuşun önünü
açarsınız, dilencilerin sayısını artırırsınız, hastalık ithal edersiniz,
terörist ithal edersiniz, kanlı terör eylemlerini ithal edersiniz. Kurduğunuz
kamplarda insanca bir hayat için gerekli olanakları sağlayamazsanız, gelenler
kiralık evlere hücum eder, ev kiraları 2-3 katına çıkar, kiracı konumundaki
vatandaşlarımız ile Suriyeli kiracılar arasında düşmanlığı tetiklersiniz; aç
kalmamak için üç kuruşa kayıtsız, sigortasız çalışmaya razı olan Suriyeli ile
işsiz vatandaşınız arasında düşmanlık ekersiniz. Vatandaşınıza çıkardığınız
zorlukları Suriyeliler iş yeri açarken çıkarmazsanız, vergi gibi zorunlu
ödemeleri yaptırmazsanız, esnaf ile Suriyeli arasında düşmanlık ekersiniz.
Suriyelileri sadece beyanıyla üniversitelere yerleştirirseniz üniversite
kapısından girmek için senelerce ter döken öğrenci ile Suriyeli arasında düşmanlık
ekersiniz. Üç beş kuruşluk başlık parasıyla satın alınan Suriyeli genç kızların
“ikinci eş” olmalarına göz yumarsanız, Türk kadını ile Suriyeli arasında
düşmanlık ekersiniz. Bu liste uzar gider, yüzlercesini söyleyebiliriz.
Çoğunluğu Alevi vatandaşlarımızdan oluşan bölgelere Sünni Arap kökenli
Suriyelilerin yerleşmesine göz yumarsanız, Kürt kökenli vatandaşlarımızın
yaşadığı Şanlıurfa ilimize Arap Sünni kökenli Suriyelilerin yerleşmesinde bir
sorun görmezseniz, Suriyeli Türkmen Alevileri, Sünni Arapların yerleştirildiği
kamplara gönderirseniz, buralarda yaşanan gerginliklere de mâni olamazsınız.
Kıvılcımı kocaman bir yangına dönüştürecek öngörüsüzlüklerdir bunlar. Bunu
nereye bağlarsanız bağlayın, hangi lobiye bağlarsanız bağlayın, bunlar hiçbir
yere sığmaz. 
Değerli
arkadaşlar, 6-7 Ekim olaylarında Türkiye çok ciddi bir sınavdan geçti, çok
ciddi olaylar yaşandı, 40’a yakın vatandaşımız hayatını kaybetti.
ERTUĞRUL KÜRKCÜ
(Mersin) – 51; 51.
MEHMET ŞEKER
(Devamla) – Bunları araştırmak lazım değerli arkadaşlar. Niçin oluyor, niçin
bunlar bu ülkede yaşandı, niçin bu kadar insan hayatını kaybetti, bunları
mutlaka araştırmamız lazım. Hep söyledik, Türkiye'de hepsinin üstü örtüldü
bugüne kadar. Çok kıymetli çalışmalar oldu bugüne kadar ve bu kıymetli çalışmalar
da maalesef değerlendirilmedi. Başlayalım bir tarafından; faili meçhul
cinayetlerin bu ülkede hep üstü örtüldü.
Değerli
arkadaşlar, hiçbir vatandaş, bu ülkede faili meçhul cinayet işleyemez. Eğer
bunu işlerse, devletin içinde ve birilerinin koruduğu kişiler, bu işi
yapabilir, vatandaşın faili meçhul cinayet işleme lüksü yoktur ama maalesef,
Türkiye'de toplumsal olayların, 12 Eylül öncesi 1 Mayıs 1977 olaylarının, Maraş
olaylarının, Çorum, Sivas olaylarının ve pek çok faili meçhul cinayetin üstü
örtülerek toplumdan gizlenmişti. 
Bugün geldiğimiz
noktada da aynı şeyleri yaşıyoruz. “Balyoz”, “Ergenekon davası” adı altında,
pek çok insan mağdur edildi. Sonuçta ne oldu? “Efendim, paralel örgüt bunu
yaptı.” dediniz. Gezi olayları yaşandı, dediniz ki: “Bir faiz lobisi var,
onlar bunu gerçekleştiriyor.” Biz de öneri verdik, gelin, bunları ortaya
çıkaralım, kimmiş bu paralel, faiz lobisi, bu işleri organize edenler,
insanları birbirlerine düşürenler, Kürt-Türk diye ayıranlar, Alevi-Sünni diye
ayıranlar kimlerse ortaya çıkaralım, halkın karşısına çıkaralım, gerekli
cezaları verelim, toplumun önünde de onları mahkûm edelim. Maalesef, bu işlere
hiçbir zaman gelmediniz değerli arkadaşlar ve 6-7 Ekim olayları da Türkiye’nin
yine öngörüsüzlüğünden oldu. 
Siz, eğer IŞİD terör
örgütünü desteklerseniz, IŞİD terör örgütü de Kobani’deki Kürt vatandaşlara, bu
tarafta oturan Kürtlerin akrabalarına saldırırsa buradaki insanlarla ilgili
ciddi bir sorun olacağını öngörmeniz lazımdı, maalesef bunu yapmadınız. 
6-7
Ekim olaylarında karanlık kalan pek çok şey var. Devlet büyüklerimiz de hep
şunları söylediler: “Bir üst akıl var, birileri bu işi yapıyor.” Evet, yapıyor,
yıllardır söylüyoruz. Bu ülkede paralel yapı var mı, yok mu? Var. Ne zamandan
beri var? 1952’den beri var. Ne oldu 1952’den sonra? Türkiye, NATO’ya girdi;
Türkiye’nin bürokrasisine, siyasetine, Türkiye’nin bütün kurumlarına, maalesef,
bu yerleştirildi. Bu paralel yapıya, buna -peki girdiyse- karşı o günden beri
hiçbir iktidar bir cephe almayı düşünmedi. Maalesef, iktidarlar bunları
kullanmayı düşündü. “Ben, işte, işlerimi yoluna koyayım, bir sonraki seçimde
daha başarılı olayım, rakiplerimi ekarte edeyim.” Mantığıyla, maalesef, bu
yapılara kimse müdahil olmadı. 
Bugün
geldiğimiz noktada da 6-7 Ekim olaylarında bunlar yaşandı. Bundan sonra tarih
hangisi olursa olsun, bunlar tekrar yaşanacak. Niçin yaşanacak? Bütün
iktidarların öngörüsüzlüğünden dolayı yaşanıyor değerli arkadaşlar. Bunları
çözmemiz lazım. Eğer bu ülkede faili meçhul cinayetleri çözseydiniz, 1 Mayıs
1977’nin faillerini bulsaydık, Sivas ve Çorum’da yaşanan katliamı, yaşanan
toplumsal olayları çözebilseydik, 1990’lı yıllarda işlenen faili meçhul
cinayetlerin faillerini bulup kanun önüne çıkarabilseydik, bugün bu 6-7 Ekim
olmayacaktı, bundan sonra da olmasının önü kapatılmış olacaktı ama maalesef,
biz ne yaptık? 12 Eylülle hesaplaşıyoruz diye Kenan Evren’i yatağında
yargıladık, generallik rütbesini erliğe düşürdük. Bunların hepsi hikâye,
korumasıyla Kenan Evren meydanda. Kimse kusura bakmasın, 12 Eylülün getirdiği
bütün yasalar bu Parlamento çatısı altında hâlâ duruyor, 12 Eylülün getirdiği
bütün kurumlar maalesef hâlâ yaşıyor. Peki, biz neyle hesaplaşıyoruz?
Şahıslarla hesaplaşıyoruz. Şahıslarla hesaplaşarak hiçbir yere varamayız.
Evet,
bu ülkede paralel yapıyla… Paralel yapının olduğunu hep söyledik. Nedir?
1952’den beri, NATO’ya Türkiye girdikten sonra bu ülkenin yapısına,
bürokrasisine, siyasetine, her yerine bir organizasyon yerleşti. Bunu nasıl
ekarte edeceğiz? El ele ekarte edeceğiz. Yarın başka çocuklar ölmesin diye,
kimse hayatını kaybetmesin diye bu yapıyı ortaya çıkarmamız lazım; varsanız biz
hazırız. “6-7 Ekim olaylarının failleri ortaya çıksın.” dediğimizde de önerimiz
vardı, reddedildi. Bunlarla, faili meçhul cinayetlerle ilgili önerimiz vardı,
reddedildi. Bu Meclisin en önemli komisyonlarından birisi olan Darbe ve
Muhtıraları Araştırma Komisyonunun bu konuda raporu var, onu da getirmediniz
iki sene bitti, bizim de milletvekilliğimiz bitiyor; sadece duyduklarımızla,
kendi kafamızda kalanlarla yetineceğiz. Bunlar doğru değil arkadaşlar. 
Ülkenin
demokrasisi için, insan hak ve özgürlükleri için, geleceğimiz için, kim
suçluysa kanun karşısına çıkarılması lazım, kimin parmağı varsa yargılanması
lazım; bunu yapmazsak başarılı olamayız, gelecekte 6-7 Ekim olaylarını tekrar
yaşarız. 
Hepinize
saygılar sunuyor, teşekkür ediyorum. (CHP sıralarından alkışlar) 
BAŞKAN –
Teşekkür ediyorum. 
Halkların
Demokratik Partisi grup önerisi aleyhinde söz isteyen Ramazan Can, Kırıkkale
Milletvekili. 
Buyurun Sayın
Can. (AK PARTİ sıralarından alkışlar) 
RAMAZAN CAN
(Kırıkkale) – Sayın Başkan, değerli milletvekilleri; Genel Kurulu saygıyla
selamlıyorum. 
9 Ekim 2014
tarihinde, henüz yirmi yaşında, hayatının baharında genç bir kız kardeşimiz,
Gaziantep Şehitkâmil ilçesinde Kobani eylemleri sırasında yaralanmıştır. Tabii,
kendisinin aynı zamanda işitme engelli olması ve konuşamaması, acıyı daha da
dramatik hâle getiriyor. Kendisine geçmiş olsun diyoruz, Allah şifasını versin.

Bu arada,
mağdurlarımız arasında ayrım yapmak doğru değil. Netice itibarıyla her birey,
Türk vatandaşıdır, kardeşimizdir; vicdani, insani ve ahlaki olarak olaya bakmak
durumundayız.
Demin de
belirttiğim üzere, konuşma ve işitme engelli bir insan yaralanıyor. Bu olaya
siyasi bakmak doğru değildir. Maddi gerçek ortaya çıkmalı, eğer hazırlık
tahkikatında hukuksuzluk varsa bu hukuksuzluklar giderilmeli, yargılama
sürecinde bir hukuksuzluk varsa bu hukuksuzluklar giderilmeli. Gerek adli
yönden gerek idari yönden tahkikat takip edilmeli. Mağdureye hukuki yardımda
bulunulmalı. Süreç nereye varırsa varsın, kimin dahli varsa, kimin kusuru varsa
tetkik edilsin ve takip edilsin. Bizler, insan olarak olaya bu şekilde bakmak
durumundayız. Diğer taraftan, siyasi olarak da bu olayı takip etmeliyiz. Bu
manada, grup önerisinin gündeme gelmesini de bir vicdani görev olarak kabul
ediyorum. Bu grup önerisini anlamlı buluyorum, bu grup önerisini vicdani
buluyorum, ahlaki buluyorum. Grup önerisiyle konuyu Meclise taşıyan Van
Milletvekili Sayın Özdal Üçer’e de teşekkür ediyorum.
Gündemimiz
bellidir. Gündemimiz belli olduğundan dolayı grup önerisini Genel Kurulun
takdirlerine sunuyor, hepinize teşekkür ediyorum. (AK PARTİ sıralarından
alkışlar) 
BAŞKAN –
Teşekkür ediyorum. 
HASİP KAPLAN
(Şırnak) – Karar yeter sayısı isteyeceğiz Başkanım…
BAŞKAN –
Halkların Demokratik Partisi grup önerisini oylarınıza sunacağım. 

III.- YOKLAMA

(CHP
sıralarından bir grup milletvekili ayağa kalktı)
MEHMET AKİF
HAMZAÇEBİ (İstanbul) – Yoklama talebimiz var efendim. 
HASİP KAPLAN
(Şırnak) – Yoklama varsa tamam. 
BAŞKAN – Yoklama
talebi var, yerine getireceğim.
Sayın Hamzaçebi,
Sayın İnce, Sayın Özcan, Sayın Şeker, Sayın Tamaylıgil, Sayın Öz, Sayın Küçük,
Sayın Moroğlu, Sayın Ediboğlu, Sayın Toptaş, Sayın Öner, Sayın Ören, Sayın
Güven, Sayın Loğoğlu, Sayın Tayan, Sayın Demiröz, Sayın Türeli, Sayın Düzgün,
Sayın Işık, Sayın Haberal. 
Üç dakika süre
veriyorum.
(Elektronik
cihazla yoklama yapıldı)
BAŞKAN – Sayın
milletvekilleri, toplantı yeter sayısı yoktur.
Birleşime yarım
saat ara veriyorum.
 Kapanma
Saati: 17.02

DÖRDÜNCÜ OTURUM
Açılma Saati: 17.30
BAŞKAN: Başkan Vekili Sadık YAKUT
KÂTİP ÜYELER: Fehmi KÜPÇÜ (Bolu), Muhammet Rıza YALÇINKAYA (Bartın)
-----0-----
BAŞKAN – Sayın
milletvekilleri, Türkiye Büyük Millet Meclisinin 63’üncü Birleşiminin Dördüncü
Oturumunu açıyorum.

III.- YOKLAMA

BAŞKAN -
Halkların Demokratik Partisi Grubu önerisinin oylamasından önce yapılan
yoklamada toplantı yeter sayısı bulunamamıştı.
Şimdi, yoklama
işlemini tekrarlayacağım.
Yoklama için beş
dakika süre veriyorum.
(Elektronik
cihazla yoklama yapıldı) 
BAŞKAN – Sayın
milletvekilleri, toplantı yeter sayısı vardır.

VII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, 12/2/2015 tarihinde Van Milletvekili
Özdal Üçer ve arkadaşları tarafından, 9/10/2014 tarihinde Gaziantep ili
Şahinbey ilçesinde çıkan eylemler esnasında omzundan, bacağından ve kalçasından
almış olduğu mermiler veya saçmalar nedeniyle belden aşağısı felç olan doğuştan
işitme ve konuşma engelli Şehriban Sertkal’ın durumunun araştırılması amacıyla
Türkiye Büyük Millet Meclisi Başkanlığına verilmiş olan Meclis araştırması
önergesinin (1507 sıra no.lu), Genel Kurulun bilgisine sunulmak üzere bekleyen
diğer önergelerin önüne alınarak, Genel Kurulun 24 Şubat 2015 Salı günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN –
Halkların Demokratik Partisi Grubunun önerisini oylarınıza sunuyorum: Kabul
edenler… Kabul etmeyenler… Kabul edilmiştir. Kabul edilmemiştir, düzeltiyorum.
HASİP KAPLAN
(Şırnak) – Ok yaydan çıktı ya, Başkan.
BAŞKAN – Lütfen,
Sayın Kaplan ya. Yani yanlışlık olmaz mı, hata olmaz mı? Bir hata, düzelttik
yani. Kabul edilmemiştir.
Milliyetçi
Hareket Partisi grup önerisi…
Ve herkesin gözü
önünde yani.
HASİP KAPLAN
(Şırnak) – Neyse…
BAŞKAN – Hiç
kimse “Kabul edilmiştir.” diye kaldırmadı üstelik.
İDRİS BALUKEN
(Bingöl) – Sayın Başkan…
BAŞKAN –
Milliyetçi Hareket Partisi grup önerisi lehinde söz…
İDRİS BALUKEN
(Bingöl) – Sayın Başkan, kamera görüntülerini inceleyelim, “Kabul edilmiştir.”
dediniz.
BAŞKAN –
Efendim?
İDRİS BALUKEN
(Bingöl) – “Kabul edilmiştir.” dediniz, biz içeride duyduk; kamera
görüntülerini inceleyelim. 
BAŞKAN – Evet,
Milliyetçi Hareket Partisi Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım.

2.- MHP Grubunun, 24/2/2015 tarih ve 4902 sayıyla Grup
Başkan Vekili İzmir Milletvekili Oktay Vural tarafından, millî menfaatlerimizi
ve millî onur ve haysiyetimizi içinde barındıran, Türkiye Cumhuriyeti
toprakları statüsünde kabul edilen vatan toprağı Süleyman Şah Türbesi ile Saygı
Karakolunun boşaltılması suretiyle geri çekilmesi hususunda Türkiye Büyük
Millet Meclisi Başkanlığına verilmiş olan genel görüşme önergesinin, Genel
Kurulun 24 Şubat 2015 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
24/2/2015
Türkiye Büyük Millet Meclisi Başkanlığına
Danışma
Kurulunun 24 Şubat 2015 Salı günü (bugün) yaptığı toplantısında, siyasi parti
grupları arasında oy birliği sağlanamadığından grubumuzun aşağıdaki önerisinin
İç Tüzük'ün 19'uncu maddesi gereğince Genel Kurulun onayına sunulmasını arz
ederim.
Saygılarımla.
 Oktay
Vural
 İzmir
 MHP
Grup Başkan Vekili
Öneri:
24 Şubat 2015
tarih, 4902 sayıyla TBMM Başkanlığına verilen, İzmir Milletvekili ve MHP Grup
Başkan Vekili Oktay Vural'ın, millî menfaatlerimizi ve millî onur ve
haysiyetimizi içinde barındıran, Türkiye Cumhuriyeti toprakları statüsünde
kabul edilen vatan toprağı Süleyman Şah Türbesi ile Saygı Karakolu’nun
boşaltılması suretiyle geri çekilmesi hususunda verdiğimiz genel görüşme
açılması önergemizin 24/2/2015 Salı günü (bugün) Genel Kurulda okunarak
görüşmelerinin bugünkü birleşiminde yapılması önerilmiştir.
BAŞKAN –
Milliyetçi Hareket Partisi grup önerisi lehinde söz isteyen, Süleyman Nevzat
Korkmaz, Isparta Milletvekili.
Buyurun Sayın
Korkmaz. (MHP sıralarından alkışlar) 
S. NEVZAT
KORKMAZ (Isparta) – Sayın Başkan, sayın milletvekilleri; yüce heyetinizi
saygıyla selamlıyorum.
Birkaç gündür
kamuoyunu meşgul eden ve gerçekten kamuoyunun bilgilenmeye ihtiyaç duyduğu bir
hususu genel görüşme konusu olarak Meclis Genel Kuruluna getirmek üzere bir
grup önerisi verdik. 
Değerli AKP
milletvekilleri, vatan neresidir, ne ifade eder; önce bunu bir sorgulayarak
sözlerime başlamak istiyorum. Hiç düşündünüz mü değerli arkadaşlar, bu millet
için bu vatan, candan, canandan bile aziz bilinen ve uğruna can verilen
topraklar, hafızasında taşıdığı, hatırasında yaşattığı her yerdir. Bu yüzden,
göğsünü gere gere “Ben Müslüman Türk’üm, Müslüman Türk evladıyım.” diyen herkes
der ki: “Vatan ne Türkiye’dir Türklere, ne Türkistan / Vatan, büyük ve müebbet
bir ülkedir: Turan.” Sizler “Olmasa da olur, işimi yürüttüğüm, gemimi
yüzdürdüğüm her yer uygundur.” diyebilirsiniz ama Müslüman Türk milleti için
vatansız olunmaz, vatansız kalınmaz, vatanın yoksa ibadetin bile kabul olunmaz.
Aziz milletimiz bu yüzden asırlardır semaya ellerini açarak hep şöyle dua etmiş
ve demiştir ki: “Allah’ım beni vatansız bırakma, Allah’ım devletime, milletime
zeval verme.”
Değerli
milletvekilleri, AKP Hükûmetinin talimatlarıyla Türk Silahlı Kuvvetlerine bağlı
unsurlar bir gece operasyonuyla Suriye’de yer alan ve Türk toprağı olduğu 1921
Ankara Antlaşması’nın 9’uncu maddesiyle teyit edilen, asker bulundurma ve
bayrak çekme hakkının olduğu Süleyman Şah Türbesi ve Saygı Karakolu doksan dört
yıl sonra IŞİD’e terk edilmiştir. Dönerken de türbe ve karakol yerle bir
edilmiştir. Hemen yeri gelmişken sorayım: Bu kürsüden defalarca cami, türbe istismarı
yapan kimdi? “Camileri, türbeleri yıktınız, yaktınız.” diyen kimdi? Senin şu
yaptığına bak ey AKP, ecdadın yaptığı türbeyi yıkma emrini verirken hiç
Allah’tan korkmadın mı, hiç vicdanın sızlamadı mı?
Lozan’ı bile
tartışmaya açan AKP Hükûmeti, bu ricat operasyonu ile Lozan’ın kazanımlarından
fersah fersah ülkeyi geriye götürmüştür. Bir asırdır mağlubiyet yüzü görmeyen
Türk milleti, ne acıdır ki 26 Ağustos 1922 tarihinde başlayan Büyük Taarruz’dan
beri ilk kez geri çekilmiştir, ilk defa vatan kabul ettiği toprakları
kaybetmiştir. Çekilmiş de ne olmuştur? Ecdat yadigârı emanetler, Türkiye’ye 200
metre uzaklıktaki PKK’nın uzantısı PYD’nin kontrolündeki Eşme köyüne
defnedilmiştir. Türkiye Cumhuriyeti’nin tapusu olan Lozan Anlaşması’nın Türkiye
Cumhuriyeti’ne tanıdığı haklardan vazgeçilerek PYD’nin insafına kalınmıştır.
Göz göre göre aziz vatan toprağından vazgeçilmiştir, millete sorulmadan,
milletin onayı alınmadan. Millî güvenliğimiz ve millî kazanımlarımız yok
sayılmıştır. Millî onurumuz ayaklar altına alınmıştır.
Soruyorum ey AKP’li milletvekilleri:
“Orta Doğu’da bizden habersiz yaprak bile kımıldamaz.” diyen kimdi?
“Hükûmetimizle beraber Türkiye hem Orta Doğu’da hem de dünyada oyun kurucu
hâline geldi.” diye böbürlenen kimdi? Genel Başkanını dünya lideri olarak ilan
eden kimdi? “Süleyman Şah Türbesi’ne yönelik bir tehdit olursa gereği
yapılacaktır. Bu topraklarda yapılacak bir saldırı, Türkiye’ye yapılmış bir
saldırı olarak kabul edilecektir.” diyen kimdi? “Oradaki askerimizin güvenliği
için her türlü tedbir alınacaktır, her adım atılacaktır.” diyen kimdi?
“Şam’daki Emevi Camii’nde namaz kılacağız, Selahaddin Eyyubi’nin kabri başında
Fatiha okuyacağız, Bilâli Habeşî’nin türbesinde dua edeceğiz.” diyen kimdi? Kim
olacak? Başta Erdoğan, onun genel sekreteri Davutoğlu, kahraman Türk Silahlı
Kuvvetlerinin içinde başka paşa kalmamış gibi Genelkurmay Başkanı yapılan
kendine özel paşa. Ülke bekası açısından âdeta Bermuda şeytan üçgeni. Bırakın
bölgede oyun kurmayı, oyunda küresel ve bölgesel güçlerin, en acısı da besleyip
büyüttüğü, sonra da iş tuttuğu terör örgütünden yediği dayak neticesinde, oyun
kuruculuktan mezar nakliyeciliğine soyunmuş, kimseler görmeden, gecenin
karanlığında ecdat yadigârı Süleyman Şah Türbesi’ni IŞİD’e terk ederek izine
dönmüştür. Bunu Hükûmetlerinin başarısı gibi göstermeye çalışan AKP’ye diyorum
ki: Kabadayılık gösterini Türk milletinin evlatlarına değil, devlet, millet
düşmanlarına yapabiliyorsan, “Ecdat yadigârı türbenin tek taşına zarar gelirse
tüm Suriye’yi başınıza yıkarım.” diyebiliyorsan ve dediğini yaptırabiliyorsan
işte o zaman devletsin. 
İstismarına
yeltendiğin Osmanlı işte bunu yapıyordu. Yoksa senin gibi zoru, tehdidi görünce
atasının mezarını kapıp başka yere taşımıyordu. Tek bir gerçek var burada:
Bunun adı ricattır, toprak kaybetmektir, bulunduğu yerden bayrak indirmektir. 
“Üç saatte Şam’a
ineriz.” diyordunuz, üç buçuk saatte 37 kilometre ötede, önde PKK’nın
Suriye’deki uzantısı PYD’nin kılavuzluğunda, ancak Süleyman Şah Türbesi’ne
kadar gidebildiniz ve bulduğunuz çözüm, kutsal emanetleri alıp gizlice sıvışmak
oldu. 
SEDEF KÜÇÜK
(İstanbul) – Aynen.
S. NEVZAT
KORKMAZ (Devamla) - Yarın, “güvenliği tehlikede” diye, Kıbrıs’ı, savunmak
yerine Konya’ya mı taşıyacaksınız, merak ediyoruz. 
Sizin
kahramanlıktan, mertlikten, erkeklikten anladığınız nedir ey AKP? “Erkekliğin
onda dokuzu kaçmaktır.” mı diyorsunuz? Daha fazla bu millete utanç yaşatmayın.
Hükûmet bu rezalete savunma getirirken “Efendim, askerimizin burnu kanamadı,
emanetler alındı, gelindi, orada bırakmadık.” diyor. 1 şehit var, Allah rahmet
eylesin. Askerimizin burnunun kanamaması ayrıca teselli konumuz. Anlaşılıyor ki
sizin için vatan toprağının bir önemi yok. Yarın bu ülke, Allah muhafaza,
bölünürse diyecekler ki: “Orada tarihî eserlerimiz vardı, kamu binalarımız
vardı, birtakım maddi zenginliklerimiz vardı, aldık geldik, orada bir şey
bırakmadık.” Evet, kafa bu! Cumhurbaşkanı da bu, Başbakanı da bu, “gönüllerinin
paşaları” da bu. Bu millet kime güvensin, kendini kime emanet etsin? 
Askerî ve siyasi
gereklilikler bu millete samimiyetle anlatılmalıdır. Kışlada sorarlar askere
“Vatan kimdir?” Asker de “Anamdır komutanım.” der. Özel Paşam, vatan senin
neyin olur, bir söyle bakalım. Sayın Genelkurmay Başkanına bir sözüm var:
Kendisine özel paşa, binlerce askerini şehit eden PKK, Suriye’de ilerlerken,
askerinin önünden giderken ne hissettin? Cudi’de, Gabar’da, Tendürek’te şehit
edilen ve “Vatan benim anamdır.” diyen Mehmetçiklerimiz aklına geldi mi ve
biraz yüzün kızardı mı? Bu nasıl bir zillettir, bu nasıl bir aymazlıktır? PKK ile
Mehmetçik’i aynı güzergâhta yürütürken şanlı askerimizi emperyalizmin katil
sürüsü PKK’yla aynı kefeye koymuş olmadınız mı? Türk Silahlı Kuvvetlerinin en
önemli rütbesine yakıştı mı bu? Türk Ceza Kanunu’nda “vatana ihanet” diye bir
hüküm var. Bana söyler misiniz gazi Meclisin sayın milletvekilleri, vatana
ihanet daha nasıl olur? 7 Haziran seçim, inşallah, 8 Haziran da hesap günüdür.
Bu hesaptan kaçmak mümkün değildir. Bu hesap sorulduğunda üç kafadar artık
gezici mezar nakliyecilik şirketi mi kurar, yoksa strateji enstitüsü kurup
stratejik derinlik masalları mı anlatır, onu bilemem ama bu hesabı tarih önünde
vereceksiniz. 
Bir de âdeta
büyük bir zafer kazanmış gibi bir fotoğraf veriyorlar basına; ortada, hangi
sularda yüzdüğü bir türlü anlaşılmayan “…”(x) Ahmet, sağında kendine özel paşa, solunda
gece yarısı sıvışmayı Meclis kürsüsünde ballandıra ballandıra anlatan Savunma
Bakanı; Allah muhabbetinizi artırsın. Bu resim bana, tarihte, İstanbul’u
İngilizlerin işgalinden sonra Anadolu’ya bunu bir diplomasi zaferi gibi sunan
Damat Ferit’i hatırlattı. 
(Mikrofon
otomatik cihaz tarafından kapatıldı)
S. NEVZAT
KORKMAZ (Devamla) – Damat Ferit Hükûmeti, bu rezil işgali bir kurtuluş, bir
aydınlanma gibi sunmuş, bu şekilde anlaşılması için de Anadolu’ya kafile kafile
heyetinasihalar göndermişti. Herhâlde sayın AKP'li milletvekilleri, bundan
sonraki göreviniz bu, hepinize de bu görevinizde başarılar diliyorum. 
Yüce Meclisi
saygıyla selamlıyorum. (MHP ve CHP sıralarından alkışlar)
BAŞKAN –
Teşekkür ediyorum. 
MEHMET NACİ
BOSTANCI (Amasya) – Sayın Başkan…
BAŞKAN –
Milliyetçi Hareket Partisi grup önerisi aleyhinde söz isteyen Selma Irmak,
Şırnak Milletvekili. 
MEHMET NACİ
BOSTANCI (Amasya) – Sayın Başkan…
BAŞKAN – Buyurun
Sayın Bostancı. 
MEHMET NACİ
BOSTANCI (Amasya) – Konuşmacı “Üç kafadar”, “Bermuda şeytan üçgeni” vesaire
gibi aşağılayıcı bir dille grubumuza sataşmıştır. 
TANJU ÖZCAN
(Bolu) – Damat Ferit Paşa benzetmesi de yaptı. 
MEHMET NACİ
BOSTANCI (Amasya) – Damat Ferit Paşa…
BAŞKAN – Buyurun
Sayın Bostancı. (AK PARTİ sıralarından alkışlar)
MEHMET AKİF
HAMZAÇEBİ (İstanbul) – Sayın Başkan, şimdi, evet, bir sataşma var ama Hükûmete
bir sataşma var Sayın Başkan, gruba bir sataşma yok. 
MEHMET NACİ
BOSTANCI (Amasya) – Başbakana. Başbakan aynı zamanda bizim Genel Başkanımız. 
MEHMET AKİF
HAMZAÇEBİ (İstanbul) – Hükûmet orada oturuyor, Hükûmet söz isteyebilir Sayın
Başkan. 
HAYDAR AKAR
(Kocaeli) – Evet, Hükûmet orada. 
S. NEVZAT
KORKMAZ (Isparta) – Sayın Başkan…
BAŞKAN –
Buyurun. 
S. NEVZAT
KORKMAZ (Isparta) – Sayın Başkan, zaten Adalet ve Kalkınma Partisi kendi
görüşlerini açıklayacak. Orada benim görüşlerime de cevap verebilir. Şimdi, ben
de hazır kıta bekliyorum. Grup Başkan Vekilinin her söylediğinin arkasındayım. 
BAŞKAN – Buyurun
Sayın Bostancı, sataşma nedeniyle iki dakika söz verdim. 




VIII.- SATAŞMALARA İLİŞKİN KONUŞMALAR (Devam)
2.- Amasya Milletvekili Mehmet Naci Bostancı’nın,
Isparta Milletvekili S. Nevzat Korkmaz’ın MHP grup önerisi üzerinde yaptığı
konuşması sırasında AK PARTİ Grup Başkanına ve AK PARTİ Grubuna sataşması
nedeniyle konuşması
MEHMET NACİ
BOSTANCI (Amasya) – Sayın Başkan, değerli arkadaşlar; Nevzat Bey her zaman
böyle kışkırtıcı bir dille konuşuyor. Herhâlde siyasette kariyer yapmayı da
bunun üzerine kurmak istiyor “Dilim ne kadar keskin olur, ne kadar bir tür
sokak diline yakın olur isem MHP’de o kadar ilerlerim.” diye. Doğrusu kendisine
baktığımda, kişisel olarak Sayın Oktay Vural’ın çok kötü bir kopyası olma
yolunda ilerlediğini görüyorum.
MUHARREM İNCE
(Yalova) – Sayın Başkan, sataşma değil, hakaret ediyor. 
MEHMET AKİF
HAMZAÇEBİ (İstanbul) – Hakaret ediyor, hakaret. 
MEHMET NACİ
BOSTANCI (Devamla) – Ama böyle bir çizginin, böyle bir dilin ne MHP’ye ne
buradaki siyasete bir faydası olmaz. 
BÜLENT BELEN
(Tekirdağ) – Sen yakışıyorsun. 
MEHMET NACİ
BOSTANCI (Devamla) – Erkeklikten bahsederek, “Bermuda şeytan üçgeni” diyerek
devletin tepesinde bulunan ve oraya meşru yollarla gelmiş olan insanları
aşağılamaya kalkmak, “üç kafadar” diye, yine, sokaktaki, sokağa ait, o
duvarlara yazılan küfürlere benzer, aynı bağlamdaki bir dille konuşmak; bu bir
siyasi analiz değil, bu doğrudan doğruya hakaret. Hakarete dayalı…
S. NEVZAT
KORKMAZ (Isparta) – Sayın Başkan, bu lisana müdahale etmeyecek misiniz, bu dile
müdahale etmeyecek misiniz? 
MEHMET NACİ
BOSTANCI (Devamla) – Dinlesene kardeşim. 
S. NEVZAT
KORKMAZ (Isparta) – Dinleyecek sözler söylesen dinleyeceğim, hakaret ediyorsun.

MEHMET NACİ
BOSTANCI (Devamla) – Senin kullandığın dil…
S. NEVZAT
KORKMAZ (Isparta) – Sokak ağzıyla hakaret ediyorsun. Bir Grup Başkan Vekiline
yakışmaz bu üslup. 
MEHMET NACİ
BOSTANCI (Devamla) – Aslında sen konuştuğunda, bu arkadaş konuştuğunda söz
almak istemiyorum çünkü böyle konuşarak kendisine cevap verilmesini ve bunun
üzerinden meşhur olmayı bekliyor ama maalesef konuşmak durumunda kalıyoruz. 
BÜLENT BELEN
(Tekirdağ) – Meşhur olmayı bekleyen sensin. 
MEHMET NACİ
BOSTANCI (Devamla) – Derdi meşhur olmak çünkü siyasete katkı yapmak isteyen
insanın dili böyle olmaz. Böyle bir sokak diliyle, böyle maço bir dille,
böylesine henüz az gelişmişliğin dilinden kurtulamamış, uluslararası
politikanın “u”sundan anlayamayan bir dille konuşmak olmaz.
S. NEVZAT
KORKMAZ (Isparta) – Yeter, yeter, hakikaten yeter!
MEHMET AKİF
HAMZAÇEBİ (İstanbul) – Sayın Başkan, hakaret ediyor. 
ALİM IŞIK
(Kütahya) – Sayın Başkan, uyarın bu arkadaşınızı.
MEHMET NACİ
BOSTANCI (Devamla) - Suriye’yi başına geçirmek, “Bermuda şeytan üçgeni” diye
Cumhurbaşkanını, Başbakanı kastetmek… 
(Mikrofon
otomatik cihaz tarafından kapatıldı) 
MEHMET NACİ
BOSTANCI (Devamla) - Tabii, bunlar aynı zamanda mahkeme konusudur, kendisiyle
mahkemelerde de hesaplaşacağız. (AK PARTİ sıralarından alkışlar)
BÜLENT BELEN
(Tekirdağ) – Sayın Başkan, ne biçim konuşuyor! Niye müdahale etmiyorsunuz yahu?
S. NEVZAT
KORKMAZ (Isparta) – Sayın Başkan…
BAŞKAN – Evet,
buyurun Sayın Korkmaz, sataşma nedeniyle… Baştan söylediniz zaten, buyurun.

3.- Isparta Milletvekili S. Nevzat Korkmaz’ın, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında şahsına sataşması nedeniyle konuşması
S. NEVZAT
KORKMAZ (Isparta) – Sayın Başkan, değerli milletvekilleri; hepinizi saygıyla
selamlıyorum. 
Burada biraz
önce bir siyasi konuşma yapılmadı, tam bir sokak ağzıyla bir milletvekiline
sataşıldı, hakaret edildi. Üzüntüm şudur: Bu konuşmayı yapan, hakikaten, belki
de yüzlerce öğrencisi olan bir akademisyen. Yani, bu akademisyen beyefendinin
öğrencilerine ne anlattığını, neler söylediğini gerçekten merak ediyorum, bunun
üzerine gideceğim.
“Sayın Oktay
Vural’ın kötü bir kopyası.” dedi. Sayın Oktay Vural Bey bizim son derece
kıymetli Grup Başkan Vekilimizdir.
MEHMET NACİ
BOSTANCI (Amasya) – Senin için onur olması lazım.
S. NEVZAT
KORKMAZ (Devamla) – Ben seni hayatımda hiç ülkücü olarak görmedim. Sen olsa
olsa kötü bir türkücü olursun Sayın Hoca. 
ALİM IŞIK
(Kütahya) – Türkücü de olamaz, türkücü dediğin adamın güzel bir sesi olur. 
S. NEVZAT
KORKMAZ (Devamla) – Ayrıca, benim öyle şöhret olmak falan gibi bir niyetim yok.

Hocam, sen daha
yeni dönemde milletvekili oldun, benim ikinci dönemim.
MEHMET NACİ BOSTANCI
(Amasya) – Tebrik ederim, sen böyle devam edersin zaten!
S. NEVZAT
KORKMAZ (Devamla) – Sen gelir gelmez birtakım tribünlere oynayıp bak, oturdun
grup başkan vekilliğine hâlâ devam ediyorsun. Milliyetçi Hareket Partisine
gönül vermiş Nevzat Korkmaz iki dönemdir ülkücü milliyetçi hareket için elinden
gelen her şeyi yapmaya devam ediyor. Bizim öyle şöhret olmak, bizim öyle bir
yerlere oynamak gibi bir düşüncemiz olamaz.
MEHMET NACİ
BOSTANCI (Amasya) – Beyefendi bir dille konuşanlar da var, sizin gibi konuşmayanlar
da var. 
S. NEVZAT
KORKMAZ (Devamla) – Bizimle bir ara beraber yürümüş, ondan sonra ülkücülük
taslayarak…
ALİM IŞIK
(Kütahya) – Satmış, satmış!
MEHMET NACİ
BOSTANCI (Amasya) - Devlet Bey’in zarafetinin bir kısmı da sende olsun.
S. NEVZAT KORKMAZ
(Devamla) – …o etiket üzerinden bir yerlere gelmiş birilerinin şimdi buraya
çıkıp sahibinin sesi sıfatıyla Türk milliyetçilerine, ülkücülerine laf
söylemesi ancak, olsa olsa senin işindir, senin işindir, senin işindir Hoca.
MEHMET
NACİ BOSTANCI (Amasya) – Ülkücülere değil, sana söyledim, sana. Lafı dağıtma,
öyle hedefi genişletme. 
S.
NEVZAT KORKMAZ (Devamla) – Sana sadece akademisyen kimliğinle beyefendi
konuşmalar yapmanı tavsiye ediyorum.
Teşekkür
ediyorum. (MHP sıralarından alkışlar)
BAŞKAN
– Teşekkür ederim. 
MEHMET
NACİ BOSTANCI (Amasya) - Devlet Bey’in zarafetinin zekâtı kadar zarafet olsun
sende.
S.
NEVZAT KORKMAZ (Isparta) – Hadi, hadi, bu laflar sana yeter.
ALİM
IŞIK (Kütahya) – O bir sığınmacı, o bir sığınmacı. Şimdi artık ülkücü falan
değil, o şimdi bir sığınmacı.
S.
NEVZAT KORKMAZ (Isparta) – Türkücü, türkücü o.

VII.- ÖNERİLER (Devam)
A) Siyasi Parti Grubu Önerileri (Devam)
2.- MHP Grubunun, 24/2/2015 tarih ve 4902 sayıyla Grup
Başkan Vekili İzmir Milletvekili Oktay Vural tarafından, millî menfaatlerimizi
ve millî onur ve haysiyetimizi içinde barındıran, Türkiye Cumhuriyeti
toprakları statüsünde kabul edilen vatan toprağı Süleyman Şah Türbesi ile Saygı
Karakolunun boşaltılması suretiyle geri çekilmesi hususunda Türkiye Büyük
Millet Meclisi Başkanlığına verilmiş olan genel görüşme önergesinin, Genel
Kurulun 24 Şubat 2015 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN
– Milliyetçi Hareket Partisi grup önerisi aleyhinde söz isteyen Selma Irmak,
Şırnak Milletvekili.
Buyurun
Sayın Irmak. (HDP sıralarından alkışlar)
SELMA
IRMAK (Şırnak) – Değerli Başkan, değerli milletvekilleri; MHP’nin Meclis
gündemine açtığı tartışmasında grubumun görüşlerini belirtmek üzere söz almış
bulunuyorum. 
Süleyman
Şah Türbesi’nin taşınmasına ilişkin bir operasyonla Türkiye, önünde gerçekten
çok geri tartışmalara yol açan, Türkiye’nin dış politikasını, Orta Doğu
politikasını, Suriye politikasını gözler önüne seren, buradaki iflası ve buradaki
dibe vurmayı aslında gözümüzün önüne seren bir tartışmayı da başlatmış oldu. 
Süleyman
Şah Türbesi’nin taşınmasını AK PARTİ Hükûmeti ne yazık ki kamuoyuna büyük bir
başarı olarak ifade ediyor ve yapılan tartışmalar, vatan toprağının bırakılması
ya da vatan toprağının başka bir yere taşınması, bayrağın dikilmesi,
dikilmemesi üzerinden yürüyor. Bu tartışmanın çok geri bir tartışma olduğunu
düşünüyoruz. Bu tartışma yerine, Türkiye Orta Doğu’da nasıl bir siyaset
izliyor, Türkiye’nin Suriye politikası ne kadar başarılıydı ve bu sonuç bize
neyi ifade ediyor, Türkiye’nin bundan sonra özellikle güney sınırına ilişkin,
komşularıyla ilişkilerine ilişkin nasıl bir politika düşünüyor, nasıl bir
politika önüne koymuş, asıl yapılması gereken tartışma budur. Çünkü, önümüzde
sadece Süleyman Şah Türbesi’yle ilgili tartışmalar değil, buna benzer çok
tartışmalar da bizleri bekliyor, önümüze çıkacaktır. Çünkü, biz biliyoruz ki
Türkiye, Orta Doğu’da ne yazık ki Neoosmanlıcı politikalarını sürdürme emelini
her seferinde, her fırsatta vurgulamıştır ve bu politikanın ne kadar desteksiz,
ne kadar çağ dışı ne kadar sonuç almaktan uzak olduğunu da biliyoruz ve bu
nedenle de her seferinde ne yazık ki bir hezimetle ülkemiz karşı karşıya
kalmıştır. İçeriği çok boş, toplumu geren, toplumu kutuplara ayıran bir
tartışmayla ancak yüz yüze kalmışızdır, yarattığı sonuç budur. 
Biz
biliyoruz, Suriye politikası baştan beri -AKP’nin uyguladığı politika- yanlış
bir politikaydı, ülkemizi, ülkenin geleceğini, ülkenin gençlerini belki de
savaşa sürükleyebilecek yanlış politikalar bütünü idi. Savaşa taraf olma ya da
taraf olmama, burada yürütülen kirli savaşa el altından destek verme
yöntemlerini biz kamuoyunun gözü önüne çok defalar sürdük. Burada yürütülen
politikada görüyoruz ki, IŞİD'e destek, MİT’in tırları, sınırdan IŞİD
askerlerini geçirme, sınırdan geçirilen IŞİD çete örgütlerini burada tedavi
ettirme, askerî kamplarda eğitim gördürme ve IŞİD çete mensuplarının ülkemizde
ellerini kollarını sallaya sallaya dolaşmaları gündeme gelmiş ve bunlar defalarca
kamuoyunun gündemine getirilmiş, bu konular tartışma konusu olmuştur. Ancak,
tek bir önlem alınmadığı gibi tek bir açıklama da yapılmamıştır, defalarca
uyarmamıza rağmen. 
IŞİD
insanlığın ortak düşmanıdır, IŞİD sadece burada var olan halkların ve özelde de
Kürtlerin değil, aslında dünyanın başına bela bir örgüttür ve bugün Suriye’de
bir çatışma, bir savaş başlamışsa IŞİD'in burada başarılı olması hâlinde bu
çatışma ve savaş ülke sınırlarına da sıçrayacaktır. Bunu partimiz,
milletvekillerimiz, örgütlerimiz defalarca dile getirdiler, bunun tehlikesine
işaret ettiler. Ancak, ısrarla ve inatla burada kazanılacak bir menfaat,
buradan, IŞİD'in kazanması üzerinden kurulacak bir İslam ülkesi ve bu İslam
ülkesine, hayali İslam ülkesine liderlik etme hayali ne yazık ki işte burada
gördüğümüz pek çok tartışmayı da beraberinde getirdi. Bunları doğuran bu
sebeplerdir, bu politikanın ta kendisidir.
Evet,
“Güneyde Türkiye’nin Kürtlerle komşu olması, Kürtlerle Türklerin bin yıllarca
beraber yaşamış olması gibi bundan sonra da yaşamaya devam etmesi, ortak
kaderlerini birleştirmiş olmaları ve bundan sonra da birleştirmeye devam
etmeleri her zaman için halkların yararınadır, halkların çıkarınadır.” dedik.
“Burada Kürtler tarafından kazanılacak bir mevzi aynı zamanda Türkiye’nin de
kazanımıdır.” dedik. “Kobani’nin düşmesi aynı zamanda Türkiye’nin geleceğinin
tehlikeye düşmesidir.” dedik. Bugün de bu söylediklerimiz, evet, hayat
bulmuştur. Eğer Kobani kurtarılmamış olsaydı, eğer burada Kürt güçleri IŞİD’i
oradan defedip atmamış olsaydı bugün biz bunları konuşuyor olmazdık, Şah
Süleyman Türbesi’nin buradan başka bir yere taşınması söz konusu bile olamazdı.

Burada,
biz biliyoruz, Türk Silahlı Kuvvetleri kazanılan, IŞİD’den boşaltılan bir alana
girmiştir, buradaki yerel güçlerle mutlaka bir irtibat hâlinde bu
gerçekleşmiştir ve bu talep, bu istem doğal olabilir, bir manevi değerdir Şah
Süleyman Türbesi, bu türbenin daha güvenlikli bir yere taşınması ve burada
bulunan askerlerin güvenliğinin sağlanması gerçekleşmiştir. Bu iyi bir şeydir,
kötü bir şey değildir. Bizim de aylarca anlatmaya çalıştığımız buydu zaten.
“Kobani düşerse siz IŞİD’e komşu olacaksınız ve IŞİD’e komşu olmanız sizin bir
belayı kucağınızda bulmanız.” demektir dedik ancak bu konuda ne yazık ki
karşılaştığımız şey “Kobani düştü düşecek.” sevinç naraları, alttan alta IŞİD’i
destekleme yöntemleri ve Kürt düşmanlığı üzerine kurulu olan politikanın
uluslararası arenada da sürdürülmesi oldu. 
“Kürtler kazanmasın da ne olursa
olsun.” politikası Türkiye’ye her zaman kaybettirmiştir. Bugün de olan budur.
Bundan sonra da eğer bu politika terk edilmezse olacak olan da budur. Bu
nedenle, vatan toprağı kurtarıldı ya da kurtarılmadı tartışmasından ziyade,
bundan sonra biz dış politikaya ilişkin nasıl bir yol izleyebiliriz, burada bir
yerel güç var ve bu yerel güçle biz nasıl bir ilişki geliştirebiliriz, nasıl
bir politik hat izleyebiliriz, asıl tartışmamız gereken budur. Bunun dışındaki
tüm tartışmaların bize çok büyük bir kazanç sağlayacağı kanaatinde değiliz.
İşte, belirtildiği gibi, milliyetçi kimi tartışmalara yol açacak, belki de
kutuplaştırıcı kimi tartışmalara yol açacak, evet, afaki, suni zafer
naralarının atılmasına yol açacaktır; bunu da toplum yutmayacaktır, nitekim de
yutmuyor zaten.
Şimdi, bizim
önerimiz, bundan sonraki süreçte, buradaki PYD güçleri, buradaki Kürtlerle
beraber, halklardan oluşan koalisyon güçleriyle ortak çalışma yürütülmesidir.
Burada insani koridorun açılması ve hızla bu bölgenin inşasına geçilmesidir,
Türkiye'nin burada üzerine düşen görevi ve sorumluluğu yerine getirmesi
konusudur; üzerinde tartışmamız gereken, belki de karara bağlamamız gereken şey
budur. Bundan sonraki siyaseti bu yönüyle yürütme çabası olmalıdır. 
Evet, buradaki
kazanım, dediğimiz gibi, sınırların Kürtlerden, Süryanilerden, Ermenilerden,
Araplardan, kısacası halklar koalisyonundan ve halkların ortak, komünal
yaşamından ve düşüncesinden oluşan kanton yapılarının tanınması, ileride
Türkiye'nin de büyük ülke olma, Orta Doğu’da lider ülke olma ve en azından Orta
Doğu komşularıyla daha rahat ve daha güçlü bir ilişki kurmasını beraberinde
getirecektir. Bizim buradan ifade ettiğimiz şey budur. 
Evet, bu
tartışma kuşkusuz çok geri bir tartışma, ancak bu tartışmada bir de cinsiyetçi
vurguları da ifade etmek gerekiyor. “Erkeklikten anladığınız bu mu?”, “Sizin bu
yaptığınız erkeklik mi?” ve benzeri cinsiyetçi kavramların, birbirine karşı
kullanılan sözlerin de buradaki savaş zihniyetiyle, toprak fethetme ya da
ganimet alma ya da toprağı sahiplenme, yani toprak eksenli eril düşüncenin tezahürü
olan eril ve cinsiyetçi kavramların kullanılmasını biz bu şekilde görüyoruz,
karşımızda buluyoruz. Evet, bu zihniyet böyle bir dili de beraberinde
getiriyor, bu vesileyle de kullanılan bu eril ve cinsiyetçi dili de
eleştirdiğimizi ifade etmek istiyoruz. 
Bundan sonrası,
dediğimiz gibi, Salih Müslim başta olmak üzere, gelecek olan PYD yetkililerinin
ve diplomatik ilişkilerin daha güçlü sürmesi, IŞİD gibi belaların
engellenmesini de beraberinde getirecektir. 
Bu vesileyle de
diyoruz ki: Türkiye’nin büyük ülke olması, Kürtlerle ortak geleceğini yeniden
kurması, barış sürecini ve müzakere sürecini hızla olumlu ve gerçekten toplumun
istediği bir neticeye kavuşturması, Türkiye’nin de her anlamda güçlü ve
bayrağını her yere dikebilen bir ülke olmasını beraberinde getirecektir. 
Bu anlamıyla da
düşüncelerimizi böyle ifade ediyorum.
Saygılar
sunuyorum. (HDP sıralarından alkışlar)
BAŞKAN –
Teşekkür ediyorum.
Milliyetçi
Hareket Partisi grup önerisi…
SEYFETTİN YILMAZ
(Adana) – Sayın Başkan, sataşmadan dolayı söz istiyorum.
BAŞKAN – Ne
sataşması Sayın Yılmaz?
SEYFETTİN YILMAZ
(Adana) – Yani, sayın konuşmacı ifadesinde, hatibimizin konuşmalarından dolayı
“erkeksi, öteleyici…” buna benzer ifadeler kullandı. Bakarsanız…
BAŞKAN – Buyurun
Sayın Yılmaz.
İki dakika söz
veriyorum.

VIII.- SATAŞMALARA İLİŞKİN KONUŞMALAR (Devam)
4.- Adana Milletvekili Seyfettin Yılmaz’ın, Şırnak
Milletvekili Selma Irmak’ın MHP grup önerisi üzerinde yaptığı konuşması
sırasında Milliyetçi Hareket Partisine sataşması nedeniyle konuşması
SEYFETTİN YILMAZ (Adana) – Sayın
Başkan, değerli milletvekilleri; sayın hatip konuşmasında, Sayın konuşmacımız
Nevzat Bey’in konuşmasıyla ilgili birtakım ifadelerde bulundu. Süleyman Şah
Türbesi’yle ilgili, Milliyetçi Hareket Partisinin görüşünden ziyade, Türk
milletinin burada tek yürek olması gerekir. Ama, şunu bekliyorsa birileri,
bugün Hükûmetin yaptığı gibi, orada Türk vatanını, Türk toprağını terk edip,
oradan Süleyman Şah Türbesi’ni ve naaşını alıp gitmeyi bir zafer ve başarı
olarak göstermeye çalışıyorsa bunu kabul etmemiz mümkün değildir. Bundan bir
sene önce Sayın Erdoğan’ın ve Sayın Davutoğlu’nun ifadeleri vardır. Sayın
Davutoğlu -bugün Başbakan- o ifadelerinde şunu kullanmıştır: “Hiç kimse
gücümüzü sınamasın. Süleyman Şah Türbesi’nin bulunduğu topraklar bir vatan
toprağıdır. Ankara neyse, Konya neyse orası da odur.” Tezkere çıkarken
Milliyetçi Hareket Partisinin de tezkereye “evet” oyu vermesinin en önemli
faktörü budur; orada türbemize yönelik, vatan toprağına yönelik, bayrağına
yönelik olabilecek her türlü operasyonu bertaraf etmektir. Bugün yapılan nedir?
IŞİD terör örgütünün birtakım baskısından, tehdidinden korkarak, çekinerek
zafer narasıyla Süleyman Şah Türbesi’ni, diğer tarafta bir terör örgütünün
kontrolünde olan, PYD’nin kontrolünde olan bölgeye getiriyorsunuz. Kiminle
getiriyorsunuz? PYD’nin öncülük yaptığı bir ekiple getiriyorsunuz. Bizim kabul
etmediğimiz budur. Türkiye’de cumhuriyet tarihinde ilk defa bir toprak kaybı
olmuştur. Biz, üzerinde durulması gereken konunun bu olduğunu ifade ediyoruz.
Teşekkür
ediyorum. (MHP sıralarından alkışlar)
BAŞKAN –
Teşekkür ederim.
ALİM IŞIK –
Sayın Başkan, bu konuyla ilgili 60’ıncı maddeye göre kısa bir söz talebim var. 
BAŞKAN –
Milliyetçi Hareket Partisi grup önerisi lehinde söz isteyen Tufan Köse, Çorum
Milletvekili.
Buyurun Sayın
Köse. (CHP sıralarından alkışlar)
TUFAN KÖSE
(Çorum) – Teşekkür ediyorum Sayın Başkan.
“…”(*)Bu sözü hepiniz
hatırlıyorsunuz herhâlde; eden bulur. Cumhurbaşkanınızın, Başbakanınızın çok
sevdiği bir sözdü bu. “Cami yıktınız, türbeleri kapattınız.” diye yıllardır
Cumhuriyet Halk Partisine iftira ediyordunuz. Ne oldu şimdi? Kapattınız
Süleyman Şah Türbesi’ni, tası tarağı topladınız, hatta yıktınız, bombaladınız.
Şam’da camiye giderken evdeki türbeden de oldunuz.
SEDEF KÜÇÜK
(İstanbul) – Aynen.
LEVENT GÖK
(Ankara) – Bravo Tufan.
TUFAN KÖSE
(Devamla) – Şimdi, bıraktık Şam’da namaz kılmayı, arkamıza bakmadan ordumuzu
kaçırttınız. Kendi başınıza da kaçamadınız ya, yıllardır PKK’yla eş değer
tuttuğunuz, düne kadar PKK’yla eş değer tuttuğunuz YPG’yle, PYD’yle iş birliği
yaparak onların kucağında ancak kaçabildiniz, onların koltuğunun altına girerek
ancak kaçabildiniz. Hatta uluslararası basında konuşuluyor. Independent’taki
Orta Doğu uzmanı açıklamış, Robert Fisk. IŞİD’le de iş birliği yaptığınız
söyleniyor, IŞİD’den de icazet almışsınız.
Değerli
arkadaşlar, AKP’nin ve onu yönetenlerin kıblesi şaşmıştır, kıblenizi
şaşırttınız. Çırpındıkça batıyorsunuz, çırpındıkça batıyorsunuz.
İlk düğmeyi
yanlış düğmelemek” diye bir şey var, biliyorsunuz. İlk düğmeyi yanlış
düğmelediniz ancak şimdi ortaya çıkıyor ilk düğmeyi yanlış düğmelediğiniz. 
Yemen’de,
Suriye’de, İsrail’de büyükelçiliklerimiz var mı? Bir tanesinde büyükelçiliğimiz
kalmadı. 
Hatırlıyor
musunuz, bundan dört yıl kadar önce, 2011 yılında, 300 milyon dolar parayı
Libya’daki isyancılara göndermiştiniz, üstelik de uçakla taşımış, uçak düşer
diye de 3 parçaya bölmüştünüz; gittiği gün oradaki çapulcuların elinde kalmıştı
o paralar. Ne oldu Libya, biliyor musunuz? Dün basına yansıdı: Libya’daki yeni iktidar
“İç işlerimize karışıyor.” diye Türk şirketlerini sınır dışı etme kararı aldı.
Yani, ilk düğmeyi yanlış düğmelediniz. Stratejik ortaklığınız, stratejik
derinliğiniz maalesef, sığ sularda bile boğuldu. 
Değerli
arkadaşlarım, tabii, bunlar oluyor ama bir taraftan Cumhurbaşkanının ayar
verdiği bir basınımız var, iktidarın propaganda makinesi. Manşetlerine
bakıyoruz şimdi, dünkü manşetlerine. 
Akşam demiş ki:
“Dünya Saygı Duruşunda.” Bak, bak, bak, bak! 
Güneş demiş ki:
“Dokuz Saatte Şah Mat.” Kim mat oldu ya dokuz saatte? 
Sabah demiş ki:
“Bayrak inmedi.” Ya, kimi kandırıyorsunuz siz? Amerika’dan aldığınız sahte
görüntülerle “Bayrak inmedi.” 
Star demiş ki:
“Bayrak inmeden bayrak dikildi.” Vay, vay, vay! 
Takvim demiş ki:
“Nefes Kesen Dokuz Saat.” 
Nazilerin
Propaganda Bakanı Goebbels bile bugün bu manşetlere şapka çıkarırdı vallahi.
Siz daha iyi bilirsiniz ama hatırlatayım Goebbels’i, Nazilerin Propaganda
Bakanını: “Kazanırken propaganda kolaydır.” derdi Nazilerin Propaganda Bakanı.
Şapka çıkarttırırsınız dedim ya, şapka çıkarttırıyorsunuz. Siz kaybederken de
mağlubiyeti zafer olarak satabiliyorsunuz, onun propagandasını bile
yapabiliyorsunuz. Herhâlde bahsettiğiniz “ustalık dönemi” bu olsa gerek:
Kaybederken propaganda yapabilmek. 
“Toprağımız
orada duruyor.” diyorsunuz. Ya, dünyada bütün topraklar yerinde duruyor, zaten
toprak bir yere gitmiyor ki! Bir yere mi gidiyor toprak? Rumeli nerede, yerinde
durmuyor mu Rumeli? Rumeli de yerinde. (CHP sıralarından alkışlar) Ahmet Paşa
demiş ki… Ahmet Paşa diyorum çünkü Osmanlıda isimleriyle anılırdı. Ahmet Paşa,
önceki Hariciye Nazırı, şimdiki Başvezir, Veziriazam: “Bizim için cumartesiyi
pazara bağlayan gece bir onur gecesiydi.” Sanırsın Başkomutanlık Meydan
Muharebesi’ni yönetiyor, yanına almış Genelkurmay Başkanını, Hava Kuvvetleri
Komutanını, “Varlığımızı güçlendirdik.” diyor. Nasıl güçlendirdiyse? (AK PARTİ
sıralarından “Kıskanmayın” sesi) Kıskanılacak iş yapın da kıskanalım, ibretle
bakarız, gıptayla bakarız. Adam gibi “Toprağımızı korumaya gücümüz yetmedi.” diyemiyor
Başvekil, insanları aptal yerine koyuyor. 
Değerli
arkadaşlarım, bu bir kahramanlık destanı değildir. Bu işin her şeyle ilişkisi
olabilir ama asla kahramanlıkla ilişkisi olamaz. Kahramanlık arıyorsanız,
gideceksiniz, Kuvayimilliye Destanı’nı okuyacaksınız; kahramanlık arıyorsanız
Beşparmak Dağlarına gideceksiniz, Gelibolu’ya gideceksiniz; kahramanlık
arıyorsanız İnönü Savaşlarına gideceksiniz. (CHP sıralarından alkışlar) Son
Veziriazam Ahmet Paşa yüzme bilmeden stratejik derinliklere daldı -ki bu derinliğin
kökü 38 kilometre, benim evden Meclis kadar aşağı yukarı, çok uzak bir yer
değil yani Çankaya’dan çıkıyorsunuz, 38 kilometre sonra Çayyolu’na
varıyorsunuz- şimdi boğulmamak için sığ sulara çekilmeye çalışıyor. 38
kilometre ilerideki vatan toprağını koruyamayacaksın sen, bunu da “kahramanlık”
diye bu millete satacaksın, pazarlayacaksın! Bunu Goebbels bile düşünmemişti.
Senin stratejik derinliğin de yeni Osmanlıcılığın da YPG’lilerin yardımıyla,
hatta IŞİD’cilerin yardımıyla Suriye’nin Eşme köyüne gömülmüştür. Bununla kalsa
iyi -Genel Başkanımız diyordu “Tarihin gördüğü en çapsız Hariciye Nazırı.”
diye, şimdi icazetli olarak Başbakanlık yapıyor- Türkiye Cumhuriyeti tarihinde
ilk kez toprak kaybı yaşatarak Türkiye Cumhuriyeti’nin yüz yıldır sürdürdüğü
onurlu dış politikasını da Suriye’nin Eşme köyüne gömdünüz. Kahramanlık bunun
neresinde? Bakın, arkadaşlar, İngilizler tam 12 bin kilometre ötede bulunan
Falkland denilen bir kara parçasını işgalci Arjantin’e bırakmadı. Sen neden
bahsediyorsun, neyin kahramanlığından? 38 kilometre ilerideki vatan toprağını
terk ettin gittin, sen ya!
HAYDAR AKAR
(Kocaeli) – Çayyolu’na gittiler, Çayyolu’na.
TUFAN KÖSE
(Devamla) – Çayyolu’nu bıraktın gittin sen, Çayyolu’nu! Çırpındıkça
batıyorsunuz, çırpındıkça da batacaksınız. Bu kafayla daha çok güvenlik
paketleri çıkartmak zorunda kalacaksınız, günlerdir uğraşıyorsunuz ya, daha çok
güvenlik paketleri çıkartmak zorunda kalacaksınız ama o da yetmeyecek size,
önceden komiktiniz, şimdi trajikomik olmaya başladınız. 
Değerli arkadaşlarım,
öncelikle -konuşmama başlarken söyleyecektim ama şimdi söyleyeyim- bu
operasyonda, aslında operasyon da sayılmaz, hayatını kaybeden Başçavuşumuz
Halit Avcı var; onu buradan rahmetle anıyorum, kederli ailesine başsağlığı
diliyorum. 
Şimdi, “Çok taraflı
dış politika, stratejik ortaklık.” diyordunuz. Bir taraftan Çinlilerle savunma
sistemi anlaşması yapıp Amerika’yı kızdırırken bir taraftan da eğit-donat
anlaşması yaparak Amerika’nın gönlünü almaya çalışıyordunuz. Şimdi duyuyoruz
ki, MİT açıklamış, Millî İstihbarat Teşkilatı açıklamış; bu IŞİD militanları
var ya, hani Kobani’den kaçtılar, Kobani’den kaçan IŞİD militanları nereye
gelmişler biliyor musunuz? Şu anda, Türkiye'ye sızmışlar, Türkiye’ye, uyuyan
hücre konumundalarmış. Demek ki çok taraflı ve stratejik dış politikanızın,
maalesef, bir tarafı bize girmiş, İstanbul’da uyuyan hücre olmuşlar. Stratejik
derinlikte boğulmuşuz! 
Şimdi, biraz da
hukukçu olarak konuşmak istiyorum. Türk Ceza Kanunu’nun 302’nci maddesi var,
bunu hepimiz biliyoruz, hukukçular bilir 302’nci maddesini. Memleket toprağını,
yurt toprağını başka bir ülkenin egemenliği altına bırakmak ya da memleket
toprağının bir kısmını başkalarının, başka bir devletin egemenliğine vermek
suçu bizim Türk Ceza Kanunu’muzda ağırlaştırılmış müebbet hapis cezasını
gerektiren bir suçtur.
Şimdi, siz, tası tarağı toplayıp
“Bayrak indirdik, bayrak taktık.” diyerek, oradaki sandukaları alıp türbeyi de
bombalayarak, Türkiye’nin sınırındaki, 150 metre ilerideki Eşme köyüne Süleyman
Şah Türbesi’ni getirerek oradaki Süleyman Şah Türbesi’nin topraklarını başka
bir ülkenin egemenliği altına bırakmış olmuyor musunuz? Türk Ceza Kanunu’nda
tarifi yapılan ve ağırlaştırılmış müebbet hapis cezasını gerektiren suçun
tarifine tam uymuyor mu bu? 
Arkadaşlar,
yargılanacaksınız, bütün telaşınız bundan; iç güvenlik paketiniz de bundan,
diğer MİT Kanunu’nuz da bundan ama Türkiye’de yargılanacaksınız ama
uluslararası ağır ceza mahkemeleri sizi yargılayacak; bundan kaçışınız, bundan
kurtuluşunuz yok. Ancak, buradan, Meclis sıralarından buna mütebessim
bakıyorsunuz ama sonunuz iyi değil, bütün çırpınışınız bundan.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ediyorum.
AHMET
AYDIN (Adıyaman) – Sayın Başkan, sataşmadan dolayı söz istiyorum. 
BAŞKAN
- Milliyetçi Hareket Partisi grup önerisi aleyhinde söz isteyen Şirin Ünal,
İstanbul Milletvekili.
Buyurun
Sayın Ünal. (AK PARTİ sıralarından alkışlar)
ŞİRİN
ÜNAL (İstanbul) – Sayın Başkan, değerli milletvekilleri; Milliyetçi Hareket
Partisi Grubunun, Süleyman Şah Türbesi ile Saygı Karakolu’nun yerinin
değiştirilmesi hususunda bir genel görüşme açılmasına yönelik vermiş olduğu
grup önerisi hakkında aleyhte söz almış bulunmaktayım. Bu vesileyle yüce
Meclisi saygıyla selamlarım. 
Değerli
milletvekilleri, bu coğrafyanın bin yıldan beri bu aziz millete vatan olduğunun
göstergelerinden biri olan Süleyman Şah Türbesi, ata emaneti olarak dönem dönem
yenilenmiş, bakım ve onarımı yapılmış ve 2 defa yeri değiştirilmiştir. Suriye
sınırları içinde Türkiye’nin toprağı olarak uluslararası alanda kabul edilen,
tarihî bir türbe özelliği taşımakta olan bu türbenin yeri önce 1939 yılında
Kale içerisinde değiştirilmiş, daha sonra Suriye Hükûmeti tarafından Fırat
Nehri üzerine yapılan barajın sularının Caber Kalesi’ni su altında
bırakacağının görülmesi üzerine, 1975 yılında Süleyman Şah Türbesi Caber
Kalesi’nden alınarak, Halep’e bağlı Karakozak köyündeki Fırat’ın doğu yakasına
taşınarak 2’nci kez değiştirilmiştir. Yani, sınırlarımızdan 90 kilometre
uzaklıktaki türbe, 37 kilometre yakına getirilmiştir. 21 ve 22 Şubat
tarihlerinde yapılan Şah Fırat Operasyonu’yla atalarımızın emaneti korunmuş,
uluslararası hukuk çerçevesi içerisinde yeri değiştirilmiştir. Suriye’de
yaşanan son gelişmeler, Süleyman Şah Saygı Karakolu’nun güvenliğini her geçen
gün daha da riskli bir duruma sokmuştur. Ülkemizin Suriye’deki belirsizlik
ortamına çekilmesi yönünde önemli bir konumda bulunan Süleyman Şah Türbesi’nin
ve Saygı Karakolu’nun, herhangi bir provokasyona maruz bırakılmadan tahliye
edilerek sınırımıza bitişik emniyetli bir bölgeye taşınması son derece doğru
bir hamledir. Bu mukaddes değerlerimizin sınırlarımıza bitişik bir bölgeye
taşınmasıyla Ankara Anlaşması’ndan doğan hakkın muhafazası sağlanmış, karakolda
bulunan personelin güvenliğinin daha etkin sağlanması gerçekleştirilmiş,
Türkiye Cumhuriyeti’nin beklenmedik bir provokasyonla karşılaşmasının önlenmesi
sağlanmıştır. Muhalefetin Süleyman Şah Türbesi ile Saygı Karakolu’nun yerinin
değiştirilmesine ilişkin değişik konularda eleştirileri olmuştur, olmaktadır.
Bu eleştirilere yönelik söylenmesi gereken tek bir cümle vardır. 
Değerli
milletvekilleri, şunu asla unutmayalım: Hiçbir mazeret başarının yerini
tutamaz. Yapılan harekât da son derece başarılıdır. Yapılan bu başarılı
operasyonla hem vatan toprağına sahip çıkılmış hem de askerlerimizin zarar
görmesi engellenmiştir. Ayrıca, türbe terör örgütlerine bırakılmamış, daha önce
de 2 kez yapılmış olduğu gibi, sadece nakledilmiştir.
Değerli
milletvekilleri, vatan toprağı için hepimizin her türlü bedeli ödemeye hazır
olduğunun altını çizmek gerekmektedir. Fakat, bedel ödemeye hazır olmak
tedbirsiz olmayı da gerektirmez. Gece şartlarında Kara Kuvvetlerimiz ileHava Kuvvetlerimizin müşterek
harekâtı kusursuz olarak planlayıp, icra etmeleri Türk Silahlı Kuvvetleri
açısından bir şeref dosyasıdır. Ben, başta komutanlarımız olmak üzere, Kara
Kuvvetleri Komutanımıza, Hava Kuvvetleri Komutanımıza, Sayın Genelkurmay
Başkanımıza şükranlarımı sunuyorum. 
Devletimiz
heyecanla ve tahriklere kapılmadan, sağduyulu bir şekilde, devlet aklı ve öz
güveniyle bu millî kararı almış ve başarıyla icra etmiştir. Kahraman
askerlerimizin gerçekleştirdiği bu harekât sayesinde ata mirası koruma altına
alınmıştır. 
Değerli
milletvekilleri, sözlerime son verirken, gündemimizdeki iç güvenlik reformu
tasarısı görüşmelerine öncelik vermek maksadıyla, verilen bir önergenin
aleyhinde olduğumuzu beyan ediyor, hepinizi saygıyla selamlıyorum. 
Teşekkür
ediyorum. (AK PARTİ sıralarından alkışlar) 
BAŞKAN –
Teşekkür ediyorum.

III.- YOKLAMA
(CHP sıralarından
bir grup milletvekili ayağa kalktı) 
MEHMET AKİF
HAMZAÇEBİ (İstanbul) - Yoklama talebimiz var.
BAŞKAN – Yoklama
talebi var. 
Milliyetçi
Hareket Partisi Grup önerisini oylarınıza sunacağım, yoklama talebi var, yerine
getireceğim. 
Sayın Hamzaçebi,
Sayın Gök, Sayın Köse, Sayın Küçük, Sayın Öz, Sayın Toptaş, Sayın Ekinci, Sayın
Çelebi, Sayın Aygün, Sayın Akar, Sayın Çıray, Sayın Atıcı, Sayın İnce, Sayın
Oran, Sayın Tamaylıgil, Sayın Haberal, Sayın Tayan, Sayın Tunay. 
Yoklama için iki
dakika süre veriyorum.
(Elektronik
cihazla yoklama yapıldı)
BAŞKAN – Sayın
milletvekilleri, toplantı yeter sayısı vardır. 

VII.- ÖNERİLER (Devam)
A) Siyasi Parti Grubu Önerileri (Devam)
2.- MHP Grubunun, 24/2/2015 tarih ve 4902 sayıyla Grup
Başkan Vekili İzmir Milletvekili Oktay Vural tarafından, millî menfaatlerimizi
ve millî onur ve haysiyetimizi içinde barındıran, Türkiye Cumhuriyeti
toprakları statüsünde kabul edilen vatan toprağı Süleyman Şah Türbesi ile Saygı
Karakolunun boşaltılması suretiyle geri çekilmesi hususunda Türkiye Büyük
Millet Meclisi Başkanlığına verilmiş olan genel görüşme önergesinin, Genel
Kurulun 24 Şubat 2015 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)
BAŞKAN – Milliyetçi
Hareket Partisi grup önerisini oylarınıza sunuyorum: Kabul edenler... Kabul
etmeyenler... Kabul edilmemiştir.
MEHMET AKİF
HAMZAÇEBİ (İstanbul) – Sayın Başkan...
BAŞKAN – Bir
saniye Sayın Hamzaçebi, açılıyor.

IX.- AÇIKLAMALAR
1.- İstanbul Milletvekili Mehmet Akif Hamzaçebi’nin,
Süleyman Şah Türbesi’nin IŞİD’e teslim edilerek Türk Silahlı Kuvvetlerinin
oradan geri çekilmesinin bir hezimet olduğu değerlendirmelerine iktidar
partisi grubunun susarak katılmış olduğuna ilişkin açıklaması
MEHMET AKİF HAMZAÇEBİ
(İstanbul) – Teşekkür ederim Sayın Başkan.
Süleyman Şah
Türbesi’nin IŞİD’e teslim edilerek Türk Silahlı Kuvvetlerinin oradan geri
çekilmesi Hükûmet tarafından bir başarı olarak sunuluyor, aslında bu bir
hezimettir. Bu hezimeti, muhalefet konuşmacıları, Milliyetçi Hareket Partisi ve
Cumhuriyet Halk Partisi konuşmacıları kürsüden ifade ediyor. Biraz önce Çorum
Milletvekilimiz Sayın Tufan Köse de çok önemli değerlendirmeler yaptı.
İktidara, Hükûmete yönelik içeriği çok ağır olarak değerlendirebileceğimiz
cümleler kullandı. Ben iktidar partisi grup başkan vekillerinin sataşmadan
dolayı söz almalarını bekliyordum ama almadıklarına göre, arkadaşlarımızın bu
değerlendirmelerini iktidar partisi grubunun kabul ettiği varsayıyorum çünkü
sükût ikrardan gelir. 
Teşekkür ederim
efendim. (CHP sıralarından alkışlar)
AHMET AYDIN
(Adıyaman) – Sayın Başkanım...
BAŞKAN –
Cumhuriyet Halk Partisi Grubunun İç Tüzük’ün 19’uncu maddesine göre verilmiş
bir önerisi vardır diyecektim...
MİHRİMAH BELMA
SATIR (İstanbul) – Ahmet Bey gerek yok ya! Siyaset bu kadar basit bir şey değil
ya!
BAŞKAN – Sayın Aydın, buyurun.
AHMET AYDIN
(Adıyaman) – Sayın Başkan, az önce de sataşmadan söz istedim; tabii, Şirin Bey
kürsüye çıktıktan sonra bana o sözü vermediniz. Hiç olmazsa yerimden ben de bir
açıklama yapmak istiyorum efendim.
BAŞKAN – Buyurun
Sayın Aydın.

2.- Adıyaman Milletvekili Ahmet Aydın’ın, Süleyman Şah
Türbesi operasyonu nedeniyle bir toprak kaybının olmadığına ve Hükûmetin
milletimizin hukukunu en iyi şekilde savunduğuna ilişkin açıklaması
AHMET AYDIN
(Adıyaman) – Teşekkür ediyorum Sayın Başkanım.
Tabii, kürsüdeki
arkadaşımız, AK PARTİ Grubu adına konuşan Sayın Şirin Ünal aslında bir kısım
cevaplar verdi, bir kısmını da zaten cevaplandırmaya dahi gerek görmüyoruz zira
kamuoyu hepsini çok iyi biliyor.
Birincisi: Evet,
bir toprak kaybından bahsetti, haksız ve mesnetsiz bir şekilde. Süleyman Şah
Türbesi bu zamana kadar 3’üncü kezdir yer değiştiriyor; biri 1939’da, diğeri
1975’te, açıp baksınlar, o tarihlerde hangi iktidarlar vardı.
İkincisi: Şu an
itibarıyla, Süleyman Şah Türbesi münasebetiyle kesinlikle, asla ve asla bir
toprak kaybımız olmamıştır. Bayrağımız Suriye’de yeni gösterilen… 
HAYDAR AKAR
(Kocaeli) – Kim gösterdi, kim?
AHMET AYDIN
(Adıyaman) – …yeni bulunan güvenlikli alanda dalgalanıyor ve türbe de orada
inşa edilmeye başlandı.
Tabii ki
birileri bekliyordu ki o yangın çemberindeki emanetlerimizin, oradaki subay,
astsubaylarımızın… “Olabilir mi ki o yangının içerisinde, acaba birtakım -Allah
muhafaza- şehit haberleri gelir de burada bir şekilde bir rant elde edebilir
miyiz?”in hesapları içindeler miydi? 
ÖZCAN YENİÇERİ
(Ankara) – Yazıklar olsun, yazıklar olsun Ahmet sana!
AHMET AYDIN
(Adıyaman) – O yangının içerisinde tereyağından kıl çeker gibi -bakın bir daha
söylüyorum- o emanetlerimizi mübarek emanetlerle, sandukalarla beraber emin bir
yere almışız, taşımışız ve dünya bunu alkışlıyor. Ama birilerinin, özellikle,
Sayın Kılıçdaroğlu’nun açıklamaları eğer Suriye rejiminin resmî ajansında
manşet olabiliyorsa asıl sorgulanması gereken, asıl yargılanması gereken budur
diye düşünüyorum. 
Dolayısıyla,
Suriye’de bir toprak kaybımız yoktur. 
BÜLENT BELEN
(Tekirdağ) – Nasıl toprak kaybı yok ya!
AHMET AYDIN
(Adıyaman) – Hükûmetimiz milletimizin hukukunu en iyi şekilde savunmuştur ve şu
anda, Suriye’de gene bayrağımız, şanlı bayrağımız dalgalanmaya devam ediyor.
Teşekkür
ediyorum.
BAŞKAN –
Teşekkür ediyorum.
ALİM IŞIK
(Kütahya) – Türk Ceza Kanunu’nun 302’nci maddesine göre yargılanacaksınız
hepiniz.
MEHMET AKİF
HAMZAÇEBİ (İstanbul) – Sayın Başkan…
BAŞKAN – Buyurun
Sayın Hamzaçebi.
MEHMET AKİF
HAMZAÇEBİ (İstanbul) – Sayın Aydın konuşmasında, daha önce Süleyman Şah
Türbesi’nin olduğu alanın 1939 ve 1975 yıllarında 2 kez yer değiştirdiğini
söyledi ve “O tarihte iktidarda kimin olduğuna bakalım.” demek suretiyle
Cumhuriyet Halk Partisine yönelik bir sataşmada bulunmuştur. 
Ayrıca, Genel
Başkanımız Sayın Kılıçdaroğlu’nun ismini de vermek suretiyle bugünkü grup
konuşmasını tamamen farklı bir istikamette, farklı bir anlama gelecek şekilde
değerlendirmiştir.
Söz istiyorum
efendim.
BAŞKAN – Sayın
Hamzaçebi, buyurun.
İki dakika süre
veriyorum sataşma nedeniyle.


VIII.- SATAŞMALARA İLİŞKİN KONUŞMALAR (Devam)
5.- İstanbul Milletvekili Mehmet Akif Hamzaçebi’nin,
Adıyaman Milletvekili Ahmet Aydın’ın yaptığı açıklaması sırasında CHP Grup
Başkanına ve Cumhuriyet Halk Partisine sataşması nedeniyle konuşması
MEHMET AKİF
HAMZAÇEBİ (İstanbul) – Sayın Başkan, değerli milletvekilleri; dün okuduğum bir
şeyi size tekrar okumak istiyorum; Ankara Anlaşması’nın 9’uncu maddesi. Tarih
20 Ekim 1921. Büyük Millet Meclisinin yönetiminde, Mustafa Kemal Atatürk’ün
önderliğinde Türk milleti Kurtuluş Savaşı’nı veriyor, millet olma, devlet olma
mücadelesini veriyor. 
Madde şu:
“Osmanlı sülalesinin kurucusu Sultan Osman'ın dedesi Süleyman Şah'ın Caber
Kalesi’nde bulunan ve ‘Türk mezarı’ ismiyle belirli türbesi müştemilatıyla
birlikte Türkiye'nin malı olacak ve Türkiye oraya muhafızlar koyacak ve Türk
Bayrağı çekecektir.” İşte cumhuriyetin, Mustafa Kemal Atatürk’ün Osmanlıdan miras
Süleyman Şah Türbesi’ne bakışı. (CHP sıralarından alkışlar) Siz, Osmanlı’dan
miras cumhuriyetin koruması altında olan bir vatan toprağını bir başka ülkeye,
“ülkeye” bile diyemeyeceğim, IŞİD’e terk ettiniz, kaçtınız, geldiniz, bunu
burada bir de başarı diye anlatıyorsunuz.
Hiç uzağa
gitmeye gerek yok. Yıl 1996. “Kardak Kayalıkları” diye Ege Denizi’nde bir
kayalık vardı. Kayalık size göre vatan parçası değildir. “Kayalık, ne olacak?
Verelim gitsin.” dersiniz siz, Yunanlılara, Yunanistan’a. Zamanın Başbakanı
dedi ki: “Yunanlılar oraya bayrak çekince…
İBRAHİM KORMAZ
(Düzce) – Onu İsmet Paşa’ya sor.
MEHMET AKİF
HAMZAÇEBİ (Devamla) – Sen sus, sen bir şeyden anlamazsın, sen hiçbir şeyden
anlamazsın! Senin işin gücün laf atmak!
Zamanın
Başbakanı dedi ki: “O bayrak iner, o asker gider.” Bu tavrı gösterebilen bir
Başbakan yok. Kaçmış, gitmiş oradan, PYD onlara kılavuzluk yapmış. Sayın Aydın
konuşmasında da söyledi “Bize gösterilen yere koyduk bunu.” diyor. 
AHMET AYDIN
(Adıyaman) – Hayır, öyle demedim. Biz tespit ettiğimiz yere koyduk.
MEHMET AKİF
HAMZAÇEBİ (Devamla) – Bu tam bir rezalettir, tam bir skandaldır. Türk Ceza
Kanunu’nun 302’inci maddesine göre “Türkiye Cumhuriyeti’nin egemenliğinde
bulunan bir toprağı bir başka ülkeye terk ederseniz ağırlaştırılmış müebbet
cezasıyla cezalandırılırsınız. (CHP sıralarından alkışlar) Davutoğlu ve ekibi
bu cezayı görecektir bu ülkede, bunu yaşayacağız ve göreceğiz, bunun adı vatana
ihanettir. 
Hepinize
saygılar sunuyorum. (CHP sıralarından alkışlar) 
BAŞKAN – Evet,
teşekkür ediyorum. 
Sayın
milletvekilleri, birleşime on dakika ara veriyorum.
Kapanma Saati: 18.28

BEŞİNCİ OTURUM
Açılma Saati: 18.41
BAŞKAN: Başkan Vekili Sadık YAKUT
KÂTİP ÜYELER: Muhammet Bilal MACİT (İstanbul), Muhammet Rıza YALÇINKAYA
(Bartın)
-----0-----
BAŞKAN – Sayın
milletvekilleri, Türkiye Büyük Millet Meclisinin 63’üncü Birleşiminin Beşinci
Oturumunu açıyorum.
Sayın Bostancı,
zannediyorum sataşma nedeniyle bir söz talebiniz vardı.
MEHMET NACİ
BOSTANCI (Amasya) – Evet. Sayın Hamzaçebi Süleyman Şah Türbesi operasyonuyla
ilgili yapmış olduğu konuşmanın sonuna doğru vatana ihanetten söz etmiş ve AK
PARTİ Grubunu, operasyonu yürütenleri bununla suçlamıştır. Bu, açık bir hakaret
ve sataşmadır, söz istiyorum efendim.
BAŞKAN – Buyurun
Sayın Bostancı, sataşma nedeniyle iki dakika söz veriyorum. (AK PARTİ
sıralarından alkışlar) 

6.- Amasya Milletvekili Mehmet Naci Bostancı’nın,
İstanbul Milletvekili Mehmet Akif Hamzaçebi’nin sataşma nedeniyle yaptığı
konuşması sırasında AK PARTİ Grubuna sataşması nedeniyle konuşması
MEHMET NACİ BOSTANCI (Amasya) – Sayın
Başkan, değerli arkadaşlar; Süleyman Şah Türbesi 3’üncü defa yer değiştirdi ama
doğrusu daha önceki 2 yer değiştirmede hiç kimsenin aklına vatana ihanet gibi
bir söz gelmedi. Bugün niçin geliyor? Bugün gelmesinin nedeni Süleyman Şah
Türbesi’nin yerinin değiştirilmesi değil, içerideki siyasi mücadele, o siyasi
mücadelenin keskin dili. Öfke ve kızgınlık, maalesef, kendisini son derece
abartılı, son derece toplumu keskinleştirici bir dile kadar uzanıyor. Sayın
Hamzaçebi gibi buraya çıktığında her zaman soğukkanlı bir şekilde konuşan bir
arkadaşımızın, son derece önemli bir iddia olması ve muhakkak bununla ilgili
arkasının doldurulması gereken bir konuda, âdeta şoven bir milliyetçilik
anlayışını hatırlatır bir tarzda vatana ihanetten bahsetmesini öncelikle çok
yadırgadım, bunu belirteyim. Böyle bir siyasi dil olmaz. Uluslararası
politikada yapılıp edilenleri eleştirebilirsiniz ama böylesine önemli suçlayıcı
iddialarda bulunmak için, arkasını doldurmak lazım, ulu orta böyle laflar
söylenmez; bunun adı da “siyaset” olmaz. 
Öte taraftan,
tarihe ilişkin bir değerlendirme yaptı. Arkadaşlar, tarih üç cümleye sığmayacak
kadar geniştir ve tarihî hakikatler bazen, bazen değil her zaman güncel siyasi
mücadelede kullanılan dilin dışında çok daha farklı bir şekilde akıp gider.
Sayın Hamzaçebi eğer tarihle bir ölçüde daha uğraşmış olsaydı, böyle “Bugünkü
siyasi mücadele için ne kadar kullanışlı malzeme çıkarırım.” anlayışıyla değil,
gerçekten yüzünü tarihe dönerek o metodolojiye uygun bir şekilde tarihe bakmış
olsaydı, böyle değerlendirmeler yapmazdı. O yüzden, siyasi öfkeyle tarihi
kullanan bu mantığın da faydasız olduğunu belirtiyorum. 
Saygılar
sunuyorum. (AK PARTİ sıralarından alkışlar) 
BAŞKAN –
Teşekkür ediyorum. 
MEHMET AKİF
HAMZAÇEBİ (İstanbul) – Sayın Başkan…
BAŞKAN –
Buyurun. 
MEHMET AKİF
HAMZAÇEBİ (İstanbul) – Efendim, Sayın Bostancı benim tarih bilmediğim anlamına
gelecek bir konuşma yaparak sataşmada bulunmuştur. Söz istiyorum efendim. 
MEHMET NACİ
BOSTANCI (Amasya) – Tarihî malzemeyi siyasi mücadelede kullandığınızı söyledim.
Kullanacak kadar biliyorsunuz. 
BAŞKAN – Buyurun
Sayın Hamzaçebi, sataşma nedeniyle iki dakika söz veriyorum. 

7.- İstanbul Milletvekili Mehmet Akif Hamzaçebi’nin,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında şahsına sataşması nedeniyle konuşması
MEHMET AKİF
HAMZAÇEBİ (İstanbul) – Sayın Başkan, şimdi Sayın Bostancı Foucault’yu bilir.
Foucault der ki “Aydın kime denir?”, “Entelektüel kime denir?” diye bir tanım yapar:
Bilgisini, birikimi siyasi mücadele alanında kullanan kişiye denir. Yani, ne
biliyorsanız, bunu siyasi dile dönüştürebiliyorsanız bu, aydın tanımına girer.
Sayın Bostancı’dan ben burada, akademik kimliği nedeniyle aydınca bir konuşmayı
beklerdim ama maalesef vermiş olduğu bilgiler tarihî gerçeklere aykırı. 
Sayın
Bostancı’ya, ben, şimdi Caber Kalesi olsun, Süleyman Şah Türbesi’nin daha önce
bulunduğu yerlerdeki gelişmeler olsun, bütün bunları içeren bir bilgi notunu
birazdan göndereceğim. 
MEHMET NACİ
BOSTANCI (Amasya) – Teşekkür ederim, ben biliyorum. Teşekkür ederim, sağ olun. 
MEHMET AKİF
HAMZAÇEBİ (Devamla) – Ama, bilseniz buradan bilgi verirdiniz, öyle
konuşmadınız. Bakın, daha evvel, orada… 
HÜSEYİN BÜRGE
(İstanbul) – 3’üncü defa değişmedi mi?
MEHMET AKİF
HAMZAÇEBİ (Devamla) – Bakın, bir kere Süleyman Şah Türbesi’nin nerede olacağı
konusu bugüne kadar
Suriye Hükûmeti ile Türkiye Cumhuriyeti Hükûmeti arasında karşılıklı
anlaşmalarla kararlaştırılmıştır. Eski türbe harabeye dönmüştür, onun yerine, hemen,
yapılan karakolun yanına yeni bir türbe inşa edilmiştir. Suriye ile Türkiye
hükûmetleri arasında karşılıklı mutabakatla bütün bunlar gerçekleştirilmiştir. 
Şimdi,
karşılıklı mutabakat var mı? Hayır. Korkudan, “Orayı koruyamayacağız.” diyerek
kaçılıyor. Yani Esad yıkılacaktı, türbe yıkıldı. Türkiye’yi getirdiğiniz nokta
budur.
AYTUĞ ATICI
(Mersin) – Birazdan da AKP yıkılacak.
MEHMET AKİF
HAMZAÇEBİ (Devamla) – Bakın, en son anlaşma 23 Ocak 2003 tarihinde yani sizin
Hükûmetiniz, Adalet ve Kalkınma Partisi Hükûmeti döneminde Ankara’da imzalanan
Süleyman Şah Türbesi Tahkimat Projesinin Uygulanmasına İlişkin Ana Tutanak.
Bakın, 2003’te bile imzalamışsınız, “Burada bu Süleyman Şah Türbesi kalsın,
bunu tahkim edelim, güzelleştirelim, iyileştirelim.” Kendi yaptığınız anlaşmayı
bile koruyamadınız, bırakınız cumhuriyetin anlaşmalarını ve eserlerini. 
Teşekkür ederim.
(CHP sıralarından alkışlar) 
OKTAY VURAL
(İzmir) – Sayın Başkan…
BAŞKAN – Buyurun
Sayın Vural.
OKTAY VURAL
(İzmir) – Sataşmalar çerçevesinde gidiyor ama… Tarih bunu, “Vatan toprağını
terk etmek.” olarak yazacaktır. Gerçek budur ve böyle bir utanç tarihimizin
kara bir sayfası olarak yer alacaktır. 
BAŞKAN – Grup
önerinizde de zaten konuşmacılar belirttiler. 
İDRİS BALUKEN
(Bingöl) – Sayın Başkan…
BAŞKAN –
Buyurun Sayın Baluken.

IX.- AÇIKLAMALAR (Devam)
3.- Bingöl Milletvekili İdris Baluken’in, Türkiye’nin
Suriye ve Rojava politikasıyla ilgili ciddi yanlışlıklar yapıldığına ilişkin
açıklaması
İDRİS BALUKEN
(Bingöl) – Teşekkür ediyorum. 
Sayın Başkan,
önemli bir konu konuşuluyor. Bu önemli konunun doğrusu ele alınış düzeyi bizi
rahatsız ediyor; o nedenle ben söz almış bulunmaktayım.
Biz, aslında Türkiye'nin, Suriye ve Rojava politikasıyla
ilgili başından beri çok ciddi yanlışların yapıldığını ve bu yanlışların
Türkiye'nin başına büyük felaketler getirebileceğini defalarca bu Meclis
kürsüsünden de ifade etmiştik. Maalesef, Türkiye, tüm Suriye politikasının
omurgasını IŞİD, El Nusra gibi birtakım örgütlerle birlikte hareket etmek ve
Rojava’daki kazanımlara karşıtlık üzerinden ortaya koymuştu. Rojava’daki kanton
yönetimlerine, PYD’ye, YPG’ye düşmanlık temelinde geliştirilen ilişkilerin
Türkiye'nin yararına olmayacağını, halklarımızın yararına olmayacağını,
hem içeride hem dışarıda barışımızı ciddi anlamda tehdit edeceğini söylemiştik.
Gelişmeler bizi doğruladı. Demek ki Türkiye için tehlikeli olan Rojava’daki
yönetim değil, Rojava’daki kazanımlar değil, IŞİD’in kendisiymiş. Türk Silahlı
Kuvvetlerinin oradaki varlığına yönelen tehdit PYD’den ya da kanton yönetiminden
değil, IŞİD’den geldi. 
Biz, bu yaşanan
son gelişmelerle beraber Türkiye’nin bir yüzleşme sürecine girmesi, dış
politikayla ilgili temel birtakım kararları vermesi gerektiğini düşünüyoruz.
PYD’ye ve YPG’ye buradan birilerinin farklı tanımlamalar yapmasının hiçbir
önemi yok. Bütün dünya, IŞİD gibi bir vahşi terör örgütüne karşı insanlık
onurunu koruyan güç olarak bakıyor; PYD’ye, YPG, YPJ’ye bütün dünyanın bakış
açısı budur. Türkiye de doğru bir Suriye politikası, doğru bir Orta Doğu
politikası oturtmak istiyorsa bu gerçeği artık kabul etmek zorunda ve buna göre
bir dış politika belirlemek zorundadır.
Bakın, Fransa
Hükûmeti bile, Fransa yönetimi bile bugün Elysee Sarayı’nda YPG, PYD’li
yetkililerle bölgenin geleceğini istişare etme zorunluluğu hissediyor.
Dolayısıyla, ülkemiz açısından da toprak verme, toprak alma üzerinden dar
yaklaşımlarla birtakım polemikler üzerinden, birtakım demagojiler üzerinden
gitmek değil, tam tersine ayakları yere basan gerçekçi dış politikalar üzerinde
yoğunlaşmak kazandırır diye düşünüyorum. 
Biz,
Rojava’daki, Suriye’deki halkların geleceğinin ortak olduğunu, demokratik
geleceğinin ve kalıcı barışının halkların iradesinin tanınmasından geçtiğini
düşünüyoruz. Türkiye’nin de yapacağı en akıllı işin bir an önce Rojava kanton
yönetimlerini tanımak ve o kantonlarla ilişkileri geliştirmek olduğunu ifade
etmek istiyoruz. 
Teşekkür ederim.

BAŞKAN –
Teşekkür ediyorum.
Cumhuriyet Halk
Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım. 

VII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, 18/4/2013 tarihinde Erzincan
Milletvekili Muharrem Işık ve arkadaşları tarafından, 12 Eylül 1980 askerî
müdahalesinden itibaren günümüze kadar yaşanan olaylardan kaynaklanan
mağduriyetlerin araştırılması amacıyla Türkiye Büyük Millet Meclisi
Başkanlığına verilmiş olan Meclis araştırması önergesinin (848 sıra no.lu),
Genel Kurulun bilgisine sunulmak üzere bekleyen diğer önergelerin önüne alınarak,
Genel Kurulun 24 Şubat 2015 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi 
Sayı:1149
 24/2/2015
Türkiye Büyük Millet Meclisi Başkanlığına
Danışma
Kurulunun 24/2/2015 Salı günü (bugün) yaptığı toplantısında siyasi parti
grupları arasında oy birliği sağlanamadığından, grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını saygılarımla
arz ederim.
 Engin
Altay
 
Sinop
 
Grup Başkan Vekili
Öneri:
Erzincan
Milletvekili Muharrem Işık ve arkadaşları tarafından, "Türkiye Cumhuriyeti
Başbakanı eğer mağdur olduğunu ifade ediyorsa TBMM olarak bunun ciddiye
alınması gerekir. Bu nedenle 12 Eylül 1980 askerî müdahalesinden itibaren
günümüze kadar yaşanan olaylardan kaynaklanan mağduriyetlerin
araştırılması" amacıyla 18/4/2013 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin (848 sıra no.lu),
Genel Kurulun bilgisine sunulmak üzere bekleyen diğer önergelerin önüne
alınarak 24/2/2015 Salı günlü birleşimde sunuşlarda okunması ve görüşmelerinin
aynı tarihli birleşiminde yapılması önerilmiştir.
BAŞKAN –
Cumhuriyet Halk Partisi Grup önerisi lehinde söz isteyen Erzincan Milletvekili
Muharrem Işık. (CHP sıralarından alkışlar)
Buyurun Sayın
Işık,
MUHARREM IŞIK
(Erzincan) – Teşekkür ederim Sayın Başkanım.
Sayın Başkan,
değerli milletvekilleri; grubumuzun önerisi lehinde söz almış bulunmaktayım.
Hepinizi saygılarımla selamlıyorum.
Yalnız daha
önce, bugün gündem dışı yaptığım konuşmadan sonra özellikle köylülerimizden ve
diğer vatandaşlarımızdan çok telefon geldi “Bizim de eksiklerimizi söyleyin.” dediler.
Özellikle Kemah Karadağ köyü -Sayın Bakanımız da burada- “Göletimiz ne zaman
yapılacak, söz vermişlerdi.” diyorlar. Karadiğin, Hancıçiftliği Denizdamı,
Ganiefendi köylüleri “Su yok.” Diyorlar, “Geçen yıl susuz kaldık, bu yıl
inşallah bu sıkıntı olmaz.” diyorlar. Akyazı beldesi aynı şekilde su sıkıntısı
çekiyor. Tercan Sulama Birliği, Sol Sahil Sulama Birliği “Cazibeli suya çok
basit bir şekilde 2 kilometreyle kavuşuruz.” diyorlar, oradan yardım
istiyorlar. Bunları da duyurmuş olayım. 
Tabii, değerli
milletvekilleri, önergemizin konusu sürekli, özellikle Sayın eski Başbakan yeni
Cumhurbaşkanının mağdur olduğunu gündeme getirerek bu mağduriyet üzerinde
sürekli bir siyaset yapması ve her zaman “Ben mağdur oldum.” deyip durması. On
iki yıl bir iktidarda olan bir hükûmet ve bunun devamı nasıl oluyor sürekli
mağdur duruma düşüyor, bunu anlamakta zorluk çekiyoruz. Tabii mağduriyet
yaparken de algı yönetimi çok iyi yapıldığı için mağduriyet sanki doğruymuş
gibi anlaşılıyor ve bundan da sonuçta bir şeyler kazanılıyor ama kaybeden
herhâlde toplum oluyor.
Küreselleşme
düzenine baktığımız zaman, özellikle kapitalizmin, dünya çapında büyük sermaye
kesimlerinin sömürü alanlarının daralması nedeniyle içine düştükleri krizden
kurtulmak için öne sürdükleri bir oyun aslında bu. Emekçi kesimin sürekli
olarak ezilmesi ve bunun sonucu olarak da sermayenin sömürüye dönüştürülmesi
aslında. Özellikle 12 Eylülden sonra başlayan süreçte, Türkiye’de, bu, çok
güzel bir şekilde uygulandı ve kademe kademe gelindi. AKP için de bu, bu
politikanın içindeki bir iktidara geliş yöntemi oldu. Özellikle “dindarlık” ve
“muhafazakârlık” üzerine siyaset yapıp, Büyük Orta Doğu’nun eş başkanı olduğunu
-kendi deyimleriyle- söyleyip ama buna baktığınız zaman da Irak’taki 1,5 milyon
Müslüman öldürüldüğü zaman, orada 150 bin Müslüman kadına tecavüz edildiği
zaman, Suriye’de ölenlere bakıldığı zaman ve IŞİD’in geldiği duruma bakıldığı
zaman ne kadar gerçek olduğunu da görmek lazım. Tabii, özellikle, sürekli 12
Eylülün mağduru olduğunu söylüyorlar ama 12 Eylülde mağdur olmadıklarını herkes
çok iyi biliyor. Çünkü, biraz önce söylediğim gibi, 12 Eylülden sonra gelen
süreçte iktidara getirilen bir hükûmet oldu. 
Eski Başbakan
Sayın Erdoğan, özellikle dört ay hapis yattıktan sonra bunu sürekli ballandıra ballandıra
anlatıp çok büyük bir mağduriyet gibi sundu. Keşke hiç yatmasaydı. Bunu hiç
kimse gönülden istemez. 
Tabii, bu
süreçte, 27 Nisan e-muhtırası, özellikle Yaşar Büyükanıt’la Dolmabahçe
görüşmeleri ve bunun mezara birlikte gitmesinin söylenmesi, ondan sonra bu
muhtıranın nasıl yayınlandığını ve iyi bir algı yönetimi olduğunu görmekteyiz. 
Tabii, Sayın
Bülent Arınç’a yapılan suikast ama… Daha sonra askeriyenin ne hâle geldiğini,
askerlerin nasıl hepsinin Silivri’ye gönderildiğini görmekteyiz. Burada da
mağduriyetten bir sonuç çıkarıldı. Bunlarla zaten kendisine muhalif olabilecek
kesimler özellikle susturuldu. 
12 Eylül 2010
tarihindeki referandumda özellikle “Özgürlükleri getireceğiz.” derken… Gerçi
parti kurulurken de “Üç Y’yle mücadele edip özgürlükleri getireceğiz.”
demişlerdi ama 12 Eylülden sonra da neler olduğunu zaten herkes yaşadı, gördü. 
17, 25 Aralık
mağduriyeti: Zaten hiç kimse ne hırsızlığı ne yolsuzluğu ne rüşveti ne rantı
inkâr etmiyor. Yalnızca kızdıkları şey, mağdur oldukları şey, “Bir Başbakan,
bir bakan nasıl dinlenir?” diye mağdur oluyorlar, mağduriyetlerini buradan
getiriyorlar. “Bizi nasıl dinlersiniz?” diye bu şekilde mağduriyet oluşturuyorlar
ve topluma bu algı yaptı.
En önemli
konulardan bir tanesi “Sürekli cami yıkıldı.” yalanları. Cumhuriyet tarihinde,
baktığımız zaman, en fazla cami yıkımının Menderes döneminde olduğunu ve yol
yapılması için olduğunu, ikinci dönemin de zaten AKP Hükûmeti döneminde
olduğunu ve AVM’lerin yapılması için onlarca caminin yıkıldığını görmekteyiz. 
Tabii, özellikle
“Camide içki içtiler.” olayında prim oluşturulmaya çalışılması… “İçki
içtiler.” olayında imamın çıkıp “Bu iş yalan, içmediler.” diye söylemesine
rağmen başına neler geldiğini görüyoruz zaten, adamcağızın burnundan getirildi
ama bu da bir mağduriyet olarak kullanılıp yine politika yapılmaya çalışıldı. 
En kötüsü de bu
toplumu iç savaşa bile götürebilecek, kutuplaşma yaratabilecek “Bacımızı
dövdüler.” yalanı. Bunun yalan olduğu görüntülerle açığa çıktığı hâlde, onun
üzerinden yine mağduriyet yaratılıp, onun üzerinden siyasi prim yaratılıp
toplumu germeyi hiçbir zaman için göz önüne almadan sürdürdüler. 
Tabii, en son,
özellikle -bunu gerçekten söylemek istemiyorum ama- işte “Sayın
Cumhurbaşkanının kızına suikast yapılacak.” söylemi; gerçekten bunlar olmaması
gereken şeyler. 
Diğer taraftan,
dönüyorsunuz: Faiz lobisi. İşte, faize ne kadar para ödediğiniz belli, 600
milyardan fazla para ödenmiş. Özellikle Merkez Bankasının faiz indirimi…
Cumhurbaşkanısınız, bu ülkeyi yönetiyorsunuz, ülkenin başısınız, Merkez
Bankasının Başkanını çağırın yanınıza -herhâlde “Gel.” dediği zaman gitmeyecek
değil- orada özel, gizli bir odada konuşun; faiz indirilmesi gerekir mi
gerekmez mi onu konuşun ama çıkıp medyanın huzurunda, özellikle, fırçalayarak,
parmak sallayarak doları nereye fırlattığınız burada da ortaya çıkıyor. Faiz
lobisinde de mağdur olduğunuzu söylüyorsunuz, dolar lobisinde mağdur olduğunuzu
söylüyorsunuz ama bunu yine aynı şeye…
“Dış mihraklar”
diyor. Bu dış mihrakların kim olduğunu bir türlü bulamadık tabii. Mavi Marmara
keza, “…”(x) olayı
keza; bunlar tamamen mağduriyet gibi gösterilen ama siyasi olarak yapılan
şeyler. 
“İsrail lobisi”
dediler, Yahudilerden nişan ödülü aldılar. İsrail’le ticareti bu dönemde tepe
yaptırdılar, rekor kırdılar. 
Özellikle MİT
tırlarının yakalanmasından sonra yine bir mağduriyet oluşturup “Oradaki Türkmen
kardeşlerimize giden battaniyeleri, yiyecekleri, yardımları nasıl engellerler?”
dediler, oysaki IŞİD’e giden silahlar olduğu ortaya çıktı ama onu da
başardılar. 
Musul Konsolosluğu
tam bir rezalet oldu. Oradaki, konsolosluktaki rehinelerin can güvenlikleri
olmadığı daha önceden söylendiği hâlde, yine ısrarla sürdürülüp… Ama kimlerle
pazarlık yapıldığı daha sonra açığa çıktı. Oradakiler sanki kurtarılmış gibi,
çok büyük bir olaymış gibi konuşuldu. 
Biraz
önce anlatılan, özellikle üzerinde çok durulan Süleyman Çelebi Türbesi…
AHMET
AYDIN (Adıyaman) – Süleyman Çelebi değil!
AYTUĞ
ATICI (Mersin) – Süleyman Şah Türbesi. 
MUHARREM
IŞIK (Devamla) – Süleyman Şah Türbesi… Ne yazık ki kabul etseniz de etmeseniz
de ilk defa toprak kaybedilme oldu ve herhâlde dünyada ilk defa, daha doğrusu
Türkiye’de doksan iki yıllık süreçte ilk defa cumhuriyetin toprak kaybı olmuş
oldu. 
Şimdi,
burada bir teklifim var benim çünkü özellikle Sayın Cumhurbaşkanına her türlü
unvan veriliyor. Mavi Marmara zaferi, askerin başına çuval geçirilmesi olayı
başarıyla çıktığınız, Musul Konsolosluğuyla ilgili olan zafer, bundan da
zaferle çıkıldı ve son olarak da “Şah Fırat” ismini verdiğiniz Süleyman Şah
Türbesi’ndeki olay; bunların hepsini topladığımız zaman 3’ü de geçiyor, 3 tane
büyük savaş başarısı(!) Dolayısıyla, benim buradaki teklifim, özellikle
mareşallik unvanını da vermiş olalım, mareşallik unvanı da verilmiş olsun. 
Değerli
milletvekilleri, tabii burada, özellikle algı yönetimi yaparken toplumu
gerçekten germe pozisyonuna geliyorsunuz. Her türlü medya, özellikle yandaş
medya sürekli olarak bazı şeyleri pompalayıp insanların ne yazık ki
kutuplaşmasına sebep oluyor. Bu ülkede her şey gelip geçici olacak… Şu anda bir
iç güvenlik yasasını tartışıyoruz. Bu yasaya baktığımız zaman, yasanın neler
getireceği ortada ama çıkıp sürekli televizyonlarda, özellikle medyada “bonzai,
molotofkokteyli, bonzai, molotofkokteyli” kullanılıyor. Ama, dün, özellikle
burada, sizin verdiğiniz o bonzaiyle ilgili önergeden daha ciddi bir şekilde
verilen teklifimiz ne yazık ki oylarınızla reddedildi; molotofkokteyliyle
ilgili verildiği zaman da reddedilecek, kabul edilmeyecek. Dolayısıyla,
maalesef, samimiyet testinde kalıyorsunuz ama algı yönetimini çok güzel
yapıyorsunuz, bununla ilgili çalışmalar güzel. Bu yeni başlayan bir şey değil
ama toplum şu anda gerçekten çok geriliyor ve şu anda germeye devam
ediyorsunuz. Ne derseniz deyin, Cumhurbaşkanlığı Sekreteri çıkıp PYD’ye “terör
örgütü” dese de Süleyman Şah Türbesi’ne nasıl gittiğinizi herkes çok iyi
biliyor. Üstelik şu anda türbeyi yerleştireceğiniz o arsa da sahipli bir
arsaymış, adamın parasını da vermemişsiniz; bari parasını verin adamın, oraya
yerleştirmişsiniz ama oraya nasıl gittiğinizi, işte, IŞİD’le ne pazarlıklar
yapıldığını, bunu artık herkes biliyor. Ondan dolayı bence ülkeyi artık
germeyelim, seçime gidiyoruz. Ben de seçime doğru gidiyorum. Belki bundan sonra
görüşemeyiz, hakkınızı helal edin diyorum. 
Hepinizi
saygılarımla selamlıyorum. (CHP sıralarından alkışlar) 
BAŞKAN – Evet,
teşekkür ediyorum.
Cumhuriyet Halk
Partisi grup önerisi aleyhinde söz isteyen Yılmaz Tunç, Bartın Milletvekili.
Buyurun Sayın
Tunç. (AK PARTİ sıralarından alkışlar)
YILMAZ TUNÇ
(Bartın) – Sayın Başkan, değerli milletvekilleri; Cumhuriyet Halk Partisi grup
önerisinin aleyhinde söz aldım. Bu vesileyle Genel Kurulu saygılarımla
selamlıyorum. 
Cumhuriyet Halk
Partisi, grup önerisiyle, 12 Eylül darbe sürecinde Sayın Başbakanın yani şu
andaki Cumhurbaşkanımızın nasıl mağdur edildiğine ve 1980 darbesinde kimlerin
mağdur edildiğine ilişkin hususların araştırılmasına yönelik önergenin bugünkü
gündemde yer almasını istiyorlar. Tabii, isterdik ki Cumhuriyet Halk Partili
sözcü arkadaşımız önergesiyle ilgili biraz açıklamalarda bulunsun ancak aynı,
bildiğimiz hususlarda bir konuşma yaptı. Önergeyle ilgili ben konuşacağım.
Geçmiş
uygulamalara baktığımızda, 1990 yılında, aynı, benzer önerge merhum
Cumhurbaşkanımız Turgut Özal hakkında da verilmiş. O dönemki Genel Kurul,
görevdeki bir Cumhurbaşkanının geçmişteki göreviyle ilgili de olsa siyasi
sorumluluğunun olmayacağı gerekçesiyle -Genel Kurul kararıyla- o araştırma
önergesini gündeme almamış; bunu da bir tarafa koyuyoruz.
Araştırma
önergesiyle Sayın Cumhurbaşkanımızın 12 Eylül darbe sürecinin mağduru
olmadığını iddia ediyorsunuz. Sayın Cumhurbaşkanımız o dönemlerde hem 12 Eylül
darbe süreci öncesinde hem darbe sırasında hem de darbe sonrası devam eden
vesayetçi sistemin mağduru olmuştur. Hatta üniversiteye kaydolabilmek için bile
imam-hatip lisesinden sonra normal liseyi de bitirmek, fark derslerini vermek
zorunda kalmıştır, iki liseyi bitirdikten sonra üniversiteye kaydolabilmiştir. 
Sayın
Cumhurbaşkanımız 1976 yılında MSP Beyoğlu Gençlik Kolları Başkanıydı. Ardından
1980 yılına kadar da MSP İstanbul Gençlik Kolları İl Başkanlığı görevini yaptı.
12 Eylül darbesi, bütün partileri kapattığı gibi, o dönemde Sayın
Cumhurbaşkanımızın Gençlik Kolları Başkanı olduğu partisini de kapattı ve
siyaset yapmasını engelledi. 12 Eylül darbe süreci 1980 yılıyla elbette ki sona
ermedi. AK PARTİ’nin kurulduğu 2002 yılına kadar 1990’lı yıllar ekonomik ve
siyasi krizlerin yanı sıra, temel hak ve özgürlüklerin kısıtlandığı yıllar
oldu. 1994 yılında İstanbul Büyükşehir Belediye Başkanı seçildi Sayın
Cumhurbaşkanımız. Millî Eğitim Bakanlığının ders kitaplarında yer alan Ziya
Gökalp’ın şiirini okuduğu için Belediye Başkanlığından indirildi ve hapse
atıldı. Yine bu süreçte, üyesi olduğu, yönetim kademelerinde görev yaptığı
partileri birer birer kapatıldı. Milletimizin çektiği katsayı adaletsizlikleri,
başörtüsü problemleri gibi sorunları, çocukları ve ailesiyle birlikte yaşadı.
2001’de parti kurdu, iki hafta sonra partisi hakkında kapatma davası açıldı.
2002’de Genel Başkanı ve kurucusu olduğu AK PARTİ’de milletvekili adaylığı
düşürüldü. Partisi Parlamentoya girdi ancak kendisi antidemokratik bir şekilde
dışarıda kaldı. Daha sonra Başbakan oldu, ülkenin kronik sorunlarına çözüm
üretirken, çözülemeyen sorunları bir bir çözerken türlü türlü darbe
girişimleriyle karşılaştı, 27 Nisan bildirileriyle karşılaştı, 2008’de yine
parti kapatma davasıyla karşılaştı. Gezi olayları, Kobani provokasyonları, 17,
25 Aralık operasyonlarına maruz kaldı. Ancak, iktidarda on iki yıl boyunca hem
darbeci zihniyeti, vesayetçi sistemi hem de önüne konulan tüm engelleri
milletimizin desteğiyle aşarak Türkiye’yi ekonomide 4 kat büyüttü, demokrasinin
çıtasını yükseltti. 
12 Eylül
darbesinin izlerini silen de yine Cumhurbaşkanımız Sayın Recep Tayyip Erdoğan
oldu. 12 Eylülün mirası olağanüstü hâli kaldırdı ilk kez, göreve gelir gelmez
AK PARTİ. 12 Eylül darbecilerinin yargılanmasının önündeki engeli Anayasa’nın
geçici 15’inci maddesini değiştirerek kaldırdı. 12 Eylül darbesinin ürünü olan
kamu kurum ve kuruluşlarında askerî üye uygulamasına son verdi. Darbelere
gerekçe olarak gösterilen Türk Silahlı Kuvvetleri İç Hizmet Kanunu’nun 35’inci
maddesi yine onun döneminde değiştirildi. Yıllardır hiçbir iktidarın
başaramadığı, 1 Mayısı, Emek ve Dayanışma Bayramı, resmî tatil ilan etti. 12
Eylül darbecilerinin yurda giriş yasağı koyduğu aydınların ülkemize dönüşünü
sağladı. Vatandaşlıktan çıkarılanlara hakları iade edildi.
Yine, bu
dönemde, en kapsamlı şekilde çalışmalarını sürdüren Darbeleri Araştırma
Komisyonu muhalefetin de desteğiyle önemli tespitlerde bulundu. Parti
kapatmalar muhalefetin “hayır” oylarına rağmen zorlaştırıldı. Askerî vesayete
son verildi. Millî Güvenlik Kurulunun yapısı sivilleştirildi. Yüksek Askerî
Şûra kararlarına karşı yargı yolu açıldı. EMASYA Protokolü bu dönemde
kaldırıldı. Askerî yargının alanı demokratik hukuk devleti ilkesine uygun hâle
getirildi. 28 Şubat mağdurlarına işe geri dönüş imkânı sağlandı. Devlet
güvenlik mahkemeleri ve ardından özel yetkili mahkemeler bu dönemde kaldırıldı.
Türkiye İnsan Hakları Kurumu kuruldu, temel hak ve özgürlükler genişletildi. On
üç yılda ülkemiz her alanda gelişti, kalkınma sağlanırken diğer taraftan
demokratikleşme hamleleri de peş peşe geldi.
İşte, bir
haftadan bu yana görüşmelerini sürdürdüğümüz iç güvenlik paketinde de önemli
reformlar var, özgürlük ve güvenlik dengesini gözeten önemli düzenlemeler var.
Anayasa’mıza, Avrupa İnsan Hakları Sözleşmesi’ne uygun düzenlemeler bunlar. Bu
düzenlemelerin burada yasalaşması için çalışıyoruz. Keşke, muhalefet partileri
de 132 maddeyle ilgili burada görüşlerini ifade etseler olumlu ya da olumsuz.
Haklı eleştirilerini, yapıcı eleştirilerini kendi pencerelerinden burada
vatandaşlarımıza aktarsalar aslında çok daha güzel olur. Hangi açılardan bu
madde yanlıştır, milletimiz de onu sizin pencerenizden -baktığınız pencere ne
ise- burada öğrenme fırsatı bulsa. Keşke o yöntemi izleyebilseniz ama fırsat da
kaçmış değil, 132 maddeyi burada hep beraber daha da olgunlaştırarak
yasalaştırabiliriz.
Jandarmanın
İçişleri Bakanlığına bağlanması yine önerge bağlamında düşündüğümüz zaman çok
önemli bir reform. Bu reformu bu Meclis gerçekleştirecek, tarihî bir adım
gerçekleştiriliyor. 
O nedenle,
Cumhuriyet Halk Partisi grup önerisinin aleyhinde olduğumu belirtiyor, Genel
Kurulu saygılarımla selamlıyorum. (AK PARTİ sıralarından alkışlar) 
BAŞKAN –
Teşekkür ediyorum.
OKTAY VURAL
(İzmir) – Sayın Başkan…
BAŞKAN – Buyurun
Sayın Vural.
OKTAY VURAL
(İzmir) – Sayın Başkan, hatip, iç güvenlik yasasıyla ilgili muhalefetin olumlu
ya da olumsuz görüşlerini ifade etmediğini söylemek suretiyle sataşmıştır.
Grubumuz adına söz talep ediyorum.
MEHMET AKİF
HAMZAÇEBİ (İstanbul) – Efendim, aynı gerekçeyle biz de talep ediyoruz, tüm
muhalefet partilerini kastetti çünkü. 
PERVİN BULDAN
(Iğdır) – Sayın Başkan, aynı gerekçeyle biz de istiyoruz. 
BAŞKAN –
Buyurun. 
OKTAY VURAL
(İzmir) – Sayın Hasan Hüseyin Türkoğlu…
BAŞKAN – Hasan
Hüseyin Türkoğlu, Osmaniye Milletvekili…
Sataşma
nedeniyle iki dakika söz veriyorum.
Buyurun. 

VIII.- SATAŞMALARA İLİŞKİN KONUŞMALAR (Devam)
8.- Osmaniye Milletvekili Hasan Hüseyin Türkoğlu’nun,
Bartın Milletvekili Yılmaz Tunç’un CHP grup önerisi üzerinde yaptığı konuşması
sırasında MHP Grubuna sataşması nedeniyle konuşması
HASAN HÜSEYİN
TÜRKOĞLU (Osmaniye) – Teşekkür ediyorum Sayın Başkan. 
Türk milletinin
saygıdeğer milletvekilleri, bu tasarıyla ilgili düşüncelerimizin ne olduğu
hususunda merak edilecek hiçbir şey yok, ulaşmak da gayet kolay. Biz, bu tasarı
İçişleri Komisyonuna havale edildikten hemen sonra hem alt komisyonda hem esas
Komisyonda düşüncelerimizi açıklıkla ve tüm endişelerimizle beraber, yapıcı
önerilerimizi de eklemek suretiyle paylaştık. Bu açıdan, muhalefetin bir
katkısının beklenme ihtiyacı yok. Kaldı ki tasarıyla ilgili hem alt komisyon
raporuna hem de esas Komisyon raporuna eklemiş olduğumuz muhalefet şerhimiz de
düşüncelerimizi gayet açık olarak belirtmekte. Hem hukuki anlamda sakıncalarını
-Anayasa’ya aykırılık- hem diğer kanunlarla beraber uygulanması noktasında
ortaya çıkabilecek arızaların hepsini tek tek ifade ettik ve onlar yazılı yani
muhalefetin bu konudaki düşüncesi belli. Ama, iktidar partisinin gerçekten
muhalefetin düşüncesini bekleyip beklemediği, merak edip etmediği çok
tartışmalı. Bir kere, burada, bu Meclis çatısı altında bu yasaya muhalefet
edenler için suç eğilimleri olduğu ifade edildi. “Bu yasaya muhalefet edenler
vatan hainidir.” diyen bir AKP Grup Başkan Vekili oldu ve Adalet ve Kalkınma
Partisi Grubunun Başkanı Başbakan Davutoğlu dedi ki: “İki hafta bekledik
muhalefet düşüncelerini bize bildirsin diye.” Bize bu konuda bir temas ya da
müracaat olmadı. Dolayısıyla, bunların hepsi doğru sözler değil, bunların hepsi
kamuoyunu aldatmaya yönelik sözler. Kaldı ki bu tasarının AKP adına geneli
üzerine konuşan kişi bile sahip çıkamadı bu tasarıya çünkü iki dakika konuştu
geneli üzerine. 01.44’te başladığı konuşmasını 01.46’da tamamlamış. Kendisinin
sahip çıkamadığı, kendi partisinin, Hükûmetinin tasarısına sahip çıkamayan bir
grup başkan vekili var, bizim hâlâ düşüncelerimizi merak ediyorlar. Bu doğru
bir yaklaşım değildir.
Teşekkür ederim.
(MHP sıralarından alkışlar) 
BAŞKAN –
Teşekkür ediyorum.
Buyurun Sayın
Hamzaçebi, size de sataşma nedeniyle söz veriyorum iki dakika. (CHP
sıralarından alkışlar) 

9.- İstanbul Milletvekili Mehmet Akif Hamzaçebi’nin,
Bartın Milletvekili Yılmaz Tunç’un CHP grup önerisi üzerinde yaptığı konuşması
sırasında CHP Grubuna sataşması nedeniyle konuşması
MEHMET AKİF HAMZAÇEBİ (İstanbul) –
Sayın Başkan, değerli milletvekilleri; dün gece yarısı burada iki maddeyi oy
birliği ile kabul ettik, tüm siyasi partilerin katılımıyla oy birliğiyle kabul
ettik. İki maddeden birisinin değiştirilmesine ilişkin Adalet ve Kalkınma
Partisi Grubu önerisini yine oy birliği ile kabul ettik. Neydi o düzenleme?
“Bonzai” ismi verilen sentetik uyuşturucuya karşı Türk Ceza Kanunu’ndaki
cezanın artırılması ya da cezasız olan bu maddenin kullanılmasının bir cezaya
bağlanmasıydı; kullanılması, ticareti, satışı. Gayet olumlu, hatta bizim
Cumhuriyet Halk Partisi Grubu olarak bir önergemiz vardı, o da “Okul, cami,
kışla gibi alanlara 200 metre mesafede bu maddelerin satılması hâlinde ceza
yarısı oranında artırılır.” şeklinde hükmü “200 metre”yi “300 metre”, “yarısı
oranında artırılır” hükmünü de “dörtte 3 oranında artırılır” şeklinde
değiştirmek suretiyle öneren önerge. Bu önergemiz kabul edilmedi. Bize Sayın
Davutoğlu muhalefet ediyordu ki “İşte bak bunlar bonzaiye karşı.” Hayır, bakın,
olumlu bir düzenlemeyi 4 siyasi parti grubu kabul ettik. Birçok kez söyledik,
burada bir kez daha söylüyorum: İhtiyacınız molotofla ilgili bir düzenleme ise
onu da süratle getirin –gerçi bu maddeleri geçirdiniz- onu da yapalım, onu da
yasalaştıralım. Terör karşısında güvenlik kuvvetlerinin ihtiyaç duyduğu
birtakım önlemler varsa bunları getirin, hepsini konuşabiliriz, ihtiyaç neyse
bunları yasalaştırabiliriz. Ama “Vatandaşın üstünü, arabasını, eşyasını hâkim
kararı olmadan ararız; polis dilediği kişiyi, kafasını attıran kişiyi kırk
sekiz saat içeri atar...” Bu düzenlemelere hayır. Bunların hepsini, bakın, biz
Komisyonda bu kadar ifade ettik. 
Bu kadar uzun
konuşmaya gerek yok. İstiyorsanız gelirsiniz, bu yasaya birkaç gün ara verilir
-bugün 8’inci gündeyiz, karınca hızıyla ilerliyor- ara verirsiniz, yeter ki
demokrasiye bir dönüş yapın. 
Teşekkür ederim.
(CHP sıralarından alkışlar)
BAŞKAN –
Teşekkür ediyorum Sayın Hamzaçebi.
Sayın Buldan,
kim…
PERVİN BULDAN
(Iğdır) – Ertuğrul Kürkcü konuşacak.
BAŞKAN – Evet,
sataşma nedeniyle Mersin Milletvekili Sayın Ertuğrul Kürkcü.
Buyurun. (HDP
sıralarından alkışlar)

10.- Mersin Milletvekili Ertuğrul Kürkcü’nün, Bartın
Milletvekili Yılmaz Tunç’un CHP grup önerisi üzerinde yaptığı konuşması
sırasında HDP Grubuna sataşması nedeniyle konuşması
ERTUĞRUL KÜRKCÜ
(Mersin) – Sayın Başkan, sevgili arkadaşlar; AKP Grubu adına konuşan hatibin
muhalefetin herhangi bir biçimde tasarıyla ilgili lehte ya da aleyhte görüş
belirtmediğini söylemesi için kendisinin bir total cahil olması gerekir. Şu
kitabı açtığınız zaman içinde bütün parti gruplarının, gerek komisyonlarda
gerekse alt komisyonlarda bu yasayla ilgili ortaya koydukları itirazları,
gerekçeleri görebilirsiniz. 
Bütün mesele
şudur: Onların “görüş beyan etmek” dedikleri şey “Bizim yanımıza gelerek görüş
beyan edin yani deyin ki siz, poşuyu bağlayana Terörle Mücadele’den ceza
verilsin ama yedi sene değil de altı sene verilsin.” Eğer böyle demezseniz
görüş beyan etmiş sayılmıyorsunuz. 
Biz kendilerine
komisyonlarda da söyledik onlarca defa. Siz herhangi bir devletin ceza
kanunundaki herhangi bir maddeyi alıp buraya getirdiğiniz zaman Avrupa ayarında
bir iş yapmış olmazsınız. Sizin dayanacağınız en önemli dayanak Avrupa İnsan
Hakları Mahkemesi kararlarıdır, içtihatlarıdır. Avrupa’nın bütün devletleri bu
mahkemede yurttaşlar tarafından yargılatılmaktadır ve hâlâ Avrupa’daki bütün
devletlerin ceza kanunları, polis yasaları durmaksızın AİHM standartları
itibarıyla değişmektedir.
O nedenle,
“Bizim karşımıza Avrupa’nın en gerici yasalarını bir araya getirdiniz ve bundan
bir polis vazife ve salahiyetleri kanunu ortaya çıkardınız, bir polis eğitimi
kanunu ortaya çıkardınız.” dememiz herhangi bir itiraz sayılmayacak ama sizin
yanınıza geleceğiz; sizin dilinizden, sizin ağzınızdan konuşacağız, ama
diyeceğiz ki: “10 tane vurma, 5 tane vur.” Biz de diyoruz ki: “Kimseye vurma
kardeşim, kimseye vurma; halkın haklarını gözet.” Sen devletin şiddet yoluyla
egemen olacağını sanıyorsun, biz ise bunun imkânsız olduğunu söylüyoruz. Lütfen
bunu dinlemeyi ve elinizdeki metinleri okumayı öğrenin. (HDP sıralarından
alkışlar) 
BAŞKAN –
Teşekkür ediyorum.

VII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, 18/4/2013 tarihinde Erzincan
Milletvekili Muharrem Işık ve arkadaşları tarafından, 12 Eylül 1980 askerî
müdahalesinden itibaren günümüze kadar yaşanan olaylardan kaynaklanan
mağduriyetlerin araştırılması amacıyla Türkiye Büyük Millet Meclisi
Başkanlığına verilmiş olan Meclis araştırması önergesinin (848 sıra no.lu),
Genel Kurulun bilgisine sunulmak üzere bekleyen diğer önergelerin önüne
alınarak, Genel Kurulun 24 Şubat 2015 Salı günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi (Devam)
BAŞKAN –
Cumhuriyet Halk Partisi grup önerisi lehinde söz isteyen Özcan Yeniçeri, Ankara
Milletvekili.
Buyurun Sayın
Yeniçeri. (MHP sıralarından alkışlar) 
ÖZCAN YENİÇERİ
(Ankara) – Sayın Başkan, değerli milletvekilleri; Cumhuriyet Halk Partisi
tarafından verilmiş olan, özellikle, dünün Başbakanı, bugünün Cumhurbaşkanı
Sayın Tayyip Erdoğan’ın uğradığı mağduriyetlerin araştırılması amacıyla Meclis
araştırması açılması konusu üzerinde söz almış bulunuyorum. Bu vesileyle de
hepinizi saygıyla selamlıyorum.
Önce iki konuyu
şurada bir açıklamak istiyorum. Bunlardan birincisi, Süleyman Şah Türbesi’ndeki
konu. Arkadaşlar, iki kere iki dört eder. Bu, ta başından beri, iki bin yıldır,
matematikte bu kadar kesinlikle ifade edilen bir kavram. 90 kilometre
ötesindeki ecdadınızın mezarını yerinde muhafaza edememişsiniz, uluslararası
anlaşmalarla orada bulunan mezarı “IŞİD’le PYD kavga edecek, bu arada biz
onlarla baş edemeyiz, oradan defakto bir biçimde alıp başka bir yere koyalım.”
demişsiniz ve IŞİD usulü bir yöntemle ecdadımızın mezarını havaya uçurmuşsunuz
ve oradan da mezarı alıp Türkiye sınırlarına yakın bir yerde bir başkasına ait
olan arazinin üzerine getirmiş, koymuşsunuz. Yani bunun mantığı var mı? 
“Kaçmak
zaferdir. Çok yiğit bir biçimde kaçtık, korktuk, tırstık ve oradaki Türkiye
Cumhuriyeti devletinin egemenlik hakkı olan toprağı, uluslararası anlaşmalarla
sağlanmış toprak yerine geldik başka bir yerde, işgal edilmiş bir toprak
üzerine bu türbeyi koyduk.” diyorsunuz, gelip bunu da savunuyorsunuz. Formel
mantık kurallarına davet etmek gerekiyor, önce bunu söyleyeyim. Yani,
illüzyonist ve Rasputin modeliyle, âdeta defalarca tekrarlayarak -çünkü çok söz
alma hakkınız var- kamuoyunu yönlendirmeye ve efsunlamaya çalışıyorsunuz. Bu,
çok görünen bir şeydir, bunun tartışılır bir tarafı yoktur.
Diğer taraftan,
iç güvenlikle ilgili paketle ilgili olarak, İçişleri Komisyonu üyesi olmayan
bir milletvekili olarak Milliyetçi Hareket Partisi adına oraya katıldığımda,
yalnızca benim oradaki konuşmalarımın tutanakları 22 sayfa. Adalet ve Kalkınma
Partili milletvekillerinin bütün konuşmalarının tutarının 22 sayfa olduğuna
inanmıyorum. Açın tutanakları, kim orada ne kadar konuşmuş, hangi katkıyı
sağlamış, neler getirmiş orada görürsünüz.
Değerli
milletvekilleri, mağduriyetlere ilişkin olarak söylememiz gereken husus şudur:
Bir defa mağduriyetler giderilmek için vardır, mağduriyetler istismar edilmek
için var değildir. Ve size şunu söyleyeyim: Mağduriyeti istismar ederek siyaset
yapmak ilkel bir tutumdur. Mağduriyet söylemini ağzından düşürmeyen AKP
zihniyeti Türkiye Büyük Millet Meclisinde milletvekillerini mağdur etmektedir.
AKP, Türkiye Büyük Millet Meclisinin gündemini tehdit ve şantaj aracı olarak
kullanmaktadır. Bugün karşınızda, zorunlu olarak kırk iki saat uykusuz bir
milletvekili olarak bulunuyorum sizin getirmiş olduğunuz gündem yüzünden,
dayatmış olduğunuz gündem yüzünden. Yani, milletvekilinin kendisini mağdur eden
bir zihniyetin hiçbir şey konuşmaya hakkı yoktur.
RECEP ÖZEL
(Isparta) – Hocam, sessiz biraz; Hocam, bağırma; Hocam, sağlığın bozulacak.
ÖZCAN
YENİÇERİ (Devamla) – Bir de çıkıp diyeceksiniz ki: “Efendim, biz şurada mağdur
olduk, burada mağdur olduk.” Kırk iki saat siz beni bu elbisenin içerisinde
tutacaksınız, tıraş olma imkânı bana sağlamayacaksınız… 
RECEP
ÖZEL (Isparta) – Niye Hocam?
ÖZCAN
YENİÇERİ (Devamla) – Recep, otur oturduğun yerde canımı sıkma, mesafemiz çok
yakın!
SİNAN
OĞAN (Iğdır) – Recep, tarihin ayarını yedin Recep!
YILMAZ
TUNÇ (Bartın) – Sıhhatler olsun Hocam, tıraş olmuşsunuz!
ÖZCAN
YENİÇERİ (Devamla) – Şimdi, değerli milletvekilleri, bakın, ben çok samimi ve
çok içten konuşuyorum. Elimle, kolumla, beynimle bildiğim ve inandıklarımı
konuşuyorum. Ben inanmadığım hiçbir şeyi konuşmuyorum. 
Bakın,
Türkiye Büyük Millet Meclisinde sabaha kadar milletvekillerinin tutulması; bir,
peki, aile yapısından sosyal yaşantıya ve insan ilişkilerine kadar her şeyi
olumsuz etkilemektedir. Milletvekillerini Türkiye Büyük Millet Meclisinde
mağdur eden bir zihniyetin halkı nasıl mağdur edeceğini söylemek için kâhin
olmaya gerek yoktur.
Değerli
milletvekilleri, AKP zihniyeti, mağdurluğu siyasetinin öznesi yapmış bir
iktidardır. 
METİN
KÜLÜNK (İstanbul) - Asla.
ÖZCAN
YENİÇERİ (Devamla) – Hem kendi mağdur ediyor hem de mağdur olduğu iddiasıyla
yakınıyor. Bu şuna benziyor: AKP hem dövüyor hem de “Yandım Allah!” diye
bağırıyor.
Halkın
siyasal tercihlerinde mağdurluğun, muğberliğin ve mazlumluğun önemli bir yeri
vardır. Türk halkının siyasi davranışlarına büyük ölçüde mağdurluk duyguları
yön vermektedir. 12 Eylül 1980’de AKP yoktur. Darbenin mağdurları ülkücüler ve
devrimciler olmuştur; darağaçlarında hem de.
Değerli
milletvekilleri, 28 Şubat ve 27 Nisan olaylarında neler olduğu da belli
değildir ama AKP’nin palazlandığı bellidir. AKP mağduriyetin yalnızca
sömürüsünü yapmaktadır: “Mağdurum, mağdursun, mağdur, mağduruz, mağdursunuz,
mağdurlar.” İşte AKP. AKP, mağdurluk edebiyatı sayesinde ciddi kazançlar
sağlamıştır. Bu yüzden, siyasetini mağdurluk üzerine bina ederek
sürdürmektedir. Başörtüsü ve imam-hatiple başlayan mağdurluk edebiyatı,
darbecilerin ve bürokratik oligarşinin vesayetiyle uzun süre devam etmiştir.
Ardından faiz lobisinden, daha sonra da vaiz lobisinin mağduru olarak AKP
iktidarı kendisini acındıracak bir siyaset izlemektedir. Gelinen aşamadaysa,
AKP kendisini paralel mağduru olarak görmektedir. Mağduriyet, paranoyak AKP
politikasının yakıtıdır. AKP, meydana gelen her siyasi ve sosyal olayı
paralelle açıklamaktadır. AKP’de ciddi ciddi bir paralel paranoyası türemiştir.
Erdoğan, devlette paralel bir çete olduğunu söylemektedir, işin ilginç tarafı
da “paralel” diye tarif ettikleri insanlara “Ne istediniz de vermedik?” diyen
de kendisidir. Devleti paralele teslim etmenin hesabını da vermekten hiç söz
etmemektedirler.
Ya,
biz size demokratik, hukuk, anayasal bir devlet teslim ettik. Siz o devletin
derinliklerine götürmüş, sızdırmışsınız bir takım çeteleri tabir yerindeyse… Ve
o Anayasa değişikliğine biz o yönü itibarıyla karşı çıktığımızda söylemediğiniz
söz kalmamış, ondan sonra, şimdi, “Yandım Allah, paralel beni yedi, paralel
beni dövüyor, paralel örgütlendi, beni dinliyor, beni izliyor, beni kayıt
altına alıyor.” diye konuşuyorsunuz. Sizin konuşmaya ne hakkınız var ya? Sizin
hesap verme gibi bir göreviniz var. Çıkın, bunun doğru dürüst hesabını verin.
En güzel hesap da “Devleti biz idare edemedik, istifa ediyoruz.” deyin çekilin.
Beceriksizsiniz, yetersizsiniz, yeteneksizsiniz, basiretsizsiniz, sizsiniz,
sizsiniz… Yani negatif bir tavır ve durum içerisindesiniz. (MHP sıralarından
alkışlar)
AKP on iki
yıldır iktidardadır, ancak kendisini hâlâ muhalefet sanmaktadır. AKP’nin eski
Genel Başkanı Tayyip Erdoğan, doğrudan onlarca insanı -kendi tabirleriyle-
kumpas sonucu hapishaneye tıkmıştır ve bu hapishaneye tıkılan insanların da
savcısı olduğunu söylemiştir. Bu da yetmemiş, siyaseti kasetle dizayn etmek
isteyenlerle birlikte kasetçiler için “Özel değil, genel” demek suretiyle de
onlarca insanın mağdur edilmesini de istismar ederek sürdürmüştür.
Değerli milletvekilleri, AKP,
yolsuzluk ve rüşvet kültürü yönünden de Türk milletini mağdur etmiştir. 1831
yılında ABD’li senatörün senatoda söylediği “Siyasi savaşta yenilenler
görevlerinden çekilmelidir. Ganimet, savaşı kazananların hakkıdır.” sözü AKP
türü bir ganimet sisteminin esasını ortaya koymaktadır. Ganimet sistemi,
kısaca, memurlukların, liyakat, ehliyet, uzmanlık ve eşitlik ilkelerine dayalı
olmaksızın, siyasal iktidara destek olan ve yardım sağlayan kimselere bir ödül
olarak dağıtılması anlamına gelmektedir. Biliyorsunuz, VIP torpil sistemini bu
bağlam içerisinde ele alıp irdeleyebilirsiniz. Bu sisteme, AKP’nin dini,
devleti ve ahlakı alet etmesi de ibret verici bir tutumdur. Ar ve hayâ duygusu
insanlara özgüdür. Bu duygu, insani olan ile insani olmayanı birbirinden
ayırır. İnsanın iman zafiyeti, hayâ ve ar duygusunun kaybıyla başlar.
Anadolu’da “Ar damarı çatlamış.” sözü de bunun için söylenir. 
17, 25 Aralık
yolsuzluk ve rüşvet operasyonları sonrasında meydana gelen gelişmeler, yalnız
malum kişilerin değil, toplumda da ar ve hayâ duyguları bağlamında ciddi bir
travma yaratmıştır. Ayrıntısı yolsuzların kendisine kalsın, ama adamlar, şüyuu
vukuundan beter bir olguyla Türk milletini karşı karşıya bırakmıştır. 
Zaman çabuk
bitti. Şunu söylemek istiyorum: Eğer gerçekten bir mağduriyet varsa bu
mağduriyetin araştırılması için Meclis araştırması açılmasında fayda vardır
diyorum. 
Hepinize
saygılar sunuyorum. (MHP sıralarından alkışlar)
BAŞKAN – Evet,
teşekkür ediyorum.
Cumhuriyet Halk
Partisi grup önerisi aleyhinde söz isteyen Ramazan Can, Kırıkkale Milletvekili.

Buyurun Sayın
Can. (AK PARTİ sıralarından alkışlar)
RAMAZAN CAN
(Kırıkkale) – Sayın Başkan, değerli milletvekilleri; Genel Kurulu saygıyla
selamlıyorum.
Grup önerisi
üzerinde değerli hukukçu, Bartın Milletvekili Sayın Yılmaz Tunç, gerekli,
gerekçeli, doyurucu açıklama yaptı, safahattaki bütün açıklamalarına da iştirak
ediyorum.
Diğer taraftan,
684 sıra sayılı iç güvenlik paketini yaklaşık bir haftadır görüşüyoruz.
Geldiğimiz nokta 17’nci madde. Bu gidişle -nisanın 7’sinde YSK’ya listeler
verilecek- nisanın 7’sine kadar, bunu, muhalefetin de destekleriyle inşallah
yasalaştırmayı düşünüyoruz, ama gelinen nokta o ki bu biraz sıkıntılı olacağa
benziyor, ama inşallah Genel Kurula aklıselim sahip gelir, bu yasa 7 Nisana
kadar yetişir ve yasalaşır, 7 Nisandan sonra milletvekillerini çalıştırmak
gerçekten zor olacak diye düşünüyorum. 
Diğer taraftan,
komisyonlarda yine toplumun belli kesimlerini ilgilendiren yasalar
görüşülmekte, onlar da Genel Kurula inecek inşallah. Toplumun ihtiyacına
binaen bunları da el birliğiyle yasalaştıracağız diyorum. 
O nedenle, grup
önerisi talebini Genel Kurulun takdirlerine sunuyor, hepinizi tekrar saygıyla
selamlıyorum. (AK PARTİ sıralarından alkışlar)
BAŞKAN –
Teşekkür ediyorum.
Cumhuriyet Halk
Partisi grup önerisini oylarınıza sunacağım.

 III.-
YOKLAMA 

(CHP
sıralarından bir grup milletvekili ayağa kalktı)
MEHMET AKİF
HAMZAÇEBİ (İstanbul) – Yoklama istiyoruz.
BAŞKAN – Yoklama
talebi var, yerine getireceğim.
Sayın Hamzaçebi,
Sayın Gök, Sayın Öğüt, Sayın Tunay, Sayın Toptaş, Sayın Ediboğlu, Sayın Çıray,
Sayın Ayaydın, Sayın Öz, Sayın Tayan, Sayın Öner, Sayın Kaplan, Sayın Ekinci,
Sayın Türmen, Sayın Danişoğlu, Sayın Onur, Sayın Özkes, Sayın Çetin, Sayın
Aydın, Sayın Tamaylıgil.
Üç dakika süre
veriyorum. 
(Elektronik
cihazla yoklama yapıldı)
BAŞKAN – Sayın
milletvekilleri, toplantı yeter sayısı vardır. 

VII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, 18/4/2013 tarihinde Erzincan
Milletvekili Muharrem Işık ve arkadaşları tarafından, 12 Eylül 1980 askerî
müdahalesinden itibaren günümüze kadar yaşanan olaylardan kaynaklanan
mağduriyetlerin araştırılması amacıyla Türkiye Büyük Millet Meclisi
Başkanlığına verilmiş olan Meclis araştırması önergesinin (848 sıra no.lu),
Genel Kurulun bilgisine sunulmak üzere bekleyen diğer önergelerin önüne
alınarak, Genel Kurulun 24 Şubat 2015 Salı günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi (Devam)
BAŞKAN –
Cumhuriyet Halk Partisi grup önerisini oylarınıza sunuyorum: Kabul edenler…
Kabul etmeyenler…Kabul edilmemiştir.
İç Tüzük’ün
37’nci maddesine göre verilmiş bir doğrudan gündeme alınma önergesi vardır,
okutup işleme alacağım ve oylarınıza sunacağım.

VI.- BAŞKANLIĞIN GENEL KURULA SUNUŞLARI (Devam)
A) Önergeler (Devam)
2.- Aydın Milletvekili Bülent Tezcan’ın, (2/332) esas
numaralı 5682 Sayılı Pasaport Kanununda Değişiklik Yapılmasına İlişkin Kanun
Teklifi’nin doğrudan gündeme alınmasına ilişkin önergesi (4/238)
Türkiye Büyük Millet Meclisi Başkanlığına
(2/332) esas
numaralı kanun teklifimin İç Tüzük’ün 37’nci maddesine göre, kırk beş gün
içerisinde ilgili komisyonda görüşülmemesinden dolayı doğrudan gündeme
alınmasını arz ederim.
Saygılarımla.
 Bülent
Tezcan 
 Aydın
BAŞKAN – Teklif
sahibi Ali Rıza Öztürk, Mersin Milletvekili.
Buyurun Sayın
Öztürk. (CHP sıralarından alkışlar)
ALİ RIZA ÖZTÜRK
(Mersin) – Sayın Başkan, değerli milletvekilleri; yasa teklifimiz, kamuoyunda
yeşil pasaport olarak bilinen hususi damgalı pasaporttan, belirli sürede
avukatlık yapmış avukatların yararlanabilmesine yöneliktir.
Hepimizin
bildiği gibi, avukatlık, bir yandan serbest meslek olmakla birlikte bir kamu
hizmetidir. Yargılama sürecinde savunma en önemli ögelerden birisidir, hatta
yargılamanın olmazsa olmazıdır. Dolayısıyla, yargılamanın temel süreci olan
savunmanın temsilcileri de avukatlardır. Aslında demokrasi ve hukukun gelişimi
avukatlar sayesinde olabilmektedir ve gelişen günümüzde uluslararası hukuk
ilişkilerinin de arttığı dikkate alındığında avukatların sık sık yurt dışına
çıkma ve bu hukuksal uyuşmazlıklarla uğraşma zorunluluğu gündemdedir.
Dolayısıyla, bugün kamuoyunda belirli hizmet süresini tamamlayan devlet
memurları yeşil pasaporttan faydalandıkları hâlde, süresinin tamamını geçirmiş
bile olsa avukatlara böyle bir olanak tanınmamaktadır. Bu çok ciddi bir
hukuksuzluktur, haksızlıktır. Türkiye’de adaletin gerçekleşmesi ve hukukun
egemen kılınması yolunda her türlü özveriyi gösteren avukatların devlet
memurlarına tanınan bir haktan faydalandırılmaması büyük bir haksızlıktır. Bu
nedenle belirli süre hizmet yapmış, bizim yasa teklifimizde on yıl süreyle
avukatlık yapmış arkadaşlarımızın bu haktan yararlandırılması öngörülmektedir.
On yıllık süre
avukatlık için ve avukatlık mesleğinin icra edilmesi için önemli bir süredir.
Bugün Türkiye’de on yıl avukatlık yapmış meslektaşlarımızın uluslararası
davalara girdiği, uluslararası hukuk ilişkilerini çözmeye çalıştığı ve sık sık
yurt dışına gittiği bilinmektedir. Bu da uygulamada zorluklara neden
olmaktadır. 
Efendim,
“Dışişleri Bakanlığı bu konuda dolmuş.” Canım, onun çözümü var. Yani, “yeşil
pasaport” dediğimiz pasaportu herkese vermeyelim, biraz altlardan kısalım,
biraz da avukatlara verelim. Yani, siz bugün belirli meslekte memurluk yapmış
herkese yeşil pasaport veriyorsunuz, buna vermiyorsunuz. 
Öte yandan,
vakıf üniversiteleri var değerli arkadaşlarım. Yani, bu kanun teklifimiz
avukatlara ilişkin. Ha, denilir ki: “Ya, on yıllık süre çok az bir süre, bu on
beş yıl olsun.” Olabilir. 
Burada baro
başkanlığı yapmış arkadaşlarımız var, hem AKP’de hem CHP’de hem MHP’de. Bu
ciddi bir konudur, buna avukatların eğilmesi gerektiğini düşünüyorum.
Parlamentonun büyük bir kesimi avukat olmasına rağmen bugüne kadar bu
Parlamentoda avukat kökenli milletvekillerimiz kendi mesleklerine bir türlü
sahip çıkmadılar. 
Değerli
milletvekilleri, biz milletvekiliyiz ama her şeyden önce avukatız. Dolayısıyla,
avukatların sorununu çözmek avukat kökenli milletvekillerinin asli görevidir. 
Öbür taraftan,
şu konunun da altını çizmek istiyorum: Bugün üniversitelerde, vakıf
üniversitelerinde öğretim görevlisi olarak çalışan kişiler “işçi” statüsünde
hizmet akdiyle çalışmaktadırlar. Oysa devlet üniversitelerinde yeşil pasaport
aldıkları hâlde vakıf üniversitesinde çalışan öğretim üyeleri bilimsel,
akademik çalışmalar için yurt dışına gitmekte çok zorluk çekmektedirler. Bu da
büyük bir adaletsizliktir, eşitsizliktir; yani, vakıf üniversitesinde çalışan
da profesördür, devlet üniversitesinde çalışan da profesördür ya da doçenttir.
İkisi de bilim alanında inceleme için yurt dışına gitse birisi normal pasaport
yani gri pasaporttan ama öbürü yeşil pasaporttan faydalanmaktadır, bu da
bilimsel çalışmaların önünü engellemektedir. 
Bu iki konunun
birlikte düşünülerek ben bu dönem çözülmesi gerektiğini düşünüyorum. Avukatlara
ilişkin bu yasa teklifimizin bu yüce Meclis tarafından kabul edilmesi
gerektiğini düşünüyorum. Özellikle AKP’nin içerisindeki avukat kökenli
meslektaşlarımızın artık kendi mesleklerine ve kendi meslektaşlarına sahip
çıkmalarını diliyorum. 
Hepinize
saygılar sunuyorum. (CHP sıralarından alkışlar)
BAŞKAN – Bir
milletvekili adına söz isteyen Mahmut Tanal? Yok.
Levent Gök,
Ankara Milletvekili.
Buyurun Sayın
Gök. (CHP sıralarından alkışlar) 
LEVENT GÖK
(Ankara) – Sayın Başkan, değerli milletvekilleri; az önce konuşan sayın
konuşmacımız kanun teklifimizin gerekçesini açıkladı. 
Avukatlık önemli
bir meslek; savunma, yargı ayağının ve süjelerinin bir parçası; hâkim, savcı,
avukat. Sayın Başkan, değerli milletvekilleri; bütün modern toplumlarda
avukatlar, savunmanlar hak ettiği yeri ve ilgiyi görmektedir. Modern
toplumlarda avukatlar ceza yargılamasında savcıyla aynı düzlemde yer
almaktadır. Bizdeki gibi değil, hâkim, savcı üstte, avukat aşağıda, sanıklarla
ya da müştekilerle aynı platformda değil. Savcı da avukatla aynı düzlemde
iddiasını ifade etmekte, avukatlar da savunmalarını yapmaktadırlar. 
Şimdi, bence
öncelikle Türkiye’de bu problemi de çözmemiz gerekiyor. Baro adı işte bu
düzlemden gelmektedir yani savcı ile avukatın aynı düzlemde olduğu bir
platformu ifade eder baro. Oysa Türkiye’de avukatlık mesleğinin -ben da avukat
kökenli bir kardeşiniz olarak- pek çok sorununa her zaman tanık olduk.
Anlaşılıyor ki bu iç güvenlik paketiyle daha da ağırlaşan sorunlarla
karşılaşacağız. 
Yine,
dünyada insan hakları düzleminin geldiği nokta devletin bireye karşı korunması
değildir, bireyin devlete karşı korunmasıdır. Zaten devlet kendini korumaktadır
ama bireyin başına bir şey gelirse onu nasıl koruyacaksınız, soru budur. Şimdi,
bu iç güvenlik paketiyle artık Türkiye'de bütün bireyleri tehdit eden bir
devletin aşırı baskıcı, tehditkâr ve herkesi sindiren uygulamaları başlayacak.
Bu paketle birlikte Türkiye'de adı konulmamış bir sıkıyönetim ilan edilecek
değerli arkadaşlarım. Yargı kararı olmadan aramalar, cumhuriyet savcısının
devre dışı bırakıldığı, valinin, kolluk kuvvetlerinin öne geçtiği ve üst
aramalarının, arabalardaki aramaların yapılabileceği keyfî bir düzen önümüze
geliyor. Yargı mercisi olarak da Ankara’da bir hâkim belirleniyor. 
Değerli
arkadaşlarım, şimdi, böylesi bir tabloda valilere, kaymakamlara gözaltına alma
yetkisi tanınması ve mülki amirlerin de savcıyı öteleyerek soruşturmada
savcının üzerine konumlandırılması Türkiye'de savunma mesleğine olan ihtiyacı
her zamankinden çok daha fazla arttıracaktır. Şu anda bütün 77 milyon
insanımızı tehdit eden bu uygulamalar karşısında valinin, kolluk kuvvetlerinin
öne geçtiği ortamda artık bırakınız avukatı, yargı ve özellikle de savcı devre
dışı bırakılmaktadır. Çok vahim bir tabloya doğru gidiyoruz. Bu vahim tablonun
içerisinde bakın Cumhuriyet Halk Partisinin iktidarında bizler nezaretten
başlamak üzere herkesin sorgu aşamasında avukat bulundurması zorunluluğunu
getirdik. Kişi, eğer avukatı yoksa barolardan getirilecek avukatla kolluk
kuvvetlerinde, savcılıkta, mahkemelerde bir avukat marifetiyle ifade vermek
suretiyle bir güvenceye kavuşturulmuştu. Şimdi, bu bütün güvenceleri elimizden
alan, savcıyı da devre dışı bırakan bu uygulamalar karşısında avukatlara ve
avukatlık mesleğine çok büyük önem düşmektedir ama avukatların bu mesleğini
sürdürebilecekleri bir ortam kalmayacaktır.
Değerli
arkadaşlar, değerli milletvekilleri, Türkiye, yoluna demokrasiyle mi gidecek, insan haklarına dayalı olarak mı
gidecek, insan haklarına saygılı olarak mı gidecek, hukukun üstünlüğünü mü
gerçekleştirecek, savunmayı mı güçlendirecek; mağdurları, bireyi mi koruyacak
yoksa devletin otoriter, totaliter yapısını mı güçlendirecek? Türkiye bir yol
ayrımında.
Bu
kanun teklifimizle de son derece güç şartlarda çalışan avukat meslektaşlarımıza
bir yeşil pasaport olanağı getiriyoruz. Ama, elbette bu yeterli bir tablo
değil. Avukatlık mesleğini daha da güçlendirmek, kolluk kuvvetlerinin, valinin,
kaymakamın, yargıçların, savcının karşısında daha fazla yetkin kılmak,
soruşturmanın her evresinde avukatın istisnasız ve çok güçlü bir şekilde yer
almasını temin etmek hepimizin görevi olmalıdır. Bundan kaçınan, yargıyı ve
özellikle savunmayı ayaklar altına alan iç güvenlik paketiyle bunları
gerçekleştiremeyeceğimiz ortadadır. Bu nedenle, yol yakınken geri dönün diyor,
hepinizi sevgiyle, saygıyla selamlıyorum. (CHP sıralarından alkışlar)
BAŞKAN
– Teşekkür ediyorum.

III.- Y O K L A M A

(CHP sıralarından bir grup milletvekili ayağa kalktı)

MEHMET AKİF
HAMZAÇEBİ (İstanbul) – Yoklama istiyoruz Sayın Başkan.
BAŞKAN
– Önergeyi oylarınıza sunacağım.
Yoklama
talebi var, yerine getireceğim.
Sayın
Hamzaçebi, Sayın Gök, Sayın Öğüt, Sayın Tunay, Sayın Öztürk, Sayın Toptaş,
Sayın Ediboğlu, Sayın Çıray, Sayın Öz, Sayın Kaplan, Sayın Öner, Sayın
Danışoğlu, Sayın Türmen, Sayın Aydın, Sayın Onur, Sayın Sayın Özkes, Sayın
Bayraktutan, Sayın Çetin, Sayın Tamaylıgil ve Sayın Haberal.
İki
dakika süre veriyorum.
Yoklama
işlemini başlatıyorum.
(Elektronik
cihazla yoklama yapıldı)
BAŞKAN – Sayın
milletvekilleri, toplantı yeter sayısı vardır.

VI.- BAŞKANLIĞIN GENEL KURULA SUNUŞLARI (Devam)
A) Önergeler (Devam)
2.- Aydın Milletvekili Bülent Tezcan’ın, (2/332) esas
numaralı 5682 Sayılı Pasaport Kanununda Değişiklik Yapılmasına İlişkin Kanun
Teklifi’nin doğrudan gündeme alınmasına ilişkin önergesi (4/238) (Devam)

BAŞKAN -
Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Gündemin “Seçim”
kısmına geçiyoruz.

X.- SEÇİMLER
A) Komisyonlarda Açık Bulunan Üyeliklere Seçim
1.- İçişleri Komisyonunda açık bulunan üyeliğe seçim
BAŞKAN –
İçişleri Komisyonunda boşalan, Adalet ve Kalkınma Partisi Grubuna düşen 1
üyelik için Hatay Milletvekili Hacı Bayram Türkoğlu aday gösterilmiştir. 
Oylarınıza
sunuyorum: Kabul edenler... Kabul etmeyenler... Kabul edilmiştir.
Birleşime bir
saat, 20.45’e kadar ara veriyorum.
 Kapanma
Saati: 19.44

ALTINCI OTURUM
Açılma Saati:20.46
BAŞKAN: Başkan Vekili Sadık YAKUT
KÂTİP ÜYELER: Muhammet Bilal Macit (İstanbul), Muhammet Rıza Yalçınkaya
(Bartın)
-----0-----
BAŞKAN – Sayın
milletvekilleri, Türkiye Büyük Millet Meclisinin 63’üncü Birleşiminin Altıncı
Oturumunu açıyorum.
Sayın
milletvekilleri, İç Tüzük’ün 58’inci maddesine göre, Şırnak Milletvekili Hasip
Kaplan’ın, geçen birleşim tutanağında yer alan beyanını düzeltme talebi vardır.
Daha sonra,
Sayın Baluken, Sayın Kürkcü, Sayın Zozani ve Sayın Çelik’in talepleri var ama
öncelikle Sayın Vural söz istemişlerdi. 
Buyurun Sayın
Vural. 

IX.- AÇIKLAMALAR (Devam)
4.- İzmir Milletvekili Oktay Vural’ın, Malatya’da 2
savaş uçağının düştüğüne ilişkin haberlerle ilgili Hükûmetin Parlamentoya bilgi
vermesini istirham ettiğine ilişkin açıklaması
OKTAY VURAL (İzmir)
– Sayın Başkan, biraz önce haberlerde 2 F16 uçağının düştüğüne, 4 pilottan
1’inin şehit olduğuna ilişkin bir haber geldi. Bazı İnternet sitelerinde de
askerî helikopterin düştüğü ifade ediliyor. Bu konuda Hükûmet acaba bu olan
bitenle ilgili bir bilgi verebilir mi? Eğer öyle bir şey olmuşsa, şehitlerimize
Allah’tan rahmet diliyorum. Umarım, bulunamayan pilotlarımız da sağ salim
bulunur. Bu bakımdan, böylesine önemli bir konuda Hükûmetin eğer bir bilgisi
varsa Parlamentoyla paylaşmasını istirham ediyorum. 
Teşekkür ederim.

BAŞKAN –
Teşekkür ediyorum Sayın Vural. 
Sayın Bakan,
buyurun. 

5.- İçişleri Bakanı Efkan Ala’nın, Malatya’dan
havalanan 2 savaş uçağıyla daha sonra irtibatın kesildiğine, 2 pilotun şehit
olduğu haberini aldıklarına ve şehit pilotlara Allah’tan rahmet dilediğine
ilişkin açıklaması
İÇİŞLERİ BAKANI
EFKAN ALA – Sayın Başkan, saygıdeğer milletvekilleri; maalesef, bugün,
akşamüstü Malatya’dan havalanan 2 savaş uçağımızdan daha sonra irtibat kesilmiş
ve haber alınamamıştır. Ama, şu anda, Jandarma Komutanımız olay yerine ulaştı,
oradan biraz önce rapor etmeye başladı. Kesin bilgi vermek üzere, şu anda
oradan kesin rapor bekleniyor. O bakımdan, elimizde bana ulaşan bilgi,
pilotlarımızdan 2’sinin şehit olduğu, diğer 2’sine ilişkin de henüz şu anda bir
bilgi yok ama çok kısa zamanda bilgi elde edilecek. Genelkurmayımız da olay
netleşince bize bilgi gönderecek. O zaman daha detaylı ve kesin bilgiyi arz
ederim Genel Kurulumuza.
Şehitlerimize
Allah’tan rahmet diliyorum, yakınlarına başsağlığı diliyorum. Milletimizin,
Meclisimizin başı sağ olsun. 
Saygılar
sunuyorum. 
BAŞKAN –
Teşekkür ediyorum.


XI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Sadık Yakut’un,
Malatya’da 2 savaş uçağının düşmesi sonucu şehit olan pilotlara Allah’tan
rahmet, yakınlarına başsağlığı dilediğine ilişkin konuşması
BAŞKAN – Biz de
şehitlere Allah’tan rahmet diliyoruz, yakınlarının başı sağ olsun. İnşallah,
diğer pilotlar da bulunur diye temenni ediyoruz.
Buyurun Sayın
Hamzaçebi. 

IX.- AÇIKLAMALAR (Devam)
6.- İstanbul Milletvekili Mehmet Akif Hamzaçebi’nin,
Malatya’da 2 savaş uçağının düşmesi sonucu şehit olan pilotlara ve Süleyman Şah
Türbesi operasyonu sırasında şehit olan Başçavuş Halit Avcı’ya Allah’tan
rahmet, yakınlarına başsağlığı dilediğine ilişkin açıklaması
MEHMET AKİF
HAMZAÇEBİ (İstanbul) – Teşekkür ederim Sayın Başkan. 
Malatya’da düşen
askerî helikopterde şehit olan pilotlarımıza Allah’tan rahmet diliyorum, yaralı
askerlerimize şifa diliyorum. Ailelerine ve silah arkadaşlarına sabır ve başsağlığı
diliyorum.
Yine, Süleyman
Şah Türbesi’ndeki karakolun, orada bulunan birliğin nakliyesi sırasında şehit
olan Maçkalı Başçavuş Halit Avcı’ya da bir kez daha Allah’tan rahmet diliyorum.
Ailesine, silah arkadaşlarına, yakınlarına sabır ve başsağlığı diliyorum.
Teşekkür ederim.
BAŞKAN –
Teşekkür ediyorum.
Sayın Gök…

7.- Ankara Milletvekili Levent Gök’ün Malatya’da 2
savaş uçağının düşmesi sonucu şehit olan pilotlara ve Süleyman Şah Türbesi
operasyonu sırasında şehit olan Başçavuş Halit Avcı’ya Allah’tan rahmet,
yakınlarına başsağlığı dilediğine ilişkin açıklaması
LEVENT GÖK
(Ankara) – Sayın Başkan, biz de basından takip ettik, basın “1 şehit” diye
haberi verdi ama Sayın Bakan “2” diye bildirdi bu rakamı. Gerçekten üzücü bir
hadise. Bu düşen askerî helikopterde hayatını kaybeden askerlerimize ben de
Allah’tan rahmet diliyorum ve yaralılara da acil şifalar dilerken yine, aynı
şekilde, Süleyman Şah Türbesi’nin nakli sırasında hayatını kaybeden
başçavuşumuza da Allah’tan rahmet, ailesine başsağlığı diliyorum.
Teşekkür ederim.
BAŞKAN – Buyurun
Sayın Şahin.

8.- Karabük Milletvekili Mehmet Ali Şahin’in,
Malatya’da 2 savaş uçağının düşmesi sonucu şehit olan pilotlara Allah’tan
rahmet, yakınlarına başsağlığı dilediğine ilişkin açıklaması
MEHMET ALİ ŞAHİN
(Karabük) – Sayın Başkanım, çok teşekkür ederim.
Biz de eğitim
uçuşu esnasında düştüğünü biraz önce haberlerden öğrendiğimiz, Sayın
Bakanımızın da biraz önce bu doğrultuda teyit bilgiler verdiği bu kaza
dolayısıyla hayatını kaybetmiş olan şehit pilotlarımıza Cenab-ı Hak’tan
rahmetler diliyoruz. 
Tabii, ateş,
düştüğü yeri yakıyor, ailelerine de başsağlığı diliyoruz. Tüm milletimizin başı
sağ olsun ve bu tür kazalardan milletimizi, Türk Silahlı Kuvvetlerini korusun
diye temenni ediyorum.
Teşekkür ederim.

BAŞKAN – Teşekkür
ediyorum. 
Buyurun Sayın
Baluken.

9.- Bingöl Milletvekili İdris Baluken’in, Malatya’da 2
savaş uçağının düşmesi sonucu şehit olan pilotlara Allah’tan rahmet,
yakınlarına başsağlığı dilediğine ilişkin açıklaması
İDRİS BALUKEN
(Bingöl) – Teşekkür ediyorum Sayın Başkan.
Biz de Halkların
Demokratik Partisi olarak Malatya’da meydana gelen bu kazadan dolayı
üzüntülerimizi ifade etmek istiyoruz. Yaşamını yitiren personele Allah’tan
rahmet, ailelerine ve bütün Türkiye halklarına başsağlığı diliyoruz.
Teşekkür ederim.
BAŞKAN –
Teşekkür ediyorum.
Sayın Kaplan, İç
Tüzük’ün 58’inci maddesine göre bir düzeltme talebiniz vardı.
Buyurun.

XII.- GEÇEN TUTANAK HAKKINDA KONUŞMALAR
1.- Şırnak Milletvekili Hasip Kaplan’ın, 23/2/2015
tarihli 62’nci Birleşimdeki bazı ifadelerini düzelttiğine ilişkin konuşması
HASİP KAPLAN
(Şırnak) – Sayın Başkan, Başkanlığa verdiğim önergede iki noktada düzeltme
istiyorum. Bir, “60’ıncı sayfa” diye geçiyor, taslak olabilir, orada doğrusu
bulunur. “Çakallar”(x)
kavramı geçiyor. Bir eleştiri yapılırken maksadı aşan bir durum olarak, o daha
çok iki ayaklılar için düşündüğümüz bir kavram olarak geçiyor. Onun için, onun
çıkarılması gerektiğini düşünüyorum. Hayvan hakları savunucularını incittiğini
düşündüm.
Bir diğer nokta
da Sayın Başkanım, gerçekten çok ciddi bir konu yani “Doğru mu yaptım?” diye
hep kendimi sorguladım çünkü Başkan Vekilinin sözlerini, beyanlarını tutanaktan
okudum “Nasıl olur bu?” diye. Bir grup başkan vekiline yönelik kavramlar, çok
ağır, “şerefsizsin, hainsin” gibi 4-5 kavram iki ayrı yerde. Ben üzüldüm. Bir
Meclis Başkanlık Divanında vekil olarak görev yapan kadın bir Başkan Vekilinin
bu sözlerinin bir tutanakta yer alması kabul edilemez bir şeydir. Yani ben de
tekrar ederek buna dikkat çektim, “Belki kendi kendine düzelir, kendileri
çağırır, kendileri tutanakla ilgili beyanda bulunur, düzeltme yapar.” diye
fakat bu saate kadar olmadığını da gördüm. Ben kendi adıma o tutanaklardan
okuduklarımın tutanaktan çıkmasını istiyorum ve tabii ki çağrıda bulunuyorum.
Sebebi ne olursa olsun, hangi ortam, psikoloji içinde olursa olsun Meclis
Başkanlık Divanına böyle bir söz söyleme hakkı yoktur. Bunun düzeltilmesini,
çıkartılmasını talep ediyorum. 
BAŞKAN
– Evet, teşekkür ediyorum. 
Bingöl
Milletvekili Sayın Baluken, yine 58’inci madde gereğince düzeltme talebiniz
var.
Buyurun.


2.- Bingöl Milletvekili İdris Baluken’in, 23/2/2015
tarihli 62’nci Birleşimdeki bazı ifadelerini düzelttiğine ilişkin konuşması
İDRİS
BALUKEN (Bingöl) – Teşekkür ediyorum. 
Sayın
Başkan, değerli milletvekilleri; ben de hepinizi saygıyla selamlıyorum. 
Geçen
oturumla ilgili tutanakta Cumhuriyet Halk Partisini muhalefet yapmamakla (x)itham eden bir
açıklamam olmuştu, onun düzeltilmesi gerekiyor. Tabii, ben, Halkların
Demokratik Partisinin Grup Başkan Vekiliyim. CHP gibi kurumsal bir partiye,
muhalefet yapmamak değil, etkin ve sonuç alıcı muhalefet yapmamak üzerinden bir
eleştiri yönelttim ama tutanaklara bu şekilde yansıyınca farklı bir anlaşılma
oluyor. Yani CHP’nin bu konuda etkin bir muhalefet yapmadığı zaten ortada.
Bugüne kadar sadece Cumhurbaşkanına ya da Başbakana laf yetiştirme üzerinden
bir muhalefet anlayışı olmaz. Türkiye’de -ben, dün de belirttim- sosyal
demokrat bir partinin iktidara gelmesi için bütün koşullar var; açlık,
yoksulluk, işsizlik, yolsuzluk, savaş, can kayıpları, her şey var ama iktidarda
sosyal demokrat bir parti yok. İktidarda on üç yıldır AKP var, dolayısıyla
etkin ve aktif bir muhalefet yapamamanın, çözüm projeleri üretememenin öz
eleştirisini bizce CHP yapmalı. Dün de bu kapsamda ben görüşlerimi dile
getirdim yani salı günleri de genelde grup toplantılarını takip ediyoruz. Bütün
bir grup toplantısı “Cumhurbaşkanı bunu söyledi, Başbakan bunu söyledi.”
üzerinden giderse, yürütülürse bu ülkede AKP’nin iktidarına hizmet etme dışında
hiçbir şey yapmamış oluruz. 
Hepimizin,
muhalefet partilerinin görevi, Türkiye’nin en köklü meseleleriyle ilgili çözüm
projeleri üretmektir. Kürt meselesiyle ilgili, demokrasi meselesiyle ilgili,
işsizlikle, eğitimle, sağlık politikalarıyla ilgili temel meselelerde çözüm
projeleriyle kendimizi halkımıza tanıtmalıyız düşüncesindeyiz. Dolayısıyla,
dünkü eleştirimin de bu çerçevede ele alınması gerektiğini düşünüyorum,
tutanaklarda da bu yönlü bir düzeltme yapılmasını talep ediyorum.
Teşekkür
ederim. (HDP sıralarından alkışlar) 
BAŞKAN
– Teşekkür ediyorum.
Ertuğrul
Kürkcü, Mersin Milletvekili. 
LEVENT
GÖK (Ankara) – Sayın Başkan...
BAŞKAN
– Bir saniye, Sayın Kürkcü’ye söz vereyim önce. Söyledik, size de söz vereceğim
Sayın Gök.

3.- Mersin Milletvekili Ertuğrul Kürkcü’nün, 23/2/2015
tarihli 62’nci Birleşimdeki bazı ifadelerini düzelttiğine ilişkin konuşması(x)
ERTUĞRUL
KÜRKCÜ (Mersin) – Sayın Başkan, sevgili arkadaşlar; ben, dünkü tartışmalardan
sonra tutanakları inceledim ve burada bu tutanakların gösterdiğine göre, esasen
kanun maddesi hakkında tartışırken öteki muhalefet partilerinin de bir
değerlendirmesine girişmişim. Bu çerçevede şöyle dediğimi görüyorum: “Ben bu
koşullar altında muhalefet partilerimizin itirazlarını yeterli görmüyorum.
Özellikle Cumhuriyet Halk Partisi milletvekillerinin bu konuda çok daha atak ve
sert bir muhalefet yürütmelerini beklerdim ama bu da sonuçta bu sürecin
mağdurları olarak bizlere kaldı.” Şimdi, tabii, bu ifade aslında dört gündür
Mecliste sürüp giden tartışma göz önüne alındığında biraz gereğinden sert
kaçıyor. O nedenle ben bu tutanakların düzeltilmesini istiyorum. Ne şekilde
düzeltileceği konusunu da masayla görüşeceğim ancak bu sertlikte değil. Gerçi
“muhalefet partileri” derken herkesi aynı kaba da koyduğumun farkındayım. Bazı
eleştirilerin aslında CHP’ye, bazı eleştirilerin MHP’ye ayrıştırılması daha
yerinde olacaktı ancak gene de burada bir düzeltme ihtiyacı gördüm, bunu da
Meclisle ve Başkanlığınızla paylaşmak istedim.
Teşekkür
ederim. (HDP sıralarından alkışlar) 
BAŞKAN
– Teşekkür ediyorum.
Buyurun
Sayın Gök, söz istediniz, ne için istediniz efendim?
LEVENT
GÖK (Ankara) – Her iki konuşmacı da partimizi etkin muhalefet yapmamakla
suçlayarak bir isnatta bulundular, onlara cevap vermek istiyorum. 
İDRİS BALUKEN
(Bingöl) – Başkan, duyamıyoruz.
BAŞKAN – Ne
söyledi de sataştı Sayın Gök? 
LEVENT GÖK
(Ankara) – Efendim, her 2 konuşmacı da etkin muhalefet yapamadığımızı,
iktidarda bir sosyal demokrat partinin olmasına neden olamadığımızı ifade etti.

BAŞKAN - Buyurun
Sayın Gök, iki dakika söz veriyorum. (CHP sıralarından alkışlar)

VIII.- SATAŞMALARA İLİŞKİN KONUŞMALAR (Devam)
11.- Ankara Milletvekili Levent Gök’ün, Bingöl
Milletvekili İdris Baluken ile Mersin Milletvekili Ertuğrul Kürkcü’nün geçen
tutanak hakkında yaptıkları konuşmaları sırasında Cumhuriyet Halk Partisine
sataşmaları nedeniyle konuşması 
LEVENT GÖK
(Ankara) – Sayın Başkan, değerli milletvekilleri; az önce konuşan Halkların
Demokratik Partisinin Grup Başkan Vekili Sayın İdris Baluken ve Sayın Ertuğrul
Kürkcü konuşmalarında Cumhuriyet Halk Partisinin etkin bir muhalefet
yapamadığını ve iktidarda bir sosyal demokrat partinin olması gerekirken
AKP’nin iktidara gelmesine neden olduğumuzu ifade etti. 
ÜNAL KACIR
(İstanbul) – İki ayrı söz alman lazımdı. 
LEVENT GÖK
(Devamla) - Cumhuriyet Halk Partisi, kurulduğundan bugüne değin, Türkiye’de
çağdaş demokrasinin gerçekleşmesi, Türkiye’de kadın haklarının, işçi haklarının
ilerlemesi, sanayileşmenin sağlanması, fırsat eşitliğinin tesis edilmesi,
bölgeler arasındaki uçurumun sona erdirilmesi, laik cumhuriyetin korunması
yönünde kurulduğu günden bu yana önemli çalışmalara imza atmış bir partidir.
Sahip olduğumuz milletvekili sayısıyla da iktidarın her antidemokratik
gördüğümüz yasalarını Anayasa Mahkemesine götürmek suretiyle, sadece kendi açımızdan
değil, gerek MHP’nin gerekse HDP’nin ve tüm milletimizin adına bu iptal
davalarını açmak suretiyle kanunların Anayasa’ya uygunluğunun denetlenmesini
temin etmeye çalışıyoruz. Bu nedenle, hem siyasal anlamda hem hukuki anlamda
Cumhuriyet Halk Partisi üzerine düşen görevi fazlasıyla yerine getirmektedir.
Bundan sonra da Cumhuriyet Halk Partisinin 7 Haziranda bir sosyal demokrat
iktidarı nasıl kuracağına bütün partiler tanık olacaklardır. Bu nedenle böyle
bir sataşmayı reddettiğimi belirtir, hepinizi sevgiyle saygıyla selamlarım. 
Sağ olun. (CHP
sıralarından alkışlar)
ÜNAL KACIR
(İstanbul) – Reddederek sataştı efendim. 
BAŞKAN – Evet,
teşekkür ediyorum. 
Adil Zozani,
Hakkâri Milletvekili, sizin de İç Tüzük’ün 58’inci maddesine göre düzeltmeniz
vardı. 
Buyurun. 

XII.- GEÇEN TUTANAK HAKKINDA KONUŞMALAR (Devam)
4.- Hakkâri Milletvekili Adil Zozani’nin, 23/2/2015
tarihli 62’nci Birleşimdeki bazı ifadelerini düzelttiğine ilişkin konuşması
ADİL
ZOZANİ (Hakkâri) – Teşekkür ederim.
Sayın
Başkan, değerli milletvekilleri; ben bu sözü gerçekten zaman kazanayım diye
almadım. Buradan sarf edeceğim cümlelere de samimiyetle inanmanızı arzu
ediyorum.
Burada
yaklaşık on gündür hararetli tartışmalar oluyor, birbirimizi hırpaladığımız
oluyor, zaman zaman birbirimize maksadı aşan sözler sarf ettiğimiz oluyor;
bunların hepsi işin doğasında var. Benim de kendi payıma düzeltilmesini
istediğim bir sözüm var burada, onun çıkarılmasını arzu ediyorum, gerisini,
herkes ne söylemişse kendi takdirine bırakıyorum. 
Şimdi,
buradan, dün bir söz alışımda iktidar partisi milletvekili sıralarından 2
milletvekili bana “Yalan söylüyorsun.” diye ithamda bulundu; bir tanesi Sayın
Recep Özel, bir tanesi Sayın Yılmaz Tunç. Bana yakışmayan bir karşılık verdim,
onu ifade edeyim. Yani -zaten dün mikrofon da cacık çıktı- ben “O mikrofonu
yedireceğim!”(x) falan laflarının
tutanaklardan çıkarılmasını arzu ediyorum. Yanlıştı, maksadı aşan bir
ifadedir, arkadaşlar açısından bunu ifade edeyim.
Değerli
arkadaşlar, bakın, herkesin psikolojisi bozuldu, herkes yorgun. İktidar partisi
milletvekillerine, grup başkan vekillerine bir önerim var. Gelin, bakın,
bekleyen daha önemli bir tasarı var. Ya, bir tasarı bir tasarıdan daha
önemlidir demek istemiyorum ama bir torba kanun teklifiniz var bir
üniversitenin kurulmasıyla ilgili olarak. Üniversite kuruluyor, Yeşilay ve
Kızılayda düzenlemeler yapılıyor. Tüm grup başkan vekillerine önerimdir:
Buyurun gelin, bir toplantı yapın, bu toplantıda, yarın ve öbür gün bu torba
kanunu… 
(Mikrofon
otomatik cihaz tarafından kapatıldı) 
ADİL ZOZANİ (Devamla)
– …Meclis Genel Kuruluna getirelim, üniversitenin kuruluşuyla ilgili hususları
görüşelim, böylelikle gerilime ve psikolojimizin bozulmasına sebebiyet veren
bu yasaya da ara vermiş olacağız. Önünde sonunda, yarın veya öbür gün siz gensoruya da cevap vermek durumundasınız. 
İDRİS BALUKEN
(Bingöl) – Sayın Başkan, bir yarım dakika ek süre verebilir misiniz, sözlerini
toparlasın. 
ADİL ZOZANİ
(Devamla) – Sayın Başkan, önemli bir husus... 
BAŞKAN –
Teşekkür ediyorum Sayın Zozani. 
ADİL ZOZANİ
(Devamla) - Sayın Başkan, en azından arkadaşlar duyuyorlar, müsamahanıza
sığınıyorum. 
Şunu da ifade
edeyim: Siz yarın ve öbür gün önünde sonunda gensoruyu da gündeme almak
durumundasınız. Bu hafta bu şekilde geçer. Önümüzdeki salı gününden itibaren
bir hafta içerisinde enine boyuna istişareler yapıldıktan sonra Hükûmet de, en
azından Komisyon da önümüzdeki tasarının girdisini çıktısını biraz daha
aklıselim düşünüp önümüzdeki salı gününden itibaren bu kanun tasarısının
görüşmesine devam edebiliriz ama en azından kendimize bir hafta zaman
tanımamızı teklif ediyorum. Kendi grubuma da, Milliyetçi Hareket Partisi
Grubuna da, Cumhuriyet Halk Partisi Grubuna da, iktidar partisine de bunu
öneriyoruz. (HDP sıralarından alkışlar) 
BAŞKAN – Sayın
Zozani, teşekkür ediyorum. 
Sayın
milletvekilleri, birleşime on dakika ara veriyorum. 
Sayın grup
başkan vekillerini davet ediyorum görüşmek üzere. 
 Kapanma
Saati: 21.06 

YEDİNCİ OTURUM
Açılma Saati:21.31
BAŞKAN: Başkan Vekili Sadık YAKUT
KÂTİP ÜYELER: Muhammet Bilal MACİT (İstanbul), Muhammet Rıza YALÇINKAYA
(Bartın)
-----0-----
BAŞKAN – Sayın
milletvekilleri, Türkiye Büyük Millet Meclisinin 63’üncü Birleşiminin Yedinci
Oturumunu açıyorum.
Şimdi, İç
Tüzük’ün 58’inci maddesine göre söz isteyen Muş Milletvekili Demir Çelik. 
Buyurun Sayın
Çelik.

5.- Muş Milletvekili Demir Çelik’in, 23/2/2015 tarihli
62’nci Birleşimdeki bazı ifadelerini düzelttiğine ilişkin konuşması
DEMİR ÇELİK
(Muş) – Teşekkürler Sayın Başkan.
Sayın Başkan,
değerli milletvekilleri; 23 Şubat tarihli 62’nci Birleşimde grubumuzun
araştırma önergesi üzerine konuşmamda polisin görev, sorumluluk ve haklarının
yeterince olduğunu, buna karşın toplumun özgürlüklerine el koyma yetkisini de
tanıyan mevcut yasanın antidemokratikliğini vurgulamak adına, 1’nci sayfanın
3’üncü paragrafının son cümlesinde “kadük olan haklar” “kadim”(x) olarak geçmiştir. Bunu düzeltmek
adına söz aldım. Bu vesileyle öncelikle Polis Vazife ve Salahiyet Kanunu’nun,
AKP’nin ürünü ve eseri olan bu kanunun yıllar öncesinde özgürlüklerimizi,
barışımızı gasbetmek adına devreye konulduğunu, bununla yetinmeyen iktidarın
yeni gasp ve hak ihlallerine gitmeye dönük çalışmalarının demokratik çözüm ruhu
ve anlayışıyla bağdaşmadığını, hele hele barışçıl, demokratik bir hukuk devleti
normuyla uyuşmadığını ifade etmek istiyorum. Ama görünen o ki, yüz yıllık
cumhuriyetin çözemediği Kürt sorunu, Alevi sorunu gibi kimlik, etnik ve cinse
dayalı sorunların çözümüne yaklaşımda hâlâ, başta Milliyetçi Hareket Partisi
olmak üzere, birçok siyasi partinin, aktörün sorunun çözümüne dayalı güvenlikçi
algıdan ve anlayıştan kendilerini kurtaramamış olması, devletin kutsiyetine
biçilen misyondan kendini kurtaramamış olmasının ortaya çıkardığı anlayıştır ki
AKP iktidarı da bunu fırsata dönüştürerek her seferinde özgürlükten yana
görünüp her gün de barışımızı, özgürlüğümüzü gasbeden, çalan bir noktada
kalmayı kendisine hak görüyor diyor, saygılar sunuyorum. (HDP sıralarından
alkışlar)
BAŞKAN –
Teşekkür ederim. 
Sayın
milletvekilleri, Sayın Bakan uçak kazasıyla ilgili Türkiye Büyük Millet
Meclisini bilgilendireceklerdir. 
Buyurun Sayın
Bakan. 

IX.- AÇIKLAMALAR (Devam)
10.- İçişleri Bakanı Efkan Ala’nın, Malatya’da düşen 2
savaş uçağının enkazına ulaşıldığına ve şehit olan 4 pilota Allah’tan rahmet
dilediğine ilişkin açıklaması
İÇİŞLERİ BAKANI
EFKAN ALA – Sayın Başkanım, saygıdeğer milletvekillerimiz; 2 uçağımızın da
enkazına ulaşıldı. Maalesef, 4 şehidimiz var. F4 Fantom uçakları 2’si de.
Şehitlerimize yüce Allah’tan rahmet diliyorum, ailesine, milletimize ve yüce
Meclisimize başsağlığı diliyorum. 
Saygıyla arz
ediyorum. 
AYTUĞ ATICI
(Mersin) – Sayın Bakan, kazanın nedeni hakkında bir bilgi var mı? 
BAŞKAN – Buyurun
Sayın Bakan. 
İÇİŞLERİ BAKANI
EFKAN ALA – Sayın Milletvekilim, kaza kırım raporundan sonra kesin nedeni açıklanabilir,
şu anda bu mümkün değil ama Türkiye sınırları, Malatya sınırları içerisinde,
Akçadağ mevkisinde. Tabii, tahminlerimiz var; birbirine çarpma olabilir büyük
bir ihtimalle ya da hava şartları. Onun için dışarıdan bir şey söz konusu
değil. O bakımdan Malatya sınırları içerisinde olmuş, 2 uçak…
MEHMET ERDOĞAN
(Muğla) – Şehit sayısı 2 mi?
İÇİŞLERİ BAKANI
EFKAN ÂLÂ – Şehit sayısı 4, hepsine ulaşıldı. 2 uçak enkazına da ulaşıldı.
Maalesef 4 pilotumuz da şehit olmuştur. Allah’tan rahmet diliyorum, başsağlığı
diliyorum.
BAŞKAN –
Teşekkür ederim. 
Sayın Gür,
kusura kalmayın, buyurun. 





XII.- GEÇEN TUTANAK HAKKINDA KONUŞMALAR (Devam)
6.- Van Milletvekili Nazmi Gür’ün, 23/2/2015 tarihli
62’nci Birleşimdeki bazı ifadelerini düzelttiğine ilişkin konuşması(x)
NAZMİ GÜR (Van)
– Teşekkürler Sayın Başkan. 
Biz de bir kez
daha taziyelerimizi sunuyor, bu elim kazada yaşamını yitirenlere Allah rahmet
eylesin, ailelerine, sevenlerine başsağlığı dileklerimizi iletiyoruz.
Sayın Başkan,
dünkü konuşmalarda tutanakta 62’nci Birleşimin 14’üncü sayfasında -okuduğumda-
bir hata gerçekleşti. Onu, yanlış anlamalara meydan vermemek için düzeltmek
istiyorum.
Süleyman Şah
Türbesi’nin taşındığı Eşme köyünün bulunduğu bölge ve türbe için hazırlanan
alan elbette ki Kobani’nin Eşme köyünün sınırları içerisinde dolayısıyla
Kobani’nin sınırları içindedir, oradaki Kobani hükûmetinin ve kantonunun
denetimi altındadır. Ayrıca, oradaki toprak, çevrilen toprak da özel mülkiyet
konusudur. Oradaki bir Suriye yurttaşı -Kürt- o toprağın sahibidir. Bunu
da Genel Kurulun bilgisine sunmak istiyorum. 
Yine, orada
yerel güçlerden söz etmiştim. Aslında burada kasıt şu: YPG/YPJ Kobani’de
epeyce, altı ay süren direnişi DAİŞ’e karşı tek başına vermedi elbette ki
peşmergeler de vardı, ÖSO güçleri de geçip orada savaştı ve Suriye’deki kimi
diğer yerel gruplar, özgürlükçü gruplar, hem DAİŞ’e karşı savaşanlar hem de
Esat rejimine karşı muhalefet edenler de bu mücadelede yerlerini aldı.
Dolayısıyla, bu Süleyman Şah Türbesi’ne gidilip gelinirken bu güçlerin de
bilgilendirildiğini ve bunların da katkısının olduğunu ve göz ardı edilmemesi
gerektiğini vurguladım. Bu nedenle, adı geçen 62’nci Birleşim sayfa 14’teki bu
sözlerimin düzeltilerek tutanakta yer almasını diliyorum. 
Teşekkür
ediyorum. (HDP sıralarından alkışlar) 
BAŞKAN –
Teşekkür ederim.
Şimdi, Kocaeli
Milletvekili Lütfü Türkkan; sizin de düzeltme talebiniz var.
Buyurun. 

7.- Kocaeli Milletvekili Lütfü Türkkan’ın, 23/2/2015
tarihli 62’nci Birleşimdeki bazı ifadelerini düzelttiğine ilişkin konuşması
LÜTFÜ TÜRKKAN
(Kocaeli) – Sayın Başkan, dünkü Genel Kurul sırasında, iç güvenlik paketi
tartışılırken bu yasayla alakalı Hitler’in yasası şeklinde bir tanımlamam oldu.
Türkiye Büyük Millet Meclisinde çıkan bir yasanın Hitler yasası olarak
değerlendirilmesinin tabii ki çok uygun olmayacağını düşünüyorum ama günlerdir
yaşadıklarımız 23 Mart 1933’te Almanya’da da yaşanmıştı, onları hatırlattı
bana. 
Bu tarihte,
Almanya’da ismi “Halkta ve Almanya’daki Sıkıntıların Kaldırılmasına Dair” olan
bir kanun hazırlandı. NSDAP demokrasinin bütün açıklarını da kullandı, aynı
bugünkü gibi, Almanya’daki yetkilerin tamamını ele geçirdi bu kanunla beraber.
Bu kanunla Reichstag’ın yani o zamanki Alman Meclisinin bütün yetkileri dört
yıl süreyle Nazi Kabinesine devredildi ve çalışmalarına bu süre içinde ara
verilmişti. Böyle bir kanun çıkması için o günkü Mecliste üçte 2 bir çoğunluk
gerekiyordu. Faşist Hitler bunun da önlemini aldı, bu kanun görüşülmeden önce
81 tane milletvekilini gözaltına aldırdı o dönem. Yani, bu tutanaklarda,
Nürnberg Ceza Mahkemesi tutanaklarında hâlâ var bu yapılanlar. O dönemki
seçimde inanılmaz bir finansal destek ve propagandayla yüzde 43 oy alan Hitler,
Parlamentoyu bu şekildeki manipülasyonlarla âdeta kuşattı. Hitler’in bu
yaptıklarını daha sonra Alman halkı çok ağır ödedi. Faşist, diktatöryal bir
rejimle Alman halkına çok büyük zulüm yaşattı Hitler. 
23 Mart 1933’te
Almanya’da yaşananlar, bize bu Mecliste yaşadıklarımızı hatırlattı.
Dolayısıyla, bu Meclisin belki de hak etmediği bir tanımlamaydı ama o günkü ve
hâlâ devam eden şartlar içerisinde böyle bir tanımlamada bulundum. Bu
tanımlamamın Meclis Genel Kurul tutanaklarından çıkarılmasını arz edeceğim.
Teşekkür ederim.
(MHP sıralarından alkışlar)
BAŞKAN –
Teşekkür ediyorum. 
Adana
Milletvekili Sayın Seyfettin Yılmaz, sizin de düzeltme talebiniz var. 
Buyurun.
(MHP
sıralarından alkışlar)

8.- Adana Milletvekili Seyfettin Yılmaz’ın, 23/2/2015
tarihli 62’nci Birleşimdeki bazı ifadelerini düzelttiğine ilişkin konuşması
SEYFETTİN YILMAZ
(Adana) – Sayın Başkan, değerli milletvekilleri; ben de öncelikle, uçak
kazasında şehit olan pilotlarımıza Allah’tan rahmet diliyorum. Bir daha böyle
kazaların yaşanmamasını Cenab-ı Allah’tan niyaz ediyorum. 
Sayın Başkan,
değerli milletvekilleri; ben de dünkü oturumda söylediğim bir kelimenin yanlış
anlaşılmalara neden olabileceğiyle ilgili söz aldım. Burada “Sizin terörle
mücadele etmek için hangi yasaya ihtiyacınız varsa, getirin burada
uygulayalım.”(X)
denmiş; “uygulayalım” ifadesi yanlış olmuş, onun “Burada getirin, bu yasaları
el birliğiyle çıkaralım.” şeklinde düzeltilmesini talep ediyorum. 
Şunu da ifade
etmek istiyorum: Yani bu getirilen yasayla iç güvenliğin sağlanmasına yönelik
bir çalışma olmadığı ortada. Ne yazık ki başta Sayın Başbakan olmak üzere
Milliyetçi Hareket Partisini “Teröre destek veriyor.” gibi, “Bonzaiye destek
veriyor.” gibi, “Molotofa karşı…” gibi, “Poşuya karşı…”(xx)
gibi ifadelerde bulunuldu ama dün de burada gördünüz ki bununla ilgili tüm
düzenlemelere “Evet.” dedik. 

FARUK BAL
(Konya) – Farkında değiller.
SEYFETTİN YILMAZ
(Devamla) – Şimdi, bu ifadeleri kullanan Sayın Başbakanın -ki il başkanları
toplantısında yapmıştır bunu- ben öyle tahmin ediyorum ki Milliyetçi Hareket
Partisine bir özür borcu vardır. 
Burada
getirdiğiniz yasalar da terörle mücadele yasası değil, sizin terörle mücadele
etmek gibi bir amaç ve hedefiniz yok. Terörle mücadele etmek isteyen bir
Hükûmet öncelikle terör örgütüyle oturup kalkmaz. 35 bin kişinin katlinden
sorumlu teröristbaşıyla pazarlık yapan bir anlayıştan güvenlik yasaları
beklemek doğru değildir. Sizin burada, size muhalefet olabilecek…
(Mikrofon
otomatik cihaz tarafından kapatıldı) 
SEYFETTİN YILMAZ
(Devamla) – …ve birtakım kişilerin sesinden ürküp dev gözüktüğü ortamda,
onların geleceğini kurtarmanın peşinde olduğunuzu belirtmek istiyorum. (MHP
sıralarından alkışlar)
BAŞKAN –
Teşekkür ediyorum.
Sebahat
Tuncel, İstanbul Milletvekili.
Buyurun.
(HDP sıralarından alkışlar)

9.- İstanbul Milletvekili Sebahat Tuncel’in, 23/2/2015
tarihli 62’nci Birleşimdeki bazı ifadelerini düzelttiğine ilişkin konuşması
SEBAHAT
TUNCEL (İstanbul) – Sayın Başkan, değerli milletvekilleri; dün burada yaptığım
konuşmada AKP Grup Başkan Vekili Mustafa Elitaş’ın ismini “Mustafa Delitaş”(x) diye ifade etmişim.
Tutanaklarda böyle yazıyor, bunun çıkarılmasını öneriyorum. 
Tabii,
AKP Hükûmetinin çalışma koşullarını bu kadar yoğun yapması, aslında sağlıklı
bir tartışma ortamının olmaması, sürekli kavga gürültünün olması, İç Tüzük’ün
ve hukukun sürekli ihlal edilmesi ister istemez dil sürçmesine de neden oluyor.
Ben bu kelimeyi hem kendi siyasetimize, bir kadın olarak kadın politikamıza
yakıştırmadığım için, bunun tutanaktan çıkarılması gerektiğini düşünüyorum.
Sevgili
arkadaşlar, gerçekten, kaç gündür burada iç güvenlik yasa tasarısına
muhalefetimizi ifade ediyoruz. Sadece biz değil, sokaktaki herkes, hukukçular,
ekoloji mücadelesi verenler, kadın mücadelesi verenler, siyasi partilerin
temsilcileri ısrarla “Bu yasayı geri çekin. Bizim ihtiyacımız olan iç güvenlik
yasası değildir, özgürlükler yasasıdır.” diye ifade ediyor. 
Bugün,
sevgili arkadaşlar, Türkiye’de ciddi anlamda bir kaos yaşanıyor. Orta Doğu’da
yaşanan kaos süreçlerini birkaç gündür burada konuşuyoruz, Suriye’de
yaşananları, Kobani’de yaşananları burada konuşuyoruz, Türkiye’de de ciddi anlamda
bir kaos yaşanabilir. Bunun temel çözümü, Kürt sorununun demokratik ve barışçıl
çözümüdür. Bu konuda AKP Hükûmeti, müzakereleri başlatmak, burada barış
yasasını konuşmak, çözümü konuşmak, biz halklar olarak nasıl bir arada
yaşayabilirizi tartışmak yerine; halkları nasıl ayrıştırabiliriz,
milliyetçiliği, ırkçılığı nasıl kanun hâline getirebiliriz tartışmasını
yürütüyor. 
Biz
buradan bir kez daha AKP Hükûmetine çağrıda bulunuyoruz: Önümüzde bir seçim
var. Bu seçim sürecinde özellikle “çözüm” diye hep ismini söylediğiniz ama
çözümsüzlükte ısrar ettiğiniz siyaset, sizi sandıkta gömecektir. Yol yakınken
gelin, bundan vazgeçin, iç güvenlik yasa tasarısını geri çekin. Yapmanız
gereken şey, buraya barış yasasını getirmektir. Bakın o zaman nasıl destek
veriyoruz göreceksiniz çünkü “Halklarımızın çıkarı barıştadır.” diyor, hepinizi
saygıyla selamlıyorum. 
BAŞKAN
– Teşekkür ederim.
Sayın
Erkan Akçay, buyurun. 
Sizin
de 58’inci madde gereğince düzeltme talebiniz var. 

10.- Manisa Milletvekili Erkan Akçay’ın, 23/2/2015
tarihli 62’nci Birleşimdeki bazı ifadelerini düzelttiğine ilişkin konuşması
ERKAN AKÇAY
(Manisa) – Teşekkür ederim.
Sayın Başkan,
değerli milletvekilleri; tabii, günlerdir, uzun saatlerce süren yoğun
konuşmalar ve tartışmalar nedeniyle bazı konuşmalardaki ibarelerde düzeltme
yapma ihtiyacı da doğuyor.
Benim de
yaptığım bir konuşmada, Milliyetçi Hareket Partisinin politikalarını,
çizgisini, ilkelerini ve politika anlayışını ortaya koymaya çalışırken “bizim
partimizin pergelinin sivri ucu” diyeceğime “partimizin sivri ucu”(X) şeklinde bir ifadem
var; bunu, “bizim pergelimizin sivri ucu” veya “partimizin pergelinin sivri
ucu” olarak değiştirme gereği duyuyorum. Malumunuz, pergelin sivri ucu, Hazreti
Mevlâna’nın da ifade ettiği gibi hayatın, politikanın, anlayışın, zihniyetin
merkezinin neresi olduğunu ifade eder. 
Bu konuşmam
vesilesiyle ifade etmek isterim ki bu, çeşitli parti sözcüleri tarafından
Milliyetçi Hareket Partisinin politikalarına ilişkin günlerdir yapılan
değerlendirmelerle ilgili bir cümleyle şunu söylemek isterim: Hiç kimse
Milliyetçi Hareket Partisine istikamet vermeye çalışmasın. Kırk altı yıldır
Türk siyasi hayatının ilkeli, sorumlu ve sorun çözen siyaset anlayışını biz
muhalefette sürdürdüğümüz gibi, iktidarda da, geçmiş dönemlerde de, bundan
sonra Milliyetçi Hareket Partisi iktidarında da sürdüreceğimizi ifade ederiz.
Görüştüğümüz,
tabii, güvenlikle ilgili bir konu olduğu için güvenlikle ilgili hususlar,
değerlendirmeler ağırlık taşıyor. Oysa, biz, Milliyetçi Hareket Partisinin
devlet ve kamu hayatında vatandaşlarımızın devletten beklediği başta güvenlik
-güvenlik olmazsa özgürlük olmaz- adalet ve refaha ilişkin politikalarını her
daim anlatmaya devam edeceğiz. 
Hepinize
saygılar sunuyorum. 
BAŞKAN – Evet,
teşekkür ediyorum. 
Sayın Çalık,
uçak kazası nedeniyle zannediyorum söz talebiniz var. 
Buyurun. 

IX.- AÇIKLAMALAR (Devam)
11.- Malatya Milletvekili Öznur Çalık’ın, Malatya’da 2
savaş uçağının düşmesi sonucu 4 pilotun şehit olmasına ilişkin açıklaması
ÖZNUR ÇALIK
(Malatya) – Sayın Başkanım, kıymetli milletvekili arkadaşlarım; Malatya’da
Erhaç Havaalanı’ndan 2 uçağımız havalanmış ve saat 20.00 civarında, maalesef,
2 uçağımızın düştüğünü öğrenmiş bulunmaktayız. 4 kahraman pilotumuzun şehit
olduğu haberini aldık. Hem Malatya Valimiz hem Millî Savunma Bakanımız hem
İçişleri Bakanımız konuyu yakinen takip ettiler ve arama kurtarma çalışmaları
neticesinde 4 şehit askerimize ulaşılmış vaziyette. 
Ben başsağlığı
dileklerimi iletiyorum ve Allah'tan rahmet diliyorum. Bütün ülkemizin başı sağ
olsun, milletimizin başı sağ olsun dileklerimi iletiyorum.
Teşekkür
ediyorum.
MAHMUT TANAL
(İstanbul) – Sayın Başkan, Hükûmet temsilcilerinin cevap vermesi gerekmiyor mu?
BAŞKAN – Sayın
Bal, sizin de söz talebiniz var. 
Buyurun Sayın
Bal.

12.- Konya Milletvekili Faruk Bal’ın, Malatya’da 2
savaş uçağının düşmesi sonucu 4 pilotun şehit olmasına ilişkin açıklaması
FARUK BAL
(Konya) – Teşekkür ederim Sayın Başkan.
Malatya'da 2
uçağımızın düşmesi ve 4 askerimizin şehit olması hepimizi üzmüştür. Benim bu
olay nedeniyle bilgisine başvurduğum kişiler, uçakların otomatik uçabilme
kabiliyetlerinin, yan yana uçtukları takdirde birbirine olan mesafelerinin
elektronik ortamda ölçülüp otomatik olarak ayarlanması ve yüksekliklerinin de
birinin diğerine çarpmayacak şekilde ayarlanmış olması nedeniyle çarpışma
ihtimalinin son derece düşük olduğunu ifade etmişlerdir. Bunun dışında
olabilecek ihtimalleri Sayın Bakan bize açıklarsa memnun oluruz. Yoksa bu gibi
durumlarda şüphe dedikoduyu, dedikodu da fitneyi doğurur. Dolayısıyla, uçakların
içine konmuş çiplerden filan bahsedenler de olabilir. Dolayısıyla, açık ve
ayrıntılı bilgi vermesini rica ediyorum.
BAŞKAN –
Teşekkür ederim.
ALİM IŞIK
(Kütahya) – Sayın Başkan, bir önceki…
BAŞKAN – Bir
saniye Sayın Işık.
Sayın Özgündüz,
buyurun, son söz.

13.- İstanbul Milletvekili Ali Özgündüz’ün, Malatya’da
2 savaş uçağının düşmesi sonucu 4 pilotun şehit olmasına ilişkin açıklaması
ALİ ÖZGÜNDÜZ
(İstanbul) – Teşekkürler Sayın Başkan.
Ben de
Malatya'da düşen uçakta şehit olan pilotlarımıza Allah'tan rahmet, ailelerine
başsağlığı diliyorum ama bazı şüphelerimiz var bizim de. 
Sayın Bakan, bu
uçakların dışarıdan herhangi bir müdahaleyle düşüp düşmediğine ilişkin bir
bilgi var mıdır uçaksavar ya da güdümlü füze şeklinde? Eğer böyle bir durum
varsa çok vahim bir durumdur dolayısıyla başka bir olaya ülkemiz sürükleniyor
demektir.
İki: Bu
Kürecik’teki radar üssüyle herhangi bir irtibatı var mıdır bu uçaklarımızın
düşmesinin?
Teşekkür
ediyorum.
BAŞKAN – Sayın
Işık, buyurun, söz talebiniz var.
ALİM IŞIK (Kütahya)
– Sayın Başkanım, bir önceki günkü birleşimde yaptığım konuşmayı düzeltme
talebim vardı dün; söz vermediniz, onunla ilgili bir düzeltme talebim var.
BAŞKAN – Hayır,
söz vermedim değil Sayın Işık, konuşmanız yok. Tutanakları...
ALİM IŞIK
(Kütahya) – Yerimden söz almıştım.
BAŞKAN – Hayır…
Yerinizden, oturduğunuz yerden konuşmanız var. 
OKTAY VURAL
(İzmir) – Sayın Başkan, “Beyan." diyor. 
BAŞKAN –
Tutanaklar söz konusu değil, onun için söz vermedim.
OKTAY VURAL
(İzmir) – Tutanakta yok mu?
ALİM IŞIK (Kütahya)
– Oturduğum yerden konuştum.
BAŞKAN –
Tutanakta yok efendim. Oturduğu yerden konuşmasından dolayı diyor, tutanakta
yok. 
ALİM IŞIK
(Kütahya) – Onun yanlış anlaşılması…
BAŞKAN –
Tutanakta konuşması yok.
Alınan karar
gereğince sözlü soru önergeleri ile denetim konularını görüşmüyor ve gündemin
“Kanun Tasarı ve Teklifleriyle Komisyonlardan Gelen Diğer İşler” kısmına
geçiyoruz.
1'inci sırada
yer alan, Türkiye Büyük Millet Meclisi İçtüzüğünde Değişiklik Yapılmasına Dair
İçtüzük Teklifi ve Anayasa Komisyonu Raporu'nun görüşmelerine kaldığımız yerden
devam edeceğiz.

XIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli Milletvekili
Kamer Genç’in; Türkiye Büyük Millet Meclisi İçtüzüğünün Bir Maddesinin
Değiştirilmesi Hakkında İçtüzük Teklifi ve Anayasa Komisyonu Raporu (2/242,
2/80) (S. Sayısı: 156)
BAŞKAN -
Komisyon? Yok.
Ertelenmiştir.
2'nci sırada yer
alan, Devlet Sırrı Kanunu Tasarısı ve Avrupa Birliği Uyum Komisyonu ile Adalet
Komisyonu Raporlarının görüşmelerine kaldığımız yerden devam edeceğiz.

2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287) 
BAŞKAN –
Komisyon? Yok.
Ertelenmiştir.
İDRİS BALUKEN
(Bingöl) – Sayın Başkan, söz talebimiz var.
BAŞKAN – 3’üncü
sırada yer alan, Ceza İnfaz Kurumları Güvenlik Hizmetleri Kanunu Tasarısı ve
Adalet Komisyonu Raporu’nun görüşmelerine kaldığımız yerden devam edeceğiz.

3.- Ceza İnfaz Kurumları Güvenlik Hizmetleri Kanunu
Tasarısı ve Adalet Komisyonu Raporu (1/742) (S. Sayısı: 616)
BAŞKAN –
Komisyon? Yok.
Ertelenmiştir.
4’üncü sırada
yer alan, Askeri Hakimler Kanunu ile Bazı Kanunlarda Değişiklik Yapılmasına
Dair Kanun Tasarısı ve Adalet Komisyonu Raporu’nun görüşmelerine kaldığımız
yerden devam edeceğiz.

4.- Askeri Hakimler Kanunu ile Bazı Kanunlarda
Değişiklik Yapılmasına Dair Kanun Tasarısı ve Adalet Komisyonu Raporu (1/1008)
(S. Sayısı: 685)
BAŞKAN –
Komisyon? Yok.
Ertelenmiştir.
5’inci sırada
yer alan, Polis Vazife ve Salahiyet Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporlarının
görüşmelerine kaldığımız yerden devam edeceğiz.

5.-Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve Salahiyet
Kanununda Değişiklik Yapılmasına İlişkin Kanun Teklifi, Adana Milletvekili
Osman Faruk Loğoğlu'nun; Emniyet Teşkilatı Kanununda Değişiklik Yapılması
Hakkında Kanun Teklifi, Mersin Milletvekili Ertuğrul Kürkcü'nün; Polis Vazife
ve Salahiyet Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu ve Cumhuriyet Halk Partisi Grup
Başkanvekilleri Sinop Milletvekili Engin Altay, Ankara Milletvekili Levent Gök
ile 4 Milletvekilinin; Nüfus Hizmetleri Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu'nun; 5490 Sayılı
ve 25/4/2006 Tarihli Nüfus Hizmetleri Kanununda Değişiklik Yapılması Hakkında
Kanun Teklifi ile Avrupa Birliği Uyum Komisyonu ve İçişleri Komisyonu Raporları
(1/995, 2/422, 2/514, 2/909, 2/1518, 2/1579, 2/1632, 2/2443, 2/2469) (S.
Sayısı: 684)(x)
BAŞKAN –
Komisyon ve Hükûmet yerinde.
İç Tüzük’ün
91’inci maddesine göre temel kanun olarak görüşülen tasarının geçen birleşimde
birinci bölümde yer alan 17’nci maddesi üzerinde Şırnak Milletvekili Hasip
Kaplan’ın verdiği önerge kabul edilmemişti.
Şimdi, diğer iki
önergeyi okutup işleme alacağım.
İDRİS BALUKEN
(Bingöl) – Sayın Başkan, söz talebimiz vardı.
BAŞKAN – Ne
talebiniz var efendim?
İDRİS BALUKEN
(Bingöl) – Söz talebim vardı efendim.
BAŞKAN – Şu
işlemleri yapayım… 
Söz talebi nasıl
başladı Sayın Baluken?
İDRİS BALUKEN
(Bingöl) – Hayır, yasa tasarısına geçmeden önce istedim. Onunla ilgili bir
itirazımızı dile getirecektik.
BAŞKAN – Ne
zaman istediniz Sayın Baluken? Ben de size söz vereceğim…
İDRİS BALUKEN
(Bingöl) – Bana dediniz ya: “Şu cümlemi bitireyim, ondan sonra söz vereceğim.”
BAŞKAN – Hayır,
öyle bir şey söz konusu değil hatırladığım kadarıyla.
İDRİS BALUKEN
(Bingöl) – Nasıl hatırlamazsınız?
BAŞKAN – Yani,
istediğiniz kadar söz verdik herkese. Zaten biraz önce düzeltme talebi de
verdik ama sonra söz talebini hatırlamıyorum, onu demek istiyorum yani.
İDRİS BALUKEN
(Bingöl) – Hayır, yasa tasarısına geçmeden önce, dün yapmış olduğumuz bir
itirazın sonucuyla ilgili…
BAŞKAN – Nedir o
itiraz?
İDRİS BALUKEN
(Bingöl) – …bizimle bugün paylaşmanız gereken bir açıklama olması gerekiyordu. 
Biz, dün, 21
Şubattaki oturumla ilgili belli itirazlar yönelttik. 21 Şubattaki oturumda
Meclis Başkan Vekilinin oturumu doğru yönetmediğini karar yeter sayısı ve
yoklama taleplerine cevap vermediğini, dolayısıyla bu tasarıdaki bazı
maddelerle ilgili görüşmelerin geçersiz sayılması gerektiğini ifade etmiştik.
Yani, Milliyetçi Hareket Partisi adına grup başkan vekili “Karar yeter sayısı…”
diyor, Başkan “Karar yeter sayısı mı?” diye soruyor, “Evet, karar yeter
sayısı...” diyor grup başkan vekili. Başkan karar yeter sayısı aramadan direkt
oylamaya geçiyor. Böyle, ihtilaflı olan 3-4 maddenin durumuyla ilgili
yanlışlıkları tespit etmiştik ve İç Tüzük’ün 13’üncü maddesine göre “Genel
Kuruldaki oylamalarda ve seçimlerde önemli bir yanlışlık olduğu iddia edilirse,
Başkan usul görüşmesi açabilir ve gerekirse oya başvurarak düzeltme yapar.
Yanlışlık birleşimden sonra anlaşılırsa Meclis Başkanı, Divanı toplayarak takip
edilecek yolu kararlaştırır.” diye arka odada da, sanırım sizin de bulunduğunuz
toplantıda konuşmuştuk.
Bu konuyla
ilgili Meclis Başkanının Divanla toplanarak bu maddelerle ilgili ihtilafı
ortadan kaldırması, aslında geçersiz olan bu maddelerle ilgili görüşmelerin
tekrar edilmesi gerektiği talebimizi iletmiştik. Siz de bize Meclis Başkanının
Kanada’da olduğunu, Meclis Başkanlık Divanının da şu anda fiziki olarak
toplanma durumunun olmayacağını ancak bu talebin en kısa sürede iletilerek
sonucun sizinle paylaşılacağını ifade ettiniz. 
Şimdi, burada
şöyle bir durum var: 2’nci maddeyle ilgili bir netleşme olmadan, bir karar
olmadan Genel Kurul 12’nci maddeyi tartışıyor, 17’nci maddeyi tartışıyor. Böyle
bir usul, kanun görüşmeleri sırasında uygun değildir. Yani, normalde biz bir
yasa tasarısını görüşürken 2’nci maddeyi atlayarak 17’nci maddeyi eğer
görüşemiyorsak, burada da 2’nci maddeyle ilgili durumu netleştirmeden aslında
17’nci maddeyi görüşemememiz gerekir. Birinci konu bu.
BAŞKAN – Evet…
İDRİS BALUKEN
(Bingöl) – İkinci konu da, Meclis Başkanı, Divanı toplayarak yanlışlıklarla
ilgili bir karar almış mıdır? O kararı almışsa Genel Kurulla paylaşmanızı
özellikle istiyoruz. 
BAŞKAN – Evet,
teşekkür ediyorum.
Sayın Kaplan
zaten Meclis Başkanlığına müracaat etmişti. Dün bu konular tartışıldı efendim.
Söz konusu itirazlara ilişkin, Başkanlığımız birimlerince tutanak ve kamera
kayıtları karşılaştırılmak suretiyle bir çalışma başlatılmıştır. Söz konusu
inceleme sonuçları Başkanlığımızca değerlendirildikten sonra İç Tüzük’ün
13’üncü maddesi çerçevesinde işlem yapılacaktır.
İDRİS BALUKEN
(Bingöl) – Ne zaman değerlendirilecek, yasa tasarısı bitince mi?
BAŞKAN –
Efendim, Meclis Başkanlığı çalışmasına devam ediyor.
İDRİS BALUKEN
(Bingöl) – Sayın Başkan, şu anda 1’inci madde…
BAŞKAN – Sayın
Baluken, dün bunları konuştuk efendim.
İDRİS BALUKEN
(Bingöl) – …2’nci madde, 3’üncü maddeyle ilgili usulsüz işlem yapılmıştır,
usulsüz işlem var.
BAŞKAN – Dün
bunları konuştuk diyorum.
İDRİS BALUKEN
(Bingöl) – Hayır, bu önemli bir konu yani. Anlaşmamız nasıldı?
BAŞKAN - Buyurun
Sayın Vural.
OKTAY VURAL
(İzmir) – Sayın Başkan, dün de bu konuda dün Türkiye Büyük Millet Meclisi
Başkanlığına müracaatlarımızı vermiştik yani Divana verdik. 
BAŞKAN – Evet,
doğru.
OKTAY VURAL
(İzmir) - Bu müracaatlarımız Meclis Başkanlığına Divan tarafından iletildi mi
acaba?
BAŞKAN – Sayın
Kaplan zaten Meclis Başkanına ayrıca… Onu dün konuşma sırasında da belirttik
efendim.
BÜLENT BELEN
(Tekirdağ) – Soruya cevap versene.
OKTAY VURAL (İzmir)
– Benim imzaladığım, usule aykırı olan işlemlerle ilgili şeyleri ben Divana
verdim. Divan acaba…
BAŞKAN – Sayın
Vural, Meclis Başkanlığına yazılan her şey zaten Meclis Başkanına gider.
Divanın ayrıca…
OKTAY VURAL
(İzmir) – Sayın Başkan, ben bir şey söylüyorum.
BAŞKAN – Evet,
dinliyorum dediğinizi.
BÜLENT BELEN
(Tekirdağ) – Dinliyorsun da cevap vermiyorsun.
OKTAY VURAL
(İzmir) – Buradaki önergeyi Türkiye Büyük Millet Meclisi Başkanlığına yazıyoruz
yani “Türkiye Büyük Millet Meclisi Başkanlığına” diye yazıyoruz önergeleri.
Bunları herhâlde Meclis Başkanına göndermiyorsunuz. Ben diyorum ki: Bu
işlemler, bu müracaatlar acaba sadece Divanda mı kaldı, gereği yapılmak üzere
Meclis Başkanına gönderildi mi? Sadece bunu öğrenmek istiyorum. 
BAŞKAN – Tamam.
BÜLENT BELEN
(Tekirdağ) – Haberi yok ki!
BAŞKAN – Hayır,
haberimiz var, yok, o ayrı bir konu ama dün bunu tartıştık efendim.
BÜLENT BELEN
(Tekirdağ) – Cevap verin o zaman.
BAŞKAN – Dün
bunu tartıştık efendim. Meclis Başkanına intikal ettirilmiştir, çalışması devam
ediyor.
İDRİS BALUKEN
(Bingöl) – Hayır, tartıştık da kararlaştırdığımız şekilde bir tutum yok ortada,
onu söylemeye çalışıyoruz.
BAŞKAN – Şimdi
diğer önergeyi okutup işleme alacağım.
İDRİS BALUKEN
(Bingöl) – Sayın Başkan…
OKTAY VURAL
(İzmir) – Sayın Başkan…
BAŞKAN – Konu
kapandı efendim. Dün konuştuk bunları.
Önerge
işlemlerini…
İDRİS BALUKEN
(Bingöl) – Hayır, hayır, şu anda geçemezsiniz.
BAŞKAN – Nasıl
geçemem? Dün konuştuk efendim.
İDRİS BALUKEN
(Bingöl) – Şu anda 2’nci maddeyle ilgili, 3’üncü maddeyle ilgili bir önerge
olmadan 17’nci maddeyi görüşüyoruz.
BAŞKAN –
Okutuyorum:
Türkiye Büyük Millet Meclisi Başkanlığına
Görüşülmekte
olan 684 sıra sayılı "Polis Vazife ve Salâhiyet Kanunu, Jandarma Teşkilat,
Görev ve Yetkileri Kanunu, Nüfus Hizmetleri Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısının" 17.
Maddesi ile 5233 sayılı Terör ve Terörle Mücadeleden Doğan Zararların
Karşılanması Hakkında Kanunun 13 üncü maddesinin üçüncü fıkrasına eklenen metnin
son cümlesinin aşağıdaki şekilde değiştirilmesini arz ve teklif ederiz.
 Mehmet Erdoğan D.
Ali Torlak Hasan Hüseyin Türkoğlu
 Muğla İstanbul Osmaniye
 Ahmet Duran Bulut S.
Nevzat Korkmaz Münir Kutluata
 Balıkesir Isparta Sakarya
"bu kanun
kapsamındaki Rücu istemlerine karşı zaman aşımı süreleri uygulanmaz"
TBMM Başkanlığına
Görüşülmekte
olan 684 sıra sayılı Kanun Tasarısı’nın 17. md.nin aşağıdaki şekilde
değiştirilmesi arz ve teklif olunur; “Devlet, bu zarar nedeniyle olayların
gelişmesine neden olan İçişleri Bakanına rücu eder” 
 Haydar Akar Fatma
Nur Serter Atilla Kart
 Kocaeli İstanbul Konya
 Binnaz Toprak Ali
Rıza Öztürk  Ali Özgündüz
 İstanbul Mersin İstanbul
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) – Katılmıyoruz Sayın Başkan.
BAŞKAN
– Hükûmet katılıyor mu?
İÇİŞLERİ
BAKANI EFKAN ALA – Katılmıyoruz Sayın Başkan.
BAŞKAN
– Önerge üzerinde söz isteyen Mersin Milletvekili Ali Rıza Öztürk.
Buyurun
Sayın Öztürk. (CHP sıralarından alkışlar)
ALİ
RIZA ÖZTÜRK (Mersin) – Sayın Başkan, değerli milletvekilleri; 17’nci madde
üzerinde verdiğimiz önergeyle ilgili konuşmak istiyorum.
Orada,
bazı olaylarda meydana gelen zararların devlet tarafından tazmin edilmesinden
sonra işleyecek zaman aşımı süresine ilişkin. Yani, devletin bireylerden
alacağına ilişkin zaman aşımı süresini düzenliyor ve bu zaman aşımı süresini 2
katı olarak düzenliyor. Şimdi, özel hukukta, Borçlar Kanunu’nda zaman aşımı
rejimi bellidir. Haksız fiilden doğan zaman aşımı bir ila on yıldır. Yani, haksız
fiilin doğduğu tarihten itibaren bir yıl, her hâlükârda on yılda sona erer.
Yani, öğrenme tarihinden itibaren bir yıl, olayın oluş tarihinden itibaren de
on yıldır. Şimdi, özel hukukun böylesine temel bir kuralını devlet alacakları
yönünden bu zaman aşımı rejimini bozacak bir şekilde değiştirmek ve devlet
alacağını bireyin, vatandaşın alacağına göre üstün kılmak hukukun temel
prensiplerine aykırıdır. Bu nedenle, bu maddenin tasarıdan çıkarılmasını
istiyoruz.
Değerli
milletvekilleri, bu görüşmekte olduğumuz adına “iç güvenlik paketi” denilen bu
paketin faşist bir devletin örgütlenmesinin argümanı olduğu çok açıktır. 23
Mart 1933 tarihi Almanya’da Nazi Parlamentosunda neyi ifade ediyor ise bu
yasanın görüşülme haftası, tarihi aynı zamanda Türkiye Parlamentosu için onu
ifade ediyor demektir.
Şimdi,
özellikle, Sayın Efkan Ala’nın İçişleri Bakanı yapılmasından sonra daha sert,
daha şiddeti içeren, daha baskıcı yasaların getirilmesi öngörülmüştür. Adalet
ve Kalkınma Partisinin özgürlükçü anlayışından çark ettiğini, baskı ve şiddete
yöneldiğini görüyoruz. Çünkü Adalet ve Kalkınma Partisi, iktidarını sürdürmek
için, kendisine yönelik toplumsal muhalefeti kırmak için, toplumsal muhalefeti
kanla, şiddetle, silahla, tankla, tüfekle bastırmak için kendi faşist düzeninin
yasalarını çıkartıyor. Aslında, Efkan Ala’nın 300 küsur AKP milletvekili varken
dışarıdan İçişleri Bakanı yapılmasının özel bir anlamı vardır. Bugün, Adalet ve
Kalkınma Partisi içinde emniyet genel müdürlüğü yapan, valilik yapan pek çok
insan varken, İçişleri Bakanlığı yapabilecek pek çok insan varken Efkan Ala
özel bir görevle buraya getirilmiştir; dışarıdan, millet tarafından seçilmediği
hâlde buraya getirilmiştir ve geldiği günden beri baskıyı, şiddeti ve terörü
bir yöntem olarak benimsemiştir.
Eski Adalet Bakanı Sadullah Ergin,
geçmişteki Toplantı ve Gösteri Yürüyüşleri Yasası’ndaki cezaların miktarını ve
kapsamını azaltırken şunu söylemiştir: “Eski ceza adalet anlayışında suçluyu
cezalandırma ve toplumdan dışlama anlayışı hâkim iken, modern ceza adaletinde
suçlunun ıslahı ve topluma yeniden kazandırılması anlayışı öne çıkmaktadır.” Bu
paketle, siyasi iktidar, eski hukuk anlayışını, eski ceza anlayışını, ilkel
ceza anlayışını benimsemiştir, modern ceza anlayışından sapmıştır. Bu iç
güvenlik paketi, tamamen faşist bir devletin örgütlenmesinin çatısını
oluşturmaktadır. 
Dolayısıyla, bu
ülkedeki tüm yurtseverlerin, tüm devrimcilerin, demokrasiden yana olanların,
özgürlükten yana olanların bu pakete karşı çıkmaları asli görevleridir. O
nedenle, 3 muhalefet partisi bu pakete karşı öteden beri direniyor, Avrupa
Konseyi bu pakete şiddetli tepki gösteriyor ama Sayın Başbakan “Bizim bu
yaptığımız düzenleme Avrupa standartlarına uygun.” diyor. Ben, öyle anlıyorum
ki İçişleri hukuk devleti anlayışından sapmıştır, tamamen faşist devleti
kurmanın yol ve yöntemlerinin arayışı içindedir. Ellerinden gelse yargılamayı
da valilere ve kaymakamlara verecekler. Bunu kabul etmemiz asla mümkün değildir
ve bu paketin bir an önce geri çekilmesi gerekmektedir. 
Hepinize
saygılar sunuyorum. (CHP ve HDP sıralarından alkışlar)
BAŞKAN – Evet,
teşekkür ediyorum.
Önergeyi
oylarınıza sunacağım: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan, 684 sıra sayılı “Polis Vazife ve Salâhiyet Kanunu, Jandarma Teşkilat,
Görev ve Yetkileri Kanunu, Nüfus Hizmetleri Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısının” 17.
Maddesi ile 5233 sayılı Terör ve Terörle Mücadeleden Doğan Zararların
Karşılanması Hakkında Kanunun 13 üncü maddesinin üçüncü fıkrasına eklenen
metnin son cümlesinin aşağıdaki şekilde değiştirilmesini arz ve teklif ederiz.
Hasan Hüseyin Türkoğlu (Osmaniye) ve arkadaşları
"Bu kanun
kapsamındaki Rücu istemlerine karşı zaman aşımı süreleri uygulanmaz"
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) – Katılmıyoruz Sayın Başkan. 
BAŞKAN – Hükûmet
katılıyor mu?
İÇİŞLERİ BAKANI
EFKAN ALA – Katılmıyoruz Sayın Başkan.
BAŞKAN – Önerge
üzerinde söz isteyen Münir Kutluata, Sakarya Milletvekili. (MHP sıralarından
alkışlar)
Buyurun Sayın
Kutluata.
MÜNİR KUTLUATA
(Sakarya) – Sayın Başkan, sayın milletvekilleri; yüce Meclisi saygılarımla
selamlıyorum. 
Önce, şehit olan
4 pilotumuza Allah’tan rahmet diliyorum, milletimize başsağlığı diliyorum. 2
savaş uçağımızın birden düşmüş olmasının çok manidar olduğunu, hele bugünlerde
çok daha anlamlı olduğunu, dolayısıyla incelemelerin çok ciddi, acele yapılıp
kamuoyunun aydınlatılması gerektiğini ifade ediyorum. 
Değerli
milletvekilleri, görüşmekte olduğumuz 684 sıra sayılı bu Tasarı’nın 17’nci
maddesi üzerindeki önergemiz vesilesiyle söz aldım. Bu tasarının önemine
dikkatinizi çekmek için AKP iktidarının yasa yapma sürecine birkaç cümleyle
temas etmek istiyorum. 
Gerçekten, on
iki buçuk yıldır ne zaman Türkiye Büyük Millet Meclisi sabahlara kadar
çalıştırıldı ise, ne zaman geceleri geç vakitler meşgul edildi ise mutlaka
hukuk devletinin tahribine yönelik, Türk milletinin aleyhine olacak yasaların
çıkarıldığını gözledik. Bu bir sabit tespittir, bunun istisnası aşağı yukarı
yoktur. O bakımdan, bu tasarı da bunlardan bir tanesidir. Bu süre içerisinde,
on iki buçuk yıl içerisinde hukuk devletinin tahribi, parti devletinin oluşturulması,
daha doğrusu Türkiye’nin bir kabile devletine doğru götürülmesi istikametinde
atılan adımların 17 ve 25 Aralıktan sonra fevkalade acil hâle ve çok daha
yıkıcı hâle geldiğini görüyoruz. 17 ve 25 Aralık tarihine kadar Türk devletini
pasifize ettiğini, bloke ettiğini, çalışamaz hâle getirdiğini, onun paralelinde
bir parti devleti kurduğunu düşünen iktidarın 17 ve 25 Aralıkta devletin nefes
aldığını görmesi üzerine, o gün bugündür panik içinde, Türk hukuk sisteminin ve
Türk devletinin hançerlendiğini görüyoruz. Bu yasa, bu hançer yasalardan bir
tanesidir, bu panik içinde yürütülen sürecin bir adımıdır. 
“Diğerleri
nelerdi?” diyecek olursanız PKK’yla iş birliği yapmaya zorlanan kamu
görevlilerinin yargılanamamasına dair getirilen zırh kanunu buydu; Hâkimler ve
Savcılar Yüksek Kurulunun ele geçirilip mahkemelerin parti mahkemesi, parti
kontrolüne verilmesi yasası buydu; yüksek mahkemelerin üye sayılarının
çoğaltılıp, sulandırılıp partizan hâle getirilmesi yasası buydu; Millî
İstihbarat Teşkilatı gibi çok önemli bir kuruluşumuzun özel maksatlarla
kullanılmasına elverecek MİT Yasası değişikliği de buydu. Ve bu istikamette
gelişmeler Türkiye’yi sonunda bu yasayı çıkaracak noktaya getirdi. Bunun hem
çalışma süreci hem de bu saydığım yasalardan sonra gelmiş olması, bu
endişelerimizi artık ciddi tespitler hâline dönüştürmüş bulunmaktadır.
Değerli
milletvekilleri, zamanım çok dar olmakla birlikte, temas etmeden geçemeyeceğim
bir başka konu, Türkiye, iktidarın sebep olduğu çok büyük skandallarla dünya
çapında sarsıntılar geçirmektedir. Son sarsıntı, son skandal, iki gün önce
bizim bir vatan toprağını terk edip dünyaya rezil olduğumuz bir olayın yaşanmış
olmasıdır. Şimdi, buradan sormak istiyorum. Bir vatan toprağının terk edilmesi…
39 tank, 57 zırhlı araç, 572 askerle bir vatan toprağı terk mi edilir,
savunulur mu? Bunu milletimizin dikkatine sunuyorum. Türkiye’yi bu kadar küçük
düşürecek, vatan toprağını savunmaktan âciz bir iktidarın 39 tankı, 57 zırhlı
aracı, 572 askerimizi orayı savunmak üzere rahat bırakması…
ALİM IŞIK
(Kütahya) – 39 askeri tahliye etmek için kullandığı…
MÜNİR KUTLUATA
(Devamla) – Eğer geri kaçacaklar idi ise, kaçmadan bunu yapamıyorlar idi ise,
böyle bir görüntüyü içine sindirebiliyor idi ise Başbakan ile Genelkurmay
Başkanının bunu yapmasında hiçbir mahzur yoktu. Nitekim, yakıştırdılar ve
yaptılar ama dikkat ediyor musunuz, ecdadımızın, büyük atamızın, büyük
atalarımızdan bir tanesinin kemiklerini, naaşını, mezarını…
(Mikrofon
otomatik cihaz tarafından kapatıldı)
MÜNİR KUTLUATA
(Devamla) - …getirip terör örgütünün kontrolünde olan bir yere bırakacak kadar
bir aciz sergilenmiştir. Bunun en önemlisi, en acısı, skandalların üzerine
skandal eklenmesinin bir tezahürü de dün burada bu toprakları savunmak zorunda
olan Millî Savunma Bakanının bu kaçışı kahramanlık şiirleri eşliğinde söylemeye
çalışmasıdır. 
BAŞKAN – Evet,
teşekkür ediyorum.
MÜNİR KUTLUATA
(Devamla) – Bitiriyorum Sayın Başkan.
Ancak bu
yanıltma, üç beş dakika sonra bir başka milletvekilinin burada PYD’nin, PKK’nın
açıklamalarını söylemesiyle, “Bu ricati bile bizim sayemizde yaptınız.”
demesiyle iyice fiyasko hâline getirilmiştir. (AK PARTİ sıralarından
gürültüler)
BAŞKAN – Sayın
Kutluata…
MÜNİR KUTLUATA
(Devamla) - Bu ayıbın en önemlilerinden bir tanesi -her kim laf ediyorsa- en
yüz kızartıcılarından bir tanesi, burada bu rezalet yaşanırken oradan alkışlar
almasıydı. Alkışlamayan çok az sayıdaki AKP milletvekillerini şahsiyetli
duruşlarından ötürü tebrik ediyorum.
BAŞKAN – Sayın
Kutluata, lütfen…
MÜNİR KUTLUATA
(Devamla) - Saygılar sunuyorum. (MHP sıralarından alkışlar)

 III.-
YOKLAMA
(CHP
sıralarından bir grup milletvekili ayağa kalktı)
MEHMET AKİF
HAMZAÇEBİ (İstanbul) – Yoklama istiyoruz Sayın Başkan.
BAŞKAN –
Önergeyi oylarınıza sunacağım. 
Yoklama talebi
var, yerine getireceğim. 
Sayın Hamzaçebi,
Sayın Serindağ, Sayın Öğüt, Sayın Toptaş, Sayın Küçük, Sayın Atıcı, Sayın
Özkan, Sayın Öner, Sayın Tanal, Sayın Özgündüz, Sayın Balbay, Sayın Güven,
Sayın Türmen, Sayın Aygün, Sayın Toprak, Sayın Koç, Sayın Susam, Sayın Onur,
Sayın Tamaylıgil ve Sayın Danışoğlu. 
Üç dakika süre
veriyorum.
(Elektronik
cihazla yoklama yapıldı)
BAŞKAN – Sayın
milletvekilleri, toplantı yeter sayısı vardır. 

XIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
5.-Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana
Milletvekili Osman Faruk Loğoğlu'nun; Emniyet Teşkilatı Kanununda Değişiklik
Yapılması Hakkında Kanun Teklifi, Mersin Milletvekili Ertuğrul Kürkcü'nün;
Polis Vazife ve Salahiyet Kanununda Değişiklik Yapılması Hakkında Kanun
Teklifi, İstanbul Milletvekili Mustafa Sezgin Tanrıkulu ve Cumhuriyet Halk
Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
İDRİS BALUKEN
(Bingöl) – Sayın Başkan…
BAŞKAN – Sayın
milletvekilleri, tasarının 17’nci maddesinin oylamasının açık oylama şeklinde
yapılmasına dair bir önerge vardır.
ÖZDAL ÜÇER (Van)
– Sayın Başkan, Grup Başkan Vekilimiz söz talebinde bulundu. 
İDRİS BALUKEN
(Bingöl) – Sayın Başkan, söz istedim ya. 
BAŞKAN –
Önergeyi okutup imza sahiplerini arayacağım. 
Türkiye Büyük
Millet Meclisi Başkanlığına
Görüşülmekte
olan 684 Sıra Sayılı “Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun 17.
maddesinin oylamasının açık oylama şeklinde yapılmasını arz ve teklif
ederiz.
BAŞKAN - Sayın
Mehmet Volkan Canalioğlu? Burada.
Sayın Oktay
Ekşi? Burada.
Sayın Faik
Tunay? Burada.
Sayın Bülent
Kuşoğlu? Burada.
Sayın Osman
Aydın? Burada.
Sayın Özgür
Özel? Burada.
Sayın Mustafa
Ali Balbay? Burada.
Sayın Aydın Ağan
Ayaydın?
RAMAZAN KERİM
ÖZKAN (Burdur) – Tekabül ediyorum.
BAŞKAN – Sayın
Mahmut Tanal? Burada.
Sayın İzzet
Çetin? Burada.
Sayın Ensar
Öğüt? Burada.
Sayın Ali
Özgündüz? Burada.
Sayın Sedef
Küçük? Burada.
Sayın Melda
Onur? Burada.
Sayın Ayşe Eser
Danışoğlu? Burada.
Sayın Sakine Öz?
Burada.
Sayın Tanju
Özcan? Burada.
Sayın Aytuğ
Atıcı? Burada.
Sayın Ali Rıza
Öztürk? Burada.
Sayın Mustafa
Moroğlu? 
MEHMET ALİ SUSAM
(İzmir) – Tekabül ediyorum.
BAŞKAN – Sayın
Rıza Türmen? Burada.
Açık oylamanın
şekli hakkında Genel Kurulun kararını alacağım.
Açık oylamanın
elektronik oylama cihazıyla yapılmasını oylarınıza sunuyorum: Kabul edenler…
Kabul etmeyenler… Kabul edilmiştir.
İki dakika süre
veriyorum.
(Elektronik
cihazla oylama yapıldı) 
BAŞKAN – 17’nci
maddenin açık oylama sonucu:
"Oy sayısı : 279
Kabul : 223
Ret : 56(X)
 Kâtip Üye 
Kâtip Üye
Muhammet Rıza
Yalçınkaya Mine Lök Beyaz
 Bartın 
Diyarbakır"

Böylece madde
kabul edilmiştir.
İDRİS BALUKEN
(Bingöl) – Sayın Başkan…
BAŞKAN – Buyurun
Sayın Baluken.

IX.- AÇIKLAMALAR (Devam)
14.- Bingöl Milletvekili İdris Baluken’in, Türkiye
Büyük Millet Meclisi Başkanlık Divanı İç Tüzük’ün 13’üncü maddesi uyarınca daha
önce yanlış yapıldığı iddia edilerek itiraz edilen oylamayla ilgili kararını
vermeden 684 sıra sayılı Kanun Tasarısı’nın görüşmelerine devam edilmemesi
gerektiğine ilişkin açıklaması
İDRİS BALUKEN (Bingöl) – Sayın Başkan,
demin yasa tasarısıyla ilgili görüşmelere geçerken 21 Şubatta yapılan
oturumlarla ilgili itirazımızı dile getirmiştik. Aslında, grup başkan vekilleri
olarak sizinle yapmış olduğumuz toplantıda da –orada- belli kararlar çıkmıştı.
Şu anda mevcut durum şöyledir: Yani, bu tasarının 1, 2 ve 3’üncü maddesi başta
olmak üzere, muhtelif maddeleriyle ilgili uygun olmayan oturum yönetimi
neticesinde bazı kararlar alınmıştır. Bu kararların kesin durumuyla ilgili
normalde, İç Tüzük’ün 13’üncü maddesine göre, Meclis Başkanının Divanla
birlikte takip edilecek bir yolu kararlaştırması gerekiyordu. Bunu takip etmek
de Başkanlık Divanının görevidir. Sizin de bunu takip etme sorumluluğunuz
şundan dolayı vardır: Bu görüştüğümüz kanun tasarısında -17 madde görüşüldü- 17
maddenin birkaç maddesi dışındaki tüm maddeleri birbiriyle bağlantılıdır.
Dolayısıyla, 1, 2 ve 3’üncü maddedeki usulsüz bir karar, kanun tasarısının diğer maddeleriyle
ilgili süreçleri de doğrudan etkileyen bir durumu ortaya çıkarıyor. Yani, düğme
baştan yanlış iliklenmiş ve görüşmeler de o şekilde şu anda devam ettiriliyor.
Demin de ifade ettim, nasıl ki normal bir yasa tasarısı görüşmesi sırasında ilk
3 maddeyi atlayarak 18’inci maddeyi görüşemiyorsak, şu anda da aslında bu
pozisyonda olmamız gerektiğini ifade etmiştim ama siz bu itirazımızı dikkate
almadınız. Açıklamanızı da biz yeterli bulmadık doğrusu.(X) Toplantıda kararlaştırdığımız
Meclis Başkanlık Divanının yapmış olduğu toplantının bir sonucu da bize
yansıtılmadı. Dolayısıyla, uygunsuz bir durumda şu anda Genel Kurul görüşmeleri
devam ediyor. O nedenle, biz bir usul tartışması açacağız. 
BAŞKAN – Evet,
Sayın Baluken, teşekkür ediyorum. 
Dün bu konu
konuşuldu, usul tartışması da açıldı. 
Dünden bu tarafa
yapılan...
İDRİS BALUKEN
(Bitlis) – Açılmadı, bu konuyla ilgili açılmadı. 
BAŞKAN – Açıldı
efendim, dün açıldı, konuşuldu. 
İDRİS BALUKEN
(Bitlis) – Bu konuyla ilgili açılmadı. 
BAŞKAN - Hayır,
siz sonucuyla ilgili diyorsunuz, sonucuyla ilgili benim yapacağım bir şey yok
ki usul tartışması yapalım. 
İDRİS BALUKEN
(Bitlis) – Devam edemezsiniz. 
BAŞKAN - Şimdi,
efendim, İç Tüzük’ün 13’üncü maddesi göre, geçen birleşime ilişkin bir işin
düzeltilmesi, Başkanlık Divanının değerlendirmesi ve önerisi sonucu Genel
Kurulun kararıyla mümkündür.
ÖZDAL ÜÇER (Van)
- Meclis Başkanı gelinceye kadar ara verelim. 
BAŞKAN -
Başkanlık Divanını çağırma, gündemini oluşturma Meclis Başkanının yetki ve
görevindedir. Konu, Meclis Başkanlığına intikal etti. Oturumu yöneten Başkan
Vekili olarak konuya ilişkin bir yetkim bulunmamaktadır.
Biraz önce
belirttim, söz konusu itirazlar Başkanlığımızın kaydına girmiş ve üzerinde
çalışmalar başlatılmıştır.
İDRİS BALUKEN
(Bitlis) – Sayın Başkan, ama bakın...
BAŞKAN - Meclis
Başkanı, konuyu değerlendirdikten sonra, Başkanlık Divanıyla birlikte
değerlendirdikten sonra Genel Kurula sunacak. 
Şimdi, bu...
İDRİS BALUKEN
(Bitlis) – Sayın Başkan, şimdi, görüştüğümüz yasa tasarısındaki maddeler
birbirinden bağımsız, birbiriyle ilişkili olmayan maddeler olsaydı biz bunu
beklemeyebilirdik.
BAŞKAN – İşte,
tam bu noktayı dün görüştük diyorum ben, dün konuştuk ve üzerinde usul
tartışması açıldı, bu nokta dün konuşuldu. 
İDRİS BALUKEN (Bitlis) – Ama bu
maddeler tamamen birbiriyle ilişkili, dolayısıyla görüşmelerin, maddelerin
görüşmelerini etkileyeceği bir boyut taşıyor. Kanunlar ve Kararlara da
danışabilirsiniz. Bu konuda eğer maddelerin birbiriyle ilişkisi varsa, ilk 3
madde üzerindeki görüşmeler usulsüz yapılmışsa bu, diğer maddelerle ilgili
görüşmeleri de doğrudan etkileyecek bir durum yaratıyor. Dolayısıyla, bu
görüşmelerin aslında yapılmaması gerekiyor. O nedenle...
BAŞKAN – İşte
Sayın Baluken, tam bu noktayı dün konuştuk ve üzerinde usul tartışması açıldı. 
İDRİS BALUKEN
(Bingöl) – Ama bu konuyla ilgili usul tartışması açmadık.
BAŞKAN -
Yapabileceğimiz bir şey yok ki. Muhatap ben değilim; muhatap olan makama,
Meclis Başkanına gönderdik. 
MEHMET AKİF
HAMZAÇEBİ (İstanbul) – Sayın Başkan...
BAŞKAN – Buyurun
Sayın Hamzaçebi. 

15.- İstanbul Milletvekili Mehmet Akif Hamzaçebi’nin,
Türkiye Büyük Millet Meclisi Başkanlık Divanı İç Tüzük’ün 13’üncü maddesi
uyarınca daha önce yanlış yapıldığı iddia edilerek itiraz edilen oylamayla
ilgili kararını vermeden 684 sıra sayılı Kanun Tasarısı’nın görüşmelerine devam
edilmemesi gerektiğine ilişkin açıklaması
MEHMET AKİF
HAMZAÇEBİ (İstanbul) – Teşekkür ederim Sayın Başkan. 
Sayın Başkan,
değerli milletvekilleri; 13’üncü madde uyarınca, geçen hafta cumartesi günü
yapılan oylamalarda usulsüzlük olduğu Cumhuriyet Halk Partisi, Milliyetçi
Hareket Partisi ve Halkların Demokratik Partisi tarafından iddia edildi. Bu
iddia o güne ilişkin tutanaklarla somut bir şekilde kanıtlandı ve Meclis
Başkanlığına Cumhuriyet Halk Partisi Grubu olarak başvurduk, dün de burada
yaptığımız tartışmalarda bunu gündeme getirdik. Toplantıya, görüşmelere ara
verdiniz, arka tarafta sizin Başkanlığınızda toplandık. Evet, görev Sayın
Meclis Başkanınındır ve ona vekâlet eden Meclis Başkanı Vekilinindir. Onun,
Başkanlık Divanını süratle toplayıp bu konuda izlenecek yolu belirlemesi
gerekir. Görev onun ancak bir yandan da teklife ilişkin görüşmeler devam
ediyor. Oysa görüştüğümüz her yeni madde, oylamasında usulsüzlük yapıldığını
iddia ettiğimiz maddelerle ilişkilidir, birçoğu onunla ilişkilidir. Ona ilişkin
bir düzeltme yapmadan maddelere devam etmeyi yasama faaliyeti açısından ben
yanlış buluyorum. 
Sizden talebim
şudur: Siz, lütfen, Sayın Meclis Başkanını, Meclis Başkanı Vekilini arayın,
Meclis Başkanlık Divanının bir an önce toplanması konusundaki muhalefetin
talebini kendilerine bildirin efendim. “Görev benim değildir.” demekle sorun
çözülmüş olmuyor.
Teşekkür ederim.

BAŞKAN – Evet,
tamam.
Teşekkür
ediyorum. 
HASİP KAPLAN
(Şırnak) – Sayın Başkan...
BAŞKAN - Meclis
Başkanı Vekiline konuyu iletmek için beş dakika ara veriyorum. 
Kapanma Saati: 22.29


SEKİZİNCİ OTURUM
Açılma Saati: 22.43
BAŞKAN: Başkan Vekili Sadık YAKUT
KÂTİP ÜYELER: Muhammet Bilal MACİT (İstanbul), Muhammet Rıza YALÇINKAYA
(Bartın)
-----0-----
BAŞKAN – Sayın
milletvekilleri, Türkiye Büyük Millet Meclisinin 63’üncü Birleşiminin Sekizinci
Oturumunu açıyorum.
Sayın Vural, söz
talebiniz var galiba.
Buyurun.

16.- İzmir Milletvekili Oktay Vural’ın, Türkiye Büyük
Millet Meclisi Başkanlık Divanı İç Tüzük’ün 13’üncü maddesi uyarınca daha önce
yanlış yapıldığı iddia edilerek itiraz edilen oylamayla ilgili kararını
vermeden 684 sıra sayılı Kanun Tasarısı’nın görüşmelerine devam edilmemesi
gerektiğine ilişkin açıklaması
OKTAY VURAL
(İzmir) – Sayın Başkanım, biraz önce grup başkan vekillerine söz verdiniz,
benim de o çerçevede söz talebim vardı. O bakımdan, Başkanlık Divanının
yapacağı bu görevin ivedilikle yerine getirilmesi gerektiğine ilişkin bir
talebimiz vardı. 
Usule aykırı
işlemler tamamlanmadan diğer işlemlere geçilemeyeceği gayet açık ve net. Önce
usul görüşülür ve açıkçası, bu usul de Meclis Başkanı tarafından yapılacağına
göre önce usulün ele alınması ve kararlaştırılması gerekir, ondan sonra esasa
girilir. Bu bakımdan, usul tartışması da takdir edersiniz ki zaten ivedilikle
açılması gereken bir husus olduğuna göre Meclis Başkanının da bu usulle ilgili
belirlemeyi yaptıktan sonra müzakerelerin devam etmesi gerektiğine ilişkin
ifadelerini doğru bulduğumuzu, bizim de o yönde bir müracaatımızın olduğunu
belirtmek için söz aldım.
Söz verdiğiniz
için teşekkür ediyorum.
BAŞKAN –
Teşekkür ediyorum.
HASİP KAPLAN
(Şırnak) – Sayın Başkan…
BAŞKAN – Buyurun
Sayın Kaplan.

17.- Şırnak Milletvekili Hasip Kaplan’ın, Türkiye Büyük
Millet Meclisi Başkanlık Divanı İç Tüzük’ün 13’üncü maddesi uyarınca daha önce
yanlış yapıldığı iddia edilerek itiraz edilen oylamayla ilgili kararını
vermeden 684 sıra sayılı Kanun Tasarısı’nın görüşmelerine devam edilmemesi
gerektiğine ilişkin açıklaması
HASİP KAPLAN
(Şırnak) – İç Tüzük 13’üncü maddeyle ilgili talebi yapan bendim ve bu talebi
hem burada dile getirdim hem dilekçeyi Meclis Başkanlığına verdim. Sayın Çiçek
Kanada’daydı, muhtemelen dönmüştür ama öğrendik ki Başkan Vekili de Ayşe Nur
Bahçekapılı; onun döneminde, 21 Şubatta bu usulsüzlükler yapıldı. Yani şimdi,
bizim verdiğimiz dilekçe Başkan Vekili Ayşe Nur Hanım’da yani biz kadıyı kadıya
şikâyet etmiş durumdayız şu an. Bu usulsüzlük giderilmeden diğer maddelerde
ilerleme şansımız yok. Yani öyle, zamana yayacak bir keyfiyeti yoktur, 13’üncü
maddenin takdir marjı da yoktur, direkt Başkanlık Divanının toplanıp karar
vermesi lazım.(x) Bu
öyle çok zor bir olay değil, hemen toplanabilir ve bu kararı verip bunu
giderebilir, bir çözüm bulabilir. Eğer bu çözümü sağlayamıyorsak o zaman biz
muhalefet olarak başka önlemlerimizi almak zorunda kalırız. 
BAŞKAN – Sayın
Kaplan, teşekkür ederim.
Sayın grup
başkan vekillerine, ben, Meclis Başkanlığına vekillik yapan Sayın Başkan
Vekiliyle görüşeceğimi söyledim. Telefonla görüştüm, çalışmaların
başlatıldığını ve Meclis Başkanı geldikten sonra değerlendirileceğini…
İDRİS BALUKEN
(Bingöl) – O zaman usul tartışması…
BAŞKAN – Sizin
bahsettiğiniz konularla ilgili de efendim, dün hem içeride konuşuldu hem usul
tartışması yapıldı. Şu anda bizim Meclisi idare eden Başkan Vekili olarak
yapabileceğimiz…
İDRİS BALUKEN
(Bingöl) – Sayın Başkan, o zaman usul tartışma talebimizi dikkate alır mısınız?
BAŞKAN –
Efendim, dün usul tartışmasını açtık, açtığımız bir konuda niye usul tartışması
açacağız? 
ADİL ZOZANİ
(Hakkâri) – Sayın Başkan, gözden kaçırdığınız bir şey…
BAŞKAN - Ama,
maksat sadece vakit geçirmek içinse…
İDRİS BALUKEN
(Bingöl) – Vakit geçirme niye olsun Sayın Başkan?
BAŞKAN – Dün
açtık bu konuyu, konuştuk efendim. Dün bu konuyla ilgili usul tartışması açıldı
mı, açılmadı mı?
İDRİS BALUKEN
(Bingöl) – Hayır, açılmadı.
OKTAY VURAL
(İzmir) – Sayın Başkan, aslında, sizin usulle ilgi yapacağınız şey bitmiştir
artık, Meclis Başkanına devredilmiştir.
BAŞKAN – Evet.
OKTAY VURAL
(İzmir) – Yani buradaki usul tartışması artık bitmiştir, bununla ilgili
tartışmanın Divanda yapılması gerekir. O bakımdan, “Bununla ilgili usul
belirlenmeden görüşülmesi olamaz.” irademiz buradan kaynaklanıyor. 
HALUK İPEK
(Ankara) – Meclis kapanmaz.
BAŞKAN – Dün
bunu kararlaştırdık ancak “görüşülmesi olmaz” değil, buranın devam edeceği,
Başkanın Başkanlık Divanını toplayarak bir usul belirlemesi hususunu dün
kararlaştırdık.
OKTAY VURAL
(İzmir) – Evet, işte yani usul belirlenmeden devam edemez. Biraz önce siz usul
tartışması açsaydınız ve kabul edilseydi ne olacaktı? Divan sizde, Başkanlık
sizde, Divan çoğunluğu var. E, Divanda yatıyor değildir herhâlde bunlar.
İDRİS BALUKEN
(Bingöl) – Yani burada sizin tavrınızla ilgili de bir usulsüzlük söz konusu.
Usul tartışması talebimizi dikkate almanızı rica ediyoruz. 
BAŞKAN – Sayın
Baluken, dün bu talebi dikkate aldık, konuştuk, usul tartışması açtık…
İDRİS BALUKEN
(Bingöl) – Hayır, usul tartışması bu konuda açılmadı. 
BAŞKAN – …Meclis
Başkanlığına intikal ettirilmesi gerektiğini konuştuk ve bu işlem yapılırken de
görüşmemizin durmasının herhangi bir sebebi olmadığını konuştuk ve
kararlaştırdık usul tartışmasının neticesinde. Dünkü tutanakları getirteyim,
okuyayım efendim, ondan sonra tekrar gerekirse usul tartışması açacağız. 
İDRİS BALUKEN
(Bingöl) – Tamam, bir getirin o zaman.
BAŞKAN - Dünkü
tutanakları getirtiyorum, usul tartışmasının neticesindeki görüşlerimi
söylüyorum. 

XIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
5.-Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana
Milletvekili Osman Faruk Loğoğlu'nun; Emniyet Teşkilatı Kanununda Değişiklik
Yapılması Hakkında Kanun Teklifi, Mersin Milletvekili Ertuğrul Kürkcü'nün;
Polis Vazife ve Salahiyet Kanununda Değişiklik Yapılması Hakkında Kanun
Teklifi, İstanbul Milletvekili Mustafa Sezgin Tanrıkulu ve Cumhuriyet Halk
Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN – Sayın
milletvekilleri, yeni madde ihdasına dair bir önerge vardır, önergeyi okutup
Komisyona soracağım. Komisyon önergeye salt çoğunlukla, 14 üyesiyle katılırsa
önerge üzerinde yeni bir madde olarak görüşme açacağım. Komisyonunun salt
çoğunlukla katılmaması hâlinde ise önergeyi işlemden kaldıracağım.
“Türkiye Büyük Millet Meclisi Başkanlığına
Görüşülmekte
olan 684 Sıra Sayılı Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları'nın (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) 17/7/2004 tarihli
ve 5233 sayılı Terör ve Terörle Mücadeleden Doğan Zararların Karşılanması
Hakkında Kanunun 13 üncü maddesinin üçüncü fıkrası aşağıdaki şekilde
değiştirilmiştir.
‘Devlet, ödeme
nedeniyle genel hükümlere göre sorumlulara rücu eder. Bu Kanun kapsamındaki
rücu istemine ilişkin zamanaşımı süreleri bir kat artırılarak uygulanır.’
şeklindeki 17
nci maddesinden sonra gelmek üzere aşağıdaki maddenin ihdas edilmesini diğer
maddelerin buna göre teselsül ettirilmesini arz ve teklif ederiz…”
OKTAY VURAL
(İzmir) – Geri çekiyoruz efendim.
BAŞKAN – Buyurun
Sayın Vural... 
HASAN HÜSEYİN
TÜRKOĞLU (Osmaniye) – Önergemizi geri çekiyoruz.
BAŞKAN – Evet. 
18’inci madde
üzerinde üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 684 Sıra Sayılı Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Selahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun 18.
maddesiyle 1774 sayılı Kimlik Bildirme Kanununun 1 inci maddesinin 1 inci fıkrasında
yapılan değişikliğin “ayrılanlar ile araç kiralayan gerçek ve tüzel kişilerin”
şeklinde değiştirilmesini arz ve teklif ederiz.
 Mehmet Erdoğan D.
Ali Torlak Hasan Hüseyin Türkoğlu
 Muğla İstanbul Osmaniye
 S. Nevzat Korkmaz Ahmet
Duran Bulut
 Isparta Balıkesir
Türkiye Büyük Millet Meclisi Başkanlığına
Görüşülmekte
olan 684 Sıra Sayılı Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun,
"26/6/1973
tarihli ve 1774 sayılı Kimlik Bildirme Kanununun 1 inci maddesinin birinci
fıkrasında yer alan ‘ayrılanların’ ibaresi ‘ayrılanlar ile araç kiralayanların’
şeklinde değiştirilmiştir." 
şeklindeki 18.
maddesinin Tasarı metninden çıkarılmasını arz ve teklif ederiz.

 Sedef Küçük  Ali
Rıza Öztürk Aydın Ağan Ayaydın
 İstanbul Mersin İstanbul

 Mehmet Hilal Kaplan Ali
Özgündüz Aytuğ Atıcı
 Kocaeli İstanbul Mersin

 Mahmut Tanal Rıza
Türmen
 İstanbul İzmir
BAŞKAN – Şimdi,
okutacağım önerge Anayasa’ya aykırılık önergesi.
Türkiye Büyük Millet Meclisi Başkanlığına
Görüşülmekte
olan 684 sıra sayılı Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair -torba- Kanun Tasarısının 1
inci maddesi; Anayasa ve İçtüzük Hükümleri ile evrensel hukuk normlarına ve
temel insan haklarına aykırı olup tek parti -tek adam- diktatörlük rejimi ve
polis devletinin ötesinde, fiili "savaş hali" uygulaması
getirdiğinden kanun tasarısının 18 inci maddesinin Anayasa'ya aykırılık
nedeniyle tasarı metninden çıkarılmasını arz ve teklif ederiz.

 Pervin Buldan Nazmi
Gür Gülser Yıldırım
 Iğdır Van Mardin

 Abdullah Levent Tüzel Hüsamettin
Zenderlioğlu Demir Çelik
 İstanbul Bitlis Muş

 Erol Dora
 Mardin
BAŞKAN –
Komisyon önergeye uyuyor mu?
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) – Katılmıyoruz Sayın Başkanım.

BAŞKAN – Hükûmet
katılıyor mu?
İÇİŞLERİ BAKANI
EFKAN ALA – Katılmıyoruz Sayın Başkan. 
BAŞKAN – Önerge
üzerinde söz isteyen?
PERVİN BULDAN
(Iğdır) – Ayla Akat Ata…
BAŞKAN – Ayla
Akat Ata, Batman Milletvekili. 
Buyurun Sayın
Ata. 
(HDP Grubu
milletvekillerince poşu takılması)
İBRAHİM KORKMAZ
(Düzce) – Ama yakışmış yani!
MEHMET DANİŞ
(Çanakkale) – Hiç şık değil, hiç şık değil! 
AYLA AKAT ATA
(Batman) – Teşekkür ederim. 
Evet, Genel
Kurulu saygıyla selamlıyorum. 
Halkların
Demokratik Partisinin görüşülen yasa hakkındaki görüşlerini ifade etmek üzere
söz hakkı almış bulunmaktayım. (AK PARTİ sıralarından gürültüler)
BAŞKAN – Sayın
milletvekilleri, lütfen…
AYLA AKAT ATA
(Devamla) – Değerli milletvekilleri, görüşülmekte olan yasa her ne kadar görevi
ve sorumluluğu olmadığı hâlde Sayın Cumhurbaşkanı tarafından, yine Sayın Başbakan
tarafından ve ilgili Bakanımız Sayın İçişleri Bakanı tarafından toplumun
güvenliği adı altında çıkarıldığı iddia edilse de, bu yönüyle kamuoyuna bilgi
verilse de bu yasanın AKP Hükûmetinin güvenliğini sağlama yasası olduğunun
altını çizerek başlamak istiyorum. 
Değerli
milletvekilleri, bugün kürsüye poşuyla çıktık. “Poşu nedir?” diye Türk Dil
Kurumu ne demiş ona bir bakalım: “Kenarları saçaklı ipek, pamuk, yün ve
benzerinden yapılmış bir başörtüsü türü, dolama.” Ve herkes biliyor ki aynı
zamanda son on yıldır bir aksesuar olarak da kullanılmakta. 
Peki, bir
aksesuar olan, aynı zamanda bir başörtüsü olarak kullanılan poşu ne zaman bir
korunma aracına döndü, bunu bir tartışalım, bunu bir değerlendirelim:
Öğrenciler sokağa çıktılar, YÖK’ü protesto ettiler, ana dilde eğitim istediler,
eğitimde eşitlik istediler, devletin cevabı gazdı, TOMA’larla tazyikli suydu;
kendilerini korumak için poşularını şöyle yaptılar. 
Yine, işçiler, emekçiler
sokaktaydılar, iş sağlığı ve güvenliğinin sağlanmasını istediler, işçi ve
emekçi haklarının korunmasını istediler, sokakta onları bekleyen devletin
gazıydı, copuydu, tazyikli suyuydu; yüzlerini böyle kapatmak zorunda kaldılar. 
Yine, değerli
arkadaşlar, kadınlar sokaklara çıktılar 8 Martlarda, 25 Kasımlarda, Özgecan’lar
katledildiğinde cinayetlere karşı. Her defasında onları bekleyen devletin
gazıydı, copuydu; o yüzden aksesuarlarıyla yüzlerini kapatmak ve korunmak
zorunda kaldılar. 
Değerli arkadaşlar,
esnaf sokaktaydı, tabii ki sorunları vardı, seslerini duyuramıyorlardı
Hükûmete, birleştiler, bir araya geldiler ama bir baktık ki televizyonda
birisi “Sık ulan sık.” diyor. Ne yapacaktı esnaf? Tabii ki yüzünü kapatmak
zorunda kaldı.
Değerli arkadaşlar,
yine çiftçiler, yine akademisyenler bu ülkede devletin terörünün mağduru
oldular. Devletin uyguladığı şiddetin mağduru oldular ama ne denildi: “Biz bu
yasayı, özgürlükleri güvence altına almak için çıkartıyoruz.” 
Hükûmetin politikalarını eleştiren ve
özgürlük isteyen herkes esasında bu şiddetin mağduru olmuştu. Gerçek neydi?
Sokakta sıkılan gazdı ve bu gazdan korunmak için bu puşiyle yüzünü kapatan
milletvekili, akademisyen, öğrenci, gazeteci, bunların
hepsi mevcut yasalar gereği suçlu sayıldı. Bu yasadan önce kaç kişinin, yüzünü
kapattığı için ilgili yasaların hedefi olduğu ve cezalandırıldığını lütfen
Sayın Bakanımız açıklasın. Daha bu yasayı görüşmedik ama bugün İstanbul’da 3
gencimiz, Oktay Çakatay, Ömer Bozdağ, Emrah Çeçen, kuvvetli suç şüphesi, soğuk
havadan korunmak için taktıkları puşi kuvvetli suç şüphesi sayıldığı için
tutuklandılar. Bugün, tam da bugün sadece…
YILMAZ TUNÇ
(Bartın) – Ellerinde bir şey var mıydı?
İDRİS ŞAHİN
(Çankırı) – Sadece bu gerekçeyle tutuklandıklarına inanıyor musun ya, bir
hukukçusun Sayın Ata? 
AYLA AKAT ATA
(Devamla) – Tabii ki inanıyorum, basına yansıdı, gidip tutanaklardan
okuyabilirsiniz. O tutanaklarda yazanlar…
İDRİS BALUKEN
(Bingöl) – Avukatsın sen, takip etmiyor musun? 
İDRİS ŞAHİN
(Çankırı) – Ayıp ya, ayıp! Poşu tek başına bir suç aleti, öyle mi? 
AYLA AKAT ATA
(Devamla) – Katılıyorum, katılıyorum size, ayıp ama AKP Hükûmetinin ayıbı! 
İDRİS ŞAHİN
(Çankırı) – Yazık ya!
AYLA AKAT ATA
(Devamla) – AKP Hükûmetinin ayıbı!
İDRİS ŞAHİN
(Çankırı) – Bu kadar da bu vatandaşın gözünün içine baka baka yanlış söylenmez!

YILMAZ TUNÇ
(Bartın) – Ellerinde ne vardı, elinde?
AYLA AKAT ATA
(Devamla) - Bizde bir söz var, biz Türkmen halkından öğrendik bunu, birlikte
yaşadığımız Türkmen halkından Diyarbakır’da. Şunu söylüyorlar, diyorlar ki:
Dünya…
İDRİS ŞAHİN
(Çankırı) – Poşu taktı diye ceza almış, tutuklanmış, şuna bak!
AYLA AKAT ATA
(Devamla) - Biliyorsunuz, egemenlik ilişkisi, ilk kadın erkek arasında çıktı
ama egemen hep “Sözüm -ben- senden daha fazla olacak.” dedi. Bizdeki söz de
yani Türkmen halkından öğrendiğimiz söz de şu, diyorlar ki “Kulağını tutup sana
bütün dünyayı gezdiririm.” Karşısındaki de diyor ki: “Sen de benimle beraber.” 
Teşekkür
ediyorum. 
Saygılar
sunuyorum. (HDP sıralarından alkışlar)
ÖZDAL ÜÇER (Van)
– Evet, puşi taktı diye, Kürtçe halay çekti diye tutuklanan binlerce genç var.
Ne konuşuyorsunuz? 
İDRİS ŞAHİN
(Çankırı) – Edepli ol ve edeplice konuş! 
YILMAZ TUNÇ
(Bartın) – Elinde ne vardı?
ÖZDAL ÜÇER (Van)
– Konuşma, edepli ol! Sen ol!
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
ÖZDAL ÜÇER (Van)
– Haddini aşma!
BAŞKAN - Diğer
önergeyi okutuyorum: 
(Kâtip Üye
İstanbul Milletvekili Muhammet Bilal Macit tarafından önergenin okunmasına
başlandı) 
“Türkiye Büyük Millet Meclisi Başkanlığına
Görüşülmekte 684
Sıra Sayılı Polis Vazife ve Salahiyet Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın…”
ÖZDAL ÜÇER (Van)
– Haddini aşma! Haddini aşarsan…
BAŞKAN – Sayın
Üçer, lütfen oturun. 
İDRİS BALUKEN
(Bingöl) – Avukatsın…
ÖZDAL ÜÇER (Van)
– Bir daha böyle konuşma!
HASİP KAPLAN
(Şırnak) – On beş sene ceza yemedi mi puşiden insanlar? On beş sene ceza
yediler puşiden. Hukukçusunuz, ayıp ya, hukukçusunuz! Yasa çıkmadan ceza
yediler on beş sene. Haddinizi bilin ya, her şeyin usulü var! 
ÖZDAL ÜÇER (Van)
– Gençler puşiyi ve şal-şepiği giydiği zaman sen konuşamazsın! Şal-şepik
giydiğimiz zaman konuşamıyorsun! Hepimizi gerilla mı yapacaksın?
(Kâtip Üye
İstanbul Milletvekili Muhammet Bilal Macit tarafından önergenin okunmasına
devam edildi)
“2559 Sayılı Polis
Vazife ve Selahiyet Kanununda Değişiklik Yapılmasına İlişkin Kanun Teklifi,
Adana Milletvekili Osman Faruk Loğoğlu'nun; Emniyet Teşkilatı Kanununda
Değişiklik Yapılması Hakkında Kanun Teklifi, Mersin Milletvekili Ertuğrul
Kürkcü'nün; Polis Vazife ve Selahiyet Kanununda Değişiklik Yapılması Hakkında
Kanun Teklifi, İstanbul Milletvekili Mustafa Sezgin Tanrıkulu ve Cumhuriyet
Halk Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporunun,
"26/6/1973
tarihli ve 1774 sayılı Kimlik Bildirme Kanununun 1 inci maddesinin birinci
fıkrasında yer alan ‘ayrılanların’ ibaresi ‘ayrılanlar ile araç kiralayanların’
şeklinde değiştirilmiştir."
şeklindeki 18.
maddesinin Tasarı metninden çıkarılmasını arz ve teklif ederiz.
 
Sedef Küçük (İstanbul) ve arkadaşları
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) – Katılmıyoruz Sayın Başkanım.
BAŞKAN – Hükûmet
katılıyor mu?
İÇİŞLERİ BAKANI
EFKAN ALA – Katılmıyoruz Sayın Başkan.
BAŞKAN – Önerge
üzerinde söz isteyen İstanbul Milletvekili Sedef Küçük. (CHP sıralarından
alkışlar)
Buyurun Sayın
Küçük.
SEDEF KÜÇÜK
(İstanbul) – Sayın Başkan, değerli milletvekilleri; 684 sıra sayılı Kanun
Tasarısı’nın 18’inci maddesi üzerine söz aldım. Yüce heyetinizi saygıyla
selamlıyorum.
Konuşmama
başlamadan önce şehit pilotlarımıza Allah’tan rahmet, yakınlarına ve ülkemize
sabır diliyorum. 
Değerli
milletvekilleri, haklar ve özgürlüklerin yasal korunmaya alınmasının ve hukukun
üstünlüğünün en temel metinlerinden birisi olan Magna Carta’da “Özgür hiç kimse
kendi benzerleri tarafından ülke kanunlarına göre yasal bir şekilde muhakeme
edilip hüküm giymeden tutuklanmayacak, hapsedilmeyecek, mal ve mülkünden yoksun
bırakılmayacak.” denilmektedir. Magna Carta’nın bu maddesi tam sekiz yüz yıl
önce yazılmış. İnsanlık o günden bu yana özgürlük mücadelesinde daha fazla
mesafe kat etmiş, özgürlüklerin alanını genişletmiş ve insanı merkeze alan bir
bakış açısı gerçekleştirmiş. Bu sözleşmenin akdedilmesinden tam sekiz yüz yıl
sonra, insanlık hak ve özgürlükler konusunda bu kadar mesafe almışken, 21’inci
yüzyıl Türkiye’sinde insan haklarını askıya alan böyle bir tasarıya ilişkin
temel soru şudur: Bu tasarıyla amaçladığınız nedir? Çağdaş dünya toplumları
özgürlükleri genişletmeye çalışırken, bütün bu demokrasi ve insan hakları
birikimini yok sayan bu tasarıyla ülkemizi hangi karanlığa doğru
sürüklüyorsunuz? Ya da bunun farkında mısınız? Aslında bu karanlığın sonunda ne
olduğu sorusunun yanıtı hiç de zor değil. O karanlığın sonunda polis devleti
var, o karanlığın sonunda korkunun, baskının ve kontrolün olağanlaştığı, suskun
bir toplum var; o karanlığın sonunda devlet eliyle uygulanan terör var. İşte
biz buna karşıyız diyoruz, işte biz buna geçit vermeyeceğiz, karanlığa suç
ortağı olmayacağız diyoruz. Biz bu karanlığa, geçtiğimiz günlerde tanıklık
ettik. Milletvekillerine bile pervasızca saldıran zorba zihniyeti gördük. Kendi
sesinden başka bir sese tahammül edemeyen bir ilkellik geçtiğimiz günlerde bu
çatı altındaydı. Bu, yaratılmaya çalışılan topluma dair açık bir ipucuydu,
geçirilmeye çalışılan bu kanunun aleni bir provasıydı. Farklılıkları
kabullenemeyen, “Ya benden olursun, benim gibi düşünürsün ya da yok olursun.”
zihniyetinin bir yansımasıydı bu çatı altında olanlar. Ama yalnız bu çatı
altında değildi ki bu zihniyet? Geçtiğimiz haftalarda protesto hakkını kullanan
kadınlarımızı sokakta sürükleyen de aynı zihniyetti, geçtiğimiz yıllarda Uludere’de
kendi halkına bomba atan da, sokakta çocukları vuran ve cenazelerini yuhalatan
da aynı zihniyetti. Demokrasiye tahammülü olmayan, şiddetin dilini konuşan bir
zihniyetti bu çatı altında olan. Bu çatı altında olanlar yalnızca bir şiddet
zihniyetinin yansıması değildi, aynı zamanda dehşetli bir korkunun tezahürüydü.
Kendi toplumundan, her kıpırtıdan, farklı her sesten duyulan bir korkunun
ifadesiydi. İşte bu korku yüzündendir ki birileri insanlarımızı bu kadar
kamplaştırıyor, bu yüzden “Senden, benden” diye ayırıyor, toplumu yüzdelere
bölüyor; işte bu yüzdendir ki kendini korumak için kardeşi kardeşe düşman
ediyor, işte bu yüzden komplo teorilerinin ardına saklanıyor bu zihniyet.
Korkuyla ve komplo teorileriyle gerçeklikten uzaklaşan, gerçeklikle bağını
koparan bir yönetim anlayışının da toplumu nereye götüreceği açıktır. Bakın
bütün otoriter ülkelere, güvenlik adına özgürlükleri askıya alan iktidarlar
göreceksiniz; baskıyla bunalmış toplumlar ve eninde sonunda sosyal bir patlama
olması kaçınılmaz ülkeler göreceksiniz; mutlak bir iktidar kurmak için
demokrasiyi, insan haklarını kurban veren keyfî yöneticiler göreceksiniz. 
İşte bu kanun
tasarısının amacı budur, ülkenin sürüklendiği yer de burasıdır, bunun yükü de
çok ağırdır, taşınamaz diyorum, hepinizi saygıyla selamlıyorum. (CHP
sıralarından alkışlar) 
BAŞKAN –
Teşekkür ediyorum.
Önergeyi
oylarınıza sunacağım…

III.- YOKLAMA

(CHP
sıralarından bir grup milletvekili ayağa kalktı) 
MEHMET AKİF
HAMZAÇEBİ (İstanbul) – Yoklama istiyoruz Sayın Başkan.
BAŞKAN – Yoklama
talebi var, yerine getireceğim.
Sayın Hamzaçebi,
Sayın Serindağ, Sayın Toptaş, Sayın Öztürk, Sayın Özkan, Sayın Atıcı, Sayın
Akar, Sayın Küçük, Sayın Şeker, Sayın Öner, Sayın Özel, Sayın Öz, Sayın Toprak,
Sayın Acar, Sayın Türmen, Sayın Balbay, Sayın Susam, Sayın Koç, Sayın Kaplan,
Sayın Tamaylıgil, Sayın Danışoğlu.
İki dakika süre
veriyorum.
(Elektronik
cihazla yoklama yapıldı) 
BAŞKAN – Sayın
milletvekilleri, toplantı yeter sayısı vardır. 

XIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
5.-Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana
Milletvekili Osman Faruk Loğoğlu'nun; Emniyet Teşkilatı Kanununda Değişiklik
Yapılması Hakkında Kanun Teklifi, Mersin Milletvekili Ertuğrul Kürkcü'nün;
Polis Vazife ve Salahiyet Kanununda Değişiklik Yapılması Hakkında Kanun
Teklifi, İstanbul Milletvekili Mustafa Sezgin Tanrıkulu ve Cumhuriyet Halk Partisi
Grup Başkanvekilleri Sinop Milletvekili Engin Altay, Ankara Milletvekili Levent
Gök ile 4 Milletvekilinin; Nüfus Hizmetleri Kanununda Değişiklik Yapılması
Hakkında Kanun Teklifi, İstanbul Milletvekili Mustafa Sezgin Tanrıkulu'nun;
5490 Sayılı ve 25/4/2006 Tarihli Nüfus Hizmetleri Kanununda Değişiklik
Yapılması Hakkında Kanun Teklifi ile Avrupa Birliği Uyum Komisyonu ve İçişleri
Komisyonu Raporları (1/995, 2/422, 2/514, 2/909, 2/1518, 2/1579, 2/1632,
2/2443, 2/2469) (S. Sayısı: 684) (Devam)
BAŞKAN – Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir.
Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 684 Sıra Sayılı Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun 18.
maddesiyle 1774 sayılı Kimlik Bildirme Kanununun 1 inci maddesinin 1 inci
fıkrasında yapılan değişikliğin “ayrılanlar ile araç kiralayan gerçek ve tüzel
kişilerin” şeklinde değiştirilmesini arz ve teklif ederiz. 
 Emin
Haluk Ayhan (Denizli) ve arkadaşları
BAŞKAN –
Komisyon, önergeye katılıyor mu?
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) – Takdire bırakıyoruz Sayın
Başkanım.
BAŞKAN – Hükûmet
katılıyor mu?
İÇİŞLERİ BAKANI
EFKAN ALA – Katılıyoruz Sayın Başkan.
BAŞKAN – Evet,
gerekçeyi okutuyorum o zaman.
EMİN HALUK AYHAN
(Denizli) – Konuşacağım Sayın Başkan.
BAŞKAN –
Konuşacak mısınız? Hükûmet katılıyor Sayın Ayhan.
EMİN HALUK AYHAN
(Denizli) – Konuşayım, istemiyor musunuz?
MEHMET ERDOĞAN
(Muğla) – Konuşsun ya!
BAŞKAN – Usul,
şimdiye kadarki usul… Ama bir usul var yani.
Buyurun Sayın
Ayhan. (MHP sıralarından alkışlar)
EMİN HALUK AYHAN
(Denizli) – Hangisi usule uyuyor Sayın Başkan?
Teşekkür ederim.

LÜTFÜ TÜRKKAN
(Kocaeli) – Daha önce kestiklerinizin yerine olsun.
EMİN HALUK AYHAN
(Devamla) – Sayın Başkan, sayın milletvekilleri; görüşülmekte olan tasarının
18’inci maddesi üzerinde vermiş olduğumuz önergeyle ilgili söz aldım. Yüce
heyeti saygıyla selamlıyorum.
Bu sadece
“gerçek ve tüzel kişiler” ilavesini yapıyoruz, bu da kabul gördü. Bu demek ki
bizim yaptığımız değişikliklerin, önerilerin doğru olduğunu gösteriyor. 
Burada ifade
etmek istediğim bir husus var. Tasarı görüşülürken partimizin görüşleri açıkça
ortaya konmuştur. Başbakan muhalefetin taleplerini istediğinde görüşlerimiz net
bir şekilde ifade edilmiştir, beyan edilmiştir. Bu tasarının görüşülmesi 2 kere
ertelenmiştir. Kim, kim ile pazarlık etti, açıkça ortaya konulması gerekir.
Gerek alt gerekse komisyonda görüşlerimizi açıkça beyan etti arkadaşlarımız.
Biz Milliyetçi Hareket Partisi olarak terörle mücadele konusunda, mücadele
edin, terörle müzakere etmeyin dedik Sayın Bakan; terörü meşrulaştırmayın
dedik, Terörle Mücadele Kanunu’ndaki düzenlemeleri gevşetmeyin diye çok
söyledik. Bunları grup yöneticisi arkadaşlarımız da burada defalarca ilettiler,
dile getirdiler. Teröre müsamahayla terör azdırıldı. Terör örgütünün
simgeleriyle miting yapmayı, taşımayı, bölücülük yapılmasını normal hâle
getirdiniz. Operasyon yetkilerini valilere verdiniz, valilere de “Operasyon
yapma!” talimatı verdiniz. Ayrıca Türk Silahlı Kuvvetlerini iç güvenlikten
çektiniz. PKK’ya “Silahlarını bıraksınlar, silahlarıyla gitsin.” dediniz ancak
müzakereye de devam ettiniz. İç güvenliği PKK’ya teslim ettiniz. PKK mahkemeler
kuruyor, hâkim atıyor, vergi topluyor, asayiş birimlerini kuruyor; sizden çıt
yok, hiçbir şey söylediğiniz yok. Size rağmen Jandarma müdahale etmedi mi 6-7
Ekim olaylarında? Kim müdahale etti? Kanunu değiştirmenize rağmen kim müdahale
etti? Orduya müdahale ettirdiniz. 
Şimdi,
bunlara baktığınız zaman yaptığınız işlerin düzgün olmadığı, Sayın Bakan, net
bir şekilde anlaşılıyor. Ama, sizin istediğiniz önce ak saraydı, sonra ak
polisti, sonra ak jandarma, ak ordu, ak yargı, ne varsa böyle gidiyorsunuz ama
bunun sonu sizin açınızdan da iyiye gitmiyor.
Sayın
Başbakanı belki farklı yönlendiriyorsunuz, belki aldatmaya çalışıyorsunuz ama
mümkün olmuyor. Önüne ne koyuyorsanız onu okumak zorunda kalıyor. Ben bunu
söyledim. Biraz önce burada Sayın Babacan vardı. Hiç insan “10 bin dolardan 19
bin dolara çıkan millî gelir” diye Sayın Başbakana söyletir mi? Yazık değil
mi, günah değil mi, el âlem takip etmiyor mu? “Nerede, 2017’de millî gelir 970
milyar dolar olacak.” diyorsunuz. Ondan sonra da ne oluyor? 1,3 trilyon dolar,
2018 için söylüyorsunuz. Ayıptır, günahtır! Bütün dünya bunu seyrediyor,
ajanslardan izliyor, Başbakanın böyle söylediğini duyuyor. Bunu ben söylesem
insan içine çıkacak hâlim kalmaz. Niye adamı yanıltıyorsunuz, niye Sayın
Başbakanı yanıltıyorsunuz? Biz bundan zevk mi alıyoruz? Bu sadece AKP’nin
Başbakanı mı? Türkiye Cumhuriyeti’nin Başbakanıysa bu yanlışı bu bakanlar
yaptırmayacak. Bunu yaptırıyorsunuz ve zevk alıyorsunuz. Böyle şey olmaz, ikaz
edeceksiniz, söyleyeceksiniz, bilmediğini öğreteceksiniz, öğrenmesi lazım. 
Şimdi,
hem de bu 1,3 trilyon dolar millî geliri G20 toplantısına giderken söylüyor. El
âlem güler ya, “Buraya kim geldi, ne konuşuyoruz.” der. Türkiye’yi bir senede,
götürme liginde 11 basamak birden atlattınız. Tabii ki o zaman ne yapıyorsunuz,
tedbir almaya çalışıyorsunuz. Hırsızlık artıyor, yolsuzluk artıyor, şiddet
artıyor, kadına şiddet artıyor, sağlık çalışanlarına şiddet artıyor, bağımlılık
yaratan maddelerin kullanımı artıyor; cezaevleri dolmuş, taşmış, yargı iflas
etmiş vaziyette, rezil bir hâlde bu iş gidiyor. İstediğiniz tedbiri getirin,
adam gibi icraat yapmadıktan sonra hiçbir netice almanız mümkün değil. 
Teşekkür
ediyorum, saygılar sunuyorum Sayın Başkanım. (MHP sıralarından alkışlar)
BAŞKAN –
Teşekkür ediyorum. 
Komisyonun
takdire bıraktığı, Hükûmetin katıldığı önergeyi oylarınıza sunuyorum.
MEHMET AKİF
HAMZAÇEBİ (İstanbul) – Karar yeter sayısı.
BAŞKAN – Karar
yeter sayısı istendi, arayacağım. 
Kabul edenler… 
Evet, elektronik
cihazla oylama yapacağız.
İki dakika süre
veriyorum. 
(Elektronik
cihazla oylama yapıldı) 
BAŞKAN – Sayın
milletvekilleri, karar yeter sayısı vardır. 
Önerge kabul
edilmiştir.
Kabul edilen
önerge doğrultusunda maddeyi oylarınıza sunuyorum: Kabul edenler... Kabul
etmeyenler... Kabul edilmiştir.
Yeni madde
ihdasına dair bir önerge vardır. Önergeyi okutup Komisyona soracağım. Komisyon
önergeye salt çoğunlukla katılırsa önerge üzerinde yeni bir madde olarak
görüşme açacağım, katılmaması hâlinde ise önergeyi işlemden kaldıracağım.
Türkiye Büyük Millet Meclisi Başkanlığına
Görüşülmekte
olan 684 Sıra Sayılı Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporları'nın (1/995,
2/422, 2/514, 2/909, 2/1518, 2/1579, 2/1632, 2/2443, 2/2469) “26/6/1973 tarihli
ve 1774 sayılı Kimlik Bildirme Kanununun 1 inci maddesinin birinci fıkrasında
yer alan "ayrılanların" ibaresi "ayrılanlar ile araç
kiralayanların" şeklinde değiştirilmiştir." şeklindeki 18 inci
maddesinden sonra gelmek üzere aşağıdaki maddenin ihdas edilmesini diğer
maddelerin buna göre teselsül ettirilmesini arz ve teklif ederiz.
 Hasan Hüseyin Türkoğlu  Alim
Işık Mehmet Erdoğan
 Osmaniye  Kütahya Muğla
 Erkan Akçay Ahmet
Duran Bulut Mehmet Günal
 Manisa Balıkesir Antalya
 Mustafa Erdem Mustafa
Kalaycı
 Ankara Konya
"MADDE 19-
26/6/1973 tarihli ve 1774 sayılı Kimlik Bildirme Kanununun 1 inci maddesine
aşağıdaki fıkra eklenmiştir…
OKTAY VURAL
(İzmir) – Geri çektik efendim.
BAŞKAN – Önerge
geri çekilmiştir. 
19’uncu madde
üzerinde üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 684 Sıra Sayılı Komisyon Raporu’nun 19 uncu maddesinin aşağıdaki şekilde
değiştirilmesini arz ve teklif ederiz.
 Mehmet Erdoğan Sinan
Oğan Hasan Hüseyin Türkoğlu
 Muğla Iğdır Osmaniye
 Mustafa Kalaycı Bülent
Belen
 Konya Tekirdağ
"MADDE 19 -
1774 sayılı Kanuna aşağıdaki ek madde eklenmiştir.
"EK MADDE
3- Araç kiralama şirketlerinin sorumlu işleticileri ve yöneticileri, kiralanan
araç bilgileri ile aracı kiralayanların kimlik bilgileri ve kira sözleşmesi
kayıtlarını usulüne uygun şekilde günü gününe tutmak ve bu kapsamda mevcut
bilgi, belge ve kayıtları genel kolluk kuvvetlerinin her an incelemelerine
hazır bulundurmak zorundadırlar. Ancak araç kiralayanın kamu kurum veya
kuruluşu olması hâlinde sadece kamu kurum veya kuruluşuyla yapılan sözleşme ile
araç bilgileri sisteme kaydedilir.
Araç kiralama
esnasında gerçeğe aykırı kimlik kullananlar ile birinci fıkra kapsamında elde
edilen bilgi ve kayıtları, hukuka aykırı olarak kullanan, bir başkasına veren,
yayan veya ele geçiren kişi, 5237 sayılı Türk Ceza Kanunu hükümlerine göre
cezalandırılır.
Birinci fıkrada
belirtilen yükümlülüklere aykırı hareket edenlere beşbin Türk Lirası, gerçeğe
aykırı kayıt tutan veya bilgi verenlere onbin Türk Lirası idari para cezası,
mülki idare amirlerince verilir. Bu Kanuna göre verilen idari para cezaları
tebliğinden itibaren 1 ay içerisinde ödenir. İşlenen bir suçun gizlenmesi
amacıyla bilgilerin yok edilmesi halinde işletme ruhsatı iptal edilir. Bu
fıkraya göre idari yaptırımların uygulanması ceza soruşturması ve kovuşturması
yapılmasına engel değildir.
Bu maddenin
uygulanması ile görevi gereği bu verileri kullanan kamu personelinin denetimine
ilişkin esas ve usuller İçişleri Bakanlığı tarafından belirlenir.""
Türkiye Büyük Millet Meclisi Başkanlığına
Görüşülmekte olan 684 Sıra Sayılı Polis
Vazife ve Salahiyet Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile İstanbul Milletvekili Mahmut
Tanal'ın; Nüfus Hizmetleri Kanununda Değişiklik Yapılmasına Dair Kanun Teklifi,
İstanbul Milletvekili Bülent Turan'ın; Nüfus Hizmetleri Kanununda Değişiklik
Yapılması Hakkında Kanun Teklifi, Çanakkale Milletvekili İsmail Kaşdemir'in;
Kimlik Bildirme Kanununda Değişiklik Yapılmasına Dair Kanun Teklifi, İstanbul
Milletvekili Mustafa Sezgin Tanrıkulu ve Kocaeli Milletvekili Mehmet Hilal
Kaplan'ın; 2559 Sayılı Polis Vazife ve Selahiyet Kanununda Değişiklik
Yapılmasına İlişkin Kanun Teklifi, Adana Milletvekili Osman Faruk Loğoğlu'nun;
Emniyet Teşkilatı Kanununda Değişiklik Yapılması Hakkında Kanun Teklifi, Mersin
Milletvekili Ertuğrul Kürkcü'nün; Polis Vazife ve Selahiyet Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun 1774 sayılı
Kanuna aşağıdaki ek madde eklenmiştir.
"EK MADDE
3- Araç kiralama şirketlerinin sorumlu işleticileri ve yöneticileri, kiralanan
araç bilgileri ile aracı kiralayanların kimlik bilgileri ve kira sözleşmesi
kayıtlarını usulüne uygun şekilde günü gününe tutmak ve bu kapsamda mevcut
bilgi, belge ve kayıtları genel kolluk kuvvetlerinin her an incelemelerine
hazır bulundurmak zorundadırlar. Ancak araç kiralayanın kamu kurum veya
kuruluşu olması hâlinde sadece kamu kurum veya kuruluşuyla yapılan sözleşme ile
araç bilgileri sisteme kaydedilir.
Araç kiralama
esnasında gerçeğe aykırı kimlik kullananlar ile birinci fıkra kapsamında elde
edilen bilgi ve kayıtları, hukuka aykırı olarak kullanan, bir başkasına veren,
yayan veya ele geçiren kişi, 26/9/2004 tarihli ve 5237 sayılı Türk Ceza Kanunu
hükümlerine göre cezalandırılır.
Birinci fıkrada
belirtilen yükümlülüklere aykırı hareket edenlere iki bin Türk lirası, gerçeğe
aykırı kayıt tutan veya bilgi verenlere beş bin Türk lirası idari para cezası,
mülki idare amirlerince verilir. Bu Kanuna göre verilen idari para cezaları
tebliğinden itibaren 1 ay içinde ödenir. İşlenen bir suçun gizlenmesi amacıyla
bilgilerin yok edilmesi hâlinde işletme ruhsatı iptal edilir. Bu fıkraya göre
idari yaptırımların uygulanması ceza soruşturması ve kovuşturması yapılmasına
engel değildir.
Bu maddenin
uygulanması ile görevi gereği bu verileri kullanan kamu personelinin denetimine
ilişkin esas ve usuller İçişleri Bakanlığı tarafından belirlenir."
Şeklindeki 19. Maddesinin Tasarı metninden çıkarılmasını arz ve teklif ederiz.
 Ali
Rıza Öztürk Aytuğ Atıcı Aydın
Ağan Ayaydın
 Mersin Mersin İstanbul
 Mustafa
Balbay Ali Özgündüz Mehmet
Hilal Kaplan
 İzmir İstanbul Kocaeli
 Mahmut
Tanal
 İstanbul
BAŞKAN – Şimdi okutacağım önerge
Anayasa’ya aykırılık önergesi.
Türkiye Büyük Millet Meclisi Başkanlığı’na
Görüşülmekte
olan 684 sıra sayılı Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair -Torba- Kanun Tasarısının 1
inci maddesi; Anayasa ve İçtüzük Hükümleri ile evrensel hukuk normlarına ve
temel insan haklarına aykırı olup tek parti-tek adam-diktatörlük rejimi ve
polis devletinin ötesinde, fiili "savaş hali" uygulaması
getirdiğinden kanun tasarısının 19 uncu maddesinin Anayasa'ya aykırılık
nedeniyle tasarı metninden çıkarılmasını arz ve teklif ederiz. 
 Pervin Buldan Nazmi
Gür Gülser Yıldırım
 Iğdır Van Mardin
 Demir Çelik Hüsamettin
Zenderlioğlu Erol Dora
 Muş Bitlis Mardin
 Abdullah Levent Tüzel
 İstanbul
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ HÜSEYİN BÜRGE (İstanbul) – Katılmıyoruz Sayın Başkanım.
BAŞKAN – Hükûmet
katılıyor mu?
İÇİŞLERİ BAKANI
EFKAN ALA – Katılmıyoruz Sayın Başkan.
BAŞKAN – Önerge
üzerinde söz isteyen Nazmi Gür, Van Milletvekili. 
Buyurun Sayın
Gür.
NAZMİ GÜR (Van)
– Teşekkürler Sayın Başkan.
Değerli
arkadaşlar, ilgili madde üzerine grubum adına söz almış bulunmaktayım. 
Biliyorsunuz, bu
yasanın -eğer kanunlaşırsa ve geçerse- uluslararası alanda yaratacağı
sakıncaları bir bir anlatmıştık bu kürsüde, bir kez daha hatırlatmakta fayda
var. Biraz önce bir hatip daha, CHP’den bir arkadaşımız dile getirdi. Sık sık
dile getirmekte fayda var çünkü bu tasarıyla birlikte Türkiye'nin hem
uluslararası sözleşmelere koyduğu imzalar ve hem de Anayasa’nın 90’ıncı
maddesine aykırılık… Aynı zamanda, Avrupa Birliği sürecinde aday ülke sıfatı
çok ciddi darbe alacak. Bu konuda biz muhalefet olarak uyarılarımızı dile
getirmeye devam edeceğiz.
Değerli
arkadaşlar, Avrupa Konseyinin bir basın açıklaması var, olduğu gibi okuyalım ki
meramımızı daha iyi anlatmış olalım. Şöyle bir düşünceyi ileri sürüyor:
“Türkiye Parlamentosunu mevcut uluslararası standartlar, benim tavsiyelerim ve ulusal
insan hakları yapılarının tavsiyeleri ışığında yeniden değerlendirmeye,
Türkiye’de polisin insan hakları kayıtlarını iyileştirmeye yönelik bir
mevzuatın tasarlanması için bir fırsat olarak değerlendirmeye davet ediyorum.”
Bu daveti yapan kim? Avrupa Konseyi İnsan Hakları Komiseri Nils Muiznieks.
Yani, bu konuda en ciddi açıklamalarından birisi. Öyle sanıyorum ki bu yasa
Strazburg’dan dönecek ve Türkiye bu yüz karası yasayla, temel hakları,
özgürlükleri, yaşam hakkını hiçe sayan bir yasayla Avrupa Konseyinde de ciddi
tartışma konusu olacak. 
Biliyorsunuz,
Türkiye yine aynı zamanda Avrupa Birliğinin aday ülkesi olarak Kopenhag Siyasi
Kriterleri başta olmak üzere diğer bütün hukuk sistemini -başta Anayasa’sı
olmak üzere- Avrupa kriterlerine göre reforme etmek, değiştirmek zorunda. Böyle
bir zorunluluk ortadayken, Hükûmetin hem çözüm süreci açısından hem Türkiye’nin
demokratikleşmesi açısından radikal demokratik adımlar atması gerekirken
böylesine otoriter, âdeta bir faşizm rejimini, dikta rejimini getirecek olan,
polise doğrudan öldürme yetkisi verecek olan, önleyici gözaltı ya da önleyici
tutuklama gibi kendinden menkul kavramlarla Türkiye’ye açık bir hapishaneye
çevirecek bu tasarının bir an önce geri çekilmesi gerekir. 
Tabii,
Türkiye’de vicdanı olan, Türkiye’de demokrasinin güçlendirilmesi için çalışan
çok önemli kurumlar da bu konudaki düşüncelerini dile getiriyor. Örneğin,
Türkiye İnsan Hakları Vakfı bu yasanın getirileri götürüleri konusunda ciddi
açıklamalar yapıyor ve bu yasanın çekilmesini istiyor. Yine, önemli bir insan
hakları kuruluşu olan, benim de onurla on beş yıl hizmet ettiğim İnsan Hakları
Derneğinin bu yasanın sakıncalarını dile getiren ve bu yasanın bir an önce
çekilmesi ve demokrasi açısından sakıncalarını dile getiren düşünceleri var. 
Yine, dün, Grup
Başkan Vekilimiz Sayın İdris Baluken Avrupa çapında -dünya çapında hatta-
Uluslararası Af Örgütünün ciddi bir kampanya başlattığını söyledi. Doğru, bu
kampanyaya bugün ben de katıldım, Amnesty’nin bir üyesi olarak gururla bu
imzayı koydum. Hem Mecliste hem Meclis dışında bu yasanın geçmemesi için biz
elimizden geleni yapacağız. Uluslararası Af Örgütü, dünya çapında global bir
kampanya başlattı. Bu yasanın başta yaşam hakkını olmak üzere, düşünce
özgürlüğünü, toplanma özgürlüğünü nasıl topyekûn yok ettiğini gösteren bir
açıklama ve kampanya yürütüyor.
Yine,
çok farklı insan hakları örgütlerinin bir araya geldiği ve aralarında
MAZLUMDER’in de olduğu İnsan Hakları Ortak Platformunun yayımladığı bir rapor
var burada, bu rapor da bunu dile getiriyor. Aynı şekilde, yine, barolar, insan
hakları örgütleri, meslek kuruluşları bu yasanın sakıncalarını dile getiriyor.
Dolayısıyla, Türkiye’nin tamamı karşı, üyesi olduğumuz uluslararası örgütlerin
büyük bir kısmı karşı. Bu yasayı bu şekilde siz ne uluslararası hukuk
açısından, bağlantıları açısından anlatabilirsiniz ne de iç hukuk açısından
anlatabilirsiniz. Çünkü bu yasa, açıkçası, Anayasa’nın 90’ıncı maddesine açıkça
aykırılık gösteriyor.
Genel
Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ediyorum.
MEHMET
AKİF HAMZAÇEBİ (İstanbul) – Karar yeter sayısı…
BAŞKAN
– Önergeyi oylarınıza sunacağım, karar yeter sayısı arayacağım: Kabul edenler…
Kabul etmeyenler… Karar yeter sayısı yoktur.
Birleşime
on dakika ara veriyorum.
Kapanma Saati: 23.32

DOKUZUNCU OTURUM
Açılma Saati : 23.45
BAŞKAN: Başkan Vekili Sadık YAKUT
KÂTİP ÜYELER: İsmail KAŞDEMİR (Çanakkale), Muhammet Rıza YALÇINKAYA
(Bartın)
-----0-----
BAŞKAN – Sayın
milletvekilleri, Türkiye Büyük Millet Meclisinin 63’üncü Birleşiminin Dokuzuncu
Oturumunu açıyorum.
Van Milletvekili
Özdal Üçer ve arkadaşlarının 684 sıra sayılı Kanun Tasarısı’nın 19’uncu
maddesi üzerindeki önergesinin oylanmasında karar yeter sayısı bulunamamıştı.
Şimdi, önergeyi tekrar oylarınıza sunacağım ve karar yeter sayısı arayacağım.
Kabul edenler…
Kabul etmeyenler… Karar yeter sayısı vardır, önerge kabul edilmemiştir.
Tasarının
görüşmelerine devam edeceğiz.
Komisyon ve
Hükûmet yerinde.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 684 sıra sayılı Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun 1774 sayılı
Kanuna aşağıdaki ek madde eklenmiştir.
"EK MADDE
3- Araç kiralama şirketlerinin sorumlu işleticileri ve yöneticileri, kiralanan
araç bilgileri ile aracı kiralayanların kimlik bilgileri ve kira sözleşmesi
kayıtlarını usulüne uygun şekilde günü gününe tutmak ve bu kapsamda mevcut
bilgi, belge ve kayıtları genel kolluk kuvvetlerinin her an incelemelerine
hazır bulundurmak zorundadırlar. Ancak araç kiralayanın kamu kurum veya
kuruluşu olması hâlinde sadece kamu kurum veya kuruluşuyla yapılan sözleşme ile
araç bilgileri sisteme kaydedilir.
Araç kiralama esnasında gerçeğe aykırı
kimlik kullananlar ile birinci fıkra kapsamında elde edilen bilgi ve kayıtları,
hukuka aykırı olarak kullanan, bir başkasına veren, yayan veya ele geçiren
kişi, 26/9/2004 tarihli ve 5237 sayılı Türk Ceza Kanunu hükümlerine göre
cezalandırılır.
Birinci fıkrada
belirtilen yükümlülüklere aykırı hareket edenlere iki bin Türk lirası, gerçeğe
aykırı kayıt tutan veya bilgi verenlere beş bin Türk lirası idari para cezası,
mülki idare amirlerince verilir. Bu Kanuna göre verilen idari para cezaları
tebliğinden itibaren 1 ay içinde ödenir. İşlenen bir suçun gizlenmesi amacıyla
bilgilerin yok edilmesi hâlinde işletme ruhsatı iptal edilir. Bu fıkraya göre
idari yaptırımların uygulanması ceza soruşturması ve kovuşturması yapılmasına
engel değildir.
Bu maddenin
uygulanması ile görevi gereği bu verileri kullanan kamu personelinin denetimine
ilişkin esas ve usuller İçişleri Bakanlığı tarafından belirlenir."
Şeklindeki 19. Maddesinin Tasarı metninden çıkarılmasını arz ve teklif ederiz.
 Ali Rıza Öztürk (Mersin) ve arkadaşları
BAŞKAN –
Komisyon önergeye katılıyor mu?
İÇİŞLERİ
KOMİSYONU SÖZCÜSÜ İDRİS ŞAHİN (Çankırı) – Katılmıyoruz Başkan. 
BAŞKAN – Hükûmet
katılıyor mu?
İÇİŞLERİ BAKANI
EFKAN ALA – Katılmıyoruz Sayın Başkan.
BAŞKAN – Önerge
üzerinde söz isteyen? 
MEHMET AKİF
HAMZAÇEBİ (İstanbul) – Sayın Mustafa Balbay konuşacak efendim.
BAŞKAN – Mustafa
Balbay, İzmir Milletvekili. (CHP sıralarından alkışlar)
Buyurun Sayın
Balbay. 
MUSTAFA ALİ
BALBAY (İzmir) – Sayın Başkan, sayın milletvekilleri; 43 madde olarak gelen,
daha sonra 132 maddeye çıkan bu iç güvenliği imha paketiyle ilgili söz almış bulunuyorum
ve 19’uncu madde üzerinde konuşacağım ağırlıklı olarak. 
Bu paketin pek
çok maddesi gibi 19’uncu madde de George Orwell’ın “1984” kitabına rahmet
okutacak bir şekilde, toplumun bütün kesimlerinin kontrol altında tutulmasının,
fiilen gözaltında tutulmasının ve yine, bu yasada getirilen, yeni tutuklama ya
da gözaltını anımsatan “tehlike yakalaması”, “koruma altına alma” gibi
kavramlarla birlikte, toplumda gerçekten çok ciddi bir gözaltı havası yaratacak
bir madde. 
Bu maddenin
ayrıntılarına baktığınızda, sayın milletvekilleri, örneğin bir tatil beldesine
gittiniz, araç kiraladınız, polis sizin peşinizde olabilir. Çünkü, bu aracı
kiraladığınızda bütün bilgileri sizden isteyecekler ve araç kiralayan kişi,
kolluk kuvvetlerinin, polisin her an denetiminin hazır olduğu duygusuyla
hareket edecek.
Sayın
milletvekilleri, zaten bu yasanın bütününe baktığınızda, gerçekten sizler de iç
güvenlikle ilgili anlatılamayacağını düşündüğünüz için daha sonra dediniz ki:
“Özgürlükleri koruma paketi.” Gerçekten doğru, burada bir özgürlükleri koruma
paketi gerekiyor ama özgürlükleri Adalet ve Kalkınma Partisinin mantığından
korumak gerekiyor. Çünkü, bu yasanın maddelerine baktığınızda, her alanda
öncelikle vatandaşın suçlu ve polisin, her an ensesine bineceği, ensesinde olacağı
bir mantıkla hazırlanmış. 
Sayın
milletvekilleri, sizler de pek çok polisle muhatapsınız, korumanız var,
güvenlik elemanlarınız var. Eğer onlar, belki, sizlerin yüzünüze söylemiyorsa,
İçişleri Bakanının da dikkatinde olması dileğiyle, bu paketin bundan sonraki
maddelerinde polisle ilgili de son derece sağlıksız diyeceğim yeni bir
düzenleme yapıp emniyet teşkilatının baştan sona değişmesini gündeme getiren
maddeler var. Yani, bir yanıyla jandarmayla ilgili düzenlemeler yaparken polis
teşkilatını da baştan sona ayrı bir polis gözetiminde olacak şekilde
düzenlemişsiniz sayın milletvekilleri. 
Buradan ben bu
sabah saat sekizde konuşma yaparken -İçişleri Bakanının da dikkatinde olması
dileğiyle- 2007 yılında Polis Vazife ve Salâhiyet Kanunu’nda yapılan değişiklikle
polisin silah kullanma hakkının biraz daha genişletilmesi sonrasında 183
kişinin yaşamını yitirdiğini paylaşmıştım. Elimde bu konuda 28 sayfalık bir
rapor var. Bunu İçişleri Bakanının fiilî bir soru önergesi olarak da kabul
etmesini… Eğer bu raporda yanlış bir cümle varsa benim de o cümleyi tekrar
sizlerin huzurunda, evet, burada galiba farklı bir düzenleme yapılmış diye
ayrıca gündeme getirme sözünü verebileceğim bir rapor sunacağım.
Sayın
milletvekilleri, burada, polisimizin olağanüstü yetkiler almasıyla birlikte,
2007 yılından bu yana 183 kişinin yaşamını ortadan kaldırdığını göreceksiniz.
Şimdi, sizler bu düzenlemeyle birlikte polise yaralayıcı bir madde karşısında
bile silah kullanma yetkisi vermektesiniz. Yaralayıcı bir madde her şey olabilir;
cam bardak olabilir, tokmak olabilir, her şey olabilir. Bunun karşısında, silah
kullanılmasını istemek, sayın milletvekilleri, çekiçle sinek öldürmeye benzer.
(CHP sıralarından alkışlar) Benzetmede kusur olmaz. Siz eğer çekiçle sinek
öldürmeye kalkarsanız vurduğunuz yeri ortadan kaldırırsınız; masaysa masayı
ortadan kaldırırsınız, camsa camı ortadan kaldırırsınız, eğer iç güvenlikse söz
konusu olan, iç güvenliği ortadan kaldırırsınız.
Sayın
milletvekilleri, Komisyon çalışmaları sırasında pek çok milletvekili
arkadaşımız, Afyon Milletvekilimiz Ahmet Bey’in, Mersin Milletvekilimiz Ali
Rıza Bey’in, Ali Serindağ’ın önerileri doğrultusunda bu yasada küçük
değişiklikler yapmışsınız. Gelin, bu Genel Kurulda tekrar dikkate alın. Bu
yasada baştan sona, gerçekten samimiyseniz, özgürlükleri artırıcı yönde tekrar
düzenlemeler yapın ve kimi maddeleri en azından yeniden düzenleyin. Örneğin,
sadece dinlemelerde bile vatandaşın sözünü dinleyeceğinize telefonunu
dinleyeceğiniz, sınırsız dinleyeceğiniz bir düzenleme getirmişsiniz ve bu kırk
sekiz saatin süresiz uzayabileceği ve sadece Ankara’dan belirlenecek bir
düzenleme getirmişsiniz. 
Sayın
milletvekilleri, 132 maddelik bu iç güvenliği…
(Mikrofon
otomatik cihaz tarafından kapatıldı)
MUSTAFA ALİ
BALBAY (Devamla) - …imha yasasının yeniden gözden geçirilmesini dikkatinize
sunuyorum.
Saygılarımla
teşekkür ediyorum. (CHP sıralarından alkışlar)
MEHMET AKİF
HAMZAÇEBİ (İstanbul) – Karar yeter sayısı istiyoruz.
BAŞKAN –
Teşekkür ediyorum.
Önergeyi
oylarınıza sunacağım. Karar yeter sayısı arayacağım.
Kabul edenler…
Kabul etmeyenler…
Karar yeter
sayısı yoktur.
Birleşime beş
dakika ara veriyorum.
 Kapanma
Saati: 23.54

ONUNCU OTURUM
Açılma Saati : 23.59
BAŞKAN: Başkan Vekili Sadık YAKUT
KÂTİP ÜYELER: İsmail KAŞDEMİR (Çanakkale), Muhammet Rıza YALÇINKAYA
(Bartın)
-----0-----
BAŞKAN – Sayın
milletvekilleri, Türkiye Büyük Millet Meclisinin 63’üncü Birleşiminin Onuncu
Oturumunu açıyorum.
684 sıra sayılı
Kanun Tasarısı’nın 19’uncu maddesi üzerindeki İzmir Milletvekili Mustafa
Balbay ve arkadaşlarının önergesinin oylanmasında karar yeter sayısı
bulunamamıştı. Şimdi, önergeyi tekrar oylarınıza sunacağım ve karar yeter
sayısı arayacağım.
Kabul edenler…
Kabul etmeyenler… Evet, karar yeter sayısı vardır, önerge kabul edilmemiştir.
Tasarının görüşmelerine
devam edeceğiz.
Komisyon ve
Hükûmet? Yerinde.
Diğer önergeyi
okutuyorum: 
Türkiye Büyük
Millet Meclisi Başkanlığına
Görüşülmekte
olan 684 Sıra Sayılı Komisyon raporunun 19 uncu maddesinin aşağıdaki şekilde
değiştirilmesini arz ve teklif ederiz. 
 Mehmet
Erdoğan (Muğla) ve arkadaşları
“MADDE 19 - 1774
sayılı Kanuna aşağıdaki ek madde eklenmiştir.
“EK MADDE 3-
Araç kiralama şirketlerinin sorumlu işleticileri ve yöneticileri, kiralanan
araç bilgileri ile aracı kiralayanların kimlik bilgileri ve kira sözleşmesi
kayıtlarını usulüne uygun şekilde günü gününe tutmak ve bu kapsamda mevcut
bilgi, belge ve kayıtları genel kolluk kuvvetlerinin her an incelemelerine
hazır bulundurmak zorundadırlar. Ancak araç kiralayanın kamu kurum veya
kuruluşu olması hâlinde sadece kamu kurum veya kuruluşuyla yapılan sözleşme ile
araç bilgileri sisteme kaydedilir.
Araç kiralama
esnasında gerçeğe aykırı kimlik kullananlar ile birinci fıkra kapsamında elde
edilen bilgi ve kayıtları, hukuka aykırı olarak kullanan, bir başkasına veren,
yayan veya ele geçiren kişi, 5237 sayılı Türk Ceza Kanunu hükümlerine göre
cezalandırılır.
Birinci fıkrada
belirtilen yükümlülüklere aykırı hareket edenlere beşbin Türk Lirası, gerçeğe
aykırı kayıt tutan veya bilgi verenlere onbin Türk Lirası idari para cezası,
mülki idare amirlerince verilir. Bu Kanuna göre verilen idari para cezaları
tebliğinden itibaren 1 ay içerisinde ödenir. İşlenen bir suçun gizlenmesi
amacıyla bilgilerin yok edilmesi halinde işletme ruhsatı iptal edilir. Bu
fıkraya göre idari yaptırımların uygulanması ceza soruşturması ve kovuşturması
yapılmasına engel değildir.
Bu maddenin
uygulanması ile görevi gereği bu verileri kullanan kamu personelinin denetimine
ilişkin esas ve usuller İçişleri Bakanlığı tarafından belirlenir.””
BAŞKAN – Komisyon
önergeye katılıyor mu?
İÇİŞLERİ
KOMİSYONU BAŞKANI MEHMET ERSOY (Sinop) – Takdire bırakıyoruz efendim. 
BAŞKAN – Hükûmet
katılıyor mu? 
İÇİŞLERİ BAKANI
EFKAN ALA – Katılıyoruz. 
BAŞKAN – Önerge
üzerinde söz isteyen Lütfü Türkkan, Kocaeli Milletvekili. 
Buyurun Sayın
Türkkan. (MHP sıralarından alkışlar) 
LÜTFÜ TÜRKKAN
(Kocaeli) – Sayın Başkan, değerli milletvekilleri; öncelikle 2 tane uçağımızın
düşmesi sonucu şehit olan 4 pilot kardeşimize Cenab-ı Allah’tan rahmet
diliyorum. Allah, ailelerine ve Türk milletine sabır versin. 
Kabul edilen
önergeler hakkında grupların konuşma yapması normalde teamüllere aykırı ama bu
kanun başladığından beri ne kanun ne Tüzük ne Anayasa ne usul ne adap ne erkân,
hepsi rafa kalktı maalesef, çok üzülerek beyan ediyorum, hepsi rafa kalktı.
Yoksa, bizim, burada, kabul edilen önergemiz üzerine konuşmamamız gerekiyordu
ama gasbedilen konuşma haklarımızın yerine konuştuğumuzu düşünün, öyle kabul
edin. Ne kadar gergin günler yaşıyoruz, ne kadar sıkıntılı anlar yaşıyoruz. Dün
burada daha önce Orhan Düzgün Bey’in başına gelen Metin Külünk kardeşimizin
başına gelecekti, anlamsız bir yere, iten yok, kakan yok. Metin Külünk’ün
evlatlarının günahı ne arkadaş? Buraya babası, atası bu millete hizmet etsin
diye göndermiş, Metin Külünk oradan aşağı gidiyordu. Niye? Bir tane başkan
vekili hanımın hukuk tanımaz tavrı yüzünden. Yani, bu kanunlar geçer, biter ama
kalan yaralar devam eder arkadaşlar. Hayatın tamamı tek bir kanunda da
toplanmıyor. Milliyetçi Hareket Partisi Grubuna sadece bir kanunda ihtiyacınız
yok, bundan sonra çok daha fazla var. 
Aslında, bu
kanuna baktığınızda, iktidar için bulunmaz bir nimet. Her iktidar böyle bir
kanundan elde ettiği hakları ister. Niye? Ali kıran baş kesen gibi. Yani, biraz
evvel arz ettim, 23 Mart 1933’te Hitler’in Alman Meclisinden çıkarttığı kanun
gibi. Ama unutmayın, bu kanundan kaynaklanan hakları bir gün bir başkası daha
kullanacak. O başkaları her zaman sizin iddia ettiğiniz gibi iyi niyetli
olmayabilir. Başörtülü bir bacımızın üstünü, “Açıl, ben seni arayacağım.”
dediğinde ne diyeceğiz, söyler misiniz bana. Mesture bir hanıma “Sen soyun
bakalım, ben seni arayacağım.” dediğinde ne diyeceğiz arkadaşlar? Yani, hep bu
insanların iyi niyetine mi terk edeceğiz? Yanlış işler yapıyorsunuz. Sadece
hadiseyi molotofa, vesair kilitlediniz, gerçeği uzaklaştırdınız. 
Bakın, ben size
anlatacağım: Bu kanunda öyle bir madde var ki kamuda denetmen, müfettiş,
herhangi birisi birisini denetlemeye gitti; garezi var, onunla ilgili aksi
rapor tutacak ve görevden alacak. Daha önce siz kendisiyle ilgili mahkemeye
müracaat ediyordunuz, idare mahkemesi. Şu anda bu hakkını elinden aldınız. Siz
kamuyu mahkemeye vereceksiniz, kamu eğer dilerse memura rücu edecek. Bakın, bu neyi getirir biliyor
musunuz? Kamuda görev yapan bütün görevlileri o iktidarın kayıtsız şartsız emri
altına getirir. Bir daha tekrar ediyorum: Bir gün iktidar olmadığınızda bu
kanunla ilgili ciddi pişmanlıklar duyarsınız. 
Bir başka konu
daha: Polisler her merhalede sınava girecek. Komiser yardımcısı, Karagümrük Karakolu’nda
komiser yardımcısı komiser olacak. Sınava girecek, mülakata gidecek. Mülakatta
istediği ne olacak biliyor musunuz? Fatih İlçe Teşkilatına, Adalet ve Kalkınma
Partisine gidecek, diyecek ki: “Ne olur, bana referans ol. Ben mülakata
gidiyorum, bir sınıf atlayacağım.” Zaten emniyet müdürleri arasında mevcut bu
hadise artık karakolda görev yapan komiser yardımcısına kadar indirgenecek.
Bunun sonu bir parti devletidir, bir Baas rejimidir, muhaberat devletidir.
Bununla ilgili sancıyı şu anda hissedemeyebilirsiniz ama bir gün karşınıza
bundan kaynaklanan hakları kötü anlamda kullanan birisi düştüğünde “Yandım
anam!” dersiniz ve biz belki de yanınızda olamayız o dönem. 
Ama, size yemin
ediyorum, size de söz veriyorum, biz hiçbir zaman bu kanundan edindiğimiz
hakları sizin gibi kötü kullanmayacağız. Sizin verdiğiniz, birilerine
verdiğiniz… Üstü başı mesture bir hanımefendiye “Gel buraya soyun, seni
arayalım.” demeyeceğiz. Ama siz bu kanunla birilerine böyle bir hak
veriyorsunuz, böyle bir yanlışlık yapıyorsunuz. 
Hepinizi
saygıyla selamlıyorum. (MHP sıralarından alkışlar)
BAŞKAN –
Teşekkür ediyorum.
Komisyonun
takdire bıraktığı, Hükûmetin katıldığı önergeyi oylarınıza sunuyorum: Kabul
edenler… Kabul etmeyenler… Kabul edilmiştir.
Kabul edilen
önerge doğrultusunda maddeyi oylarınıza sunuyorum: Kabul edenler… Kabul
etmeyenler… Kabul edilmiştir.
20’nci madde
üzerinde üç adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 684 Sıra Sayılı Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun 20 nci
maddesinin aşağıdaki şekilde değiştirilmesini arz ve teklif ederiz.
 Mehmet Erdoğan Sinan
Oğan Hasan Hüseyin Türkoğlu
 Muğla Iğdır Osmaniye
 Alim Işık Bülent
Belen Mustafa Kalaycı
 Kütahya Tekirdağ Konya
MADDE 20- 1774
sayılı Kanuna aşağıdaki geçici madde eklenmiştir.
"GEÇİCİ
MADDE 5- Bu maddenin yürürlüğe girdiği tarihten itibaren altı ay içinde araç
kiralama şirketleri tüm kayıtlarını bilgisayarda tutmak ve bilgisayar
terminallerini genel kolluk kuvvetlerinin ek 1 inci maddeye göre kurulan
bilgisayar terminallerine bağlamak zorundadırlar. Bu şartı yerine getirmeyen
işletmelere mülki idare amirlerince on bin Türk Lirası idarî para cezası
verilir. Bu fiilin tekrarı halinde işletme ruhsatları iptal edilir. Bu madde
uyarınca ruhsatı iptal edilenlerin, yeniden ruhsat başvuruları iptal kararının
tebliğinden itibaren 5 yıl geçmedikçe işleme konulamaz."

Türkiye Büyük Millet Meclisi Başkanlığına
Görüşülmekte
olan 684 Sıra Sayılı Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Selahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Selahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin; Nüfus Hizmetleri
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporunun,
"1774
sayılı Kanuna aşağıdaki geçici madde eklenmiştir.
"GEÇİCİ
MADDE 4 - Bu maddenin yürürlüğe girdiği tarihten itibaren altı ay içinde araç
kiralama şirketleri tüm kayıtlarını bilgisayarda tutmak ve bilgisayar
terminallerini genel kolluk kuvvetlerinin ek 1 inci maddeye göre kurulan
bilgisayar terminallerine bağlamak zorundadırlar. Bu şartı yerine getirmeyen
işletmelere mülki idare amirlerince on bin Türk lirası idari para cezası
verilir. Bu fiilin tekrarı hâlinde işletme ruhsatları iptal edilir.""
şeklindeki 20. maddesinin Tasarı metninden çıkarılmasını arz ve teklif ederiz. 
 Ali Rıza Öztürk Aytuğ
Atıcı Aydın Ağan Ayaydın
 Mersin Mersin İstanbul
 Mehmet Hilal Kaplan Ali
Özgündüz Mahmut Tanal
 Kocaeli İstanbul İstanbul
 İzzet Çetin
 Ankara
BAŞKAN – Şimdi
okutacağım önerge Anayasa’ya aykırılık önergesidir.

Türkiye Büyük Millet Meclisi Başkanlığı’na
Görüşülmekte
olan 684 sıra sayılı Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair -torba- Kanun Tasarısının 1
inci maddesi; Anayasa ve İçtüzük Hükümleri ile evrensel hukuk normlarına ve
temel insan haklarına aykırı olup tek parti -tek adam- diktatörlük rejimi ve
polis devletinin ötesinde, fiili "savaş hali" uygulaması
getirdiğinden kanun tasarısının 20 nci maddesinin Anayasa'ya aykırılık
nedeniyle tasarı metninden çıkarılmasını arz ve teklif ederiz.
 Pervin Buldan Nazmi
Gür Gülser Yıldırım
 Iğdır Van Mardin
 Demir Çelik Hüsamettin
Zenderlioğlu Erol Dora
 Muş Bitlis Mardin
 Abdullah Levent Tüzel
 İstanbul
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKANI MEHMET ERSOY (Sinop) – Katılmıyoruz efendim. 
BAŞKAN – Hükûmet
katılıyor mu?
İÇİŞLERİ BAKANI
EFKAN ALA – Katılmıyoruz Sayın Başkan.
BAŞKAN – Önerge
üzerinde söz isteyen Ertuğrul Kürkcü, Mersin Milletvekili. 
Buyurun Sayın
Kürkcü. (HDP sıralarından alkışlar)
ERTUĞRUL KÜRKCÜ
(Mersin) – Sayın Başkan, sevgili arkadaşlar; bu kanun tasarısının tamamı
hakkında itirazımız olduğunu biliyorsunuz. 
Biraz önce Ayla
Akat Ata arkadaşımız burada poşunun nasıl bir suç aletine dönüştürüleceğine
dair tezini, aslında bu somut hakikati ortaya koyarken İdris Şahin arkadaşımız
oradan “Bugüne kadar poşu taktığı için mahkûm olan kimse var mı?” diye sordu.
Değil mi, öyle sordunuz? Aslında var. Örneğin, Cihan Kırmızıgül, başka pek çok
insan, taş attığı için hapsedilen çocuklar, koşarken polisin eline geçtiği için
yürekleri muayene edilen ve kalpleri hızlı çarptığı için hapse atılan bebeler.
Bunların hepsi vardı, fakat bunların hepsi yasaları zorlayarak hapse
atılıyorlardı. Şimdi, siz aslında getirdiğiniz yasayı bilmiyor gibi
davranıyorsunuz çünkü bu yasada yaptığınız değişikliklerle yüzlerini gizlemek
maksadıyla bezle örtenlere iki yıldan dört yıla kadar ceza veriyorsunuz. Demek
ki bundan sonra yüzünü örten, poşu takan herkes mahkûm edilebilecek. Niçin?
Kastını siz varsayıyorsunuz. Nereden, neyi, niçin taktığını, niçin yüzünü
örttüğünü nereden biliyorsunuz? Mesela, şimdi, ben şu anda suç işliyorum, değil
mi? (AK PARTİ sıralarından “Şimdi değil.” sesleri) Şimdi işlemiyorum. Böyle mi?
Siz bu yasayla beraber, sadece ve sadece politik protestolara katılanları
değil, mesela iş yerlerinde protestolara katılan tarım işçilerini, inşaatlarda
protestolara katılan inşaat işçilerini, Egeli Yörüklerden mor yemenili, Siirtli
köylülere kadar, Hatay Araplarından Batman’ın Kürtlerine kadar herkesi, bir
emek ihtilafında, bir sosyal ihtilafta, boyunlarında, yüzlerinde poşular olduğu
için pekâlâ hapse atabilirsiniz. Kasıt unsuruna siz karar verdiğiniz için, siz
kimi hedef alıyorsanız onu hapsedebilirsiniz. 
Şimdi, bu
şartlar altında aslında pratikte şu oluyor: Bu yasayı elinde tutan Hükûmet
halka karşı bir savaş açma hakkını ve yetkisini elinde bulunduruyor çünkü
herhangi bir sebeple kalabalıklara, onların taleplerinin ne olduğuna
bakmaksızın, sadece ve sadece giysileri nedeniyle son derece sert yaptırımlar
uygulayabilir. Üstelik, bunları, Terörle Mücadele Kanunu’nda yaptığınız
değişikliklerle birlikte -son derece muğlak bir terimle- terör örgütünün
propagandasına dönüşen eylemlerde bu cezaları 2 katına çıkartıyorsunuz. Bunu
nasıl ispatlayacağız, terör örgütünün propagandasına dönüştüğünü? Örneğin,
bugün her yerde, gösterilerde, kendilerine saygı duydukları devrimcilerin
posterleriyle gezen gençlerin, onların bir arada bulundukları yüzlerce posteri
bir arada taşıyan gençlerin toplantısına pekâlâ “Terör örgütünün propagandasına
dönmüştür.” diyebilirsiniz ve orada, boyunlarında poşu bulunan, atkı bulunan,
fular bulunan gençleri de pekâlâ bu şekilde suçlayabilirsiniz. Bu, tamamen
idarenin kastına bağlıdır; insanların, yürüyüşçülerin, devrimcilerin, gençlerin
kastına değil, Hükûmetin kastına, idarenin kastına bağlıdır ve idare bu kastı
nasıl kullandı, 2011-2013 arasında sürüp giden KCK tutuklamaları döneminde
bunları gördük. İdare kastettiği zaman, herhangi bir şeye gerek olmaksızın, bir
e-maili okuduğu gerekçesiyle eski milletvekilimizi aylarca hapsetti ve şimdi,
niçin üzerinde bir poşu bulunduğu için bir emekçiyi, bir inşaat işçisini, bir
gösterici genci hapse koymaktan caysın? 
Esasen bu,
gençliğine karşı harp açan bir devletin ve Hükûmetin yasasıdır. Bu harbin
kazanılamayacağını size anlatmaya çalışıyoruz fakat anlamak istemiyorsunuz. O
zaman, dönün önceye bakın; Özal hükûmetlerinin kaybettikleri harplere bakın,
Çiller Hükûmetinin kaybettiği harplere bakın, Mesut Yılmaz’ın kaybettiği
harplere bakın, Bülent Ecevit’in kaybettiği harplere bakın. Halka karşı harp
açan hiçbir yerde kazanmadı, daima kaybetti ama siz ne yazık ki kendinizi
devletle özdeşleştirdiğinizden beri bu tarihin bir parçası oldunuz. Siz artık
tarihe, maziye aitsiniz, gelecek bizim olacak. (HDP sıralarından alkışlar)
BAŞKAN –
Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 684 Sıra Sayılı Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Selahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Selahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus
Hizmetleri Kanununda Değişiklik Yapılması Hakkında Kanun Teklifi, İstanbul
Milletvekili Mustafa Sezgin Tanrıkulu'nun; 5490 Sayılı ve 25/4/2006 Tarihli
Nüfus Hizmetleri Kanununda Değişiklik Yapılması Hakkında Kanun Teklifi ile
Avrupa Birliği Uyum Komisyonu ve İçişleri Komisyonu Raporunun,
"1774
sayılı Kanuna aşağıdaki geçici madde eklenmiştir.
"GEÇİCİ
MADDE 4 - Bu maddenin yürürlüğe girdiği tarihten itibaren altı ay içinde araç
kiralama şirketleri tüm kayıtlarını bilgisayarda tutmak ve bilgisayar
terminallerini genel kolluk kuvvetlerinin ek 1 inci maddeye göre kurulan
bilgisayar terminallerine bağlamak zorundadırlar. Bu şartı yerine getirmeyen
işletmelere mülki idare amirlerince on bin Türk lirası idari para cezası
verilir. Bu fiilin tekrarı hâlinde işletme ruhsatları iptal edilir.""
şeklindeki 20. maddesinin Tasarı metninden çıkarılmasını arz ve teklif ederiz.
Ali Rıza Öztürk (Mersin) ve arkadaşları
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKANI MEHMET ERSOY (Sinop) – Katılmıyoruz efendim.
BAŞKAN – Hükûmet
katılıyor mu?
İÇİŞLERİ BAKANI
EFKAN ALA – Katılmıyoruz.
BAŞKAN – Önerge
üzerinde söz isteyen?
MEHMET AKİF
HAMZAÇEBİ (İstanbul) – İzzet Çetin.
BAŞKAN – İzzet
Çetin, Ankara Milletvekili.
Buyurun Sayın
Çetin. (CHP sıralarından alkışlar)
İZZET ÇETİN
(Ankara) – Sayın Başkan, değerli milletvekilleri; hepinizi saygıyla
selamlıyorum.
Değerli arkadaşlar,
bu madde 1774 sayılı Kimlik Bildirimi Kanunu’na geçici bir madde eklenmesini
öngören bir düzenleme. Bir haftayı aşkın zamandan bu yana gece gündüz
konuştuğumuz bu tasarının belki de en kritik maddelerinden birisi. Tabii,
ülkemizin giderek demokrasiden uzaklaşıp temel hak ve özgürlüklerin
baskılanmaya çalışıldığı ve kişinin ötelenerek otoriter devlet baskısının
giderek artmaya başladığı bir dönemde böylesi bir düzenleme… Yani araç kiralama
şirketlerinin tüm kayıtlarının da emniyet birimlerine, güvenlik birimlerine
entegre bir sistemle bağlanması belki demokratik bir düzende can güvenliği ve
mal güvenliği açısından iyi gibi gözükebilir. Nitekim, bu kanunun 2’nci
maddesinde, 1774 sayılı Yasa’nın 2’nci maddesinde özellikle konaklama yerlerine
ilişkin benzer bir düzenleme 2008’de yapıldı ama Türkiye o gün bugünkü noktadan
daha demokratik idi. Yani demokrasiden uzaklaşıldığının, otoriter, baskıcı
düzenin giderek arttığının yansımalarını Cumhurbaşkanının her günkü
söylemlerinde, Hükûmetin her türlü uygulamalarında görüyoruz ve toplanma ve
gösteri yürüyüşleri hakkını kullananların biber gazıyla, copla sindirilmeye,
baskılandırılmaya çalışıldığı bir dönemde böyle bir düzenleme elbette kuşku
yaratıyor, kaygı yaratıyor. Tabii ki böyle bir maddeye bakıldığı zaman, insan
ister istemez yasanın tümünü bir bütün olarak ele alıyor ve o zaman da ister
istemez, kalıcı bir sıkıyönetim hükümleri ihtiva eden bir düzenlemeden, hele
hele Jandarma Genel Komutanlığı ve Emniyet teşkilatına doğrudan hükmetme
yetkisine sahip, ne yaptığı belli olmayacak bir İçişleri Bakanının uygulamaları
akla geldiğinde, ister istemez bu tür düzenlemelerden kaygı duyuyor. 
Bütün arkadaşlar
söyledi, şu ana kadar, gerçekten, bu kanun tasarısı, Meclisi gerdiği gibi
toplumu da gerdi. Bu kanun tasarısını gölgelemek için türbenin taşınması olayı
bile bilinçli bir biçimde bu tasarının görüşmelerine rastlatıldı. “Acaba
gündemi saptırabilir miyiz, konuyu lehimize çevirebilir miyiz?” Ama bumerang
etkisi yaptı, o da bütün kamuoyu tarafından bunun bir bastırma, bunun bir
gündem değişikliği yaratma amaçlı olduğunu kamuoyunun önüne serdi.
Değerli
arkadaşlar, gerçekten, Türkiye’nin ihtiyacı antidemokratik düzenlemeler değil
yani otoriter bir rejime doğru ülkeyi götürmenin hiç kimseye bir yararı yok.
Bütün siyasal partiler, bütün demokratik kitle örgütleri, hukuka inanan, hukuk
devletinin kurallarına göre ülkenin yönetilmesini isteyen, savunan, çağdaş
demokrasiyi isteyen herkesin bu yasadan muzdarip olduğu, rahatsız olduğu ve
bunun çekilmesi gerektiğini söylemesine rağmen, yürütmenin neredeyse yasama
faaliyetlerini yürütmeye başladığı, yürütenlerin yasama yetkisini de kullanmaya
başladığı bir dönem yaşıyor Türkiye. Bu Parlamento son on üç on dört yıldan bu
yana hiç bu kadar taciz edilmedi, milletvekilleri hiç bu kadar tartaklanmadı,
kaba kuvvet ve güç kullanılmadı. Gerçekten, Meclisi yöneten başkan
vekillerinden milletvekillerine, bakanlarından Cumhurbaşkanına kadar bir
anlayış yani sultanizmi, padişahlığı yeniden ülkeye getirebilme sevdası ülkeyi
karanlığa doğru hızla sürüklüyor. O nedenle, bu sevdadan bir an evvel
vazgeçilmesi Türkiye’nin de halkımızın da menfaatine. O nedenle, bu yasayı
lütfen geri çekiniz, lütfen güven veriniz. 
Bakınız,
2’nci maddeden 2008’de kaygı duymayan toplum eğer bugün bu maddeden, kiralık araçların
entegre sistemle emniyet birimlerine bağlanmasından kaygı duyar noktaya
geldiyse, geldiğiniz noktayı ve yarınlarda başınıza gelecekleri düşünün
diyorum, yüce Meclisi saygıyla selamlıyorum. (CHP sıralarından alkışlar) 
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte 684
Sıra Sayılı Polis Vazife ve Salahiyet Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın; 2559 Sayılı Polis Vazife ve Salahiyet Kanununda
Değişiklik Yapılmasına İlişkin Kanun Teklifi, Adana Milletvekili Osman Faruk
Loğoğlu'nun; Emniyet Teşkilatı Kanununda Değişiklik Yapılması Hakkında Kanun
Teklifi, Mersin Milletvekili Ertuğrul Kürkcü'nün; Polis Vazife ve Salahiyet
Kanununda Değişiklik Yapılması Hakkında Kanun Teklifi, İstanbul Milletvekili
Mustafa Sezgin Tanrıkulu ve Cumhuriyet Halk Partisi Grup Başkanvekilleri Sinop
Milletvekili Engin Altay, Ankara Milletvekili Levent Gök ile 4 Milletvekilinin;
Nüfus Hizmetleri Kanununda Değişiklik Yapılması Hakkında Kanun Teklifi,
İstanbul Milletvekili Mustafa Sezgin Tanrıkulu'nun; 5490 Sayılı ve 25/4/2006
Tarihli Nüfus Hizmetleri Kanununda Değişiklik Yapılması Hakkında Kanun Teklifi
ile Avrupa Birliği Uyum Komisyonu ve İçişleri Komisyonu Raporunun 20 nci
maddesinin aşağıdaki şekilde değiştirilmesini arz ve teklif ederiz. 
Hasan Hüseyin Türkoğlu (Osmaniye) ve arkadaşları
MADDE 20 - 1774
sayılı Kanuna aşağıdaki geçici madde eklenmiştir.
"GEÇİCİ
MADDE 5- Bu maddenin yürürlüğe girdiği tarihten itibaren altı ay içinde araç
kiralama şirketleri tüm kayıtlarını bilgisayarda tutmak ve bilgisayar
terminallerini genel kolluk kuvvetlerinin ek 1 inci maddeye göre kurulan
bilgisayar terminallerine bağlamak zorundadırlar. Bu şartı yerine getirmeyen
işletmelere mülki idare amirlerince on bin Türk Lirası idarî para cezası
verilir. Bu fiilin tekrarı halinde işletme ruhsatları iptal edilir. Bu madde
uyarınca ruhsatı iptal edilenlerin, yeniden ruhsat başvuruları iptal kararının
tebliğinden itibaren 5 yıl geçmedikçe işleme konulamaz."
BAŞKAN –
Komisyon önergeye katılıyor mu?
İÇİŞLERİ
KOMİSYONU BAŞKANI MEHMET ERSOY (Sinop) – Katılmıyoruz efendim. 
BAŞKAN – Hükûmet
katılıyor mu?
İÇİŞLERİ BAKANI
EFKAN ALA – Katılmıyoruz Başkanım.
BAŞKAN – Önerge
üzerinde söz isteyen Alim Işık, Kütahya Milletvekili. 
Buyurun Sayın
Işık. (MHP sıralarından alkışlar) 
ALİM IŞIK
(Kütahya) – Sayın Başkan, değerli milletvekilleri; görüşülmekte olan 684 sıra
sayılı Kanun Tasarısı’nın 20’nci maddesi üzerinde vermiş olduğumuz değişiklik
önergesi hakkında söz aldım. Bu vesileyle gecenin bu saatinde yüce Meclisi
saygıyla selamlıyorum. 
Değerli
milletvekilleri, bu kanunla ilgili bir dayatmanın sonucu olarak maalesef bu
yüce Meclise hiç yakışmayan birçok manzarayı hep beraber yaşadık ve hep beraber
üzüldük. Milliyetçi Hareket Partisi Grubunun değerli milletvekilleri grup
toplantısını sizlere beyan etmesine rağmen, maalesef kırk saattir işkence
çektirdiğiniz bugün için herhâlde bu işkenceyi çektirenlere grup olarak bir
sözümüz olacak: “Allah size de aynı işkenceyi çektirsin.” diyorum. Kırk saattir
uykusuz olan bu grubu bu şekilde çalışmaya zorlayan anlayışı kınadığımı ve
Başkanlık Divanının maalesef yaşanan olaylar karşısında gerekli tedbirleri almadığı için de
bu görevini yerine getirmediğini, bundan dolayı da bu uyarımı ifade etmek
istiyorum. 
Sözlerimin
başında, Malatya’da düşen 2 uçağımızda şehit olan 4 pilotumuza Allah’tan
rahmet, kederli ailelerine ve aziz Türk milletine başsağlığı diliyorum. 
Ayrıca, Süleyman
Şah Türbesi ve Saygı Karakolu’nun boşaltılarak yerinin değiştirilmesini
sağlayan Hükûmet görevlileri başta olmak üzere tüm icracı unsurların Türk Ceza
Kanunu’nun 302’nci maddesinde yer alan “Devletin topraklarının tamamını veya
bir kısmını yabancı bir devletin egemenliği altına koymak, Devletin birliğini
bozmak, Devletin egemenliği altında bulunan topraklardan bir kısmını Devlet
idaresinden ayırmak, Devletin bağımsızlığını zayıflatmak amacına yönelik
elverişli bir fiil işleyen kimseye ağırlaştırılmış müebbet hapis cezası verilir.”
hükmünü hatırlatarak, er ya da geç vatan topraklarını terk edenlerin bu cezayla
muhatap olacağını da sizlere hatırlatmak istiyorum.
Değerli
milletvekilleri, Milliyetçi Hareket Partisi bu tasarıda uzlaşmayı aradı,
insanlığı aradı, herkesin düşüncelerine saygı duyarak bu Meclisin bir kanunu
olacak şekilde bu tasarının çıkmasını arzu etti ama ne yazık ki bugüne kadar
böyle bir ortamı Adalet ve Kalkınma Partisi Grubu ve Hükûmet sağlayamadı,
bundan sonra da sağlayacağa benzemiyor.
Milliyetçi
Hareket Partisi bu tasarının hangi maddelerine ve getirilen hangi düzenlemelere
karşıdır derseniz, kısaca özetlemek istiyorum: Vali ve kaymakamlara verilen
yargıçların yetkisini asla kabul etmemiz mümkün değildir. Bu, hukuk devleti
ilkelerini çiğnemek ve hukuku yok saymaktır. Kırk sekiz saate kadar varan
kolluk kuvvetleri aracılığıyla vatandaşın gözaltına alınma yetkisi bu çağda bu
ülkeye yakışmaz, kimseye de yarar sağlamaz. 
Niçin getirmiş
olabilir Adalet ve Kalkınma Partisi bu düzenlemeyi? Sizlere buradan tarihe not
düşmek üzere hatırlatıyorum: Yaklaşan 7 Haziran 2015 seçimlerinde bazı
sandıklara el koymak için getirmiştir. Bu uyarıyı sizlere hatırlatıyorum. Ama
bu millet buna müsaade etmeyecektir, bir gün bu size ters dönecektir. 
Diğer bir konu:
Polis kolejlerinin kapatılmasına, emniyet personelinin kıyılmasına, emniyet
teşkilatının tamamen bir bakanın yetkisine ve iki dudağının arasına verilmesine
yönelik düzenlemelere karşıdır Milliyetçi Hareket Partisi. 
Yine, jandarma
teşkilatının ve Sahil Güvenlik Komutanlığının siyasi iradenin emrine terk
edilmesine karşıdır Milliyetçi Hareket Partisi. 
Kamu
görevlilerinin işlerine son verecek şekilde teftiş yapanlara tazminat davası
açılması durumunda(x)
bunun devlet hazinesinden ödenmesi uygulamasına karşıdır Milliyetçi Hareket
Partisi. Yani, bu uygulamayla, sizin emrinizdeki bir müfettiş istemediğiniz
herhangi bir devlet memurunu istediği şekilde düzenlediği raporla görevinden
alacak, tazminat doğması hâlinde de hazine bunu karşılayacak. Kusura bakmayın,
hazine AKP’nin çiftliği falan değil. Onun için, bu tasarının mutlaka geri
çekilip Komisyonda gerekli düzenlemelerin yapılmasından sonra yeniden Genel
Kurula indirilmesi doğru olacaktır. 
Hepinize
saygılar sunuyorum. (MHP sıralarından alkışlar) 
BAŞKAN –
Teşekkür ediyorum. 
Önergeyi oylarınıza
sunuyorum: Kabul edenler… Kabul etmeyenler… Önerge kabul edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
Yeni madde
ihdasına ait bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 684 Sıra Sayılı Polis Vazife ve Salahiyet Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ile İstanbul
Milletvekili Mahmut Tanal'ın; Nüfus Hizmetleri Kanununda Değişiklik Yapılmasına
Dair Kanun Teklifi, İstanbul Milletvekili Bülent Turan'ın; Nüfus Hizmetleri
Kanununda Değişiklik Yapılması Hakkında Kanun Teklifi, Çanakkale Milletvekili
İsmail Kaşdemir'in; Kimlik Bildirme Kanununda Değişiklik Yapılmasına Dair Kanun
Teklifi, İstanbul Milletvekili Mustafa Sezgin Tanrıkulu ve Kocaeli Milletvekili
Mehmet Hilal Kaplan'ın…
OKTAY VURAL
(İzmir) – Geri çekiyoruz Sayın Başkan.
BAŞKAN – Çekiyor
musunuz Sayın Vural?
OKTAY VURAL
(İzmir) – Çekiyoruz.
BAŞKAN – Önerge
çekilmiştir. 
Böylece birinci
bölüm üzerinde yer alan maddelerin oylamaları tamamlanmıştır.
Sayın Işık,
58’inci madde gereğince söz istemiştiniz.
Buyurun.

XII.- GEÇEN TUTANAK HAKKINDA KONUŞMALAR (Devam)
11.- Kütahya Milletvekili Alim Işık’ın, 21/2/2015
tarihli 60’ıncı Birleşimdeki bazı ifadelerini düzelttiğine ilişkin konuşması
ALİM IŞIK
(Kütahya) – Teşekkür ediyorum Sayın Başkanım.
Türkiye Büyük
Millet Meclisinin 24 Şubat 2015 tarihinde yapılan birleşiminde grubumuz adına
din görevlilerinin sorunlarının araştırılmasıyla ilgili Meclis araştırması
önergesi üzerinde konuşan Sayın Mustafa Erdem’in konuşmalarına karşılık Sayın
Recep Özel’in söz alarak yaptığı konuşmada din görevlilerinin diğer sorunlarını
unutarak sadece AKP iktidarları hükûmetleri döneminde din görevlilerinin
maaşlarında artışların olduğu ve “Maaş skalalarında üst sıralara bizim
dönemimizde gelmiştir.” ifadesine karşılık, yerimden “Dininiz imanınız para.” (x) diyerek bir
sataşmada bulunmuştum. Bunun yanlış anlamalara yol açabileceği düşüncesiyle bu
düzeltmeyi yapmak üzere söz aldım. 
Burada,
gerçekten konuya sadece maddi yönden bakarak biz din görevlilerinin maaşlarını
yükselttik dolayısıyla tüm sorunlarını çözdük anlayışının doğru bir anlayış
olmayacağını bunun düzeltilmesi gerektiğini gerçekten, vekil imamlar başta
olmak üzere, Diyanette yapılan birçok görevlendirmenin doğru olmadığını birçok
insanın haksız yere rotasyon uygulamasından dolayı sıkıntılara muhatap olduğu
bir dönemde, sadece konuya para açısından, maddi açıdan bakarak sorun yoktur
demenin bu yüce Meclisin bir milletvekiline doğru bir değerlendirme olarak
söylenemeyeceğini ifade etmek istedim. dolayısıyla dininiz imanınız para
diyerek söylemiş olduğum bu sataşmanın doğru anlaşılması bu düzeltmenin
yapılması gerektiğini düşünüyorum.
Söz verdiği için
de Sayın Başkana her ne kadar geç de olsa, bir gün sonra da olsa teşekkür
ediyorum, sağ olun. 
BAŞKAN –
Teşekkür ediyorum.

XIII.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
5.-Polis Vazife ve Salahiyet Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
İstanbul Milletvekili Mahmut Tanal'ın; Nüfus Hizmetleri Kanununda Değişiklik
Yapılmasına Dair Kanun Teklifi, İstanbul Milletvekili Bülent Turan'ın; Nüfus
Hizmetleri Kanununda Değişiklik Yapılması Hakkında Kanun Teklifi, Çanakkale
Milletvekili İsmail Kaşdemir'in; Kimlik Bildirme Kanununda Değişiklik
Yapılmasına Dair Kanun Teklifi, İstanbul Milletvekili Mustafa Sezgin Tanrıkulu
ve Kocaeli Milletvekili Mehmet Hilal Kaplan'ın; 2559 Sayılı Polis Vazife ve
Salahiyet Kanununda Değişiklik Yapılmasına İlişkin Kanun Teklifi, Adana
Milletvekili Osman Faruk Loğoğlu'nun; Emniyet Teşkilatı Kanununda Değişiklik
Yapılması Hakkında Kanun Teklifi, Mersin Milletvekili Ertuğrul Kürkcü'nün;
Polis Vazife ve Salahiyet Kanununda Değişiklik Yapılması Hakkında Kanun
Teklifi, İstanbul Milletvekili Mustafa Sezgin Tanrıkulu ve Cumhuriyet Halk
Partisi Grup Başkanvekilleri Sinop Milletvekili Engin Altay, Ankara
Milletvekili Levent Gök ile 4 Milletvekilinin; Nüfus Hizmetleri Kanununda
Değişiklik Yapılması Hakkında Kanun Teklifi, İstanbul Milletvekili Mustafa
Sezgin Tanrıkulu'nun; 5490 Sayılı ve 25/4/2006 Tarihli Nüfus Hizmetleri
Kanununda Değişiklik Yapılması Hakkında Kanun Teklifi ile Avrupa Birliği Uyum
Komisyonu ve İçişleri Komisyonu Raporları (1/995, 2/422, 2/514, 2/909, 2/1518,
2/1579, 2/1632, 2/2443, 2/2469) (S. Sayısı: 684) (Devam)
BAŞKAN
– Şimdi, ikinci bölümün görüşmelerine başlıyoruz. 
İkinci bölüm 21
ila 46’ncı maddeleri kapsamaktadır. 
İkinci bölüm
üzerinde Milliyetçi Hareket Partisi Grubu adına söz isteyen Faruk Bal, Konya
Milletvekili.
Buyurun Sayın
Bal. (MHP sıralarından alkışlar)
MHP GRUBU ADINA
FARUK BAL (Konya) – Sayın Başkan, değerli milletvekilleri; bir haftayı aşkın
bir süreden beri, polis devleti inşasına yönelik bu tasarıyla ilgili olmak
üzere Mecliste görüşmeler yapılmaktadır. Bunun en ağırı 21 Şubat günü cereyan
etmiştir. 21 Şubat günü Adalet ve Kalkınma Partisi Grubu muhalefet partilerinin
İç Tüzük’te yer alan birtakım haklarını gasbetmiş ve kaba kuvvet kullanmıştır.
Bu gasbın ve kaba kuvvet kullanmanın neticesinde, sadece demokratik ülkelerde
olan muhalefetin söz söyleme, kanunlar hakkında genel görüşlerini beyan etme,
yürütmeyi sorularla denetleme, önergelerle kanun maddelerine yön verme gibi
hakları olduğu gibi ortadan kaldırılmıştır. Böyle gelen bir kanunun polis
devleti inşasına yönelik olduğu ortaya çıkmıştır. 
Değerli
arkadaşlarım, muhalefetin sadece demokrasilerde olduğunu hepimiz biliriz ve
muhalefetin sözünün kısıldığı, hareket alanının daraltıldığı yerin de demokrasi
olmadığını hepimiz biliriz; Türkiye’nin gidişatı da buraya doğrudur ve üzerinde
söz aldığım ikinci bölüm de tam bu noktayla ilgilidir. 
Şimdi, ikinci bölümde, polislerle
ilgili birtakım düzenlemeler yapılmaktadır. Bu düzenlemeleri ayırdığımız zaman,
birinci olarak ifade edilen şudur: 17, 25 Aralık yolsuzluk operasyonunda
delilleri elde etmiş olan polisler, mensup olduğu inanca veya düşünceye bağlı
olmak üzere, “İnlerine kadar girilip hesap sorulacak” lafıyla bir muameleye
tabi tutulmaktadır. İşte, o muamelenin neticesinde de bu kanunda polis
okulları, polis koleji ve akademisi külliyen kaldırılmaktadır.
Değerli
arkadaşlarım, bunun adı olduğu gibi “intikam alma amacıyla devlet organlarının
kullanılması”dır. Yasama meclisi abesle iştigal etmez, yasama meclisi intikam
aracı olarak kullanılamaz.
Yine, suçlarda
şahsilik ve cezalarda kanunilik prensibi gereği, her kim ne suç işlemiş ise o
suçun cezasını elbette ki hukuk önünde verecektir. Varsayalım ki polis
okullarından kaynaklı, polis kolejlerinden ve akademisinden kaynaklı ve
varsayalım ki Hükûmeti ortadan kaldırmaya yönelik bir çalışma yapılmıştır, o
zaman bu, kanun indinde suçtur. Bunun delillerini bulun, bağımsız ve tarafsız
mahkemede yargılayın. Onun yerine, tamamen aşiretçilik, kabilecilik hukukunun
geçerli olduğu dönemde olduğu gibi bir düşünceye mensup olanların tamamını
suçlu sayıp onlara karşı yasa çıkarmak müktesep hak kuralını ihlal etmek
demektir. 
Değerli
arkadaşlarım, bu bir tasfiye kanunudur. Bu tasfiye edildikten sonra boşalan
yere bileşik kaplar misali AKP polisi gelecektir. İşte AKP polisinin gelmeden
önce eline sözlerimin başında ifade ettiğim gibi demokratik toplum gereğine
inanmış hiçbir ülkede bulunmayan aşırı yetkileri veriyorsunuz. İfade
hürriyetini, fikir hürriyetini, toplu gösteri hürriyetini, siyasi faaliyet
hürriyetini, adil yargılanma hakkını, mahkemelerin bağımsızlığını, kuvvetler
ayrılığı ilkelerini halk ile yeksan edecek şekilde polise büyük güç
veriyorsunuz. Polisin elde etmiş olduğu bu güç ile sizin siyasi
yönlendirmelerinizin neticesinde polis devletinin inşası için tüm malzemeler
hazır bulunmaktadır. Oysa polis, maaşında, fazla mesaisinde, kadro ve
ilerlemelerinde, emekliliğinde, ek göstergesinde AKP Hükûmetinden bir adım
atmayı beklemektedir. Başpolisler rütbe ve statü beklemektedir, rütbeli Emniyet
mensupları, emeklilikleriyle ilgili birtakım düzenlemeleri beklemektedir.
Bunların hiçbiri yok; aksine, polisleri AKP polisi hâline getirecek yeni bir
terfi sistemi getirilmekte ve bu terfi sistemi de polis teşkilatını
karakolundan Genel Müdürlüğüne kadar AKP’nin ilçe ve genel merkez
teşkilatlarına kadar bağımlı hâle getirecektir. 
Değerli
arkadaşlarım, konuşmamızın bu bölümünde size bir fotoğraf göstereceğim. AKP
milletvekilleri, lütfen buna iyi bakın: Bu fotoğrafta, şu görmüş olduğunuz,
sizin Süleyman Şah Türbesi için yeni bulduğunuz yerdeki diktiğiniz bayrak. Şu
görünen, orayı koruyan Türk ordusunun tankı, üzerinde Türk Bayrağı var.
Şuradakiler ise PKK işareti yapan -şu bayrak da Abdullah Öcalan posteri-
ellerinde kalaşnikof… Ne yaptığınızın farkında mısınız siz? 
Değerli
arkadaşlarım, bunları aklı başında olarak dinleyin. 1921 yılında bu devlet yeni
kurulurken Suriye topraklarına bir bayrak dikebilmek için Ankara Anlaşması’yla
Süleyman Şah Türbesi üzerinde hak iddia edilmiş ve alınmıştır. O bölge bir
Türkmen bölgesidir, Türkmen bölgelerinin Türkiye Cumhuriyeti devletinin
güvencesi altında olduğuna ilişkin bir bayraktır bu. Daha sonra, bir baraj
yapımı nedeniyle, bunun tabii bir nedenle nakli gerektiğinde yine -şimdi sizin
naklettiğiniz yer bir Türkmen bölgesidir- Türkmen bölgesine nakledilmiştir
Süleyman Şah’ın Türbesi ve onun etrafında 16 tane Türkmen köyü vardır. Onlar, o
türbeyle birlikte kendilerinin Türkiye’nin teminatı altında olduğunu
hissetmektedirler. Şimdi, siz naklettiğiniz bölgenin PYD kontrolü altında
olduğunu gördünüz. Yine, siz PYD’yi, Cumhurbaşkanı başta olmak üzere, Başbakan
olmak üzere “Kandil’den farkı yok, terörist.” olarak ilan ettiniz ve siz
Osmanlı İmparatorluğu’nun kurucusunun dedesinin naaşını bulunduğu yerden
getirebilmek için “terörist” ilan ettiğiniz kişilerin eskortluğunda türbeye
kadar gittiniz(X),
onların korumasına ihtiyaç duydunuz. Onların koruması bittiğinde dünya âlemin
terörist ilan ettiği IŞİD’çilerin koruması altında gittiniz ve bulunan türbeyi
hâk ile yeksan edip yıktınız. Arkasından, aynı korumayla gelip terörist ilan
ettiğinize, Osmanlı Devleti’nin kurucusunun dedesinin naaşını bu PKK terör
örgütlerine emanet ediyorsunuz. Ne anlama geldiğinin farkında mısınız? Bu şu
anlama geliyor: “Ben Suriye’de oluşturulabilecek olan yeni bir oluşum için
şimdiden ‘evet’ diyorum.” Bunun anlamı budur. AKP Hükûmetini kastediyorum, ben
asla onu kabul etmem. Bu, AKP Hükûmetinin şimdiden Süleyman Şah’ın türbesini
oraya gömmekle, orada oluşmuş olan fiilî hâkimiyeti uluslararası hukuk
açısından tanıyacağına işarettir ve bu, değerli arkadaşlarım, herkesin
övündüğü, Cumhurbaşkanının, Başbakanın kolları sıvayıp beyaz gömleklerle
operasyon filan yönettiği bir iş değildir. Aha, burada askerler var, bir tanesi
de burada. Sorun bakayım askerlere… 
Ordunun
3 tane harekâtı vardır: 1) Hücum, 2) Savunma, 3) Ricat. Ricatın en önemli
özelliği de bulunduğu yerden çekilirken oradaki malzemeleri, binayı, aracı
gereci yok etmektir; işte, sizin yaptığınız. Türbeyi yok etmekle ricat hareketi
yaptınız. Bu, asla bir başarı değil, asla bir zafer değildir, olduğu gibi bir
hezimettir ama boyalı basın, emrinizdeki “Alo Fatih”lerle Türkiye’ye bunu
dünyanın gözünün kamaştığı bir zafer olarak sunabiliyorsunuz. Yani, söyleyecek
laf bulamıyorum, söyleyecek laf bulamıyorum içine düşülen kepazelikle ilgili,
içine düşülmüş olan millî, manevi değerlerin çukur içerisinde, irin içerisinde
erimesiyle ilgili diyor, hepinizi saygıyla selamlıyorum. (MHP sıralarından
alkışlar)
BAŞKAN
– Teşekkür ediyorum.
Bölüm
üzerinde Cumhuriyet Halk Partisi Grubu adına söz isteyen Ahmet Toptaş,
Afyonkarahisar Milletvekili.
Buyurun
Sayın Toptaş. (CHP sıralarından alkışlar)
CHP
GRUBU ADINA AHMET TOPTAŞ (Afyonkarahisar) – Sayın Başkan, değerli
milletvekilleri; 684 sıra sayılı Yasa Tasarısı’nın ikinci bölümü üzerinde
Cumhuriyet Halk Partisi Grubu adına söz almış bulunuyorum. Yüce Meclisi
saygılarımla selamlarım.
Yalnız,
684 sıra sayılı Tasarı’nın ikinci bölümüne geçmeden önce, Malatya’da düşen
uçakta şehit olan pilotlarımıza Allah rahmet, yakınlarına başsağlığı diliyorum,
Türk milletinin başı sağ olsun diyorum.
Yine,
yasa tasarısına geçmeden önce, Süleyman Şah Türbesi’nden kaçış operasyonuyla
ilgili birkaç söz söylemek istiyorum çünkü söylemeden bu kürsüden ayrılmak
mümkün değil. 
Değerli
arkadaşlar, Süleyman Şah Türbesi dokuz yüz yıl önce şehit olmuş bir Türk
büyüğünün ve korumalarının defnedildiği kutsal bir emanet iken IŞİD’le
ortaklığınız yüzünden müdahale edemediğiniz için kaçırmak zorunda kaldığınız
bir türbe oldu. Kaçırdınız ama bu kaçışı kahramanlık olarak sunuyorsunuz, haram
medya da bu konuda size epeyce yardım ediyor. Ben kaçışın kahramanlık olduğunu
da ilk kez AKP iktidarının sözcülerinden ve Cumhurbaşkanından duydum, hayretle
karşıladım.
Şimdi,
kaçırdığınız yer nasıl bir yer? Bir tarafta PKK’nın Suriye uzantısının
bayrağının asılı olduğu bir direk, bir ucunda Abdullah Öcalan’ın posterinin
asılı olduğu bir direk, bir tarafında da Süleyman Şah’a yeni hazırladığınız şehitlik
ve Türk Bayrağı direği. Yarın PKK’nın Suriye kolu “Bunu buradan kaçırın.”
dediği zaman -memlekete de, sınıra da yaklaştırdınız, 180 metreymiş galiba-
oradan kolayca kaçırabileceğiniz bir alana getirdiniz sanıyorum. Son
kaçıracağınız buraya kadar olsun da bundan sonrasına fırsat kalmasın, bu kadarı
yeter diyorum. 
Değerli
arkadaşlar, yine, 684 sıra sayılı Tasarı’nın ikinci bölümüne gelmeden önce,
birinci bölümde oylayarak konuşma haklarımızı gasbedip, “Kabul edenler…
Etmeyenler…” diyerek hakkında söz söyleme fırsatı bile vermediğiniz bazı
maddelerle ilgili görüşlerimi belirtmek istiyorum. 
Şimdi, bu
tasarıyı sunan İçişleri Bakanı Sayın Efkan Ala Komisyondaki sunuş konuşmasında
1’inci maddeyle ilgili yani kişilerin üstü, görünmeyen yerleri, eşyaları ve araçlarının
görünmeyen yerleriyle ilgili aramalar konusunda bakın ne diyor: “Birincisi,
suçun önlenmesine ilişkin arama yetkisi bu konulara ilişkin düzenlemeler
getirmektedir. Suçun işlenmesinin önlenmesi, kaçan faillerin yakalanması…”
Bakın, arabanın görünmeyen yerlerini neden arayacakmış ya da kişinin görünmeyen
yerlerini neden arayacakmış. “…için, kişilerin hayatına, mal varlığına veya
topluma yönelik tehlikenin önlenmesi amacıyla durdurulan kişinin üstünün,
eşyasının ve aracının aranması. Bu tasarıyı hazırlarken, takdim ederken bir
hususa dikkatinizi çekmek istiyorum: O da belli suçlarda ve suçüstü hâllerinde
düzenleme yapılmıştır. Bunun nedeni de vatandaşlarımızın sokaklarında,
mahallelerinde, gerçekten suçluların olduğu kanaatine vardıklarında, devlet görevlilerinin
bu suçlarla mücadelede yani hırsızlık, gasp yapanla, uyuşturucu satanla,
bunlarla mücadelesinde bir zafiyet olmamasını sağlamak için.” diyor. Yani,
araçların kapalı bölümleri niçin aranıyormuş? Gasp yapanı yakalamak için,
uyuşturucu kaçıranı yakalamak için. Yalan! Bunun için değil bu yasa çünkü
bunların müeyyidesi var değerli arkadaşlar, bunların müeyyidesi var. Türk Ceza
Kanunu’nun…
YILMAZ TUNÇ
(Bartın) – Karıştırdın onu sen, gözaltı ile aramayı karıştırdın.
AHMET TOPTAŞ
(Devamla) – Sen dinle de öğren karıştırdım mı! Sen bir öğren!
YILMAZ TUNÇ
(Bartın) – Senin söylediğin gözaltıyla ilgili. 
AHMET TOPTAŞ
(Devamla) – Dinle de bir öğren sen! Önce bir dinle de öğren sen!
YILMAZ TUNÇ
(Bartın) – Karıştırdın, gözaltıyla ilgili.
BAŞKAN – Sayın
Tunç, lütfen…
AHMET TOPTAŞ
(Devamla) – Efkan Ala’nın kendi ağzından okudum bunu. 
YILMAZ TUNÇ
(Bartın) – Gözaltıyla ilgili…
BAŞKAN – Sayın
Tunç, niye müdahale ediyorsunuz?
AHMET TOPTAŞ
(Devamla) – Efkan Ala’nın sözleri bunlar, ben söylemiyorum. Efkan Ala’nın sözleri
bunlar. Ne diyor?
YILMAZ TUNÇ
(Bartın) – Gözaltıyla ilgili o. 
AHMET TOPTAŞ
(Devamla) – İyi dinlersen öğrenirsin!
ÖMER FARUK ÖZ
(Malatya) – Bağırmadan konuş!
HALİL MAZICIOĞLU
(Gaziantep) – Niye bağırıyorsun? 
AHMET TOPTAŞ
(Devamla) – Öğrensin diye! 
ÖMER FARUK ÖZ
(Malatya) – Allah, Allah!
AHMET TOPTAŞ
(Devamla) – Yeteri kadar anlatamamışım! Sen de dinle!
YILMAZ TUNÇ
(Bartın) – Gözaltıyla ilgili ya senin dediğin.
AHMET TOPTAŞ
(Devamla) – Bak, bak… “Bir suçun işlenmesine ilişkin arama yetkisi…” 
YILMAZ TUNÇ
(Bartın) – Şuna bak, şuna…
AHMET TOPTAŞ
(Devamla) – Efkan Ala’nın söylediklerine bak sen, Efkan Ala’nın. Senin Bakanın
yalan söylüyorsa onu ben bilmem, sen ona sor.
YILMAZ TUNÇ
(Bartın) – Metne bak, metne. 
AHMET TOPTAŞ
(Devamla) – Efkan Ala’nın söylediği tutanak bu, tutanak!
HAKAN ÇAVUŞOĞLU
(Bursa) – Tasarıya bak! Hukukçusun, tasarıya bak!
YILMAZ TUNÇ
(Bartın) – Tasarıya baksana! 
AHMET TOPTAŞ
(Devamla) – Bu, Bakanın söylediği tutanak. Sen Bakanına söyle onu!
YILMAZ TUNÇ
(Bartın) – Düzgün konuş. Tasarıya bak.
AHMET TOPTAŞ
(Devamla) – Bakın, diyor ki arkadaşlar…
YILMAZ TUNÇ
(Bartın) – Çalışmadan çıkmışsın!
AHMET TOPTAŞ
(Devamla) – Senin Bakanın çalışsın gelsin öyleyse!
YILMAZ TUNÇ
(Bartın) – Tasarıya bak be! 
BAŞKAN – Sayın
Tunç... Sayın Tunç…
AHMET TOPTAŞ
(Devamla) – Bana saygılı davranacaksın.
YILMAZ TUNÇ
(Bartın) – Sen de bana saygılı davranacaksın.
BAŞKAN – Sayın
Tunç, sayın hatibe niye müdahale ediyorsunuz? Lütfen…
AHMET TOPTAŞ
(Devamla) – Ben senin Bakanının sunuş tutanağını okuyorum burada. Senin Bakanının
sunuş tutanağı bu. 
YILMAZ TUNÇ
(Bartın) – Tasarıya bak diyorum sana. 
OKTAY VURAL
(İzmir) – Sayın Başkan, gitsin yatsın ya! Sayın Başkan, bu provokatör ne arıyor
burada ya!
AHMET TOPTAŞ
(Devamla) – Değerli arkadaşlar, bakın, Ceza Muhakemesi Kanunu “Yakalama ve
Yakalanan Kişi Hakkında Yapılacak İşlemler” madde 90: “Aşağıda belirtilen
hâllerde herkes tarafından geçici olarak yakalama yapılabilir.” Yani, polis
tarafından değil, herkes tarafından. Hangi hâllerde? Kişiye suç işlerken
rastlanması hâlinde. Yani, bir kişi -Bakanın dediği- mahallede uyuşturucu
kaçakçılığı yapıyorsa, gasp yapıyorsa, hırsızlık yapıyorsa bırakın polisi
herkese yakalama hakkı veriyor yasa, herkese, sıradan vatandaşa bile. 
Tabii, vatandaşı
kandırmak için, “demokrasi paketi, özgürlük paketi” diye vatandaşa yutturmak
için böyle söylersiniz, ondan sonra açığa düşersiniz, “Tasarıya bak.” dersiniz,
Bakanınızın lafına bakmazsınız. Şimdi, Başbakanın sözlerine geliyorum.
Değerli
arkadaşlar, Giresun’da il kongresinde konuşuyor Davutoğlu. 
BÜLENT TURAN
(İstanbul) – Bayağı dinliyor ama! Görüyor musun hepsini dinlemiş!
AHMET TOPTAŞ
(Devamla) – Bakın, diyor ki: “Polise olağanüstü yetki tanınıyor. İşte buradan
soruyorum: Sayın Kılıçdaroğlu, Sayın Bahçeli, Sayın Demirtaş, hiç AB yasalarını
tetkik ettiniz mi? Teklifte, şiddet uygulanması hâlinde yirmi dört saat polise,
yirmi dört saat savcıya yetki tanıyoruz.” 
Okumamış!
Tasarıdan haberi yok! Yalan üzerine… 
İSMAİL KAŞDEMİR
(Çanakkale) – Ama tasarıdan konuşmuyorsunuz siz de!
AHMET TOPTAŞ
(Devamla) – Savcı devre dışı bırakılmış yirmi dört saatte de, kırk sekiz saatte
de. Orta yerde savcı yetkisi yok ama Başbakan ikinci yirmi dört saatin savcının
yetkisinde olduğunu söylüyor. Yani, Başbakanın okumadan savunduğu, bir de “Ey
Bahçeli, Ey Kılıçdaroğlu, Ey Demirtaş…” diye “ey” dediği konuşmayı, kendi
konuşmasından, Giresun İl Başkanlığı seçimindeki konuşmasından aktardım. Yalan
üzerine devam edeceksiniz, ne kadar yutturabilirseniz vatandaşa; bugüne kadar
yutturduğunuz gibi yutturabilirseniz devam edeceksiniz.
BÜLENT TURAN
(İstanbul) – Muhalefet sağ olsun, yardımcı oluyor bize!
AHMET TOPTAŞ
(Devamla) – Değerli arkadaşlar, gelelim tasarının ikinci bölümüne. Tasarının
ikinci bölümünde polis teşkilatını darmaduman ediyorsunuz. “Ak polis”
kuruyorsunuz, Adalet ve Kalkınma Partisine bağlı bir polis teşkilatı, bir
diktatörlüğün elinde sopa olarak kullanabileceği bir diktatörlük polisi
kuruyorsunuz.
BÜLENT TURAN
(İstanbul) – Onu siz yaparsınız!
AHMET TOPTAŞ
(Devamla) – Bu polisin size hayrı olmaz. Bu polise vatandaş sizin verdiğiniz
yetkileri kullandırtmaz, direnir. Bu polis, diktatörlüğü de korumaya yetmez. 
Aklınızı başınıza toplayın, polisi “ak
polis” ederek, jandarmayı “ak jandarma” hâline getirerek, MİT’i muhaberat
hâline getirerek bu ülkede insan haklarını ortadan kaldırmayı düşünüyorsanız,
insanları terbiye etmeyi, korkutmayı, sindirmeyi düşünüyorsanız buna gücünüz
yetmeyecek, merak etmeyin. Bu halk buna izin vermeyecek.
Teşekkür ederim.
(CHP ve MHP sıralarından alkışlar)
BAŞKAN –
Teşekkür ediyorum.
Bölüm üzerinde
Halkların Demokratik Partisi Grubu adına söz isteyen Abdullah Levent Tüzel,
İstanbul Milletvekili.
Buyurun Sayın
Tüzel. (HDP sıralarından alkışlar)
HDP GRUBU ADINA
ABDULLAH LEVENT TÜZEL (İstanbul) – Sayın Başkan, değerli milletvekilleri;
hepinizi selamlıyorum, iyi geceler diliyorum. 
Öncelikle,
değerli milletvekilleri, bugün görüşmelere başladığımızda üzücü bir haber
aldık. Malatya Erhaç’ta 2 F4 yani halkımızın bildiği deyimle Phantom savaş
uçağı düştü ve 4 pilot şehit oldu, biz yine üzüntülerimizi ifade ettik ama esas
sorgulamamız gereken, herhâlde, Silahlı Kuvvetler yönetimi, Millî Savunma
Bakanlığı ve Hükûmet. Zamanı dolmuş, teknolojisi eskimiş, birçok ülkenin,
Amerika’nın, Almanya’nın kullanmaktan artık geri bıraktığı, enkaza dönüştürdüğü
uçakları biz pilotların ölümü pahasına kullanmaya devam ediyoruz yani çarpıştı
mı, nasıl düştü açıklamasını çok kurcalamaya gerek yok herhâlde. Bu konuda
Hükûmetin ve Bakanlığın bir hesap vermesi gerektiğini düşünüyorum.
Diğer şey
değerli milletvekilleri, biliyorsunuz, bu sabah saat dokuza doğru Genel Kurul
kapandı. Neyse ki bu akşam herhâlde bu bölüm görüşmelerinden sonra Genel Kurul
kapanacak. Ama, ister istemez hepimizin aklına herhâlde şu soru geliyor:
Ülkenin milletvekillerine, halkın temsilcilerine bu şekilde zulmeden bir
iktidar kafası, bu “iç güvenlik” adını verdiği yasayla vatandaşa neler yapmaz
ki, sokakta zaten neler de yapılmıyor ki? Bunu çok iyi biliyoruz. İşte, bugün
Özgecan kızımızın öldürülmesini protesto eden kadınlara bir kez daha polis
müdahalesi oldu. Sokaklar şiddetten geçilmiyor ama bu şiddetin kaynağında,
“Kamu düzenini sağlayacağız.” diyen, “Sokaklardaki gösteriler vatandaşın can ve
mal güvenliğini tehdit ediyor, bunu önlemek için bu yasayı getiriyoruz.” diyen
bu iktidar aslında şiddeti doğuruyor, şiddet buradan neşet ediyor. Ondan sonra
da AKP’nin Grup Başkan Vekili diyor ki: “Eğer biz bu yasayı zamanında çıkarmış
olsaydık o Kobani olaylarında 50 tane yurttaşımız ölmezdi.” Aslında, hakikaten
utanmadan sıkılmadan bu laflar ediliyor. 50 tane yurttaşın ölümünün arkasında
-biz araştırılsın dedik- bu ölümün arkasında yine devletin manipülatif ve bu
şekilde sokaklarda… İnsanlar orada “Kobane’yle dayanışalım, Kobane ölmesin,
Kobane düşmesin. IŞİD katliamına seyirci kalmayalım.” diye sokaklara çıktığında
devlet terörüyle, provokasyonlarıyla, manipülasyonuyla 50 yurttaş hayatını
kaybetti. Yine, o yurttaşların can güvenliğini ortadan kaldıran, bu iktidar
zihniyetiydi. Şimdi bu yasayla bunları çok daha iyi görüyoruz. 
Hatırlarsınız,
AKP iktidarı ilk Hükûmet olduğunda dönemin Başbakanı meydanlarda miting
yaparken ne diyordu? Göğsünü gere gere “Biz olağanüstü hâli kaldırdık, bu
ülkeye demokrasiyi getirdik.” diyordu. Peki, ne oldu on üç yıl sonra? Ne oldu?
Niye olağanüstü hâl uygulamaları yeniden geri getiriliyor? Öyle ya polise,
kaymakama, valiye, bakana sokaktaki yurttaşın demokratik eylemini yasaklama,
engelleme, engelleyemiyorsa yok etme yetkisi veren; yürütmeye açık yargı
yetkisi veren; durdurma, arama, dinleme, önleme, ifade alma; sokaktaki polise
bütün bu yargı yetkilerini veren… Bunun adı çok açık ki bir olağanüstü hâl
rejimidir, sıkıyönetim rejimidir. 
Şimdi, yasayı
değerlendiren arkadaşlarımız çoğunlukla bir “polis rejimi” falan diyor, ”polis
devleti” diyor ama zaten sokakta bir polis devleti uygulaması var. Sokakta,
yaptığı her suçun, her insan hakları ihlalinin hesabını vermeyen, “Benim
memurum, ben onu korurum, destan yazdılar.” deyip devlet koruması altında olan
bir polis var zaten cezasızlıkla korunan. Ama bu yasayla ne getiriliyor?
“Aferin evladım, sen daha çok devam et. Vatandaşın can güvenliğini değil, yeter
ki benim düzenimi, benim iktidarımı koru. Ne gerekiyorsa ben yapacağım,
arkandayım.” diyen bir yasa düzenlemesi söz konusu. Değerli milletvekilleri,
çok açık, bu kamu güvenliği falan değil, bu iktidarın güvenliğini, bu kara
düzenin güvenliğini getiren bir şey. 
Yani, şimdi,
tabii, “Verin oyları, 400 vekil çıkartayım, başkanlık rejimini getireyim.”
diyen bir iktidar, “Her şeyi sorgusuz sualsiz, hesapsız kitapsız, sınırsız
yapayım. İstediğimi atayayım, istediğimi alayım; istediğimi asayım, istediğimi
keseyim.” diyen bir iktidar… Bu iktidar neyle yürür? Bu iktidar polis gücüyle
yürür, zor gücüyle yürür, despotizmle yürür. Alın işte size bunun yasası.
Şimdi, bunu en
iyi görmesi gereken herhâlde grevleri yasaklanan metal işçileridir. Metal
işçileri grev yasağı kalksın diye dava açtıklarında bakın, Hükûmetin, Bakanlar
Kurulunun savunmasına: “Bizim TOMA’lara ihtiyacımız var, bu TOMA’lar yapılıyor
yani millî güvenlikle ilgili.” Bu TOMA’lar ne yapıyor? Sokakta su sıkıyor,
basınçlı su sıkıyor üniversite gençlerine, işçilere, çevrecilere, kadınlara,
Gezicilere, Kobane’de dayanışma içerisinde olanlara. Ama TOMA’nın basınçlı suyu
yetmemiş ki bir ara -biliyorsunuz, o, Taksim’deki fotoğraflar var- TOMA’nın
basınçlı suyuna bir bidonla zehirli bir şeyler akıtıldı, o kimyasal kondu.
Şimdi, işte bu kimyasal koymanın da yolu açılıyor, yasal bir kılıfa kavuşuyor. 
Değerli
milletvekilleri, dünya bu gaz bombalarının yol açtığı felaketleri ve insanlık
suçlarını konuşup yasaklanmasını öneriyor -sağlık örgütleri ve bizim Türk
Tabipleri Birliği- ama siz, gaz bombası yetmiyor, gaz bombaları alınıyor, bir
de buna kimyasal karıştırılmış basınçlı su katıyorsunuz.
Polise
çok açık “Vur.” yetkisi veriyorsunuz. Polis zaten vuruyordu “Taş mı attın,
bilye mi kullandın, sapan mı taşıdın, yüzünü mü örttün, poşu mu bağladın; sen
suçlusun, sen hem vurulmayı hak ettin hem de üç yıl, beş yıl cezaya
çarptırılmayı hak ettin.” deniyor. Birinci bölüm daha çok bunlara dair. Şimdi
görüşeceğimiz ikinci bölümde bunu yapacak bir polis teşkilatının nasıl organize
edileceği, yeniden organize edileceği… Yani, biraz önce de söylendiği gibi,
polis teşkilatında bir kadrolaşmayı, Hükûmet, kendi güvenliğini sağlayacak bir
polis uygulamasını sağlıyor.
Şimdi,
bütün bunların neydi gerekçesi? “Kobane olmasın, bir daha 6-8 Ekim Kobane
olayları olmasın, vatandaşımız ölmesin.” Neydi insanları sokaklara çıkartan?
Cumhurbaşkanın söylediği “Düştü, düşecek.” konuşması. Ama iki gündür
konuştuğumuz, Süleyman Şah Türbesi’nin geri taşınması meselesi. Muhalefetten
birçok milletvekili arkadaşımız hesaplaşmayı buradan yapıyor; yine, Kürtlere
saldırılıyor, Kobane’de IŞİD’e karşı, katliamcılara karşı direnen, onurluca
savaş veren Kürtlerin hakkı teslim edilmiyor “PKK şöyle, PKK böyle.” diye
saldırılıyor. Şimdi, altı aydır orada mahsur kalan askerler var mı? Var; “Orası
vatan toprağı.” denilip durulmadı mı? Duruldu ama dış politikadaki hatalar,
yanlışlar, IŞİD’i gizli kapaklı destekleme, sonuç itibarıyla, oradaki Süleyman
Şah Türbesi’ni ve karakolu güvencesiz hâle getirmiştir, güvenliksiz hâle
getirmiştir ve Hükûmet orayı nakletmek zorunda kalmıştır. Ama işin garibi, bunu
büyük bir kahramanlık edasıyla, çarşaf çarşaf böyle destansı haberlerle
yapıyor. Niye? Bu iç güvenlik yasasının üzerini örtmek. Niye? Hüsrana uğramış
dış politikasını sanki muzaffer olmuş, büyük bir zafer kazanmış edayla
göstermek. Büyük bir zavallılık. 
Başbakan
da oradan halkı tehdit ediyor, “Küstahlık yapıyorsunuz, küstahlık.” diyor.
Neresi küstahlık? Yanlışların eleştirilince, hata yapmanın cezası bu şekilde
gösterilince bunda küstahlık yok. Aslında, sen orada Kobane üzerinden kendi
askerlerini kurtarma operasyonu yapıyorsan bir hakkı teslim edeceksin;
milliyetçilik, ırkçılık, düşmanlık yapmayacaksın. Halkların, dostluk
içerisinde, barış içerisinde yaşamanın ve çeteci güçlerden nasıl kurtulacağının
derslerini çıkartması gerekir.
Değerli
milletvekilleri, burada grup başkan vekili “Kim ki bu yasaya karşı çıkıyor, suç
işleme eğilimindedir.” dedi, hepimiz ayağa kalktık. Biz de diyoruz ki: Bu
yasayı çıkartmak isteyenler aslında suçu ve suçluyu ha bire toplumda
örgütlemektedir. Bu çok açık.
Bakın, sizin bir
dindar gençlik yetiştirme projeniz var, dinine bağlı, ecdadına bağlı, işte, o
gençler şimdi nasıl yetişiyor?
(Mikrofon
otomatik cihaz tarafından kapatıldı)
ABDULLAH LEVENT
TÜZEL (Devamla) – “Mini etekli kızları engelleyin, taciz edin.” diyen kadın
müdür muavinleri bu ülkede atanıyor. İşte, o çocuklar, o gençler, o akılla
yetişen gençler yarın katil de olur tecavüzcü de olur; bunu görün, bu sevdadan
vazgeçin diyorum.
Hepinize
saygılar sunuyorum. (HDP sıralarından alkışlar)
GÖKCEN ÖZDOĞAN
ENÇ (Antalya) – Münferit o, görevden alındı; münferit bir olay.
ALİ SERİNDAĞ
(Gaziantep) – Dolu, dolu, onlardan dolu.
BAŞKAN –
Teşekkür ediyorum.
Bölüm üzerinde
şahsı adına söz isteyen Özgür Özel, Manisa Milletvekili. 
Buyurun Sayın
Özel. (CHP sıralarından alkışlar)
ÖZGÜR ÖZEL
(Manisa) – Sayın Başkan, değerli milletvekilleri; hepinizi saygıyla selamlarım.
Bugün yaşanan
elim kazada hayatını kaybeden pilotlarımıza Allah’tan rahmet diliyorum.
Sayın
milletvekilleri, eğer bir parlamentoda görev yapıyorsanız ve yaptığınız
kanunlar bir demokraside uygulanacak ise sizden, esaslı bir demokrasi bilincine
sahip olmanız beklenir. Ama bugün ortaya konan kanun tasarısını Meclis
gündemine getiren iradenin bırakın esaslı bir demokrasi bilincini, asgari bir
demokrasi bilincini bile barındırdığını söylemek gerçekten güç.
Bir parlamentoda yasama ve yargıyı
yürütmenin emrine verecek, yürütmeye bağlayacak, yürütmeyi de âdeta bir kişinin
insafına ve uygulamalarına terk edecek bir kanun yapamazsınız. Parlamentonun
yasa yapma yetkisi, parlamentoların yasa yapma yetkisi anayasasıyla, iç tüzükle
ve en önemlisi evrensel hukuk normlarıyla sınırlıdır. Demokrasilerde yaşam hakkını
ortadan kaldıracak yasa olmaz, böyle bir yasa teklifi veremezsiniz.
Demokrasilerde, demokrasiyi askıya alacak bir yasa olmaz, bunu
yasalaştıramazsınız. Kuvvetler ayrılığını ortadan kaldıracak yasaları
parlamentonun gündemine getiremezsiniz. Bir yasa yapıp, polise, kolluk
güçlerine, vatandaşın seyahat özgürlüğünü, vatandaşın özel hayatının
gizliliğini, toplantı ve gösteri özgürlüğünü kısıtlayacak, askıya alacak
yetkiler veremezsiniz. Ancak üzerinde görüştüğümüz bu yasa, âdeta ülkenin
gündemine polis devletini getirmektedir. Suriye ve İran’da dahi tartışılan ve
eleştirilen maddelerin 2015 Türkiyesi’nin gündemine getirilmesi, tartışılması
fevkalade üzücüdür. 
Sürekli bir algı
yönetimine alışmış ve gerçeklerle değil, yarattığı algı üzerinden ülkeyi yöneten
iktidarın, Başbakan, İçişleri Bakanı, hatta Cumhurbaşkanı eliyle ve ağzıyla, bu
ülkede bu yasaya karşı çıkanları “bonzaiciler” diye nitelendirmesi, siyasi
nezaket bir yana genel ahlak kurallarına da aykırıdır. (CHP sıralarından
alkışlar) 
Bunu dün verilen
önergelerde gördük. Sizin dışınızda, asgari sizin standartlarınıza bütün
muhalefet partileri iştirak etti, ama onların bonzaiyle daha etkin mücadele
etmek için verdikleri önergeleri sizin grubunuz reddetti. Şimdi, o meydanlara
çıkıp Sayın Genel Başkanımızın adını ağzına alarak “Sizi gidi bonzaiciler!”
diyen Başbakan, bakalım o meydanlardaki insanların suratına bundan sonra nasıl
bakacak?
“Bu yasaya karşı
çıkanlar molotofçudur.” diyecek kadar meseleyi ileriye götüren Başbakana cevap
İdris Naim Şahin’den geldi. Bu dönem Bakanınızdı, buradaydı. Bizler
eleştiriyorduk, siz onu savunuyordunuz. Dedi ki İdris Naim Şahin: “2009’da,
İstanbul Küçükçekmece’de, lise öğrencisi Serap Eser’in İETT otobüsünde yanarak
ölmesine sebebiyet veren molotofu MİT mensupları atmıştı.” Bunu yalanlamadınız,
bunun üzerine bir soruşturma açmadınız, bunu kabullendiniz. Şimdi, siz kim
oluyorsunuz da dönüyorsunuz, muhalefet partisine “molotofçular” diyorsunuz. 
Bir de
Başbakanın ifadesi, diyor ki: “Hangi Avrupa demokrasisinde molotof suç değil?”
Sanki Türkiye'de mevcut mevzuatta suç değilmiş gibi. Bunlar vicdanla bağdaşacak
yaklaşımlar değil.
Şunu da çok
açıkça söyleyelim: En büyük yanılgı, en büyük yanıltmaya çalışma, en büyük algı
operasyonu. Bu yasadaki pek çok madde, hatta daha fevkindeki maddeler Avrupa’da
var, Alman hukukunda var. Açtık baktık Alman hukukuna, gerçekten de Alman
hukukunda “koruyucu gözaltı yetkisi” diye bir şey var polisin ama uygulamadaki
örneğini yazmışlar vakalarla. Alman kolluk hukuku, parkta donma tehlikesindeki alkollü
bir şahsı, direnmesine rağmen, donmasın diye gözaltına alıp hastaneye götürmeyi
koruyucu gözaltı yetkisi olarak tanımlamış. Yine, aynı Alman kolluk hukuku
diyor ki: “Kendini elinde benzin bidonuyla yakmak üzere olan ve psikolojik
bunalımdaki bir şahsı direnmesine karşı gözetim altına almak önleyici gözaltı
yetkisine örnektir.” Şimdi siz ne yapmaya çalışıyorsunuz? Alman kolluk
hukukunda, Angela Merkel’i protesto edeceğinden şüphelenip Uşak’tan Ankara’ya
doğru gelen öğrencileri bir gece otobüsün içinde tutma diye bir şey yok veya
Ermenek’e giden madencileri gözaltına almak diye bir şey yok. (CHP sıralarından
alkışlar) 
Valilere,
kaymakamlara olağanüstü hâl bölge valisi yetkileri veren, savcının ve hâkimin
yetkilerini veren yani yargı yetkisiyle donatan ve devlet adamı olması gereken
valileri Hükûmetin ve Recep Tayyip Erdoğan’ın adamı yapan bu yasaya sonuna
kadar karşıyız.
Saygılar
sunuyorum. (CHP sıralarından alkışlar)
BAŞKAN –
Teşekkür ediyorum.
AYKUT ERDOĞDU
(İstanbul) – Sayın Başkanım, bu yasayla alakalı, bir eczacı milletvekilinin,
iktidarın bu kadar hukukçu milletvekili varken bütün Parlamentoyu hukuk
konusunda aydınlatmasını zapta geçirmek istiyorum iktidar partisinin düştüğü
durumu göstermek açısından. 
BAŞKAN – Zapta
geçti zaten Sayın Erdoğdu, teşekkür ediyorum. 
Şimdi, bölüm
üzerinde soru-cevap işlemi yapılacaktır.
Birleşime iki
dakika ara veriyorum.
 Kapanma
Saati: 01.12

ON BİRİNCİ OTURUM
Açılma Saati: 01.13
BAŞKAN: Başkan Vekili Sadık YAKUT
KÂTİP ÜYELER: Muhammet Bilal MACİT (İstanbul), Fehmi KÜPÇÜ (Bolu)
-----0-----
BAŞKAN – Sayın
milletvekilleri, Türkiye Büyük Millet Meclisinin 63’üncü Birleşiminin On
Birinci Oturumunu açıyorum.
684 sıra sayılı
Kanun Tasarısı’nın görüşmelerine devam edeceğiz.
Komisyon? Yok.
Ertelenmiştir.
6’ncı sırada yer
alan, Kültürel İfadelerin Çeşitliliğinin Korunması ve Geliştirilmesi
Sözleşmesinin Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu’nun görüşmelerine başlayacağız.

6.- Kültürel İfadelerin Çeşitliliğinin Korunması ve
Geliştirilmesi Sözleşmesinin Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu (1/292) (S. Sayısı: 54)
BAŞKAN –
Komisyon? Yok.
Ertelenmiştir.
Bundan sonra da
komisyonların bulunamayacağı anlaşıldığından, alınan karar gereğince, kanun
tasarı ve teklifleri ile komisyonlardan gelen diğer işleri sırasıyla görüşmek
için…
MAHMUT TANAL
(İstanbul) – Sayın Başkan, Meclisin itibarını yerlere serdiniz. Yalandan
kapattınız, yalandan açtınız ya Meclisi! Böyle bir Meclis olur mu? Yani, olayı
kanuna uyduruyorsunuz. Yakışıyor mu bu size?
BAŞKAN – …25
Şubat 2015 Çarşamba günü saat 14.00’te toplanmak üzere birleşimi kapatıyorum.
 Kapanma
Saati: 01.14






(x) Bu bölümde hatip tarafından Türkçe
olmayan bir kelime ifade edildi.


(x) Bu bölümde Hatip tarafından Türkçe
olmayan bir kelime ifade edildi.


(*) Bu bölümde hatip tarafından Türkçe
olmayan kelimeler ifade edildi.


(x) Bu bölümde hatip tarafından Türkçe
olmayan kelimeler ifade edildi.


(x) Bu düzeltmeye ilişkin ifade 23/2/2015
tarihli 62’inci Birleşim Tutanağı’nın 259’uncu sayfasında yer almıştır.


(x) Bu düzeltmeye ilişkin ifade 23/2/2015
tarihli 62’nci Birleşim Tutanağı’nın 243’üncü sayfasında yer almaktadır. 


(x) Bu düzeltemeye ilişkin ifade
23/02/2015 tarihli 62’nci Birleşim Tutanağı’nın 506’ncı sayfasında yer
almaktadır.


(x) Bu düzeltmeye ilişkin ifade
23/2/2015 tarihli 62’nci Birleşim Tutanağı’nın 391’inci sayfasında yer
almaktadır. 



(x) (x) Bu düzeltmeye ilişkin ifade
23/2/2015 tarihli 62’nci Birleşim Tutanağı’nın 168’inci sayfasında yer almaktadır.


(x) Bu düzeltmeye ilişkin ifade
23/2/2015 tarihli 62’nci Birleşim Tutanağı’nın 54 ve 56’ncı sayfa aralığında
yer almaktadır.


(X) Bu düzeltmeye ilişkin ifade
23/2/2015 tarihli 62’nci Birleşim Tutanağı’nın 272’nci sayfasında yer
almaktadır. 


 (xx) Bu ifadeye ilişkin düzeltme 25/2/2015
tarihli 64’üncü Birleşim Tutanağı’nın 288’inci sayfasında yer almaktadır.


(x) Bu düzeltmeye ilişkin ifade
23/2/2015 tarihli 62’nci Birleşim Tutanağı’nın 283’üncü sayfasında yer
almaktadır.


(X) Bu düzeltmeye ilişkin ifade 23/2/2015
tarihli 62’nci Birleşim Tutanağı’nın 281’inci sayfasında yer almaktadır.


(x) 684 S. Sayılı
Basmayazı 19/2/2015 tarihli 58’inci Birleşim Tutanağı’na eklidir.


(X) Açık oylama kesin sonuçlarını
gösteren tablo tutanağa eklidir.



(X) Bu ifadeye ilişkin düzeltme 25/2/2015
tarihli 64’üncü Birleşim Tutanağı’nın 207’nci sayfasında yer almaktadır.


(x) Bu ifadeye ilişkin düzeltme 25/2/2015
tarihli 64’üncü Birleşim Tutanağı’nın 23’üncü sayfasında yer almaktadır.


(x) Bu ifadeye ilişkin düzeltme 25/2/2015
tarihli 64’üncü Birleşim Tutanağı’nın 332’nci sayfasında yer almaktadır.


(x) (x) Bu düzeltmeye ilişkin ifade 21/2/2015
tarihli 60’ncı Birleşim Tutanağı’nın 139’uncu sayfasında yer almaktadır.


(X) Bu ifadeye ilişkin düzeltme 25/2/2015
tarihli 64’üncü Bileşim Tutanağı’nın 204’üncü sayfasında yer almaktadır.




