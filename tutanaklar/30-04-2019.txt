



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 72’nci
Birleşim
 30
Nisan 2019 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Gaziantep Milletvekili Ali Muhittin Taşdoğan’ın, Fransa
Cumhurbaşkanı Emmanuel Macron’un Cumhurbaşkanlığı kararnamesiyle 24 Nisanı
sözde Ermeni soykırımını anma günü ilan etmesine ilişkin gündem dışı konuşması
2.- İstanbul Milletvekili Mahmut Tanal’ın, arabuluculuk sisteminde
yaşanan sorunlara ve çözüm önerilerine ilişkin gündem dışı konuşması
3.- Şanlıurfa Milletvekili Halil Özşavlı’nın, 1915 olaylarına ilişkin
gündem dışı konuşması

IV.- AÇIKLAMALAR
1.- Burdur Milletvekili Mehmet Göker’in, 1 Mayıs Emek ve Dayanışma
Günü’nü kutlandığına ilişkin açıklaması
2.- Osmaniye Milletvekili Mücahit Durmuşoğlu’nun, 29 Nisan Kutülamare
Zaferi’nin 103’üncü yıl dönümü vesilesiyle şehit olanları rahmetle yâd ettiğine
ve 1 Mayıs Emek ve Dayanışma Günü’nü kutladığına ilişkin açıklaması
3.- Mersin Milletvekili Ali Cumhur Taşkın’ın, 29 Nisan Kutülamare
Zaferi’nin 103’üncü yıl dönümüne ilişkin açıklaması
4.- Adıyaman Milletvekili Abdurrahman Tutdere’nin, ölüm saçmaya devam
eden Adıyaman Çelikhan-Malatya kara yolunda gerekli tedbirlerin alınması çağrısında
bulunduğuna ilişkin açıklaması
5.- Kahramanmaraş Milletvekili İmran Kılıç’ın, 29 Nisan Kutülamare
Zaferi’nin 103’üncü yıl dönümüne ilişkin açıklaması
6.- Gaziantep Milletvekili Müslüm Yüksel’in, 29 Nisan Kutülamare
Zaferi’nin 103’üncü yıl dönümüne ilişkin açıklaması
7.- Gaziantep Milletvekili İrfan Kaplan’ın, 1 Mayıs Emek ve Dayanışma
Günü’nü kutlandığına ilişkin açıklaması
8.- Afyonkarahisar Milletvekili Burcu Köksal’ın, 1 Mayıs Emek ve
Dayanışma Günü’nü kutlandığına ilişkin açıklaması
9.- Sivas Milletvekili Ulaş Karasu’nun, Ankara ili Çubuk ilçesi Akkuzulu
Mahallesi’nde CHP Genel Başkanı Kemal Kılıçdaroğlu’na yönelik linç girişimini
kınadığına ve 1 Mayıs Emek ve Dayanışma Günü’nü kutladığına ilişkin açıklaması
10.- Adıyaman Milletvekili Muhammed Fatih Toprak’ın, 23 Nisan Türkiye
Büyük Millet Meclisinin kuruluşunun 99’uncu yıl dönümü ile Ulusal Egemenlik ve
Çocuk Bayramı’nı büyük bir gururla karşıladıklarına ilişkin açıklaması
11.- Gaziantep Milletvekili Derya Bakbak’ın, Cumhurbaşkanı AK PARTİ Genel
Başkanı Recep Tayyip Erdoğan’ın 1 Mayıs Emek ve Dayanışma Günü mesajına ilişkin
açıklaması
12.- İzmir Milletvekili Tamer Osmanağaoğlu’nun, terörle mücadele eden
kahramanlarımızın önünde saygıyla eğilerek şehitlere Allah’tan rahmet
dilediğine ilişkin açıklaması
13.- Kayseri Milletvekili Çetin Arık’ın, Ankara ili Çubuk ilçesi
Akkuzulu Mahallesi’nde CHP Genel Başkanı Kemal Kılıçdaroğlu’na yönelik linç
girişimini kınadığına ilişkin açıklaması
14.- Kahramanmaraş Milletvekili Sefer Aycan’ın, 24-30 Nisan Dünya Bağışıklama
Haftası vesilesiyle bulaşıcı hastalıklarla mücadelede aşının önemine ilişkin
açıklaması
15.- İstanbul Milletvekili Sibel Özdemir’in, Ankara ili Çubuk ilçesi
Akkuzulu Mahallesi’nde CHP Genel Başkanı Kemal Kılıçdaroğlu ve Meclis Başkan
Vekili Levent Gök’e yönelik linç girişimini kınadığına, iktidarın gündeminin
ekonomik kriz, işsizlik ve yüksek enflasyon olması gerektiğine ilişkin
açıklaması
16.- Sakarya Milletvekili Muhammed Levent Bülbül’ün, Suriye’nin Azez
kentinde şehit olan askerimize Allah’tan rahmet, yaralılara şifa dilediklerine,
29 Nisan Kutülamare Zaferi’nin 103’üncü yıl dönümünü tebrik ettiğine, Türk
devletinin millî birlik ve beraberlik şuuruyla cumhuriyetin 100’üncü yılı olan
2023 hedefine kararlı adımlarla yürümeye devam edeceğine ilişkin açıklaması
17.- Kocaeli Milletvekili Lütfü Türkkan’ın, 3 Mayıs Türkçülük Günü’ne, 1
Mayıs Emek ve Dayanışma Günü’ne, 24 Nisan Irak Türkmen Cephesinin kuruluşunun
24’üncü yıl dönümüne, 29 Nisan Kutülamare Zaferi’nin 103’üncü yıl dönümüne,
Yunan asıllı İngiliz yazar Hamza Andreas Tzortzis’i Atatürk’e yönelik
sözlerinden dolayı kınadığına, Fransa Cumhurbaşkanı Emmanuel Macron’un 24
Nisanı sözde Ermeni soykırımını anma günü ilan etmesine sessiz kalınmaması ve 8
Mayısın Cezayir katliamını anma günü olarak kabul edilmesi gerektiğine ilişkin
açıklaması
18.- Mersin Milletvekili Fatma Kurtulan’ın, 98 cezaevinde 3 bin tutsağın
açlık grevine, 4 cezaevinde 15 tutuklunun ölüm orucuna başladığına, Leyla
Güven, Dersim Dağ, Murat Sarısaç, Tayip Temel’in açlık grevine girdiğine,
mevcut yasanın hayata geçirilerek Öcalan’ın da diğer tutukluların sahip olduğu
haklardan yararlanmasını talep ettiklerine, “Leylalar yaşasın, açlık
grevindekiler yaşasın.” diye oturma eylemi başlattıklarına ilişkin açıklaması
19.- İstanbul Milletvekili Engin Altay’ın, Suriye’nin Azez kentinde
şehit olan askerimize Allah’tan rahmet, yaralılara şifa dilediğine, Fransa
Cumhurbaşkanı Emmanuel Macron’un 24 Nisanı sözde Ermeni soykırımını anma günü
ilan etmesinin kabul edilemez olduğuna, 29 Nisan Kutülamare Zaferi’nin 103’üncü
yıl dönümü vesilesiyle destan yazanlara Allah’tan rahmet dilediğine, 1 Mayıs
Emek ve Dayanışma Günü’nü tebrik ettiğine ilişkin açıklaması
20.- İstanbul Milletvekili Mehmet Muş’un, Suriye’nin Azez kentinde şehit
olan askerimize Allah’tan rahmet, yaralılara şifa dilediğine, Venezuela’daki
darbe girişimini lanetlediğine, 29 Nisan Kutülamare Zaferi’nin 103’üncü yıl
dönümü vesilesiyle şehitleri rahmetle andığına, sözde Ermeni soykırımını
tanıyanların Kurtuluş Savaşı’nda bir yere varamadıkları gibi bugün de bir yere
varamayacaklarına, 1 Mayıs Emek ve Dayanışma Günü’nü tebrik ettiklerine ilişkin
açıklaması
21.- Sakarya Milletvekili Engin Özkoç’un, Ankara Milletvekili Mehmet
Naci Bostancı’nın CHP grup önerisi üzerinde AK PARTİ Grubu adına yaptığı
konuşmasındaki bazı ifadelerine ilişkin açıklaması
22.- Ankara Milletvekili Mehmet Naci Bostancı’nın, Sakarya Milletvekili
Engin Özkoç’un yaptığı açıklamasındaki bazı ifadelerine ilişkin açıklaması
23.- Sakarya Milletvekili Engin Özkoç’un, Ankara Milletvekili Mehmet
Naci Bostancı’nın yaptığı açıklamasındaki bazı ifadelerine ilişkin açıklaması
24.- İstanbul Milletvekili Mehmet Muş’un, Hatay Milletvekili Serkan
Topal’ın doğrudan gündeme alınma önergesi üzerinde yaptığı konuşmasındaki bazı
ifadelerine ilişkin açıklaması
25.- Afyonkarahisar Milletvekili Mehmet Taytak’ın, Boğaziçi
Üniversitesinde düzenlenen konferansta konuşan Yunan asıllı İngiliz yazar Hamza
Andreas Tzortzis’in Kadir Mısıroğlu’ndan mı etkilendiğini öğrenmek istediğine,
bu konferansı düzenleyen ve Ata’sına hakaret edenleri alkışlayanları kınadığına
ilişkin açıklaması
26.- İstanbul Milletvekili Mehmet Muş’un, İstanbul Milletvekili Ahmet
Ünal Çeviköz’ün 18 sıra sayılı Kanun Teklifi’nin tümü üzerinde CHP Grubu adına
yaptığı konuşmasındaki bazı ifadelerine ilişkin açıklaması
27.- Sakarya Milletvekili Muhammed Levent Bülbül’ün, İstanbul
Milletvekili Engin Altay’ın sataşma nedeniyle yaptığı konuşmasındaki bazı
ifadelerine ilişkin açıklaması
28.- Sakarya Milletvekili Muhammed Levent Bülbül’ün, İstanbul
Milletvekili Engin Altay’ın sataşma nedeniyle yaptığı konuşmasındaki bazı
ifadelerine ilişkin açıklaması
29.- İstanbul Milletvekili Mehmet Muş’un, YSK hangi kararı verirse
versin herkesin saygı duyması gerektiğine ilişkin açıklaması
30.- İstanbul Milletvekili Mehmet Muş’un, Kocaeli Milletvekili Lütfü
Türkkan’ın 44 sıra sayılı Kanun Teklifi’nin 1’inci maddesi üzerinde İYİ PARTİ
Grubu adına yaptığı konuşmasındaki bazı ifadelerine ilişkin açıklaması
31.- Kocaeli Milletvekili Lütfü Türkkan’ın, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması
32.- İstanbul Milletvekili Engin Altay’ın, milletin Meclisinin milletin
gerçeklerine gözünü kapatamayacağına ve milletin fukaralığına sessiz
kalamayacağına ilişkin açıklaması

V.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu ziyaret eden Genç Erkekler Futsal
Turnuvası’nda şampiyon olan Denizli Bozkurt Spor Lisesi öğrencilerine "Hoş
geldiniz." denilmesi
B) Tezkereler
1.- Türkiye Büyük Millet Meclisi Başkanlığının, 31/3/2019 tarihinde
yapılan mahallî idareler seçiminde belediye başkanı seçilerek mazbatasını alan
Kars Milletvekili Ayhan Bilgen’in, Mahalli İdareler ile Mahalle Muhtarlıkları
ve İhtiyar Heyetleri Seçimi Hakkında Kanun’un 17’nci maddesi uyarınca belediye
başkanlığını tercih ettiklerine ilişkin tezkeresi (3/629)
2.- Türkiye Büyük Millet Meclisi Başkanlığının, 31/3/2019 tarihinde
yapılan mahallî idareler seçiminde belediye başkanı seçilerek mazbatasını alan
Van Milletvekili Bedia Özgökçe Ertan’ın, Mahalli İdareler ile Mahalle
Muhtarlıkları ve İhtiyar Heyetleri Seçimi Hakkında Kanun’un 17’nci maddesi
uyarınca belediye başkanlığını tercih ettiklerine ilişkin tezkeresi (3/630)
3.- Türkiye Büyük Millet Meclisi Başkanlığının, 31/3/2019 tarihinde
yapılan mahallî idareler seçiminde belediye başkanı seçilerek mazbatasını alan
Diyarbakır Milletvekili Adnan Selçuk Mızraklı’nın, Mahalli İdareler ile Mahalle
Muhtarlıkları ve İhtiyar Heyetleri Seçimi Hakkında Kanun’un 17’nci maddesi uyarınca
belediye başkanlığını tercih ettiklerine ilişkin tezkeresi (3/631)
4.- Türkiye Büyük Millet Meclisi Başkanlığının, 31/3/2019 tarihinde
yapılan mahallî idareler seçiminde belediye başkanı seçilerek mazbatasını alan
Kocaeli Milletvekili Fatma Kaplan Hürriyet’in, Mahalli İdareler ile Mahalle
Muhtarlıkları ve İhtiyar Heyetleri Seçimi Hakkında Kanun’un 17’nci maddesi
uyarınca belediye başkanlığını tercih ettiklerine ilişkin tezkeresi (3/632)

C) Önergeler
1.- Hatay Milletvekili Serkan Topal’ın, (2/764) esas numaralı Hatay ili
Reyhanlı ilçesinin Adının Gazireyhanlı Olarak Değiştirilmesine Dair Kanun
Teklifi’nin doğrudan gündeme alınmasına ilişkin önergesi (4/25)

VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Celal Adan’ın, Suriye’nin Azez kentinde
şehit olan askerimize Allah’tan rahmet, yaralılara şifa dilediğine ilişkin
konuşması

VII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Konya Milletvekili Fahrettin Yokuş ve
arkadaşları tarafından, 31 Mart 2019 tarihinde gerçekleşen mahalli idareler
seçimlerinde siyasi partilerin ve oy veren vatandaşların devletin kurumu olan
Anadolu Ajansına inancı sarsılmıştır. Yıllardır seçim sonuçlarının verilerini
aktaran Anadolu Ajansına kamuoyunun güveninin yeniden sağlanması, yaşanmış ve yaşanacak
olan mağduriyetlerin giderilmesi ve devletin tarafsız kurumu hâline gelebilmesi
amacıyla 24/4/2019 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin ön görüşmelerinin, Genel Kurulun 30 Nisan
2019 Salı günkü birleşiminde yapılmasına ilişkin önerisi
2.- CHP Grubunun, Grup Başkan Vekilleri İstanbul Milletvekili Engin
Altay, Manisa Milletvekili Özgür Özel ile Sakarya Milletvekili Engin Özkoç
tarafından, şehit cenazesi töreninde CHP Genel Başkanı Kemal Kılıçdaroğu’na
yönelik linç girişiminin aydınlatılabilmesi, güvenlik açığı ve istihbarat
zafiyetlerinin nedenleri ve sorumlularının tespit edilmesi amacıyla 23/4/2019
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin ön görüşmelerinin, Genel Kurulun 30 Nisan 2019 Salı
günkü birleşiminde yapılmasına ilişkin önerisi
3.- AK PARTİ Grubunun, Genel Kurulun 30 Nisan, 2, 7, 8, 9, 14, 15, 16,
21, 22, 23, 28, 29 ve 30 Mayıs 2019 Salı, Çarşamba ve Perşembe günkü
birleşimlerinde denetim konularının görüşülmeyerek gündemin “Kanun Teklifleri
ile Komisyonlardan Gelen Diğer İşler” kısmında yer alan işlerin görüşülmesine
ilişkin önerisi


VIII.- SEÇİMLER
A) Başkanlık Divanında Açık Bulunan Üyeliklere Seçim
1.- Başkanlık Divanında boş bulunan kâtip üyeliğe seçim

IX.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti ile Gürcistan Arasındaki Serbest Ticaret Anlaşması
Tarafından Kurulan Ortak Komite’nin Türkiye Cumhuriyeti ile Gürcistan
Arasındaki Serbest Ticaret Anlaşması’nın ‘Menşeli Ürünler’ Kavramının Tanımı ve
İdari İşbirliği Yöntemleri Hakkında Protokol II’sini Değiştiren 1/2016 Sayılı
Kararınının Onaylanmasının Uygun Bulunduğuna ve Anlaşmanın Protokoller ve
Eklerine İlişkin Değişikliklerin Cumhurbaşkanınca Doğrudan Onaylanmasına Dair
Yetki Verilmesine İlişkin Kanun Teklifi (2/1364) ve Dışişleri Komisyonu Raporu
(S. Sayısı: 33)
2.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti ile Karadağ Arasındaki Serbest Ticaret
Anlaşması Tarafından Kurulan Ortak Komite’nin Serbest Ticaret Anlaşması’nın
`Menşeli Ürünler’ Kavramının Tanımı ve İdari İşbirliği Yöntemlerine İlişkin
Protokol II’sini Değiştiren 1/2017 Sayılı Kararının Onaylanmasının Uygun
Bulunduğuna ve Anlaşmanın Protokoller ve Eklerine İlişkin Değişikliklerin
Cumhurbaşkanınca Doğrudan Onaylanmasına İlişkin Yetki Verilmesine Dair Kanun
Teklifi (2/1362) ve Dışişleri Komisyonu Raporu (S. Sayısı: 29)
3.- Türkiye Büyük Millet Meclisi Başkanı İzmir Milletvekili Binali
Yıldırım’ın Azerbaycan Cumhuriyeti Hükümeti, Gürcistan Hükümeti ve Türkiye
Cumhuriyeti Hükümeti Arasında Savunma Alanında İşbirliği Mutabakat Muhtırasının
Onaylanmasının Uygun Bulunduğuna Dair Kanun Teklifi (2/1187) ve Dışişleri
Komisyonu Raporu (S. Sayısı: 17)
4.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Nijer Cumhuriyeti Hükümeti
Arasında Nijer-Türkiye Dostluk Hastanesinin Açılması, Ortak İşletilmesi ve
Devredilmesi ile İlgili Protokolün Onaylanmasının Uygun Bulunduğuna Dair Kanun
Teklifi (2/1188) ve Dışişleri Komisyonu Raporu (S. Sayısı: 18)
5.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti ile Özbekistan Cumhuriyeti Arasında Suçluların
İadesi Andlaşmasının Onaylanmasının Uygun Bulunduğuna Dair Kanun Teklifi
(2/1189) ve Dışişleri Komisyonu Raporu (S. Sayısı: 19)
6.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Özbekistan Cumhuriyeti Hükümeti
Arasında 23 Haziran 1994 Tarihinde Akdedilen Hava Taşımacılığı Anlaşmasını
Tadil Eden Protokolün Onaylanmasının Uygun Bulunduğuna Dair Kanun Teklifi
(2/1190) ve Dışişleri Komisyonu Raporu (S. Sayısı: 20)
7.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Özbekistan Cumhuriyeti Hükümeti
Arasında Güvenlik Alanında Eğitim ve Öğretime İlişkin İşbirliği Anlaşmasının
Onaylanmasının Uygun Bulunduğuna Dair Kanun Teklifi (2/1191) ve Dışişleri
Komisyonu Raporu (S. Sayısı: 21)
8.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti ile Kırgız Cumhuriyeti Arasında Yatırımların
Karşılıklı Teşviki ve Korunmasına İlişkin Anlaşmanın Onaylanmasının Uygun
Bulunduğuna Dair Kanun Teklifi (2/1192) ve Dışişleri Komisyonu Raporu (S. Sayısı:
22)

9.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Büyük Britanya ve Kuzey İrlanda
Birleşik Krallığı Hükümeti Arasında Kültür Merkezlerinin Kuruluşu, İşleyişi ve
Faaliyetlerine Dair Anlaşmanın Onaylanmasının Uygun Bulunduğuna Dair Kanun
Teklifi (2/1193) ve Dışişleri Komisyonu Raporu (S. Sayısı: 23)
10.- Türkiye Büyük Millet Meclisi Başkanı İzmir Milletvekili Binali
Yıldırım’ın Transit ve Ulaştırma İşbirliği Anlaşması (Lapis Lazuli Güzergâh
Anlaşması)’nın Onaylanmasının Uygun Bulunduğuna Dair Kanun Teklifi (2/1195) ve
Dışişleri Komisyonu Raporu (S. Sayısı: 24)
11.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ve Brezilya Federatif Cumhuriyeti
Hükümeti Arasında Hava Ulaştırma Anlaşmasının Onaylanmasının Uygun Bulunduğuna
Dair Kanun Teklifi (2/1197) ve Dışişleri Komisyonu Raporu (S. Sayısı: 25)
12.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Mali Cumhuriyeti Hükümeti Arasında
Güvenlik İşbirliği Anlaşmasının Onaylanmasının Uygun Bulunduğuna Dair Kanun
Teklifi (2/1194) ve Dışişleri Komisyonu Raporu (S. Sayısı: 26)
13.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükûmeti ile Burundi Cumhuriyeti Hükûmeti Arasında
Askerî Çerçeve Anlaşmasının Onaylanmasının Uygun Bulunduğuna Dair Kanun Teklifi
(2/1367) ve Dışişleri Komisyonu Raporu (S. Sayısı: 30)
14.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Belarus Cumhuriyeti Hükümeti
Arasında Yatırımların Karşılıklı Teşviki ve Korunmasına İlişkin Anlaşmanın
Onaylanmasının Uygun Bulunduğuna Dair Kanun Teklifi (2/1363) ve Dışişleri Komisyonu
Raporu (S. Sayısı: 31)
15.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Zambiya Cumhuriyeti Hükümeti
Arasında Yatırımların Karşılıklı Teşviki ve Korunmasına İlişkin Anlaşmanın
Onaylanmasının Uygun Bulunduğuna Dair Kanun Teklifi (2/1366) ve Dışişleri
Komisyonu Raporu (S. Sayısı: 32)
16.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ve Şili Cumhuriyeti Hükümeti Arasında
Hava Ulaştırma Anlaşmasının Onaylanmasının Uygun Bulunduğuna Dair Kanun Teklifi
(2/1245) ve Dışişleri Komisyonu Raporu (S. Sayısı: 34)
17.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Birleşmiş Milletler Dünya Gıda
Programı Arasında Temel Anlaşma’ya Ek Protokolün Onaylanmasının Uygun
Bulunduğuna Dair Kanun Teklifi (2/1243) ve Dışişleri Komisyonu Raporu (S. Sayısı:
35)
18.- Türkiye Büyük Millet Meclisi Başkanı İzmir Milletvekili Binali
Yıldırım’ın Asya Verimlilik Teşkilatı Kuruluş Anlaşmasına Katılmamızın Uygun
Bulunduğuna Dair Kanun Teklifi (2/1244) ve Dışişleri Komisyonu Raporu (S.
Sayısı: 36)
19.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Kuzey Kıbrıs Türk Cumhuriyeti
Hükümeti Arasında Sosyal Güvenlik Anlaşmasının Onaylanmasının Uygun Bulunduğuna
Dair Kanun Teklifi (2/1581) ve Dışişleri Komisyonu Raporu (S. Sayısı: 44)


20.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti ile Polonya Cumhuriyeti Arasında Sosyal Güvenlik
Anlaşması ve Anlaşmada Değişiklik Yapılmasına Dair Notaların Onaylanmasının
Uygun Bulunduğuna Dair Kanun Teklifi (2/1360) ve Dışişleri Komisyonu Raporu (S.
Sayısı: 46)
21.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Kazakistan Cumhuriyeti Hükümeti
Arasında Kültür Merkezlerinin Kuruluşu, İşleyişi ve Faaliyetleri Hakkında
Anlaşmanın Onaylanmasının Uygun Bulunduğuna Dair Kanun Teklifi (2/1411) ve
Dışişleri Komisyonu Raporu (S. Sayısı: 47)

X.- SATAŞMALARA İLİŞKİN KONUŞMALAR
1.- İstanbul Milletvekili Ahmet Ünal Çeviköz’ün, İstanbul Milletvekili
Mehmet Muş’un yaptığı açıklamasında şahsına sataşması nedeniyle konuşması
2.- İstanbul Milletvekili Mehmet Muş’un, Kocaeli Milletvekili Lütfü
Türkkan’ın 35 sıra sayılı Kanun Teklifi’nin tümü üzerinde İYİ PARTİ Grubu adına
yaptığı konuşması sırasında Adalet ve Kalkınma Partisine sataşması nedeniyle
konuşması
3.- Kocaeli Milletvekili Lütfü Türkkan’ın, İstanbul Milletvekili Mehmet
Muş’un sataşma nedeniyle yaptığı konuşması sırasında İYİ PARTİ’ye sataşması
nedeniyle konuşması
4.- İstanbul Milletvekili Engin Altay’ın, İstanbul Milletvekili Mehmet
Muş ve Kocaeli Milletvekili Lütfü Türkkan’ın sataşma nedeniyle yaptığı
konuşmalarında Cumhuriyet Halk Partisine sataşmaları nedeniyle konuşması
5.- Kocaeli Milletvekili Lütfü Türkkan’ın, İstanbul Milletvekili Engin
Altay’ın sataşma nedeniyle yaptığı konuşmasında şahsına sataşması nedeniyle
konuşması
6.- İstanbul Milletvekili Engin Altay’ın, Sakarya Milletvekili Muhammed
Levent Bülbül’ün yaptığı açıklamasında şahsına sataşması nedeniyle konuşması

XI.- YAZILI SORULAR VE CEVAPLARI
1.-  Eskişehir Milletvekili Arslan Kabukcuoğlu'nun, Diyanet İşleri
Başkanlığı tarafından yayınlanan Hz. Peygamber ve Gençlik isimli kitaba ilişkin
sorusu ve Cumhurbaşkanı Yardımcısı Fuat Oktay’ın cevabı (7/9434)
2.-  Denizli Milletvekili Gülizar Biçer Karaca'nın, kamu kurumlarına ait
taşınmazların satış usulü hakkında çıkarılan Cumhurbaşkanlığı Genelgesi'ne göre
yapılan işlemlere ilişkin sorusu ve Cumhurbaşkanı Yardımcısı Fuat Oktay’ın
cevabı (7/9435)
3.-  Denizli Milletvekili Yasin Öztürk'ün, Cumhurbaşkanlığı Ekonomi
Politikaları Kurulu Başkanvekilinin İzmir Büyükşehir Belediye Başkan adaylığı
için istifa edip etmediğine ve mevcut görevine devam durumuna ilişkin sorusu ve
Cumhurbaşkanı Yardımcısı Fuat Oktay’ın cevabı (7/9501)
4.-  Mersin Milletvekili Rıdvan Turan'ın, KHK ile ihraç edilenlerin
karşılaştıkları zorluklara ilişkin sorusu ve Cumhurbaşkanı Yardımcısı Fuat
Oktay’ın cevabı (7/9502)
5.-  Malatya Milletvekili Veli Ağbaba'nın, 2002-2018 yılları arasında
Malatya iline yapılan yatırımlara ilişkin sorusu ve Ulaştırma ve Altyapı Bakanı
Mehmet Cahit Turhan’ın cevabı (7/9712)
6.-  Uşak Milletvekili Özkan Yalım'ın, Ankara Garı ve Eryaman İstasyonu
arasındaki sinyalizasyon çalışmasının ne zaman bitirileceğine ilişkin sorusu ve
Ulaştırma ve Altyapı Bakanı Mehmet Cahit Turhan’ın cevabı (7/9713)
7.-  İstanbul Milletvekili Mustafa Sezgin Tanrıkulu'nun, kamu görevinden
ihraç edilmiş kişilerden haklarında mahkûmiyet kararı bulunmayanların işe
iadelerine yönelik bir düzenleme yapılıp yapılmadığına ilişkin sorusu ve
Cumhurbaşkanı Yardımcısı Fuat Oktay’ın cevabı (7/9734)
8.-  İzmir Milletvekili Kani Beko'nun, yerel basının sorunlarına ve
desteklenmesine ilişkin sorusu ve Cumhurbaşkanı Yardımcısı Fuat Oktay’ın cevabı
(7/9741)
9.-  İstanbul Milletvekili Mustafa Sezgin Tanrıkulu'nun, 15 Temmuz 2016
tarihinden sonra yayınlanan KHK sayısına ve içeriklerine göre dağılımına
ilişkin sorusu ve Cumhurbaşkanı Yardımcısı Fuat Oktay’ın cevabı (7/9754)
30 Nisan 2019 Salı
BİRİNCİ OTURUM
Açılma Saati: 15.00
BAŞKAN: Başkan Vekili Celal ADAN
KÂTİP ÜYELER: Bayram ÖZÇELİK (Burdur), Barış KARADENİZ
(Sinop)
----- 0 -----
BAŞKAN
– Türkiye Büyük Millet Meclisinin 72’nci Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, işgal yıllarında Gaziantep’te Fransızlar ve Ermeni çetelerinin
yaptığı katliamlar hakkında söz isteyen Gaziantep Milletvekili Ali Muhittin
Taşdoğan’a aittir.
Buyurun
Sayın Taşdoğan. (MHP sıralarından alkışlar) 
Süreniz
beş dakika. 
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Gaziantep Milletvekili Ali Muhittin Taşdoğan’ın, Fransa
Cumhurbaşkanı Emmanuel Macron’un Cumhurbaşkanlığı kararnamesiyle 24 Nisanı
sözde Ermeni soykırımını anma günü ilan etmesine ilişkin gündem dışı konuşması
ALİ
MUHİTTİN TAŞDOĞAN (Gaziantep) – Sayın Başkan, değerli milletvekilleri; Fransa
Cumhurbaşkanı Emmanuel Macron’un bir kararnameyle 24 Nisanı sözde Ermeni
soykırımını anma günü ilan etmesiyle ilgili olarak söz almış bulunmaktayım.
Sizlere 1919-1921 yılları arasında Antep’i işgal eden Fransızların
katliamlarıyla ilgili kısa anekdotlar anlatacağım. Hoyratça davranışlar
sergileyen Macron’a ve onun akıl vericilerine bu Gazi Meclisten tarih dersi
vermemiz şart oldu. Her yıl, Ermeni diasporasının dayatmasıyla 24 Nisanda
Türkiye Cumhuriyeti’ne düşmanlıklarını ve kinlerini kusmak adına her yolu
deneyenler sıraya giriyorlar. Hiç şüphe yok ki bunların başında Fransa geliyor.
Kurtuluş Savaşı’mızın devam ettiği 1921 yılında Türk ordusunun Batı Cephesi’ne
yığıldığı, vatan derdine düştüğümüz acılı günlerde ordu desteği olmayan,
savunmasız Antep halkına dönemin modern ve güçlü silahlarıyla saldırıp binlerce
kişiyi Fransızların katletmesi açıkça bir soykırımdır, katliamdır. Bu katliamda
isimleri tespit edilen 6.317 kişinin kemikleri sonradan toplanıp şimdiki
şehitliğe defnedilmiştir. Bu katliama çevre köylerde, ilçelerde, şehirler ve
dağlarda yaşayanlar, tarlalarında çalışırlarken katledilenler de dâhil edilirse
Türk halkının 12 bin kişisinin şehit edildiği çeşitli kaynaklarda yazmaktadır. 
27
Mart 1920’de Kilis yolundan şehre gelen Fransız’ın önünü kesmek adına cepheye
koşanlara erzak götürecek kimse yoktur. 14 çocuk ekmek götürmek adına yola
çıkar. Bu çocukların en küçüğünün yaşı 9, en büyüğünün 14’tür. Şehidimiz Şahin
Bey’e ve arkadaşlarına erzakı ulaştırabilmek için at arabasının yanında
yürüyerek yola devam ederler. Erzakı ulaştırdıklarında yorgun ve bitap düşmüş
olan çocukların gece dönmeleri de mümkün değildir. Hemen cephenin üst kısmında
bulunan değirmende çocukları yatırırlar. Sabah kanlı çatışmalar başlamıştır,
çocuklarınsa artık buradan çıkması mümkün değildir. Elmalı Köprüsü’nün üzerinde
Şahin Bey şehit edilir. Oradaki Ermeni çeteleri ve Fransız askerleri çevreyi
ararken değirmende yatan çocukları bulurlar. Bu 14 çocuğa önce ateş ederler,
mermilerle öldürürler. Hırslarını alamazlar, bu çocukları süngülerler, süngülerler.
Bugün benim şehrimde 14 çocuk şehidin, Dokurcum Değirmeni şehitlerinin hikâyesi
Fransızların vahşet vesikası olarak anlatılır. Gaziantep’in etrafını sararak on
bir ay şehri kuşatmışlardır. Yiyecek, içecek, ilaç, hiçbir şeyi şehre
sokmamışlardır. Bir yandan da en ağır ve modern silahlarla, toplarla şehri
yakıp yıkmışlardır. 80 bin adet top atılmış; kan, barut ve toz kokusu her
tarafı kaplamış; hastane, cami, imarethane, ne varsa yakılmış yıkılmış; masum
insanlar açlıktan öldürülmüş, şehit edilmiş; yiyecek bulamayan insanlar zerdali
çekirdeğinden un öğütmüş, sadece karınlarını doyurmaya çalışmışlardır. Bu unun
içinde bulunan, insan sağlığına zararlı yani yemeye uygun olmayan ağır metaller
onlarca masum insanımızın zehirlenerek ölmesine sebep olmuştur. 
Şimdi
ise Fransa gibi bir ülkenin 5 bin kilometre öteden gelip Gaziantep’i işgal
etmesi, yüzyıllar boyunca birlikte yaşadığımız bazı Ermenileri bize karşı
silahlandırıp nüfusumuzun üçte 1’ini şehit etmesi ve bu olaylarda Ermeni
çetelerini kullanan bir devletin bugün Ermeni soykırımı iddiasında bulunması
cahillikten öte bir şey değildir. Gaziantepliler aralarında kadınların ve
çocukların olduğu 6.317 şehidiyle insanlıktan nasibini almamış Fransız’ı iyi
tanır. 
(Mikrofon
otomatik cihaz tarafından kapatıldı)
BAŞKAN
– Toparlayın Sayın Milletvekili.
ALİ
MUHİTTİN TAŞDOĞAN (Devamla) – Ayrıca Macron ve çevresindekiler Ermeni tarihine
çok meraklıysa önce 26 Şubat 1992’de Hocalı’da 613 Azerbaycan Türkünü katleden
Ermenistan’ın hesabını vermelidirler. Seslerini yükselterek haklı çıkacaklarını
sanıyorlarsa, unutmasınlar, dünya eski dünya değil; artık herkes bizi de
biliyor, onları da biliyor. 
Sayın
milletvekilleri, Genel Başkanımız Sayın Devlet Bahçeli’nin Fransa’da yaşanan
son olaylarla ilgili şu açıklamasına dikkat kesilmeliyiz: “Fransa Cumhurbaşkanı
Macron’un Cumhurbaşkanlığı kararnamesiyle 24 Nisanı anma günü ilan etmesi,
utanç verici bir rezalettir. Fransa eğer anacaksa Afrika'da katlettiği
masumları, bir asır önce Çukurova'da döktüğü kanları anmalı, Türk milletinden
özür dilemelidir.”
Gaziantep
gibi gazi olan yüce Meclisimizi saygıyla selamlarım. (MHP sıralarından
alkışlar)
BAŞKAN
– Gündem dışı ikinci söz, Arabuluculuk Kanunu hakkında söz isteyen İstanbul
Milletvekili Mahmut Tanal’a aittir.
Buyurun
Sayın Tanal. (CHP sıralarından alkışlar)
2.- İstanbul Milletvekili Mahmut Tanal’ın, arabuluculuk sisteminde
yaşanan sorunlara ve çözüm önerilerine ilişkin gündem dışı konuşması
MAHMUT
TANAL (İstanbul) – Değerli Başkan, değerli milletvekilleri; hepinizi saygıyla,
hürmetle selamlıyorum. Daha güzel güzel baharlar diliyorum. 
Konumuz,
ara buluculukla ilgili yaşanan sorunlar ve bazı çözüm önerileri. 
Değerli
arkadaşlar, ara buluculukta -tabii ki Mecliste tartışıldığı zaman hep bunu dile
getirdik- şu anda yaşanan sorunların başında gelen, bir, ara bulucunun tarafsız
ve eşit olması gerekirken işveren sendikaları ara buluculuk merkezleri kurmuş
durumda, ticaret odaları ara buluculuk merkezleri kurmuş durumda ve sanayi
odaları ara buluculuk merkezlerini kurmuş durumda. 
Ara
buluculuk ilkelerinin başında tarafsızlık ve bağımsızlık olması gerekirken
sendikaların, ticaret odalarının, sanayi odalarının bu şekilde ara buluculuk
merkezleri kurması; bir, rekabeti ihlal ediyor; iki, tarafsızlık ve bağımsızlık
ilkesini zedelemiş oluyor. Öncelikle, bu ara buluculuk merkezlerinin bu şekilde
taraf olabilecek olan kurum ve kuruluşlar tarafından kurulmasının yasaklanması
gerekmektedir.
İkinci
bir başka sorun, aynı şekilde, yine bazı kurumsal firmalar belirli ara
buluculuk merkezlerini kurarak kendi bünyesinde, ücret karşılığı ara bulucu
çalıştırmaktadırlar. Bu ise yine aynı şekilde, ara bulucunun tarafsız ve
bağımsızlık ilkesine zarar getirdiği gibi bu, rekabet hukukuna da aykırılık
teşkil etmektedir.
Yine,
aynı şekilde, ara buluculukla ilgili dava şartı olan… Mesela gerek iş
hukukundaki gerek Ticaret Kanunu’ndaki ara buluculukta zorunlu dava şartı
hükümleriyle ilgili olarak altı ayı aşan gecikmeler nedeniyle ara bulucular
bugüne kadar ücretlerini alamamaktadırlar. Neden? Çünkü Adalet Bakanlığı Arabuluculuk
Dairesi şunu söylemektedir: Ara bulucuların paralarını alabilmeleri için ilk
önce serbest meslek makbuzunu kesmelerini istiyorlar, serbest meslek makbuzunu
kestikten sonra gecikmeli olarak parayı ödüyorlar. Tabii ki serbest meslek
makbuzu keserken ara bulucular KDV’sini ödemek zorunda kalıyor. Ancak,
birincisi avukatlar yani hukuk fakültesi mezunları ara bulucu olabiliyor,
ikincisi ise kamu görevlisi olan hukuk fakültesi mezunları ara bulucu
olabiliyorlar. Ancak, kamu görevi yapan ara bulucular serbest meslek makbuzunu
kesmiyor, diğer ara bulucular serbest meslek makbuzunu kesiyor ve bu da arada
bir eşitsizliği gündeme getiriyor. Ara bulucu olan kamu görevlileri makbuz
kesmediği hâlde diğer ara bulucuların makbuz kesmesi mağduriyete yol açmaktadır.
Bu uygulamanın… Nasıl bilirkişilerde makbuz kesmiyorsak, nasıl tanıklardan
makbuz kesmiyorsak, ödeme yapıldığı zaman kamu görevlisi ara buluculardan gelir
vergisi nasıl kesiliyorsa aynı şekilde ara bulucularda da bunun kaynaktan
kesilmesi lazım, makbuzun kesilmemesi gerekir. Buna ne diyoruz? Adaletin KDV’si
olmaz diyoruz. Adaletin KDV’si olmayacağına göre, bu makbuzların da kesilmemesi
gerekmektedir. 
Yine,
aynı şekilde… (Uğultular)
Sayın
Başkanım, çok gürültü var.
BAŞKAN
– Değerli milletvekilleri, Genel Kurulda gerçekten çok ciddi bir uğultu var.
Biraz evvel konuşan Milletvekilimiz Sayın Tanal önemli konulara temas
ediyorlar. Sohbeti kulislerde devam ettirirseniz memnun olurum. 
Buyurun
Sayın Tanal. 
MAHMUT
TANAL (Devamla) – Çok teşekkür ediyorum Değerli Başkanım. 
Değerli
arkadaşlar, zorunlu ara buluculukta, burada mesela gerçekten bazı firmalar var
elimizde. Firmalar dava konusu edilmeyecek çok küçük olan miktarlarda dahi
zorunlu ara buluculuğa müracaat ettikleri için sistemi kilitliyorlar. Burada
ara buluculuk nedeniyle eğer ticari işse 1.340 TL devlete ödemekte, ticari iş
değilse eğer, iş hukukunu ilgilendiriyorsa 680 TL ödemekte. Gerçekten, bedeli,
rakamı dava edilmeyecek, çok cüzi, işte, 1-2 TL için bu şekildeki olaylarla
ilgili bir başvurunun bir ücret olarak getirilmesinde yarar var. 
Aynı
şekilde, iş davalarıyla ilgili… Eğer gerçekten amacımız bunları, nizayı bir an
önce sonlandırmak ise iş davalarıyla ilgili, işçinin yanında zorunlu avukatlığı
getirmek lazım. Zorunlu avukatlığı getirirsek işçiler mağdur olmaz. Buna bir
örnek de eğer verecek olursak…
(Mikrofon
otomatik cihaz tarafından kapatıldı)
MAHMUT
TANAL (Devamla) – Tamamlamak için…
BAŞKAN
– Toparlayın Sayın Milletvekili. 
Buyurun.

MAHMUT
TANAL (Devamla) – Teşekkürler Başkanım. 
İnşaat
firmaları yurt dışına işçileri götürmekte. Türkiye’ye getirmeden önce diyor ki:
“Benim ara bulucum var. Sen eğer bu konuların bir daha dava konusu edilmemesi
için ara bulucu tutanağını imzalarsan ben sana uçak biletini alacağım,
Türkiye’ye getireceğim.” Yoksa yurt dışından vatandaşımız Türkiye’ye
gelememektedir. Baskı nedeniyle işçiler mecburen yurt dışında bu ara buluculuk
belgesini imzalamak zorunda kalıyorlar. Diyeceksiniz “Bu nasıl oluyor?”
İşverenin bir tane temsilcisi orada oluyor, maille bu ara buluculuk belgesini
gönderiyorlar. Vatandaşımız, işçimiz bu şekilde mağdur olmuş durumda. Yani
burada, ara buluculuk alternatif bir uyuşmazlık yöntemi olarak getirilmiş
durumda. 6 trilyonluk, 10 trilyonluk davayı ticaret mahkemesinde kim görüyor?
Üçlü heyet hâkim görüyor. Burada tek ara bulucuya gönderilmesi doğru değildir,
bunu en azından bir heyet mahiyetinde çalışan bir ara bulucuya göndermek lazım.
Ve bu ara buluculukla ilgili denetim mekanizması çok yetersiz. Mevcut olan ara
buluculuk 100 kişilik… 
(Mikrofon
otomatik cihaz tarafından kapatıldı)
MAHMUT
TANAL (Devamla) – Sayın Başkanım, biraz da sürem geçmiş. 
BAŞKAN
– Toparlayın hadi, toparlayın, tamam. 
MAHMUT
TANAL (Devamla) – Değerli arkadaşlar, ara bulucuların denetimiyle ilgili husus
da şu: Şu anda ara buluculuğa kayıtlı olan 10 bin kişi var. 10 bin kişi kayıtlı
ancak bunun denetimi sadece 2 hâkim ve 1 genel müdürle yapılmaktadır. Mevcut
olan Arabuluculuk Yasası’nda bu denetim sanki 100 kişi ara bulucu olacakmış
gibi düzenlenmiş durumda. Şu anda 10 bin kişi ara bulucu ve aşağı yukarı 30 ve
40 bine yakın kişi de bunun eğitimini almış durumda. Yakında bunun sınavı
olacak. Mevcut olan bu denetim yetersiz. Denetim için önerimiz şu: Bu denetimi
bakanlık dışında Türkiye Barolar Birliğine veyahut da barolara da bu denetimi
vermek lazım. Aksi takdirde bu şekildeki mevcut olan, yürüyen bu sistem şu anda
tıkanmış durumda. Yeteri kadar, tam anlamıyla yasa koyucunun burada bu yasayı
tartışırken, yasayı yaparken bu o amaç doğrultusunda kullanılmamakta. 
Yarın
1 Mayıs, işçinin, emekçinin bayramıdır diyoruz. Farklı dillerden 1 Mayısı
kutlamak istiyorum: Yaşasın 1 Mayıs diyoruz. 
(Mikrofon
otomatik cihaz tarafından kapatıldı) 
MAHMUT
TANAL (Devamla) – Kesildi mikrofon.
BÜLENT
TURAN (Çanakkale) – Yeter Sayın Tanal.
MAHMUT
TANAL (Devamla) – “Yeter” diyorsunuz. Peki, biz yine bu şekilde Sayın Başkana
teşekkür ediyoruz. 
Yaşasın
1 Mayıs diyoruz. “…”(x) diyoruz. “…”(x) diyoruz. “…”(x) diyoruz. Hepinize
teşekkürler, saygılarımı, sevgilerimi sunarım. (CHP sıralarından alkışlar) 
BAŞKAN
– Gündem dışı üçüncü söz, 1915 olayları hakkında söz isteyen Şanlıurfa
Milletvekili Halil Özşavlı’ya aittir.
Buyurun
Sayın Özşavlı. (AK PARTİ sıralarından alkışlar) 
3.- Şanlıurfa Milletvekili Halil Özşavlı’nın, 1915 olaylarına ilişkin
gündem dışı konuşması
HALİL
ÖZŞAVLI (Şanlıurfa) – Sayın Başkan, değerli milletvekilleri; 1915 yılında
yaşanan elim hadiselerle ilgili olarak söz almış bulunuyorum. Sözlerime
başlamadan önce yüce heyetinizi saygıyla, sevgiyle selamlıyorum. 
Değerli
milletvekilleri, biraz sonra söyleyeceklerimin kesinlikle günümüzde Türkiye'de
yaşayan Ermeni vatandaşlarımızı hedef almadığını hassaten belirtmek istiyorum
ve şunu ifade etmek istiyorum: Yaklaşık on beş yıldır dünyanın bütün
arşivlerinde; Amerikan, İngiliz, Milletler Cemiyeti, Cenevre arşivlerinde bu
konuyu çalışmış bir tarihçi olarak sizlere bu konuyla ilgili olarak belki de
ilk defa duyacağınız bilgiler sunmak istiyorum ve bazı belgeler göstermek
istiyorum. 
Vaktim
çok kısa olduğu için şunu baştan söylemek istiyorum: Ermeni milliyetçilik
hareketlerinin 1850’lerde başladığını, 1895-1896 yıllarında had safhaya
ulaştığını ve Anadolu’nun her yerinin âdeta kan gölüne dönüştürüldüğünü sadece
hatırlatmak istiyorum ve sizleri bir an evvel 1914 yılına götürmek istiyorum.
Tarih
1914, Birinci Dünya Savaşı henüz başlamamış fakat başlayacağı kesin olarak
bilinmekte. Dönemin Ermeni basınına baktığımız zaman (“Mşak” çiftçi demek,
“Horizon” ufuk demek, “Azk” millet demek) Ermeni aydınların yazılarını
görebiliyoruz. Ermeni aydınlar bu yazılarda Ermeni halkını isyana davet
etmektedirler. Ermenilerin bağımsız bir Ermenistan için mutlaka ve mutlaka bu
savaşa girmelerini ve İtilaf Devletlerinin yanında taraf tutmalarını
istemektedirler.
Birçok
yazı var, onlarca, hatta binlerce; birini çok kısa okumak istiyorum. Arşak
Çobanyan’ın 17 Ekim 1914 tarihinde Mşak gazetesinde çıkan şöyle bir yazısı var:
“Biz böyle bütün dengelerin altüst olduğu bir zamanda seyirci gibi hareketsiz
kalamayız. Ne kadar zayıf ve küçük olursak olalım bir rol üstlenmeli, bir şey
yapmalıyız. Hak ve özgürlük için bu mücadeleye sürüklenmiş ırkımıza karşı
görevimizi olabildiğince yerine getirmeliyiz. Yarının esaretten ve
zincirlerinden kurtulmuş dünyasında hürriyet payımızı almak için biz Ermeniler
de bu evrensel savaşa mutlaka girmeliyiz. Belki küçük bir şey yapacağız ama
bunu tüm kalbimizle yapacağız.
Paris’teki
Ermenilerin böyle bir anda sorumluluklarının büsbütün farkında olduklarını
bildirmekten mutluyum. Daha dün yüz elli Ermeni yiğit, Fransa’nın parlak
bayrağı altında kanlarını dökmek için gönüllü yazılarak Fransa’dan ayrıldı.
Rahip Yeğişe bu gönüllüleri kutsadı. Aynı haberi Marsilya’dan alıyorum. Orada
da onlarca Ermeni, gönüllü olarak yazılmaktadır.”
Sayın
milletvekilleri, dönemin Ermeni basınına baktığımız zaman bunun gibi yüzlere,
binlerce çağrı var. Ermeni aydınlar Ermeni gençleri askere yazılmaya fakat
Rusya’nın ve Fransa’nın yanında askere yazılmaya davet etmektedirler.
Bugün,
Taşnak arşivi Boston’dadır. Hiçbir Türk tarihçi bu arşive giremez, yanından
dahi geçemez fakat onlar bu arşivdeki belgeleri peyderpey tıpkıbasım
yayımlamaktadırlar. Bu arşivin içindeki bir belgede şöyle deniyor: Tarih 1914,
Erzurum. Ağustos ayının son iki haftası. Taşnaklar evrensel kongreyi
düzenlemişler. “Savaşta nasıl bir tutum takınacağız?” diye tartışıyorlar.
Vramyan, İstanbul’a yazdığı mektupta diyor ki: “Bugün İttihatçılar adına
Bahattin Şakir ve Ahmet Bey geldi. Bizden milletisadıka unvanımıza layık olarak
devletin yanında taraf tutmamızı istediler fakat biz onlara dedik ki: Kusura
bakmayın, biz tarafsız kalacağız.” Düşünebiliyor musunuz, devletin kendi
tebaası devlet savaşa girmiş olduğu bir zamanda tarafsız kalacağını söylüyor.
Fakat bu tamamen zaman kazanmaydı, bir ay sonra Tiflis’te yapılan kongrede
Taşnaklar Rusya’nın yanında savaşa girme kararı almıştır. Kongreye katılanların
isimleri, fotoğrafları, hepsi elimizde mevcuttur. Savaş başlayacak ve Taşnaklar
ile Hınçaklar ne yapacaklardır? Topladıkları 200 binden fazla Ermeni gönüllüyle
Ruslar için savaşacaklardır. Karşımızda 300, 500 ya da bin kişilik bir Ermeni
çetesi yoktu o zaman, Rus silahlarıyla mücehhez bir ordu vardı.
(Mikrofon
otomatik cihaz tarafından kapatıldı)
HALİL
ÖZŞAVLI (Devamla) – Sayın Başkanım…
BAŞKAN
– Toparlayın Sayın Milletvekili.
HALİL
ÖZŞAVLI (Devamla) – Dönemin Erzincanlı, Sivaslı, Kesaplı Ermeni gönüllü
askerlerin hatıratlarını bulabiliyoruz, onların hepsini Türkçeye çevirdik. “Bir
Gönüllünün Hikâyesi” diyor, Erzincanlı Ardaşes Demirciyan hatıratı, tarih 1916.
Bir tarihçi için çok ama çok orijinal bir bilgi kaynağıdır. Neyi anlatıyor
burada Ardaşes? Amerika’dan başlayarak nasıl para topladıklarını, gemi
kiraladıklarını, Kıbrıs’a gelip bir yıl eğitim aldıktan sonra, 1919’da Fransız
askeri olarak Adana’yı, Mersin’i, Gaziantep’i, Urfa’yı, Maraş’ı nasıl işgal
ettiklerini ve Türklere karşı nasıl katliamlarda bulunduklarını anlatmaktadır.
Taşnakların 1916’da yayımlamış olduğu bir kitapçık, şu gördüğünüz Ermeni 7.
Alayıdır. Bu alay Doğu Anadolu’da on binlerce Müslümanı katletmiştir. Bakınız,
bir ordu âdeta. 
(Mikrofon
otomatik cihaz tarafından kapatıldı) 
HALİL
ÖZŞAVLI (Devamla) – Son bir dakika Sayın Başkanım. 
BAŞKAN
– Sayın milletvekilim, toparlayın ama sizdeki bu bilgileri toparlayıp bütün
arkadaşlara gönderirseniz çok faydalı bir şey olur. 
HALİL
ÖZŞAVLI (Devamla) – Sağ olun Sayın Başkanım.
Bakınız,
karşımızda bir çete yok, bir ordu var. Bu fotoğrafları ilk kez görüyorsunuz.
Katolikos -Ağrı Dağı’nın arkasında Eçmiyazin Kilisesi vardır- Ermeni ordusunu
kutsamaktadır. Bir öğle yemeği, upuzun bir sofraya dizilmiş Ermeni askerler
birazdan Türk sınırını geçip katliamlar yapacaklardır. Böyle onlarca fotoğraf,
bilgi ve belge mevcuttur. 
Değerli
milletvekilleri, bugün, 1915 olaylarının soykırım olduğunu iddia eden
devletlerin kendi kirli tarihlerini kapatma gayesiyse bu tezleri öne
sürdüklerini, aynı zamanda bugün, Amerika’da 1 milyon, Rusya’da 1,5 milyon,
Fransa’da 600 binin üzerinde ve dünyanın birçok yerinde Ermeni olduğu için,
onların oylarına talip oldukları için bu tür yasalarla onlara göz kırptıklarını
ifade ediyor, hepinize saygılar sunuyorum. (AK PARTİ, MHP ve İYİ PARTİ
sıralarından alkışlar) 
BAŞKAN
– Sayın milletvekilleri, şimdi, sisteme giren ilk 15 milletvekiline yerlerinden
birer dakika süreyle söz vereceğim. Bu sözlerin ardından, sayın grup başkan
vekillerinin söz taleplerini karşılayacağım. 
Buyurun
Sayın Göker.
IV.- AÇIKLAMALAR
1.- Burdur Milletvekili Mehmet Göker’in, 1 Mayıs Emek ve Dayanışma
Günü’nü kutlandığına ilişkin açıklaması
MEHMET
GÖKER (Burdur) – Sayın Başkanım, 1 Mayıs İşçi ve Emekçiler Bayramı ülkemizde ve
tüm dünyada emekçiler tarafından birlik, dayanışma ve haksızlıklarla mücadele
günü olarak kutlanmaktadır ancak bu kutlamalar her sene artarak devam eden işçi
ölümlerini ve emek sömürüsünü bir türlü engelleyememektedir. Uluslararası
Çalışma Örgütünün verilerine göre ülkemiz işçi ölümlerinde maalesef Avrupa’da
1’nci, dünyada 3’üncü sırada yer almaktadır. Son on yedi yılda Türkiye’de iş
kazaları nedeniyle en az 22 bin işçi hayatını kaybetmiştir. Türkiye’de günde
ortalama 3 ila 5 işçi ne yazık ki denetimsizlik kurbanı olarak yaşamını
kaybetmektedir. Her 10 çocuktan 8’inin kayıt dışı çalışma ortamına zorlandığı,
emeğin yok sayıldığı bir dönemde böylesi bir bayramın nasıl kutlanabileceğini
Hükûmete ve yetkililere bırakıyorum. İş güvenliği konusundaki önlemlerin acilen
artırılması…
(Mikrofon
otomatik cihaz tarafından kapatıldı) 
V.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu ziyaret eden Genç Erkekler Futsal
Turnuvası’nda şampiyon olan Denizli Bozkurt Spor Lisesi öğrencilerine "Hoş
geldiniz." denilmesi
BAŞKAN
– Değerli milletvekilleri, 6 bin takımın mücadele ettiği Genç Erkekler Futsal
Turnuvası’nda şampiyon olan Denizli Bozkurt Lisesi Genel Kurulumuzu ziyaret
etmişlerdir. Genç sporcularımıza başarılar diliyoruz. (Alkışlar)
Sayın
Durmuşoğlu…
IV.- AÇIKLAMALAR (Devam)
2.- Osmaniye Milletvekili Mücahit Durmuşoğlu’nun, 29 Nisan Kutülamare
Zaferi’nin 103’üncü yıl dönümü vesilesiyle şehit olanları rahmetle yâd ettiğine
ve 1 Mayıs Emek ve Dayanışma Günü’nü kutladığına ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan.
Tarihimizin
en önemli ve anlamlı zaferlerinden biri olan Kutülamare Zaferi, 29 Nisan
1916’da Türk Bayrağı’nın Kutülamare surlarına çekilerek İngilizlerin yenilgiye
uğratıldığı ve sömürgeci devletlere tarihî bir tokadın atıldığı şanlı bir zafer
olarak kayıtlara geçmiştir. 
Geniş
bir coğrafyada iki bin iki yüz yılı aşkın süredir kesintisiz devam eden devlet
geleneğimiz boyunca yüreğimizle ve bileğimizle hakkını vermediğimiz hiçbir
zaferimiz yoktur. Bin dört yüz yıllık İslam tarihinin bilhassa son bin yılında
millet olarak bizim içinde olmadığımız hiçbir büyük mücadeleye rastlamak
neredeyse mümkün değildir. Tüm medeniyetlerin, tüm milletlerin göz bebeği
Anadolu’yu yıllar boyunca vatanımız olarak muhafaza edebilmemizin gerisinde
işte böyle büyük bir birikim vardır. Bu toprakları bize vatan kılmak için
Malazgirt’ten beri sürdürdüğümüz mücadelenin her bir aşamasında şehit olan,
gazi olan, başta Gazi Mustafa Kemal olmak üzere kurucu Meclisimizin ve
ordumuzun mensuplarını rahmetle, şükranla yâd ediyorum. Yarın kutlanacak olan
işçilerimizin 1 Mayıs İşçi ve Emekçiler Bayramı’nı da yürekten kutluyorum.
Teşekkürler.

BAŞKAN
– Sayın Taşkın…
3.- Mersin Milletvekili Ali Cumhur Taşkın’ın, 29 Nisan Kutülamare
Zaferi’nin 103’üncü yıl dönümüne ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Biz
gerektiğinde tüm fertleriyle inancı, vatanı, bayrağı, devleti uğruna
savaşabilen, bunu göze alan bir milletiz. Bu millet Malazgirt Zaferi’nden
Çanakkale destanına tarihindeki gerçek kahramanlık hikâyelerini hiçbir zaman
unutmamıştır, unutmayacaktır. Dün, ecdadımızın yazmış olduğu bir başka eşsiz
destanın, Kutülamare Zaferi’nin 103’üncü yıl dönümünü idrak ettik. Kutülamare,
milletimizin tüm imkânsızlıklarına rağmen vatanına nasıl sahip çıktığını
gösteren en önemli ve en açık örneklerden biridir. Yıllardır milletimizin
hafızasından silinmeye çalışılan Kutülamare Zaferi, her zaman hatırlamamız
gereken unutulmayacak bir destandır. Bu zaferin kazanılmasında emeği geçen Süleyman
Askeri, Ali İhsan Sabis Paşa, Nurettin Paşa ve Halil Paşa’yı rahmetle anıyorum.
Başta
Kutülamare Zaferi’nin mimarı olan şehitlerimiz olmak üzere tüm şehit ve
gazilerimizi rahmet ve minnetle yâd ediyor, kendilerine Allah’tan rahmet
diliyorum. 
Genel
Kurulu saygıyla selamlıyorum.
BAŞKAN
– Sayın Tutdere…
4.- Adıyaman Milletvekili Abdurrahman Tutdere’nin, ölüm saçmaya devam
eden Adıyaman Çelikhan-Malatya kara yolunda gerekli tedbirlerin alınması
çağrısında bulunduğuna ilişkin açıklaması
ABDURRAHMAN
TUTDERE (Adıyaman) – Teşekkür ediyorum Sayın Başkan.
Keskin
virajları, meydana gelen ölümlü trafik kazalarıyla nam salmış, “ölüm yolu”
olarak tabir edilen Adıyaman-Çelikhan-Malatya kara yolu bu ay da ölüm saçmaya
devam etti. Mart ve nisan aylarında meydana gelen 5 trafik kazasında 1’i bebek
2 yurttaşımız hayatını kaybetmiş, 32 yurttaşımız da ağır şekilde yaralanmıştır.
Bütün çağrılarımıza rağmen, Ulaştırma Bakanlığı ve Karayolları Genel Müdürlüğü
bu yolda gerekli tedbirleri bugüne kadar alamamıştır. 
Ben
buradan bütün Adıyaman halkı adına çağrıda bulunuyorum: Artık bu yolda gerekli
tedbirlerin alınması, bu yolda gerekli çalışmaların yapılması için daha kaç
yurttaşımızın can vermesini bekliyorsunuz? Bir an evvel bu yolda gerekli
çalışmaların başlamasını bütün Adıyaman halkı adına talep ediyoruz.
Teşekkür
ediyorum.
BAŞKAN
– Sayın Kılıç…
5.- Kahramanmaraş Milletvekili İmran Kılıç’ın, 29 Nisan Kutülamare
Zaferi’nin 103’üncü yıl dönümüne ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım.
İngiliz
işgal kuvvetleri, Basra Körfezi üzerinden Bağdat’ı ele geçirip Anadolu’ya
girmeyi hedeflemişler fakat 29 Nisan 1916 günü Kutülamare’de tarifi imkânsız
bir bozguna uğramışlardı. Kutülamare Zaferi, İngilizlerin Birinci Dünya
Savaşı’nda Çanakkale’den sonraki en ağır yenilgisidir. Bu zafer, aynı zamanda
ecdadımızın Çanakkale’den sonra ikinci büyük zaferidir. İngilizlerin 30 bin
zayiat verdikleri bu savaş neticesinde 13 general, 481 subay ve 13.300 asker de
esir edilmiştir.
Bu
zaferimiz İngilizler için tam bir hayal kırıklığı olmuş ve 1952 yılına kadar
Kut Bayramı olarak kutlanmış, NATO’ya üyelik sürecinde kutlanmaktan
vazgeçilmiştir fakat hiçbir zaman aziz milletimizin hafızasından ecdadımızın bu
eşsiz zaferi silinmeyecektir.
BAŞKAN
– Sayın Yüksel…
Sayın
Yüksel…
6.- Gaziantep Milletvekili Müslüm Yüksel’in, 29 Nisan Kutülamare
Zaferi’nin 103’üncü yıl dönümüne ilişkin açıklaması
MÜSLÜM
YÜKSEL (Gaziantep) – Teşekkürler Sayın Başkan. 
Tarihimizin
en önemli ve anlamlı zaferlerinden biri olan Kutülamare Zaferi, Osmanlı
ordusunun 29 Nisan 1916’da Türk Bayrağı’nı Bağdat’taki Kutülamare surlarına
çekerek İngilizleri yenilgiye uğrattığı ve sömürgeci devletlere karşı kazandığı
şanlı bir zaferdir. Bu şanlı destanın yıl dönümü dün tüm yurtta düzenlenen
çeşitli etkinliklerle kutlandı. Osmanlı Devleti’nin İngilizlere karşı en büyük
ve en önemli zaferlerinden biri olan Kutülamare, zor şartlarda imkânsızlıklar
içerisinde en büyük silahı imanı olan ordumuzun neler başarabileceğinin
tarihteki en önemli örnekleri arasında yer alıyor. Türk milleti kendine yurt
edindiği her coğrafyada büyük bedeller ödemiş, tarihini kahramanlıklarla
örmüştür. Yakın tarihimizdeki en büyük askerî başarılardan biri olan Kutülamare
Zaferi’nin 103’üncü yılında kahraman şehitlerimizi rahmet ve minnetle yâd
ediyor, Genel Kurulu saygıyla selamlıyorum. 
BAŞKAN
– Sayın Kaplan…
7.- Gaziantep Milletvekili İrfan Kaplan’ın, 1 Mayıs Emek ve Dayanışma
Günü’nü kutlandığına ilişkin açıklaması
İRFAN
KAPLAN (Gaziantep) – Teşekkürler Sayın Başkan.
Yarın
1 Mayıs Emek ve Dayanışma Günü. Ülkemizde emeğin sömürülmediği, iş kazaları ve
cinayetlerinin fıtrat ve kader olarak görülmediği, ağır çalışma koşulları ve
düşük ücretle çalıştırılan işçilerin emeklerinin yok sayılmadığı, eşit ve
adaletli bir şekilde, insanca yaşam için, emeği en kutsal değer gören bir
anlayış umudu, özlemi ve mücadelesiyle alın terinin hakkını veren tüm emekçi
kardeşlerimizin 1 Mayıs Emek ve Dayanışma Günü’nü kutluyorum. Cumhuriyet Halk
Partisinin bir milletvekili olarak eşit, adaletli ve insanca yaşam koşullarıyla,
ayrımcılık ve emek sömürüsünün olmayacağı bir düzen için her türlü mücadeleyi
vereceğimize, her zaman hak, hukuk ve adaletten yana olacağımıza söz veriyorum.

BAŞKAN
– Sayın Köksal…
8.- Afyonkarahisar Milletvekili Burcu Köksal’ın, 1 Mayıs Emek ve
Dayanışma Günü’nü kutlandığına ilişkin açıklaması
BURCU
KÖKSAL (Afyonkarahisar) – Öncelikli olarak emekçinin hakkını alabildiği bir
Türkiye dileğiyle herkesin 1 Mayıs İşçi Bayramı’nı kutluyorum. 
Kamu
kurumlarında daimî işçi olarak çalışan üniversite mezunu işçiler memurlarla
aynı işi yaptıkları hâlde tayin, nakil, görevde yükselme ve imza yetkisi gibi
özlük haklardan mahrum olarak çalışmaktadırlar. Çoğunun aile bütünlüğü dahi
sağlanamamaktadır. Onlar sadece eşit işe eşit hak talep etmekteler. Kamu maliyesine
ekstra bir yük getirmeyen bir düzenlemeyle üniversite mezunu işçilerin yaşadığı
bu mağduriyetin, adalete ve liyakate uygun bir şekilde, bir an önce giderilerek
memur statüsüne geçirilmeleri gerekmektedir. 
BAŞKAN
– Sayın Karasu… 
9.- Sivas Milletvekili Ulaş Karasu’nun, Ankara ili Çubuk ilçesi Akkuzulu
Mahallesi’nde CHP Genel Başkanı Kemal Kılıçdaroğlu’na yönelik linç girişimini
kınadığına ve 1 Mayıs Emek ve Dayanışma Günü’nü kutladığına ilişkin açıklaması
ULAŞ
KARASU (Sivas) – Sayın Başkan, teşekkür ediyorum. 
21
Nisan Pazar günü Çubuk Akkuzulu’daki şehit cenazesinde Genel Başkanımız Sayın
Kemal Kılıçdaroğlu’na yapılan hain linç girişimini ve bu linç girişimini
meşrulaştırmaya çalışan siyasileri şiddetle kınıyorum. 
Yarın
1 Mayıs. Tüm emekçilerimizin Emek ve Dayanışma Günü’nü, bayramını kutluyorum.
Ayrıca, 1977’deki 1 Mayıs kutlamalarında hayatını kaybeden tüm emekçilerimizi
saygıyla anıyorum. 
İktidar
krizin faturasını işçilerimize, emekçilerimize çıkarmaya devam ediyor.
Ekonomide yaşanan gelişmeler işçi haklarına yönelik saldırıları doruğa
çıkarmıştır. Kıdem tazminatı, emeklilik talepleri ve İşsizlik Fonu gibi
başlıklarda emekçilerimizin hak taleplerine karşı kulaklarını tıkayan bir
iktidarla karşı karşıyayız. Bu bağlamda Aile, Çalışma ve Sosyal Hizmetler
Bakanına sormak istiyorum: Emeklilikte yaşa takılanların taleplerini görmezden
gelmeye devam edecek misiniz? İşçilerin kıdem tazminatı haklarını ellerinden
almaya yönelik girişimlere devam edecek misiniz? 
(Mikrofon
otomatik cihaz tarafından kapatıldı) 
BAŞKAN
– Sayın Toprak… 
10.- Adıyaman Milletvekili Muhammed Fatih Toprak’ın, 23 Nisan Türkiye
Büyük Millet Meclisinin kuruluşunun 99’uncu yıl dönümü ile Ulusal Egemenlik ve
Çocuk Bayramı’nı büyük bir gururla karşıladıklarına ilişkin açıklaması
MUHAMMED
FATİH TOPRAK (Adıyaman) – Teşekkürler Sayın Başkan. 
Millî
irade ve ulusal bağımsızlığımızın simgesi olan Türkiye Büyük Millet Meclisinin
kuruluşunun 99’uncu yıl dönümünü ve Gazi Mustafa Kemal Atatürk tarafından
dünyada çocuklara armağan edilen tek bayram olma özelliği taşıyan 23 Nisan
Ulusal Egemenlik ve Çocuk Bayramı’nı büyük bir gururla karşıladık. 
Canlarını
feda etme pahasına atalarımızın bizlere emanet ettikleri bu önemli mirası bugün
her alanda müreffeh, kalkınmış ve tüm dünyada örnek bir millet olma hedefiyle
yarınlara onur ve gururla taşıyoruz. Geleceğimizi temsil eden çocuklarımız
geçmişten aldıkları güçle milletimizin yarınlarını şekillendirecek, barış
içinde bir dünyanın kurulmasında önemli görevler üstleneceklerdir.
Yarınlarımızın teminatı çocuklarımızdan beklentimiz iyi yetişmiş, kendine
güvenen, millî ve manevi değerlerine bağlı insan olmalarıdır. Bize düşen görev
ise çocuklarımızı çalışkan, başarılı, vatanını, devletini ve milletini seven
gençler olarak yetiştirebilmektir. Çocuklarımıza gurur duyacakları bir Türkiye
bırakmak; 2023, 2053 ve 2071 hedeflerimiz için var gücümüzle çalışmaya ve
ülkemizin… 
(Mikrofon
otomatik cihaz tarafından kapatıldı) 
BAŞKAN
– Sayın Bakbak…
11.- Gaziantep Milletvekili Derya Bakbak’ın, Cumhurbaşkanı AK PARTİ
Genel Başkanı Recep Tayyip Erdoğan’ın 1 Mayıs Emek ve Dayanışma Günü mesajına
ilişkin açıklaması
DERYA
BAKBAK (Gaziantep) – Sayın Başkan, değerli milletvekilleri; Sayın
Cumhurbaşkanımız, kurucu Genel Başkanımız Sayın Recep Tayyip Erdoğan’ın 1 Mayıs
Emek ve Dayanışma Günü mesajını aktarmak istiyorum. 
“Emek
ve alın teriyle ülkemizin büyümesi ve kalkınmasında önemli rol oynayan işçi ve
emekçi kardeşlerimizin 1 Mayıs Emek ve Dayanışma Günü’nü tebrik ediyorum. Tüm
dünyada işçi ve emekçilerin birlik ve dayanışma günü olarak kutlanan 1 Mayısın,
hakkaniyetli ve adil şartlarda bir çalışma ortamına vesile olmasını temenni
ediyorum. 
Göreve
geldiğimiz günden bu yana işçi ve emekçilerimizin sorunlarına her zaman
samimiyetle çözüm üretmeye çalıştık. İstihdamı artırmak, işsizlik oranını
düşürmek için pek çok tedbiri, programı hayata geçirdik. Bu anlayışla,
emekçilerimiz ücretten sosyal haklara kadar her alanda önemli kazanımlar elde
ettiler. Emekçilerimizin demokratik yollarla dile getirdiği tüm taleplerini
dikkate alarak devletimizin tüm kurumlarıyla, sendikalarımızla, sivil toplum
kuruluşlarımızla…”
(Mikrofon
otomatik cihaz tarafından kapatıldı) 
BAŞKAN
– Sayın Osmanağaoğlu…
12.- İzmir Milletvekili Tamer Osmanağaoğlu’nun, terörle mücadele eden
kahramanlarımızın önünde saygıyla eğilerek şehitlere Allah’tan rahmet
dilediğine ilişkin açıklaması
TAMER
OSMANAĞAOĞLU (İzmir) – Teşekkür ederim Sayın Başkanım. 
Onlarca
yıldır Türkiye Cumhuriyeti devletinin muasır medeniyetler seviyesine
ulaşmasının önündeki en büyük engellerden biri olan terör, kahraman ordumuzun
ve emniyet güçlerimizin başarılı operasyonları neticesinde çok büyük kan
kaybetmiştir. Terörle mücadele eden, terörün kökünü kazımayı namus borcu
addeden kahramanlarımızın bu mücadele azminin önünde saygıyla eğiliyorum. Bu
mücadeleden rahatsız olanların ve bu mücadelenin kaynağını hedef alanların da
sonuna kadar karşısında olduğumuzun bilinmesini isterim.
Bu
vesileyle, kutlu vatan toprağına düşen kahramanlarımıza Allah’tan rahmet,
kahraman gazilerimize ömürlerinin geri kalanında mutlu bir yaşam diliyorum. 
Teşekkür
ederim.
BAŞKAN
– Sayın Arık…
13.- Kayseri Milletvekili Çetin Arık’ın, Ankara ili Çubuk ilçesi
Akkuzulu Mahallesi’nde CHP Genel Başkanı Kemal Kılıçdaroğlu’na yönelik linç
girişimini kınadığına ilişkin açıklaması
ÇETİN
ARIK (Kayseri) – Teşekkür ederim Sayın Başkan. 
Şehit
cenazesinde planlı bir linç girişimine maruz kalan Genel Başkanımız Sayın Kemal
Kılıçdaroğlu’na geçmiş olsun diyor, bu alçak saldırıyı şiddetle, nefretle
kınıyorum. Bölücü PKK terör örgütünün amacı neyse bu saldırıyı planlayanların
amacı da odur. Bu saldırı, 31 Mart yerel seçimlerinin sonuçlarını
hazmedemeyenlerin gerçekleştirdiği bir saldırıdır. Kayseri’de bir şehit
cenazesinde teröristlerle pazarlık masası kurulmasına, Habur’da çadır
mahkemeleri kurulmasına öfkelenen bir vatandaş, dönemin Enerji Bakanı Sayın
Taner Yıldız’a bir yumruk attı. Vatandaşın hayatı karartıldı, tutuklandı,
aylarca hapis yattı, öğretmenlikten atıldı, ekmeğe muhtaç hâle getirildi, sürüm
sürüm süründürüldü; Sayın Genel Başkanımıza yumruk atan inek hırsızı ise elini
kolunu sallayarak geziyor. Takdir yüce milletimizin.
Teşekkür
ediyorum.
BAŞKAN
– Sayın Aycan…
14.- Kahramanmaraş Milletvekili Sefer Aycan’ın, 24-30 Nisan Dünya
Bağışıklama Haftası vesilesiyle bulaşıcı hastalıklarla mücadelede aşının
önemine ilişkin açıklaması
SEFER
AYCAN (Kahramanmaraş) – 24-30 Nisan Dünya Bağışıklama Haftası’dır. Bağışıklık,
bir bulaşıcı hastalığa karşı vücudun dirençli hâle getirilmesidir. Bağışıklığın
oluşmasında, bulaşıcı hastalıklara karşı mücadelede aşılar çok önemli bir
araçtır. Aşılarla milyonlarca ölüm ve sakatlık önlenmiştir. Fakat son
zamanlarda bağışıklama hizmetlerinde aksamalar vardır. Sağlık hizmetlerinin
ulaşamadığı çocuk sayısı artmaktadır. Ayrıca, ebeveynlerin aşıyı reddetmesi
nedeniyle aşı olmayan çocuk sayısı da artmaktadır. Aşı yapılmaması, tekrar
bulaşıcı hastalıkların artmasına, ölüm ve sakatlıklara sebep olacak bir
durumdur. Bu nedenle, Sağlık Bakanlığını ve ebeveynleri uyarmak istiyorum.
Ebeveynler bilmelidir ki ülkemizde kullanılan aşıların tümü Sağlık
Bakanlığından ruhsatlıdır, kaygı duyulacak, endişe edilecek bir durum yoktur.
Aşı yaptırmalarını öneriyorum.
Teşekkür
ederim, saygılar sunarım.
BAŞKAN
– Sibel Özdemir…
15.- İstanbul Milletvekili Sibel Özdemir’in, Ankara ili Çubuk ilçesi Akkuzulu
Mahallesi’nde CHP Genel Başkanı Kemal Kılıçdaroğlu ve Meclis Başkan Vekili
Levent Gök’e yönelik linç girişimini kınadığına, iktidarın gündeminin ekonomik
kriz, işsizlik ve yüksek enflasyon olması gerektiğine ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan.
Öncelikle,
ana muhalefet lideri, Genel Başkanımız Sayın Kemal Kılıçdaroğlu’na, Meclis
Başkan Vekili Sayın Levent Gök’e ve değerli milletvekillerimize yönelik şehit
cenazesi sırasında gerçekleştirilen organize linç girişimini kınıyor, linç
girişiminde bulunanların ve sorumluluğu olanların yargı karşısına çıkarılmasını
bekliyoruz. 
Sayın
Başkan, 31 Mart seçimlerinde yurttaşlarımız, ayrıştırıcı ve düşmanlaştırıcı
dilin bir devamı olan işte bu linç kültürüne karşı tepkisini göstermiş, bu dili
kabul etmedikleri ve ayrıştırıcı dilin terk edilmesi gerektiği mesajını
vermişlerdir. Bu anlamda, iktidarın ve Meclis üyesi olarak bizlerin öncelikli
gündemi yurttaşlarımızın, esnafımızın, sanayicimizin çözülmesini beklediği
ekonomik kriz, işsizlik, yüksek enflasyon ve refah kaybı olmalı, bu sorunların
dışa vurumu olan sosyal patlamalar olmalı, normalleşme yolunda hukuk, demokrasi
ve şeffaf bir yönetim olmalıdır. 
Teşekkür
ederim. 
BAŞKAN
– Şimdi grup başkan vekillerine söz vereceğim. 
Buyurun
Levent Bey. 
16.- Sakarya Milletvekili Muhammed Levent Bülbül’ün, Suriye’nin Azez
kentinde şehit olan askerimize Allah’tan rahmet, yaralılara şifa dilediklerine,
29 Nisan Kutülamare Zaferi’nin 103’üncü yıl dönümünü tebrik ettiğine, Türk
devletinin millî birlik ve beraberlik şuuruyla cumhuriyetin 100’üncü yılı olan
2023 hedefine kararlı adımlarla yürümeye devam edeceğine ilişkin açıklaması
MUHAMMED
LEVENT BÜLBÜL (Sakarya) – Teşekkür ederim.
Sayın
Başkan, değerli milletvekilleri; basına bugün düşmüş olan, Azez’de 1
şehidimizin ve 3 yaralımızın olduğu haberini üzüntüyle öğrenmiş bulunmaktayız.
Bu nedenle, milletimize ve şehidimizin ailesine başsağlığı dilerken yaralı
askerlerimize acil şifalar dilemek istiyoruz.
Yine
aynı şekilde, tarihimizde çok fazla bilinmese de bu yakın zamanda milletimizin
daha fazla vâkıf olduğu Kutülamare Zaferi’mizi de ayrıca tebrik etmek
istiyorum. 
Türkiye
çok yönlü ve çok katmanlı hem iç hem dış hem de iç ve dış bağlantılı
problemlerle çetin bir mücadele içerisindedir. Bu mücadele beka seviyesinde bir
mücadeledir. Bu meselelerde, Türkiye'nin oluşturmuş olduğu millî politikalar
çerçevesinde birlik ve beraberlik içerisinde olmak zaruridir.
Türkiye'nin
360 derece etrafına bakıldığında ihtilafsız bir alan bulunmadığı görülecektir.
Dünyada iddia sahibi olan veya olmak isteyen ne kadar güç varsa bu coğrafyada
kanlı bir hesaplaşma içerisindedir. Böyle bir ahvalde Türkiye Cumhuriyeti
devletinin mazlumun yanında, zalimin karşısında olan sağlam duruşu ve kendi
hedeflerine varmak için kan ve gözyaşından beslenen güçlere karşı tavizsiz
tutumu, zaten hedef durumunda olan ülkemize saldırıların artmasına neden
olmaktadır. Bu şartlar altında, Türk milleti, tarihte olduğu gibi bugün de
devletinin ve milletinin bekasını her türlü dünyevi menfaatin üzerinde tutarak
geleceğine sahip çıkacaktır. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili. 
MUHAMMED
LEVENT BÜLBÜL (Sakarya) – Siyaset kurumuna düşen mesuliyet ise içinde olduğumuz
ateş çemberini yok saymamak, görmezden gelmemektir. Siyasi rekabetle millî
meselelerin, millî politikaların altını oymak arasındaki tehlikeli oyunların
içerisinde olmamak, kurulan oyunları bozmaktır. Böyle bir sıkıntı yumağıyla
mücadele eden Türkiye’yi, kuşatma altındayken meleklerin dişi mi, erkek mi
olduğunu tartışan Bizans gibi gaflet çukuruna düşürmeye kimse
heveslenmemelidir. 
Türk
devleti, gücü ve kudretiyle, millî birlik ve beraberlik şuuruyla
cumhuriyetimizin 100’üncü yılı olan 2023 hedefine kararlı adımlarla yürümeye
devam edecek, bu yürüyüşü hiçbir muhasım odak engelleyemeyecektir diyor,
saygılar sunuyorum. 
BAŞKAN
– Sayın Türkkan, buyurun.
17.- Kocaeli Milletvekili Lütfü Türkkan’ın, 3 Mayıs Türkçülük Günü’ne, 1
Mayıs Emek ve Dayanışma Günü’ne, 24 Nisan Irak Türkmen Cephesinin kuruluşunun
24’üncü yıl dönümüne, 29 Nisan Kutülamare Zaferi’nin 103’üncü yıl dönümüne,
Yunan asıllı İngiliz yazar Hamza Andreas Tzortzis’i Atatürk’e yönelik
sözlerinden dolayı kınadığına, Fransa Cumhurbaşkanı Emmanuel Macron’un 24
Nisanı sözde Ermeni soykırımını anma günü ilan etmesine sessiz kalınmaması ve 8
Mayısın Cezayir katliamını anma günü olarak kabul edilmesi gerektiğine ilişkin
açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; cuma günü Meclisimiz
açık olmadığı için ben bugünden Mecliste bulunan bütün arkadaşlarımızın 3 Mayıs
Cuma günü kutlayacağımız Türkçülük Günü’nü kutluyorum, Türk milletinin
Türkçülük Günü’nü kutluyorum. 
Yetmiş
beş yıl önce Nihal Atsız ve Başbuğ Alparslan Türkeş başta olmak üzere Türk
milliyetçiliği fikrini dönemin tüm baskılarına rağmen savunan ve bu uğurda
işkence gören çilekeş dava adamlarını saygı ve rahmetle anıyorum. 3 Mayıs
Türkçüler Günü kutlu olsun. 
Tüm
işçi kardeşlerimizin emeklerinin karşılığını aldığı, iş sağlığı ve güvenliği
noktasında sıkıntı yaşamadan çalıştığı, iş kazalarının bundan sonra
yaşanmayacağı bir Türkiye dileğiyle 1 Mayıs emeğin bayramını, tüm emekçilerin
bayramını kutluyorum. 1 Mayıs Emek ve Dayanışma Günü’nü kutluyorum. İşçi ve
emekçilerimiz tarafından dünya çapında kutlanan bu anlamlı günün birlik,
beraberlik ve dayanışmamıza vesile olmasını temenni ediyorum.
Dün,
Birinci Dünya Savaşı’nda İngilizlere karşı Irak cephesinde kazanılan Kutülamare
Zaferi’nin 103’üncü yıl dönümüydü. Başta bu zaferin kahramanı Halil Paşa olmak
üzere şehadete ulaşan tüm askerlerimizi rahmetle anıyorum. 
Bu
vesileyle de Irak Türkmen Cephesinin kuruluşunun 24’üncü yıl dönümünü tebrik
ediyorum, verdikleri haklı mücadelede omuz omuza olduğumuzu bir kez daha
hatırlatmak istiyorum.
Boğaziçi
Üniversitesinde Boğaziçi İslam Araştırmaları Topluluğu tarafından düzenlenen
bir programda konuşan Yunan asıllı, İngiliz bir sözde yazar, cumhuriyetimizin
kurucusu Gazi Mustafa Kemal Atatürk’ten şeytan olarak bahsetmiştir. Bu
mesnetsiz benzetmeyi şiddetle kınıyorum. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Türkkan. 
LÜTFÜ
TÜRKKAN (Kocaeli) – Ülkemizin kurucusu, cumhuriyetimizin banisi Gazi Mustafa
Kemal Atatürk’e hakaret etmek demokrasi, hürriyet ya da ifade özgürlüğü demek
değildir. İYİ PARTİ olarak, ilgili makamların, bu sözde yazara gerekli hukuki
işlemleri başlatmasını bekliyoruz. 
Geçtiğimiz
hafta Fransa’nın Cezayir halkına yönelik insanlık ve vicdan dışı eylemlerinin
soykırım olarak tanınması ve 8 Mayısın Cezayir katliamını anma günü olarak
kabul edilmesi için Türkiye Büyük Millet Meclisine kanun teklifi verdik. Fransa
1915 Ermeni olaylarını 2001 yılında soykırım olarak tanımıştı. Kısa bir süre
önce ise Fransa Cumhurbaşkanı Macron, 1915 olaylarının yıl dönemi olan 24
Nisanı Ermeni soykırımını anma günü ilan ettiğini açıklamıştı. Türkiye,
Fransa’nın attığı bu adımlara sessiz kalacak bir ülke değildir, kalmamalıdır.
Mesele parti meselesi değildir, mesele Türkiye'nin dış politikadaki itibarıdır.
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Grup Başkan Vekili. 
LÜTFÜ
TÜRKKAN (Kocaeli) – Bu çerçeveden bakıp Meclise sunduğumuz kanun teklifimizin
parti gözetmeksizin tüm vekillerimizden destek görmesini bekliyorum. 
Saygılarımla.

BAŞKAN
– Sayın Kurtulan…
18.- Mersin Milletvekili Fatma Kurtulan’ın, 98 cezaevinde 3 bin tutsağın
açlık grevine, 4 cezaevinde 15 tutuklunun ölüm orucuna başladığına, Leyla
Güven, Dersim Dağ, Murat Sarısaç, Tayip Temel’in açlık grevine girdiğine,
mevcut yasanın hayata geçirilerek Öcalan’ın da diğer tutukluların sahip olduğu
haklardan yararlanmasını talep ettiklerine, “Leylalar yaşasın, açlık
grevindekiler yaşasın.” diye oturma eylemi başlattıklarına ilişkin açıklaması
FATMA
KURTULAN (Mersin) – Teşekkürler Sayın Başkan.
Değerli
milletvekili arkadaşlarım, selamlar saygılar herkese. 
Bugün
yine, tekrar, bir kez daha açlık grevlerinden ve başlayan ölüm oruçlarından
bahsetmek istiyorum ben de. Belki aramızda bu sözleri duyunca hâlâ burun
kıvıranlar “Yine mi aynı mesele?” diye düşünenler vardır. Öncelikle söylemek
gerekir ki yöntem tartışmalarının çok geride kaldığı günlerden geçiyoruz. Bu
Meclisin üyelerinden biri olan Leyla Güven 8 Kasım 2018 tarihinde açlık grevine
başladı. Tek bir talebi vardı, Öcalan üzerindeki tecridin kaldırılması,
avukatları ve ailesiyle görüşmesinin önündeki engelin kaldırılmasıydı. Yani bu
ülkenin Anayasası’nın herkes için eşit uygulanmasıydı. 
İlk
günden itibaren açlık grevlerinin gidişatına yönelik öngörülerimizi
paylaşmıştık ve sorumluları, üzerine düşeni yapmaya davet etmiştik. En son bu
sıralarda, 21 Şubatta 106’ncı gününde olan Leyla Güven’i ve açlık grevlerini
bir kez daha gündeme getirmiştik. Uyardığımızda 68 cezaevinde 335 eylemci
grevdeydi, sonrasında 98 cezaevinde 3 bin tutsak açlık grevine başladığını
duyurdu. Meclisin 3 üyesi daha, Dersim Dağ, Murat Sarısaç, Tayip Temel açlık
grevine girdi. Tabutlar çıkmasın demiştik, 7’si cezaevinde olmak üzere tam 8
insan tecrit kalksın diye yaşamlarına son verdi bu süre içerisinde. İnsanlar
hayatlarını kaybediyor, artık kulak tıkamaktan vazgeçin dedik, bugün 15 insan
açlık grevini ölüm orucuna çevirdiler. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili.
FATMA
KURTULAN (Mersin) – Bakırköy, Gebze, Van ve Diyarbakır cezaevlerinde 15 tutuklu
hâlihazırda açlık grevindeyken bugün itibarıyla ölüm orucuna başladı, açlık
grevlerini 136’ncı günde ölüm orucuna dönüştürdüler. Ölüm orucu, istenmeyen
sonuçlara giden süreci çok daha hızlandıracaktır. Leyla Güven’in ve
tutukluların istediği yeni bir yasal düzenleme değil, yeni bir yasa hiç değil.
Mevcut olan yasanın hayata geçmesi gerektiğini söylüyor ve tutukluların
hepsinin sahip olduğu bu haktan Öcalan’ın da yararlanmasını talep ediyorlar.
Gidişatın daha kötüleşmemesi için buradan bir kez daha çağrı yapıyoruz Adalet
Bakanlığına. Meclis Başkanlığının sorumluluk almasını, bu taleplere kulak
vermesini bir kez daha belirtmek istiyoruz.
Bizler
de grup olarak bugün Genel Kurul çalışmalarına katılamayacağımızı belirterek
bugün Mecliste, dışarıda tüm grup olarak…
(Mikrofon
otomatik cihaz tarafından kapatıldı)
BAŞKAN
– Toparlayın Sayın Kurtulan.
FATMA
KURTULAN (Mersin) - …örgütlerimizle “Leylalar yaşasın, açlık grevindekiler
yaşasın.” talebiyle oturma eylemi yaptığımızı duyurarak, size kolaylıklar
dileyerek Genel Kuruldan ayrılıyoruz.
BAŞKAN
– Sayın Altay…
19.- İstanbul Milletvekili Engin Altay’ın, Suriye’nin Azez kentinde
şehit olan askerimize Allah’tan rahmet, yaralılara şifa dilediğine, Fransa
Cumhurbaşkanı Emmanuel Macron’un 24 Nisanı sözde Ermeni soykırımını anma günü
ilan etmesinin kabul edilemez olduğuna, 29 Nisan Kutülamare Zaferi’nin 103’üncü
yıl dönümü vesilesiyle destan yazanlara Allah’tan rahmet dilediğine, 1 Mayıs
Emek ve Dayanışma Günü’nü tebrik ettiğine ilişkin açıklaması
ENGİN
ALTAY (İstanbul) – Teşekkür ederim Sayın Başkan.
Önce,
bugün öğlen saatlerinde Azez ve Afrin üs bölgesine giden Türk Silahlı
Kuvvetleri konvoyuna yapılan bir havan saldırısı sonucu maalesef 1 askerimiz
şehit olmuş, 3 askerimiz de yaralı. Şehidimize Tanrı’dan rahmet diliyorum,
yaralılara acil şifalar diliyoruz. İnşallah bu son olur diye temenni ediyoruz
Sayın Başkan.
Öte
yandan, Fransa Devlet Başkanının yayımladığı bir kararnameyle 24 Nisanı Ermeni
soykırımı anma günü ilan etmesini kabul etmemiz mümkün değil. Bu kararnamenin
kaldırılmasını tabii ki talep ediyoruz. Ermeni soykırımı iddialarını Cumhuriyet
Halk Partisi olarak kabul etmemiz mümkün değildir. Bunun da altını çizmek
istiyoruz. Elbette, o dönemde üzücü olaylar karşılıklı olarak olmuştur ama
Anadolu’da bir soykırım yapıldığı iddiası bu milletin hak ettiği, edeceği,
edebileceği, kabul edebileceği, kaldırabileceği bir iddia değildir. Bunun da
altını çizmek istiyorum.
Yine
bu vesileyle yüz üç yıl önce Kutülamare destanını yazanlara Allah’ımdan rahmet
diliyorum, minnet ve şükran duygularımızı gösterdikleri kahramanlık karşısında
ifade etmeyi de bir görev sayıyorum.
Sayın
Başkan, bildiğimiz gibi yarın 1 Mayıs; işçinin, emekçinin bayramı; Birlik,
Mücadele ve Dayanışma Günü. Ve elbette bu Parlamentoda, bizlerin de içinde
bulunduğu bu Parlamentoda 1 Mayıs resmî olarak da bayram ilan edildi.
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Milletvekilim.
ENGİN
ALTAY (İstanbul) – Bunu bir kazanım görmekle birlikte 1 Mayısın da diğer özel
günlerimiz, millî, dinî bayramlarımız gibi bütün milletin ve bütün siyasi
partilerin ortak değeri olduğu kanaatini taşımak istiyoruz. Ve İstanbul’un
belli meydanlarının kapatılmasını, 1 Mayısa kapatılmasını doğru bulmadığımızı
da belirtmek istiyoruz. İşçisinden, emekçisinden, işçinin, emekçinin
kutlayacağı bayramdan korkan devlet olmaz. Bu bakımdan -bu, yarın için belki
artık mümkün değil ama- bundan sonraki süreçte Taksim Meydanı’nda 1977’de
yaşanan olaylardan, oralardan ders almak ve o acıları unutturmamak babından, 1
Mayısın Taksim Meydanı’nda kutlanmasının işin olağanı ve doğalı olduğu
kanaatindeyiz. 
Demokrasi
toplumun tüm kesimlerinin ortak sesidir, ekonomik özgürlüğün, dayanışmanın ve
adaletin de dayanağı da demokrasi kültürüdür. 
(Mikrofon
otomatik cihaz tarafından kapatıldı) 
ENGİN
ALTAY (İstanbul) – Bitiriyorum Başkanım.
BAŞKAN
– Buyurun Sayın Altay.
ENGİN
ALTAY (İstanbul) – Demokrasinin, temel hak ve özgürlüklerimizin gasbedilmediği
ve kısıtlanmadığı oranda güçlü olduğunu unutmamak dileğiyle tüm emekçilerimizin
1 Mayıs Bayramı’nı, Birlik, Mücadele ve Dayanışma Günü’nü Cumhuriyet Halk
Partisi Türkiye Büyük Millet Meclisi Grubu olarak kutluyor ve tebrik ediyor ve
yarın Cumhuriyet Halk Partisi milletvekillerinin Türkiye’nin 81 vilayetinde
işçilerimizle, emekçilerimizle birlikte alanlarda olacağını bu vesileyle beyan
etmek istiyorum efendim.
Teşekkür
ederim. (CHP sıralarından alkışlar) 
BAŞKAN
– Sayın Muş…
20.- İstanbul Milletvekili Mehmet Muş’un, Suriye’nin Azez kentinde şehit
olan askerimize Allah’tan rahmet, yaralılara şifa dilediğine, Venezuela’daki
darbe girişimini lanetlediğine, 29 Nisan Kutülamare Zaferi’nin 103’üncü yıl
dönümü vesilesiyle şehitleri rahmetle andığına, sözde Ermeni soykırımını
tanıyanların Kurtuluş Savaşı’nda bir yere varamadıkları gibi bugün de bir yere
varamayacaklarına, 1 Mayıs Emek ve Dayanışma Günü’nü tebrik ettiklerine ilişkin
açıklaması
MEHMET
MUŞ (İstanbul) – Sayın Başkan, değerli milletvekilleri; bugün Suriye’nin Azez
bölgesinde oradaki teröristler tarafından askerî birliklerimize yapılan
saldırıda şehit düşen askerimize Cenab-ı Hak’tan rahmet diliyorum, milletimizin
başı sağ olsun. Aynı zamanda oradaki saldırıda yaralanan 3 askerimiz
bulunmaktadır, askerlerimize de acil şifalar diliyorum.
Değerli
milletvekilleri, Venezuela’da darbe girişimi olduğuna dair haberleri üzüntüyle
almış bulunuyoruz. Dünyanın neresinde olursa olsun “ama” “fakat” demeden tüm
darbeleri kınıyoruz. Hiçbir gerekçe darbelere mazeret olamaz. Hiçbir gerekçe,
silahlı cuntacıların kendi halklarına ve seçilmiş hükûmetine silah doğrultmasına
gerekçe olamaz. Darbeler, halkın iradesini gasbeden, demokrasi dışı illegal
müdahalelerdir. Daha önce Venezuela halkının iradesini hiçe sayarak muhalefet
başkanını devlet başkanı olarak tanıyan bazı Batılı ülkeleri de bu yanlış
tutumlarından dönmeye davet ediyoruz. Özellikle bazı Batılı devletlerin, diğer
ülkelerde kendi çıkarlarına uymayan bir yönetimin iktidara gelmesi durumunda bu
tip demokrasi dışı müdahalelere destek vermeleri aslında demokrasi ve insan
hakları konusunda ne kadar ikiyüzlü olduklarının göstergesidir. Ülkelerde
iktidarları, silahlı çeteler, ordu içindeki cuntalar ve onların dış
destekçileri değil, demokratik seçimlerle halk belirler. Demokrasilerde karar
halkındır. Bu temel demokratik ilkeyi çiğneyenler demokrasinin düşmanıdır ve gayrimeşrudur.
Geçmişte birçok kez darbeye ve darbe girişimine maruz kalmış bir ülke olan
Türkiye, ilkesel duruşunu koruyarak Venezuela’daki bu darbe girişimine karşı
duruşunu koruyacaktır. Bir kez daha Venezuela’daki darbe girişimini lanetliyor,
tüm dünyayı Venezuela halkının iradesine saygılı olmaya davet ediyorum.
Aynı
şekilde, şanlı tarihimizdeki büyük kahramanlıklardan olan Kutülamare Zaferi’nin
103’üncü yıl dönümünde, şehit ve gazilerimizi rahmetle anıyorum.
(Mikrofon
otomatik cihaz tarafından kapatıldı) 
BAŞKAN
– Buyurun Sayın Muş.
MEHMET
MUŞ (İstanbul) – Ecdadımız çok zor şartlarda, dönemin güçlü kuvvetli ordularına
karşı çok önemli bir başarı elde etmiştir Kutülamare’de. 
Ve
burada şunu da ifade etmek isterim: Sözde Ermeni soykırımını, sözde bunu dünyanın
gündemine taşımaya çalışan diasporanın gayretleriyle çeşitli ülke
parlamentoları bunu tanımayı âdet hâline getirdiler; buna en son Fransa da
katıldı. Şunu ifade etmek isterim: 1915 yılında yaşanan, o dönemki hükûmetin
kendi sınırları içerisinde yaşanan bir olayda o bölgedeki belli bir nüfusu yine
kendi sınırları içerisindeki başka bir bölgeye nakledişinden başka bir şey
değildir, aynı sınırlar içerisinde bir yerden başka bir yere nakil yapılmıştır.
Ama bir şekilde dünya devletleri, ülkelerindeki siyasi hesaplarla ya da
Türkiye’yi bu anlamda sıkıştırır mıyız hesabıyla bu tip siyasi kararlar alarak
bir yere varmaya çalışıyorlar. Şunu ifade etmek isterim: Bu tip gayretlerin
peşinde olanlar ne Kurtuluş Savaşı’nda bir yere varabildiler ne de bugün bir
yere varamayacaklardır, karşılarında dimdik 82 milyon Türk milleti duracaktır. 
Yarın
1 Mayıs, biz de AK PARTİ Grubu olarak tüm emekçi kardeşlerimizin, alın teri
döken işçilerimizin bayramını tebrik ediyoruz; kutlamaların kazasız belasız,
şiddetten uzak bir bayram havası içerisinde geçmesini temenni ediyoruz. 
Genel
Kurula saygılarımı sunuyorum. (AK PARTİ sıralarından alkışlar) 
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Celal Adan’ın, Suriye’nin Azez
kentinde şehit olan askerimize Allah’tan rahmet, yaralılara şifa dilediğine
ilişkin konuşması
BAŞKAN
– Suriye’nin Azez kentinde üs bölgesine giden Türk Silahlı Kuvvetleri konvoyuna
PKK/PYD’li teröristler tarafından havan saldırısı gerçekleştirilmiştir.
Saldırıda 1 askerimiz şehit olmuş, 3 askerimiz yaralanmıştır. Aziz şehidimize
Allah’tan rahmet, yaralılara acil şifalar diliyoruz Meclis Başkanlığı olarak.
Ve teröristlerin, bu millete ihanet edenlerin, kahpece eylemlerine devam
edenlerin her gün nefesinin kesildiğini biliyoruz, bunların da nefesi
kesilecektir. Allah milletimizin birliğini, devletimizin yüceliğini korusun. 
Değerli
milletvekilleri, gündeme geçiyoruz. 
Başkanlığın
Genel Kurula sunuşları vardır. 
Sayın
milletvekilleri, Kars Milletvekili Ayhan Bilgen, Van Milletvekili Bedia Özgökçe
Ertan, Diyarbakır Milletvekili Adnan Selçuk Mızraklı ve Kocaeli Milletvekili
Fatma Kaplan Hürriyet, 31 Mart 2019 tarihinde yapılan mahallî idareler
seçimlerinde belediye başkanı seçilerek mazbatalarını almışlardır. 
Sayın
milletvekillerinin Mahallî İdareler ile Mahalle Muhtarlıkları ve İhtiyar
Heyetleri Seçimi Hakkında Kanun’un 17’nci maddesi gereğince Türkiye Büyük
Millet Meclisi Başkanlığına sunmuş oldukları yazıları okutuyorum: 
V.- BAŞKANLIĞIN GENEL KURULA SUNUŞLARI (Devam)
B) Tezkereler
1.- Türkiye Büyük Millet Meclisi Başkanlığının, 31/3/2019 tarihinde
yapılan mahallî idareler seçiminde belediye başkanı seçilerek mazbatasını alan
Kars Milletvekili Ayhan Bilgen’in, Mahalli İdareler ile Mahalle Muhtarlıkları
ve İhtiyar Heyetleri Seçimi Hakkında Kanun’un 17’nci maddesi uyarınca belediye
başkanlığını tercih ettiklerine ilişkin tezkeresi (3/629)
Türkiye Büyük Millet Meclisi Başkanlığına
31
Mart 2019 tarihinde yapılan mahallî idareler genel seçiminde Kars ilinden
belediye başkanı seçildim. Belediye başkanı seçilmiş olduğuma dair mazbata
örneği ektedir.
Mahallî
İdareler ile Mahalle Muhtarlıkları ve İhtiyar Heyeti Seçimi Hakkında Kanun'un
17'nci maddesinde yer alan "Milletvekilliği, belediye başkanlığı, il genel
meclisi ve belediye meclisi üyeliği ile muhtarlık, bir şahıs uhdesinde
birleşemez. Bu görevlerin birisinde bulunanlardan bir diğerine seçilenler,
seçim sonuçlarının kendilerine tebliğ edildiği tarihten itibaren 15 gün içinde
tercih haklarını kullanırlar.” hükümleri uyarınca belediye başkanlığını tercih
ederek 12/4/2019 tarihi itibarıyla belediye başkanlığı görevine başlamış
olduğumu bilgilerinize arz ederim.
 Ayhan
Bilgen 
 Kars
Milletvekili
2.- Türkiye Büyük Millet Meclisi Başkanlığının, 31/3/2019 tarihinde
yapılan mahallî idareler seçiminde belediye başkanı seçilerek mazbatasını alan
Van Milletvekili Bedia Özgökçe Ertan’ın, Mahalli İdareler ile Mahalle
Muhtarlıkları ve İhtiyar Heyetleri Seçimi Hakkında Kanun’un 17’nci maddesi
uyarınca belediye başkanlığını tercih ettiklerine ilişkin tezkeresi (3/630)
Türkiye Büyük Millet Meclisi Başkanlığına
31
Mart 2019 tarihinde yapılan mahallî idareler genel seçiminde Van büyükşehir
ilinden belediye başkanı seçildim. Belediye başkanı seçilmiş olduğuma dair
mazbata örneği ektedir.
Mahallî
İdareler ile Mahalle Muhtarlıkları ve İhtiyar Heyeti Seçimi Hakkında Kanun'un
17'nci maddesinde yer alan "Milletvekilliği, belediye başkanlığı, il genel
meclisi ve belediye meclisi üyeliği ile muhtarlık, bir şahıs uhdesinde
birleşemez. Bu görevlerin birisinde bulunanlardan bir diğerine seçilenler,
seçim sonuçlarının kendilerine tebliğ edildiği tarihten itibaren 15 gün içinde
tercih haklarını kullanırlar.” hükümleri uyarınca belediye başkanlığını tercih
ederek 10/4/2019 tarihi itibarıyla belediye başkanlığı görevine başlamış olduğumu
bilgilerinize arz ederim.
 Bedia
Özgökçe Ertan 
 Van
Milletvekili
3.- Türkiye Büyük Millet Meclisi Başkanlığının, 31/3/2019 tarihinde
yapılan mahallî idareler seçiminde belediye başkanı seçilerek mazbatasını alan
Diyarbakır Milletvekili Adnan Selçuk Mızraklı’nın, Mahalli İdareler ile Mahalle
Muhtarlıkları ve İhtiyar Heyetleri Seçimi Hakkında Kanun’un 17’nci maddesi
uyarınca belediye başkanlığını tercih ettiklerine ilişkin tezkeresi (3/631)
Türkiye Büyük Millet Meclisi Başkanlığına
31
Mart 2019 tarihinde yapılan mahalli idareler genel seçiminde Diyarbakır ilinden
Büyükşehir Belediye Başkanı seçildim. Belediye başkanı seçilmiş olduğuma dair
mazbata örneği ektedir.
Mahalli
İdareler ile Mahalle Muhtarlıkları ve İhtiyar Heyeti Seçimi Hakkında Kanun'un
17'nci maddesinde yer alan "Milletvekilliği, belediye başkanlığı, il genel
meclisi ve belediye meclisi üyeliği ile muhtarlık, bir şahıs uhdesinde
birleşemez. Bu görevlerin birisinde bulunanlardan bir diğerine seçilenler,
seçim sonuçlarının kendilerine tebliğ edildiği tarihten itibaren 15 gün içinde
tercih haklarını kullanırlar." hükümleri uyarınca belediye başkanlığını
tercih ederek 16/4/2019 tarihi itibarıyla belediye başkanlığı görevine başlamış
olduğumu bilgilerinize arz ederim.
 Adnan
Selçuk Mızraklı
 Diyarbakır
Milletvekili
4.- Türkiye Büyük Millet Meclisi Başkanlığının, 31/3/2019 tarihinde
yapılan mahallî idareler seçiminde belediye başkanı seçilerek mazbatasını alan
Kocaeli Milletvekili Fatma Kaplan Hürriyet’in, Mahalli İdareler ile Mahalle
Muhtarlıkları ve İhtiyar Heyetleri Seçimi Hakkında Kanun’un 17’nci maddesi
uyarınca belediye başkanlığını tercih ettiklerine ilişkin tezkeresi (3/632)
Türkiye Büyük Millet Meclisi Başkanlığına
31
Mart 2019 tarihinde yapılan mahalli idareler genel seçiminde Kocaeli ili İzmit ilçesi
belediye başkanı seçildim. Belediye başkanı seçilmiş olduğuma dair mazbata
örneği ektedir.
Mahalli
İdareler ile Mahalle Muhtarlıkları ve İhtiyar Heyeti Seçimi Hakkında Kanun'un
17'nci maddesinde yer alan "Milletvekilliği, belediye başkanlığı, il genel
meclisi ve belediye meclisi üyeliği ile muhtarlık, bir şahıs uhdesinde
birleşemez. Bu görevlerin birisinde bulunanlardan bir diğerine seçilenler,
seçim sonuçlarının kendilerine tebliğ edildiği tarihten itibaren 15 gün içinde
tercih haklarını kullanırlar." hükümleri uyarınca belediye başkanlığı
görevini tercih ettiğimi bilgilerinize arz ederim.
 Fatma
Kaplan Hürriyet
 Kocaeli
Milletvekili
BAŞKAN
– Sayın milletvekilleri, bu tercih sonucunda Kars Milletvekili Ayhan Bilgen,
Van Milletvekili Bedia Özgökçe Ertan, Diyarbakır Milletvekili Adnan Selçuk
Mızraklı ve Kocaeli Milletvekili Fatma Kaplan Hürriyet’in Türkiye Büyük Millet
Meclisi üyelikleri, belediye başkanlığını tercih ederek göreve başladıkları
tarih itibarıyla daha önceki uygulamalara da uygun olarak kendiliğinden sona
ermiş bulunmaktadır. 
Bilgilerinize
sunulmuştur.
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım.
VII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Konya Milletvekili Fahrettin Yokuş ve
arkadaşları tarafından, 31 Mart 2019 tarihinde gerçekleşen mahalli idareler
seçimlerinde siyasi partilerin ve oy veren vatandaşların devletin kurumu olan
Anadolu Ajansına inancı sarsılmıştır. Yıllardır seçim sonuçlarının verilerini
aktaran Anadolu Ajansına kamuoyunun güveninin yeniden sağlanması, yaşanmış ve
yaşanacak olan mağduriyetlerin giderilmesi ve devletin tarafsız kurumu hâline
gelebilmesi amacıyla 24/4/2019 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin ön görüşmelerinin, Genel Kurulun
30 Nisan 2019 Salı günkü birleşiminde yapılmasına ilişkin önerisi
30/4/2019
Türkiye Büyük Millet Meclisi Başkanlığına
Danışma
Kurulu 30/4/2019 Salı günü (Bugün) toplanamadığından Grubumuzun aşağıdaki
önerisinin, İçtüzük’ün 19'uncu maddesi gereğince Genel Kurulun onayına
sunulmasını saygılarımla arz ederim.
 Lütfü
Türkkan
 Kocaeli
 Grup
Başkan Vekili
Öneri:

Konya
Milletvekili Fahrettin Yokuş tarafından "31 Mart 2019 tarihinde
gerçekleşen mahalli idareler seçimlerinde siyasi partilerin ve oy veren
vatandaşların devletin kurumu olan Anadolu Ajansına inancı sarsılmıştır.
Yıllardır seçim sonuçlarının verilerini aktaran Anadolu Ajansına kamuoyunun
güveninin yeniden sağlanması, yaşanmış ve yaşanacak olan mağduriyetlerin
giderilmesi ve devletin tarafsız kurumu hâline gelebilmesi" amacıyla
24/4/2019 tarihinde Türkiye Büyük Millet Meclisi Başkanlığına verilmiş olan
Meclis araştırma önergesinin diğer önergelerin önüne alınarak görüşmelerin
30/4/2019 Salı günü birleşimde yapılması önerilmiştir.
BAŞKAN
– Önerinin gerekçesini açıklamak üzere İYİ PARTİ Grubu adına Konya Milletvekili
Sayın Fahrettin Yokuş’a söz veriyorum. (İYİ PARTİ sıralarından alkışlar)
Süreniz
beş dakikadır. 
İYİ
PARTİ GRUBU ADINA FAHRETTİN YOKUŞ (Konya) – Sayın Başkan, değerli
milletvekilleri; hepinizi İYİ PARTİ adına saygıyla selamlıyorum. 
Mahallî
seçimlerimizin, başta, seçilen belediye başkanlarımıza, encümen azalarımıza,
muhtarlarımıza, il encümen azalarımıza ve büyük Türk milletine hayırlar
getirmesini Yüce Mevla’dan niyaz ediyorum. 
Seçimler
sonrası Meclisimizin bu, 2’nci toplantısı. Gerçekten Türk milletine yakışmayan,
Türk siyasi hayatına yakışmayan bir yerel seçim süreci yaşadık. Önümüzdeki
günlerde bunları burada çok tartışacağız. 
Bunların
bir tanesi de ne yazık ki Anadolu Ajansı. Bu ajansın seçim gecesi yayımlamış
olduğu veriler gerçekten, tabiri caizse, Türk milletine saç baş yoldurmuştur.
Güya devletin ajansı, güya doğru haber vermekle mükellef; ama, gelin görün ki,
seçimleri sabote etmiştir, seçim sonuçlarını sabote etmiştir. Yani, böyle bir
ajansın başkanı, o geceden sonra, bugüne kadar nasıl hâlâ başkan olarak
tutulur, genel müdür olarak tutulur, gerçekten şaşıyorum, kırk yıl devlette
çalışmış biri olarak buna çok şaşıyorum. Ha, yandaş olunca, diyeceksiniz ki:
“Mahzuru yok.” İyi de, kardeşim, yani, iki kurumu birbirine düşürdünüz. Yüksek
Seçim Kurulu diyor ki: “Bizim verilerimizi kullanmıyor. Nereden çıktı bu?”
Vatandaş dinliyor, 80 milyon dinliyor; Anadolu Ajansına mı inansın, Yüksek
Seçim Kuruluna mı inansın? İkisi birbiriyle tezat, kavgalı. İktidar ne yapıyor?
Oynanan orta oyununu seyrediyor. Hani, seçimler bitti. “Yahu, biz şu…” Yüksek
Seçim Kurulu da kamunun, Anadolu Ajansı da kamunun. Hele bir de TRT’leri var, o
zaten evlere şenlik. Yahu, Allah aşkına, on yedi senedir şu ülkeyi
yönetiyorsunuz. Hadi, siyaseten iktidarınızı, partinizi düşünmüyorsunuz; yahu,
kamunun, Atatürk’ün kurduğu yüz yıllık kurumlarını da mı düşünmüyorsunuz? Sizde
hiç mi kamu yararı, kamu anlayışı yok arkadaşlar ya? 
ALİ
ÖZTUNÇ (Kahramanmaraş) – Yok.
FAHRETTİN
YOKUŞ (Devamla) - Olabilir mi? Anadolu Ajansı bu hâllere nasıl düşer? Yüksek
Seçim Kurulu bu hâllere nasıl düşer? TRT bu hâllere nasıl düşer? Yani,
vatandaşın cebinden çıkan parayla, 80 milyonun vergileriyle yandaş yayın
yapacak, milleti provoke edecek, gerçekten provoke edecek… Bugün, eğer, bu
millet bu ülkede birbirine güvenmiyorsa, siyasetin bölücü dili, kavgacı dili
yüzünden ayrışmış ise bu ayrışmayı sağlayan en önemli unsurlardan üç tanesi de
yönetemediğiniz, mahvettiğiniz Yüksek Seçim Kurulu, Anadolu Ajansı, TRT. Allah
aşkına, bunları kapatın, vallahi de billahi de Türkiye itibar kazanır. Niye,
biliyor musunuz? Bu yayınları, bu kurumları dünya da seyrediyor; Anadolu Ajansının
haberlerine dünya da bakıyor. Sizin güvenmediğiniz, benim güvenmediğim, yalan
yanlış üzerine olan bir Ajansa dünya niye itibar etsin? Türkiye’nin de
itibarını düşünmüyorsunuz. Ama düşünün diye biz size söylemeye devam edeceğiz.
Belki bu seçimler geçti, hani diyorsunuz ya “Yeni bir ittifak, Türkiye
ittifakı.” Gelin, samimiyetiniz varsa, Türkiye ittifakına buradan başlayalım;
Anadolu Ajansını, Yüksek Seçim Kurulunu, TRT’yi gerçekten devletin TRT’si
yapalım, milletin kurumları yapalım; iktidarınız, parti devleti, parti kurumu
hâline getirdiği buralardan elini bir çeksin ve bir yerden başlayalım. Bakın,
yarın 1 Mayıs, yeni bir dönem, gelin başlayalım ama başlamazsınız; sıfır,
sizlerde böyle bir ümit yok. Onun için, Anadolu Ajansı başkanının evlere şenlik
şu beyanını okuyayım da siz de gururla dolaşın. 
(Mikrofon
otomatik cihaz tarafından kapatıldı) 
FAHRETTİN
YOKUŞ (Devamla) - Bir dakika alayım Sayın Başkanım.
BAŞKAN
– Buyurun.
FAHRETTİN
YOKUŞ (Devamla) – Diyor ki beyefendi: "Her iki aday da ayrı ayrı 'Kazandım.'
diye açıklama yaptı. Benim veri akışım durdu. Ben ne yapabilirim ki? Veri
gelmedi. YSK veri göndermedi. Beni hedef gösterdiler. Ben bunlara şerbetliyim.
Ekrem İmamoğlu'nun da Binali Yıldırım'ın da kazandığı sonucunu vermedim.
Kazandıklarını görmedim ki vereyim. Bu kararı tek başıma aldım."
İmamoğlu’nun reisliğini de hedef alan Kazancı “Kazandığını açıklayan,
kazandığını zannediyor.” dediği, devamında daha ilginç, diyor ki… “Erdoğan”
yazan şapkalı fotoğrafına da konuyu getiren Kazancı şöyle devam etti: “Olanlara
kızım çok üzüldü. Ona 'Yanlış hiçbir şey yapmadım.' dedim. Kafama taktığım
şapkamın olduğu fotoğraf danışmanken çekildi. Baykal şapkası olsaydı kimse bir
şey söylemezdi. O şapkayı ben tasarladım. Erdoğan'ın yanındayım. Sevsen de
sevmesen de ben onun adamıyım arkadaş. Hakaret ve küfürler yedim. Yediğim
küfürler de maaşımın içinde.”
(Mikrofon
otomatik cihaz tarafından kapatıldı) 
FAHRETTİN
YOKUŞ (Devamla) – Maşallah ya, küfürler yemiş, kimin adamıymış? “Ben,
Erdoğan’ın adamıyım.” diyor.
ALİ
ÖZTUNÇ (Kahramanmaraş) – Parayla yiyor… Ver parayı küfret. 
FAHRETTİN
YOKUŞ (Devamla) – Yahu adamcılık mı oynuyoruz ya? Devlet yönetiyoruz beyler,
devlet, devlet! Anadolu Ajansı başkanı bu devletin adamıdır, parti liderinin
değil. (İYİ PARTİ sıralarından alkışlar) Öğreneceksiniz.
BAŞKAN
– Peki, teşekkürler Sayın Milletvekili. 
Cumhuriyet
Halk Partisi Grubu adına Kahramanmaraş Milletvekili Sayın Ali Öztunç’a söz
veriyorum. (CHP sıralarından alkışlar)
Süreniz
üç dakikadır. 
CHP
GRUBU ADINA ALİ ÖZTUNÇ (Kahramanmaraş) – Sayın Başkanım, hepinizi saygıyla
selamlıyorum.
Değerli
arkadaşlar, az önce, belediye başkanı seçilen sayın vekillerimizin dilekçeleri
okundu; ben belediye başkanı olan bütün milletvekillerimizi kutluyorum,
başarılar diliyorum. Ben de böyle bir dilekçe okutmak isterdim. Son seçimde
büyükşehir adayıydım ama seçimi kaybettim; nasip değilmiş. Sayın Binali
Yıldırım da kaybetti, ben de kaybettim; ikimiz de kaybettik. Ben yeniden geldim
Meclise, Binali Bey’i de bekliyoruz artık, yakında inşallah gelir. (CHP sıralarından
alkışlar) 
LÜTFÜ
TÜRKKAN (Kocaeli) – Geldi Binali Bey, geldi. 
ALİ
ÖZTUNÇ (Devamla) – Artık onun da gelip İzmir halkına destek olması, İzmir halkı
için çalışması gerekiyor. Bekliyoruz kendisini. 
LÜTFÜ
TÜRKKAN (Kocaeli) – Binali Bey geçen hafta buradaydı; geldi. 
ALİ
ÖZTUNÇ (Devamla) – Konumuz, Anadolu Ajansı.
Değerli
arkadaşlar, bakın, Anadolu Ajansı, bu Türkiye Büyük Millet Meclisi kurulmadan
on yedi gün önce kurulmuş. Kurtuluş Savaşı’nı tüm Türkiye’ye, tüm Anadolu’ya,
dışarıya anlatmış, Meclisin, yeni Meclisin aldığı kararları haberleştirmiş,
duyurmuş. Türk milletinin teslim olmadığını hem içeriye hem dışarıya duyurmuş
Anadolu Ajansı ama şimdi bakıyoruz teslimiyete kalkışmış, teslim olmuş Anadolu
Ajansı. Kime? Adalet ve Kalkınma Partisine. 
Veriler
nereden geliyor? Verileri açıklayamıyor. Genel Müdüre soruluyor “Ya, bu veriler
nereden geliyor?” “Bilmiyorum” diyor, çalışanlar “bilmiyoruz” diyorlar. Gizli
bir örgüt mü var? Anadolu Ajansı, devletin istihbarat örgütü mü? Millî
İstihbarat Teşkilatı var, başka bir örgüte gerek yok. Yüksek Seçim Kurulunun
paralel örgütü mü ki paralelliği seversiniz, her şeyin paralelini çıkarttınız;
paralel devlet, paralel örgüt. Hepsini yaptınız maşallah; aranız da çok iyidir.
Anadolu Ajansı, YSK’nin paralel örgütü gibi çalışmaktadır. 
Bakın,
Anadolu Ajansı, verileri nereden alıyor biliyor musunuz? Fahrettin Bey, Anadolu
Ajansı, verileri AK PARTİ Genel Merkezinden alıyor. AK PARTİ’nin müşahitleri,
sandık görevlileri verileri bildiriyor genel merkeze, Anadolu Ajansı da genel
merkezden o verileri alıyor, sanki kendi muhabirlerinden gelmiş gibi Türkiye’ye
duyuruyor. Oysa muhabiri yok ki Anadolu Ajansının. Anadolu Ajansının
muhabirleri geçmişte vardı, artık hiçbir ilçede, daha doğrusu çoğu ilçede
Anadolu Ajansı muhabiri yok. Yani gidip seçim kurulundan oy sonucunu alacak
muhabir kadrosu yok Anadolu Ajansında, bitirdiler, perişan ettiler. AK PARTİ
Genel Merkezi ne verirse onu yayınlıyorlar. Genelde de AK PARTİ Genel Merkezi,
yüksek oy aldığı sandıklarla başlatıyor. Hani böyle yüzde 60’larla, yüzde
55’lerle çıkar ya, sonra düşmeye başlar. Anadolu Ajansı bu numarayı yaptığı
için ilk başta yüksek oyla gösteriliyor.
Bakın,
Anadolu Ajansı inanılmaz kötü yönetiliyor. Defalarca soru önergesi verdim,
dedim ki: “Yahu, bu Anadolu Ajansında kaç tane makam arabası var?” Sayın genel
müdürün altında makam arabası var, eşinin altında makam arabası var; genel
müdür yardımcıların altında makam arabaları var, eşlerinin altında makam
arabaları var. 
AYTUN
ÇIRAY (İzmir) – Helal onlara, helal!
ALİ
ÖZTUNÇ (Devamla) – Yahu, böyle bir şey olmaz, yazıktır, günahtır. Koca Almanya
devletinin kullandığı makam arabaları kadar neredeyse bizim Anadolu Ajansı
makam arabası kullanacak ya! Yazık, günah değil mi! Bunu sorduk, Türkiye Büyük
Millet Meclisi aracılığıyla Sayın Cumhurbaşkanı Yardımcısına sordum, gelen
cevabı okuyorum: “Anadolu Ajansı, kamu tüzel kişiliğini haiz olmayıp
faaliyetlerini Türk Ticaret Kanunu’na bağlı yürüten anonim şirket
statüsündedir.” diye yanıt gelmiş.
(Mikrofon
otomatik cihaz tarafından kapatıldı)
BAŞKAN
– Buyurun Sayın Milletvekilim.
ALİ
ÖZTUNÇ (Devamla) – İşine gelince anonim şirket, işine gelmeyince AK PARTİ’nin
genel merkezinden yönetilen resmî bir kurum. Naci Hocam da benim hocamdır,
üniversitede hocalığımı yaptı. Bakın, eski bir gazeteci olarak söylüyorum:
Hocam, Anadolu Ajansının bir an evvel eski günlerine dönmesi gerekiyor,
particiliğin orada bitmesi gerekiyor. Genel Müdürün “Ben filancanın adamıyım.”
dememesi gerekiyor. “Ben bu devletin, bu milletin adamıyım.” demesi gerekiyor.
Ama bugün o, onu söylerse yarın bir başkası söyler, bilmem kimin adamıyım der.
Bundan da en çok siz rahatsız olursunuz çünkü bize üniversitede medya etik
derslerini verenlerden biri de sizdiniz. Eğer içiniz elveriyorsa Anadolu
Ajansının Genel Müdürü devam etsin diyorum.
Saygılar
sevgiler sunuyorum efendim. (CHP sıralarından alkışlar) 
LÜTFÜ
TÜRKKAN (Kocaeli) – Ağır geldi hocam o. Naci Hoca, bu ağır geldi be.
ALİ
ÖZTUNÇ (Kahramanmaraş) – Yok, hocama ağır laf etmem ben.
BAŞKAN
– Adalet ve Kalkınma Partisi Grubu adına İstanbul Milletvekili Sayın Abdullah
Güler’e söz veriyorum. (AK PARTİ sıralarından alkışlar) 
Süreniz
üç dakika.
AK
PARTİ GRUBU ADINA ABDULLAH GÜLER (İstanbul) – Saygıdeğer Başkanım, değerli
milletvekili arkadaşlarım; İYİ PARTİ’nin grup önerisi üzerine AK PARTİ Grubu
adına söz almış bulunuyorum. Saygıdeğer Genel Kurulu saygıyla, sevgiyle
selamlıyorum.
Müddei,
iddiasını ispatla mükelleftir. Çok güzel bir mecelle tabiri. 
Biraz
önce 2 saygıdeğer hatip, çok garip, kahvehane dedikodularını burada sanki bir
gerçekmiş gibi ifade etmeye çalıştılar. (AK PARTİ sıralarından alkışlar)
LÜTFÜ
TÜRKKAN (Kocaeli) – Şu anda sen kahvehane ağzıyla konuşuyorsun. Adamların
kahvehane dedikodusunu...
ABDULLAH
GÜLER (Devamla) – Hayır, dedikoduları söyledim. 
Ben
Anadolu Ajansını biraz anlatacağım.
LÜTFÜ
TÜRKKAN (Kocaeli) – Hangi kahveyse onu söyle. Darüzziyafe’nin yanında bir kahve
vardır, hep çıktığın, o kahve miydi?
ABDULLAH
GÜLER (Devamla) – Duyumları...
ALİ
ÖZTUNÇ (Kahramanmaraş) – Burası, Türkiye Büyük Millet Meclisi Sayın Vekilim;
burası, kahve değil. Meclise “kahve” diyemezsin Sayın Vekilim; burası, Türkiye
Büyük Millet Meclisi.
ABDULLAH
GÜLER (Devamla) – Bir müsaade edin. 
LÜTFÜ
TÜRKKAN (Kocaeli) – O Darüzziyafe’nin yanında bir kahve vardı, o kahveye mi
çıkıyordun sen?
BAŞKAN
– Buyurun, hitap edin Sayın Milletvekili. 
ABDULLAH
GÜLER (Devamla) – Bakın “ifadeler” dedim.
LÜTFÜ
TÜRKKAN (Kocaeli) – Darüzziyafe’nin yanındaki kahvede olur, orada mıydın?
ABDULLAH
GÜLER (Devamla) – Bir müsaade edin arkadaşlar, müsaade edin.
Bakın,
dedikodu mahiyetindeki ifadeleri burada gerçekmiş gibi ifade ettiğinizi
buyuruyorum. Söylemeyelim mi bunları?
DURSUN
MÜSAVAT DERVİŞOĞLU (İzmir) – Buyur, buyur.
LÜTFÜ
TÜRKKAN (Kocaeli) – O dedikodular, Darüzziyafe’nin oradaydı. Merkezinde en çok
da sen vardın.
ABDULLAH
GÜLER (Devamla) – Peki.
Evet,
saygıdeğer milletvekilleri, Anadolu Ajansı, uluslararası bir haber ajansı
olarak 100 ülkede 3 binden fazla çalışanıyla ürettiği haberi, fotoğrafı, video
ve diğer zengin içeriğini 13 ayrı dilde dünya medyasının kullanımına
sunmaktadır. Bir asra yakın yani 6 Nisan 1920’de kurulan, Türkiye Büyük Millet
Meclisinden on yedi gün önce kurulmuş ve bir asra yakın tecrübesiyle ajans
haberciliği yapan Anadolu Ajansı, özellikle haberciliğin çok zor olduğu
coğrafyalardan geçtiği haber ve güçlü görsellerle dünya medyasında fark
oluşturmaya devam etmektedir. 4 bölge müdürlüğü, 88 yurt içi ofis, 100 ülkede
temsilcisi, 41 ülkede yurt dışı ofisleriyle bu hizmetlerini büyüterek devam
ettirmeye çalışmaktadır. 
ARSLAN
KABUKCUOĞLU (Eskişehir) – Seçim gecesine gel.
ABDULLAH
GÜLER (Devamla) – 9 milyon takipçisi vardır, aylık 17 milyon sayfa gösterimiyle
de dikkat çekmektedir. 13 dilde yayın, gün içerisinde 1.600 haber, gün
içerisinde 400 video, gün içerisinde 2.300 fotoğraf, gün içerisinde aynı
zamanda 15 canlı yayın yapabilen devasa bir kuruluştur. İçerik dağıtımı olarak
93 ülkede kullanıcı, 6 bin farklı mecra, 3.600 dönemsel abone, 2.400 sürekli
abone, 10 partner dağıtım ajansı, 54 uluslararası iş birliğiyle bu
çalışmalarını artırarak devam ettirmektedir. 
Anadolu
Ajansı, özellikle son seçimlerde… 194.390 sandıkta, 6 bine yakın okuldaki 31
Mart seçimlerinin müthiş bir organizasyon ve çalışma gerektirdiği, değerli
milletvekillerimizin bilgisi dâhilindedir. 
(Mikrofon
otomatik cihaz tarafından kapatıldı)
ARSLAN
KABUKCUOĞLU (Eskişehir) – Seçim gecesi neredeydi?
ABDULLAH
GÜLER (Devamla) – Son cümlelerim, tamamlayayım. 
BAŞKAN
– Toparlayın sayın vekil. 
ABDULLAH
GÜLER (Devamla) – Bu çalışmasını, bu büyük, devasa çalışmasını Türkiye'nin
önünde, 81 şehrimizde ve 194.390 sandıkta 31 Mart akşamına kadar ciddi bir
şekilde sürdürmüş ve bu konularda da Saygıdeğer Genel Müdür, basına her türlü
açıklamayı yapmıştır. 
MEHMET
BEKAROĞLU (İstanbul) – Sonra ne oldu, sonra?
ABDULLAH
GÜLER (Devamla) - Saygıdeğer Genel Kurulu sevgiyle ve saygıyla selamlıyorum.
(AK PARTİ sıralarından alkışlar)
ALİ
ÖZTUNÇ (Kahramanmaraş) – Ne söyledi? 
BAŞKAN
– Öneriyi oylarınıza sunuyorum: Kabul edenler… Kabul etmeyenler… Kabul
edilmemiştir. 
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım. 
2.- CHP Grubunun, Grup Başkan Vekilleri İstanbul Milletvekili Engin
Altay, Manisa Milletvekili Özgür Özel ile Sakarya Milletvekili Engin Özkoç
tarafından, şehit cenazesi töreninde CHP Genel Başkanı Kemal Kılıçdaroğu’na
yönelik linç girişiminin aydınlatılabilmesi, güvenlik açığı ve istihbarat
zafiyetlerinin nedenleri ve sorumlularının tespit edilmesi amacıyla 23/4/2019
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin ön görüşmelerinin, Genel Kurulun 30 Nisan 2019 Salı
günkü birleşiminde yapılmasına ilişkin önerisi
 30/4/2019
Türkiye Büyük Millet Meclisi Başkanlığına
Danışma
Kurulu 30/4/2019 Salı günü (Bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Engin
Altay
 İstanbul
Milletvekili
 Grup
Başkan Vekili
Öneri:
İstanbul
Milletvekili, Grup Başkan Vekili Engin Altay, Manisa Milletvekili, Grup Başkan
Vekili Özgür Özel ile Sakarya Milletvekili, Grup Başkan Vekili Engin Özkoç
tarafından “Şehit Cenazesi Töreninde CHP Genel Başkanı Sayın Kemal
Kılıçdaroğu'na Yönelik Linç Girişiminin Aydınlatılabilmesi, Güvenlik Açığı ve
İstihbarat Zafiyetlerinin Nedenleri ve Sorumlularının Tespit Edilmesi” amacıyla
23/4/2019 tarihinde Türkiye Büyük Millet Meclisi Başkanlığına verilmiş olan
Meclis Araştırma Önergesi’nin (856 sıra no.lu) diğer önergelerin önüne alınarak
görüşmelerinin 30/4/2019 Salı günlü birleşimde yapılması önerilmiştir.
BAŞKAN
– Birleşime beş dakika ara veriyorum. 
Kapanma Saati:16.22
İKİNCİ OTURUM
Açılma Saati: 16.34
BAŞKAN: Başkan Vekili Celal ADAN
KÂTİP ÜYELER: Bayram ÖZÇELİK (Burdur), Barış KARADENİZ
(Sinop)
----- 0 -----
BAŞKAN
– Türkiye Büyük Millet Meclisinin 72’nci Birleşiminin İkinci Oturumunu
açıyorum.
Cumhuriyet
Halk Partisi grup önerisinin görüşmelerine başlıyoruz. 
Önerinin
gerekçesini açıklamak üzere Cumhuriyet Halk Partisi Grubu adına Sakarya Milletvekili
Sayın Engin Özkoç’a söz veriyorum. 
Süreniz
beş dakika.
Buyurun
Sayın Özkoç. (CHP sıralarından alkışlar) 
CHP
GRUBU ADINA ENGİN ÖZKOÇ (Sakarya) – Sayın Başkan, değerli milletvekili
arkadaşlarım; hepinizi saygıyla selamlıyorum. 
Sayın
Başkan, anlayışınız için teşekkür ediyorum.
Değerli
arkadaşlarım, biliyorsunuz Ankara’nın Çubuk ilçesi Akkuzulu köyünde bir şehit
cenazesi esnasında Sayın Genel Başkanımıza bir linç girişimi yapılmıştır. 
Değerli
arkadaşlarım, öncelikle şunu ifade etmek istiyorum. Türkiye Cumhuriyeti
hepimizin. Şu Mecliste bulunan bütün arkadaşlarımız, hangi siyasi partiye
mensup olurlarsa olsunlar onlar, bu ülkenin daha güçlü bir ülke olması, daha
demokratik bir ülke olması için mücadele veren arkadaşlarımız. Birlikte
mücadele edeceğiz, yanlışları birlikte düzelteceğiz. Çubuk ilçesinde Genel
Başkanımız 82 milyonun şehidi olan cenazeye katılarak orada Cumhuriyet Halk
Partisinin görevini yerine getirdi. Ancak daha önceden organize oldukları
kesinlikle görülen, Çubuk Başsavcılığı olay yeri tutanaklarından da anlaşıldığı
üzere, bir ya da birkaç grup şehit cenazesini provoke etmiş; Genel Başkanımızı,
Türkiye Büyük Millet Meclisi Grup Başkan Vekilimizi, milletvekillerimizi
darbetmişlerdir. Bu, çok üzüntü verici bir olaydır. Burada İçişleri Bakanlığının
iddiaları vardır. Bir, deniyor ki: “Bu şehit cenazesine Genel Başkanın geleceği
haber verilmedi.” Bu iddia çürütülmüştür. Saat 22.10’da cumartesi günü, Genel
Başkanımızın cenazeye geleceğiyle ilgili Ankara Koruma Şube Müdürlüğünden bilgi
alınmıştır, pazar günü saat 10.03’te de Genel Başkanımızın geleceği
bildirilmiştir. Telefon kayıtları mevcut, görüntüleri mevcut, geleceği
biliniyor. Gündüz saat 09.45’te öncü korumalar gitmişler, Çubuk İlçe Emniyet
Amiriyle görüşmüşler, tören komutanıyla görüşmüşler, tekrar Genel Başkanımızın
geleceğini bildirmişlerdir. Bu tamamen çürümüştür.
İkincisi:
“Provokasyon yok.” denilmektedir. Genel Başkanımız gelirken -yine olay yeri
tutanaklarına bağlı olarak konuşuyorum, savcılığın olay yeri tutanakları- 15
kişi su deposunun üstünde Genel Başkanı protesto ederek başlamışlardır.
Protestoda herhangi bir sıkıntı yok. İnsanlar özgürce genel başkanı da bir
siyasi lideri de protesto edebilirler. Ancak daha sonra şehit cenazesi namazı
kılınırken şehit cenaze namazına insanlar saygı göstermemişler, hiç durmadan
provokasyon başlamıştır. Resimleriyle, video kayıtlarıyla gösteriyoruz
provokatörleri tek tek, kimler orada nasıl provokasyon yapmıştır video
kayıtlarında gösteriyoruz. 
Şimdi,
İçişleri Bakanı diyor ki: “Orada sopa yoktu, demir çubuk yoktu.” İşte, bir
arkadaşın demir çubukları insanlara dağıtırken resmi gözüküyor. “Taş yoktu.”
diyor. İşte, taş atarken resimler. “Orada linç yoktu.” deniliyor. Bir kadın
bağırıyor “Yakın bu evi.” diye, bir başkası yanında “Öldürün bunları.” diye.
Bir başkası bağırıyor orada “Bunları yere yıkın, öldürün, vurun.” diye.
Arkadaşlar, ne oluyor? 
Bu
İçişleri Bakanının muhakkak bu olayın ciddiyetinin farkına varması gerekiyor.
Bir genel başkana hangi gerekçeyle, hangi nedenden dolayı şehit cenazesinde
öldürmek kastıyla linç girişiminde bulunulmuştur? Eğer bunun üstünü örtersek,
eğer bunu görmezlikten gelirsek linci meşru hâle getiririz. Ve bu, bugün bizim
başımıza, yarın başka bir liderin başına gelir; bu olay görmezlikten gelinir ve
o zaman daha vahim olaylarla karşı karşıya kalırız. 
Şimdi,
diyorum ki Mecliste grubu bulunan bütün siyasi partilerle, hep birlikte Meclis
kendisine sahip çıkmalı. 
(Mikrofon
otomatik cihaz tarafından kapatıldı)
ENGİN
ÖZKOÇ (Devamla) – Müsaade eder misiniz?
BAŞKAN
– Buyurun.
ENGİN
ÖZKOÇ (Devamla) – Meclis bir genel başkana yapılan bu öldürme kastıyla ilgili
harekete “Dur.” demeli. Elimizdeki görüntüleri basına veriyoruz ama o köy
halkını korumaya çalışıyoruz. Elimizdeki çubuk dağıtan insanların
fotoğraflarını veriyoruz ama o gencin yüzünü kapatıyoruz. “Vurun, öldürün!”
kastıyla hareket edenleri gösteriyoruz ama resmi flulaştırıyoruz. Ama lütfen
siz bunu yok saymayın, siz bunu görmezlikten gelmeyin. Bunu hep birlikte,
burada, Mecliste oturup görüşüp bir karara bağlamalıyız. Bu ne demektir? Bu,
Türkiye Cumhuriyeti kendi Meclisine sahip çıkıyor demektir. Türkiye Cumhuriyeti
Meclisi bundan sonra kavga ederek, birbirini yok ederek değil, birleşerek daha
güçlü bir Türkiye yapacak demektir. Bunun karşısında olmak doğru değildir. Ben hiçbir
grubun bunun karşısında olacağına inanmıyorum.
(Mikrofon
otomatik cihaz tarafından kapatıldı)
BAŞKAN
– Toparlayın Sayın Milletvekili.
ENGİN
ÖZKOÇ (Devamla) – Teşekkür ederim.
Belediye
seçimleri bitti, yerel yönetim seçimleri geride kaldı. Birbirimizi
ayrıştırmanın, karşı karşıya gelmenin doğru olmadığını hepimiz görüyoruz. O
zaman önümüzde başka bir şey var: Türkiye'nin sorunları var. Birlikte eğer
elimizi taşın altına sokarsak, Mecliste bunları tartışırsak, birbirimizi yok
etmek için değil, var etmek için mücadele edersek bizim başaramayacağımız
hiçbir şey yoktur. Karar yüce Türkiye Büyük Millet Meclisinin kararıdır. Bu
karara saygı duymamızı, çocuklarınızın ve bu ülkenin saygı duymasını sağlayın. 
Hepinize
teşekkür ediyorum. (CHP sıralarından alkışlar) 
BAŞKAN
– Teşekkürler Sayın Özkoç.
İYİ
PARTİ Grubu adına İzmir Milletvekili Sayın Aytun Çıray’a söz veriyorum. (İYİ
PARTİ sıralarından alkışlar) 
Süreniz
üç dakikadır. 
İYİ
PARTİ GRUBU ADINA AYTUN ÇIRAY (İzmir) – Sayın Başkan, değerli milletvekilleri; 21
Nisan 2019 ne yazık ki hafızalarımıza kazınmıştır çünkü biz o gün çok büyük bir
felaketin kıyısından geriye döndük. Şimdilik kim olduğu bilinmeyen bir
mihraktan âdeta kontrollü bir yangın çıkarıldı. Bu yangın bir an için
kontrolden çıkıp yayılmış olsaydı bu travmanın şiddeti, inanın, 15 Temmuz FETÖ
hain darbesinin şiddeti kadar kuvvetli olabilirdi. Kısacası, kanlı kardeş
kavgasının kıyısından dönüldü. Sayın Meral Akşener’in evini basmaya çalışan
korkak ahlaksızlardan sonra bu ikinci denemedir. Hümanistliğiyle bilinen CHP
Genel Başkanı Sayın Kemal Kılıçdaroğlu ölümcül olabilecek bir yangının içinde
kaldı. Ölümcül diyorum çünkü nem azalır, rüzgâr yön değiştirip şiddetlenir, bir
de bakmışsınız ki yangın önce Akkuzulu köyünü sarmış, sonra Türkiye’ye yayılmış;
yerel seçimler sonrasında baharın gelişi de böylece gölgede kalmış ama çok
şükür ki provokatörlerin istedikleri olmadı. 
Değerli
milletvekilleri, bu araştırma önergesini kabul etmek bu Meclisin namusudur,
aksi hâlde hiçbir milletvekili bundan sonra güvence altında olamaz. Çünkü bu
kontrollü yangını çıkaranlar ister dış mihraklar ister iç mihraklar isterse
devletin yönetimini eline geçirmek isteyen yetersiz muhterisler olsun, sonuç
değişmez, bunların hedefi demokrasi ve hukuk devletini yıkmaktır. Bu nedenle,
hedef devletti, hedef milletti. 
Değerli
milletvekilleri, saldırılar millet ittifakının liderleri üzerinden bir kaos
politikasının işaretlerini veriyor. Siyasetin yetkili makamlarında olanlar
böyle zamanlarda ise yangının üzerine körükle gitmemeliler. Şimdi, Sayın
Bahçeli’ye soruyorum: 2014’te Cumhurbaşkanlığı seçimlerinde “illet” “zillet”
demeden ortak hareket ettiğiniz Sayın Kemal Kılıçdaroğlu şehit edilseydi ne
diyecektiniz?
ALİ
MUHİTTİN TAŞDOĞAN (Gaziantep) – Varsayımlar üzerinden konuşmayın lütfen.
AYTUN
ÇIRAY (Devamla) – “Sayın Kılıçdaroğlu kendini öldürtüp kardeş kavgası çıkardı.”
mı diyecektiniz? Ya da Sayın Cumhurbaşkanı böyle bir durumu yine bir “gaz
sıkışması” olarak mı tarif edecekti?
Değerli
arkadaşlar, biliyorsunuz İstanbul’u Sayın Ekrem İmamoğlu kazanmıştır. Şimdi
buradan, devletimizin ve milletimizin yüksek çıkarları için, zaten tam
kanunsuzluk yapmakla malul Yüksek Seçim Kuruluna seslenmek istiyorum: Önünde
sonunda kaynağı ortaya çıkarılacak olan bu kontrollü yangınlar sürecine dikkat
edin, sakın içine düşmeyin; Anayasa’ya, kanunlara ve içtihatlarınıza bağlı
kalın.
(Mikrofon
otomatik cihaz tarafından kapatıldı) 
AYTUN
ÇIRAY (Devamla) – Başkanım, rica etsem…
BAŞKAN
– Toparlayın Sayın Milletvekili. 
AYTUN
ÇIRAY (Devamla) – Muhalefet partileri bu defa, hukuken meşru olmayan bir
kararın sonucunu meşrulaştırmak istemeyebilirler. Artık yeni bir manipülatif
seçimi meşrulaştırmanın figüranı olmak istemeyebiliriz. Muhalefetsiz bir
demokrasi olmayacağı gibi muhalefetsiz girilecek yeni bir seçim meşru olamaz.
Sayın İmamoğlu nasıl olsa hakkını yedirmez, Anadolu yollarına düşer ama
ekonomiden dış politikaya kadar zar zor kontrol altında tutulan tüm yangınların
bu defa sebebi YSK olur, YSK. 
Bir
kez daha, Sayın Kemal Kılıçdaroğlu’nun şahsında Türk milletine geçmiş olsun
diyor ve tüm şehitlerimize Yüce Allah’tan rahmet diliyorum. 
Saygılar
sunuyorum. (İYİ PARTİ ve CHP sıralarından alkışlar) 
BAŞKAN
– Erkan Bey, söz mü istiyorsunuz?
ERKAN
AKÇAY (Manisa) – Hayır Sayın Başkan, tutanaklara girmesi bakımından söylüyorum.
Sayın
konuşmacı anlaşılan odur ki dersini özel olarak çalışıp ajitatif bir dil
kullanmıştır ve bu dile cevap vermeyeceğimizi ifade etmek istiyorum. 
Teşekkür
ederim. 
BAŞKAN
– Teşekkür ederim.
Adalet
ve Kalkınma Partisi Grubu adına Ankara Milletvekili Sayın Mehmet Naci
Bostancı’ya söz veriyorum. (AK PARTİ sıralarından alkışlar) 
Süreniz
üç dakika.
AK
PARTU GRUBU ADINA MEHMET NACİ BOSTANCI (Ankara) – Sayın Başkanım, değerli
arkadaşlar; Çubuk’ta yaşanan esef verici bir hadisedir. Bu olayın çok çeşitli
biçimlerde değerlendirmeleri yapıldı, çeşitli siyasetlerin yaklaşımları oldu,
lehinde-aleyhinde sayılabilecek, öyle yorumlanabilecek birtakım görüşler dile
getirildi. 
Bu
tür konulara yaklaşırken varsayımlar oluşturuyorsak hayra yönelik varsayım
oluşturmak daha doğru olur. Şer gibi anlaşılabilecek varsayımların barışçı,
uzlaşmacı çizgideki bir siyasete, memleketi kucaklamaya yönelik bir dil
olmadığını vurgulamak isterim. O yüzden hayır üzerine konuşmak, varsayımlar
kuruyorsak o istikamette değerlendirme yapmak daha doğru olur. 
Hepimizin
kaderi ortak, Engin Bey çok doğru söyledi. Kader ortaklığımızın zemini
demokratik siyaset. Demokratik siyasetin de en temel unsuru şiddete karşı
olmaktır, hiçbir biçimde şiddetin yanında olamaz. Şiddeti biz her hâlükârda, her
şartta, kesin bir dille reddettik, bu olaya ilişkin olarak da reddettik ve
kınadık. Yaşanan olay… 
Biraz
önce yine Engin Bey de ifade etti protesto hakkının olabileceğini,
provokasyonun olamayacağını. Çok doğru. Fakat garip bir şekilde protesto ile
provokasyon birbirinin kardeşidir. Eğer bir toplumsal protesto varsa
provokasyonculara gün doğmuş demektir çünkü durup dururken kimse provokasyon
yapmaz, bir toplumsal iklim varsa yapılır. Tabii, sorun şudur: Bu toplumsal
iklim nasıl teşekkül etti? Bu konuda herkesin görüşleri muhtelif, bizim de
görüşlerimiz var, sizin de görüşleriniz var. Ama eminim ki Cumhuriyet Halk
Partisinin değerli yöneticileri bu toplumsal iklime ilişkin nedenlerin
doğmasına yönelik olarak akıl yürütürken sahada yapılan tartışmaların ötesindeki
ihtimalleri, hususları da değerlendirmeye katıyorlardır. Niçin kendi hâlindeki
insanlar böyle bir protesto unsurunun parçası oluyorlar ve sonra niçin bu
zehirli provokasyonun hiç olmazsa bir kısmı paydaş oluyor bir kısmı itiraz
ederken? Şuna emin olun ki orada şu Meclisten hangi arkadaşımız olsa -ki
olanlar vardı- olayların önüne geçmek, atılan yumruğun önüne geçmek, atılan
sloganların da önüne geçmek için çaba gösterirdi. Dolayısıyla demokratik
siyasetin refleksleri ve aklı konusunda bir problem yok. 
Benim
kanaatim, bu konuya ilişkin bir araştırma önergesi kabul de edilebilir…
(Mikrofon
otomatik cihaz tarafından kapatıldı)
BAŞKAN
– Toparlayalım Hocam.
MEHMET
NACİ BOSTANCI (Devamla) - …ama bunu kabul edersek, siyasetin polemikçi diliyle,
hepimizin ümit ettiği, uzlaşma talep ettiği, Türkiye'nin de çok ihtiyaç duyduğu
atmosfere yönelik olumsuz bir durum ortaya çıkabilir. Bir taraftan da idari ve
adli soruşturmalar yapılıyor. Devlete güvenmek gerekir, bu idari ve adli
soruşturmaları takip etmek hepimizin boynunun borcudur. Devlet görevini
yapacak, provokasyon varsa açığa çıkartacak çünkü geçmişte bu işler oldu, orada
da vardır bilemiyoruz ama biz amatörler neyin ne olduğunu bilemeyiz.
Profesyoneller, yaşanan olaylara ilişkin birçok görsel var, bunun üzerinden
değerlendireceklerdir. İdari ve adli soruşturmaları takip etmek boynumuzun
borcudur. 
Biz
bu önergenin kabul edilerek böyle bir istikamette kurul oluşturulmasını uygun
bulmuyoruz. Türkiye'nin geleceği bakımından, uzlaşması bakımından, kızgın
demirin ateşinin sönmesi bakımından, ki herhâlde hepimizin talebidir, o
bakımdan biz ret vereceğiz.
Teşekkür
ediyorum, saygılarımı sunuyorum. (AK PARTİ sıralarından alkışlar)
BAŞKAN
– Buyurun Engin Bey.
IV.- AÇIKLAMALAR (Devam)
21.- Sakarya Milletvekili Engin Özkoç’un, Ankara Milletvekili Mehmet
Naci Bostancı’nın CHP grup önerisi üzerinde AK PARTİ Grubu adına yaptığı
konuşmasındaki bazı ifadelerine ilişkin açıklaması
ENGİN
ÖZKOÇ (Sakarya) – Sayın Başkan, çok üzülerek dinledim.
Birincisi
şu: Açık provokasyon olduğu artık herkes tarafından kabul edilen olayda sopa
kullanılmış, demir çubuk kullanılmış, yumruk atılmış, “Yakın!” denilmiş,
“Öldürün!” denilmiş. Şimdi, AKP Grubu bize soruyor “Buna neden olacak ne
yaptınız?” diye. Biz cevap veriyoruz: Cumhuriyet Halk Partisi Grubu olarak buna
neden olacak bir şey yapmadık ama -bunu söylemedim, söylemek istemiyordum, bu
noktaya gelmek istemiyordum- AKP’nin Genel Başkanı seçimlerden önce millete
seslenirken “Bunlara oy vermeyin, çünkü bunlar aşağılıktır; bunlara oy
vermeyin, çünkü bunlar teröristtir.” dedi. Bu İçişleri Bakanı “Cumhuriyet Halk
Partili il başkanlarını ve ilçe başkanlarını şehit cenazelerine almayın.” dedi.
Demiri kızdıran bunlardır. Demiri soğutmak gerekiyorsa, demiri kim kızdırdıysa
demiri onun soğutması gerekir. 
Biz
adalete müdahale edeceğimizi söylemedik, tam tersine, Türkiye Büyük Millet
Meclisinde hiçbir milletvekili adalete müdahale etmez ama adalete yardımcı
olur, adaletin önünü açar. Türkiye Büyük Millet Meclisini adaletin dışında
tutmak, anayasal yaptırımların dışında tutmak, ülkenin yürütmesinin dışında
tutmak ülkeyi bir felakete sürükler. Biz birbirimize anlayış göstermek
zorundayız.
(Mikrofon
otomatik cihaz tarafından kapatıldı)
BAŞKAN
– Teşekkür ediyorum.
ENGİN
ÖZKOÇ (Sakarya) – Müsaade ederseniz.
BAŞKAN
– Epey uzun süre tanıdık, buyurun, toparlayın.
ENGİN
ÖZKOÇ (Sakarya) – Kimseyi suçlamıyoruz, kimseyi töhmet altında bırakmıyoruz ama
diyoruz ki: Yapabileceğiniz en büyük felaket böyle bir linci meşrulaştırmaktır.
Böyle bir linci meşrulaştırmak için başvuracağınız yöntem… “Linci hak edecek ne
yaptınız?” diye sorarlarsa o zaman cevap veririz: Linci hak edecek bir şeyi biz
değil siz yaptınız. O yüzden, kim yasalar karşısında suçluysa Türkiye Büyük
Millet Meclisinin bunu araştırmasını talep ediyoruz, başta bu İçişleri
Bakanının kendisidir diyoruz. (CHP sıralarından alkışlar)
BAŞKAN
– Naci Bey, buyurun. 
22.- Ankara Milletvekili Mehmet Naci Bostancı’nın, Sakarya Milletvekili
Engin Özkoç’un yaptığı açıklamasındaki bazı ifadelerine ilişkin açıklaması
MEHMET
NACİ BOSTANCI (Ankara) – Sayın Başkan, devletin birinci görevi esenliği
sağlamaktır. Burada bir şiddet olayı yaşanmıştır, buna ilişkin idari, adli
soruşturmaları yürütmek devletin görevidir. 
Biz
hiçbir biçimde şiddeti meşru ya da mazur gösterecek bir değerlendirme yapmayız.
Bunun niçin ortaya çıktığına ilişkin muhakemeyi ortalıkta söylenen çok çeşitli
sözleri tekrar hatırlatarak burada dile getirmek istemem ama herkes eminim ki
kendisi Türkiye’ye karşı duymuş olduğu sorumluluk çerçevesinde bu ortamlar
niçin teşekkül ediyor, buna yönelik bir muhakeme yapıyordur; bütün siyasetlerin
kendi şartlarına ve durumlarına ilişkin rasyonel muhakemeleri kaçınılmazdır,
bunu yapmak durumundalar. Bunu bir suçlayıcı unsur, şiddeti meşrulaştırıcı bir
değerlendirme, kesinlikle o manada söylemiyorum, anlamak bakımından söylüyorum.

Bizim
pozisyonumuz her zaman şiddete karşı olmaktır, şiddeti reddetmektir. Kızgın
demiri soğutmak meselesinde “Demiri kim kızdırdı?” diye başlarsak yani bu
konuda herkesin birbirine söyleyeceği çok söz var, onları tekrar etmeyi faydalı
görmem Engin Bey. 
ENGİN
ÖZKOÇ (Sakarya) – Hayhay. 
BAŞKAN
– Peki. 
MEHMET
NACİ BOSTANCI (Ankara) – Türkiye’nin barışı ve uzlaşması bakımından da faydalı
görmem çünkü herkesin karşılıklı söylediği sözler var, bizim de yaptığımız
değerlendirmeler var. 
“Bu
aşağılıklara oy vermeyin.” Hiç duymadım yani muhtemelen yanlış hatırlıyorsunuz,
öyle bir değerlendirme yok. 
MEHMET
BEKAROĞLU (İstanbul) – Zillet ne demek, zillet?
MEHMET
NACİ BOSTANCI (Ankara) – Bakın, o değerlendirmelere girmeyelim gerçekten, uygun
değil.
MEHMET
BEKAROĞLU (İstanbul) – Sizsiniz zillet!
MEHMET
NACİ BOSTANCI (Ankara) – Şu anda mesele, yaşanan şiddete ilişkin siyasetin
ortak bir tavır alması, bunu reddetmesi ve kınaması, onun ötesindeki her tür
değerlendirmenin de ilgili kişilerin kendilerine bırakılması daha uygun olur.
Devlet de elbette kendi üstüne düşen görevi yapacaktır, hepimiz takipçisi
olacağız. 
Teşekkür
ederim. 
BAŞKAN
– Buyurun. 
23.- Sakarya Milletvekili Engin Özkoç’un, Ankara Milletvekili Mehmet Naci
Bostancı’nın yaptığı açıklamasındaki bazı ifadelerine ilişkin açıklaması
ENGİN
ÖZKOÇ (Sakarya) – Efendim, konunun hassasiyeti açısından saygı duymanızı rica
ediyorum. 
Sayın
Başkanım, Türkiye Büyük Millet Meclisi ne zaman devletin dışında kalmıştır? Türkiye
Büyük Millet Meclisi ne zaman bu ülkenin yasalarının, Anayasa’sının dışında
kalmıştır? 
“Zillet”
kelimesinin Türkçe karşılığı nedir? Biz bir adım daha ileriye atıyoruz, diyoruz
ki Türkiye Büyük Millet Meclisine: Ne konuşmak istiyorsanız hepsini konuşalım.
Bu ülkede kim terör örgütlerine yardım ve yataklık yaptıysa ve bunların kimler
olduğu milletvekilleri arasında da varsa Türkiye Büyük Millet Meclisi bunun
gereğini yapsın. Buradan bir kere daha sesleniyorum: Hangi siyasi parti terör
örgütlerine yardım ve yataklık yapıyorsa… 
ÜMİT
DİKBAYIR (Sakarya) – Kahpedir, kahpe!
ENGİN
ÖZKOÇ (Sakarya) – …bugüne kadar kim yaptıysa o siyasi partinin adını Türkiye
Büyük Millet Meclisinde hep beraber koyalım ve temizleyelim Türkiye’yi.
Fetullahçı terör örgütüne kim yataklık yaptıysa, PKK’ya kim yardım ve yataklık
yaptıysa, onlarla kim görüştüyse, generalleri kim göreve getirdiyse, Türkiye’yi
darbe kalkışmasına kim getirdiyse komisyon kuralım ve bunu açığa çıkaralım,
talep ediyoruz. (CHP sıralarından alkışlar)
VII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Grup Başkan Vekilleri İstanbul Milletvekili Engin
Altay, Manisa Milletvekili Özgür Özel ile Sakarya Milletvekili Engin Özkoç
tarafından, şehit cenazesi töreninde CHP Genel Başkanı Kemal Kılıçdaroğu’na
yönelik linç girişiminin aydınlatılabilmesi, güvenlik açığı ve istihbarat
zafiyetlerinin nedenleri ve sorumlularının tespit edilmesi amacıyla 23/4/2019
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin ön görüşmelerinin, Genel Kurulun 30 Nisan 2019 Salı
günkü birleşiminde yapılmasına ilişkin önerisi (Devam)
BAŞKAN
– Öneriyi oylarınıza sunuyorum: Kabul edenler… Kabul etmeyenler… Kabul
edilmemiştir. 
Adalet
ve Kalkınma Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
3.- AK PARTİ Grubunun, Genel Kurulun 30 Nisan, 2, 7, 8, 9, 14, 15, 16,
21, 22, 23, 28, 29 ve 30 Mayıs 2019 Salı, Çarşamba ve Perşembe günkü
birleşimlerinde denetim konularının görüşülmeyerek gündemin “Kanun Teklifleri
ile Komisyonlardan Gelen Diğer İşler” kısmında yer alan işlerin görüşülmesine
ilişkin önerisi
Türkiye Büyük Millet Meclisi Başkanlığına
Danışma
Kurulu 30/4/2019 Salı günü (bugün) toplanamadığından İç Tüzük’ün 19’uncu
maddesi gereğince grubumuzun aşağıdaki önerisinin Genel Kurulun onayına
sunulmasını arz ederim.
 Mehmet
Muş
 İstanbul

 AK
PARTİ Grup Başkan Vekili 
Öneri:

Genel
Kurulun; 30 Nisan, 2, 7, 8, 9, 14, 15, 16, 21, 22, 23, 28, 29 ve 30 Mayıs 2019
Salı, Çarşamba ve Perşembe günkü birleşimlerinde denetim konularının
görüşülmeyerek gündemin “Kanun Teklifleriyle Komisyonlardan Gelen Diğer İşler”
kısmında yer alan işlerin görüşülmesi önerilmiştir. 
BAŞKAN
– Önerinin gerekçesini açıklamak üzere Adalet ve Kalkınma Partisi Grubu adına
Kırıkkale Milletvekili Sayın Ramazan Can’a söz veriyorum.
Buyurunuz
Sayın Can. (AK PARTİ sıralarından alkışlar) 
AK
PARTİ GRUBU ADINA RAMAZAN CAN (Kırıkkale) – Sayın Başkan, değerli
milletvekilleri; Genel Kurulu saygıyla selamlıyorum. 
Grup
önerimizde mayıs ayından itibaren denetim konularının görüşülmemesini
öneriyoruz. Zira, denetim konularıyla ilgili gruplar arası mutabakat
oluşmuştur. Bu mutabakatlar çerçevesinde 5 komisyon kurulmuştur. Bunlardan biri
Hayvanların Haklarının Korunması ile Hayvanlara Eziyet ve Kötü Muamelelerin
Önlenmesi İçin Alınması Gereken Tedbirlerin Belirlenmesi Amacıyla Kurulan
Meclis Araştırması Komisyonu. İki: ALS, SMA, DMD, MS Hastalıklarında ve Kesin
Tedavisi Bilinmeyen Diğer Hastalıklarda Uygulanan Tedavi ve Bakım Yöntemleri
ile Bu Hastalıklara Sahip Kişiler ve Yakınlarının Yaşadıkları Sorunların ve
Çözümlerinin Belirlenmesi Amacıyla Kurulan Meclis Araştırması Komisyonu. Üç:
Down Sendromu, Otizm ve Diğer Gelişim Bozukluklarının Yaygınlığının Tespiti ile
İlgili Bireylerin ve Ailelerinin Sorunlarının Çözümü İçin Alınması Gereken
Tedbirlerin Belirlenmesi Amacıyla Kurulan Meclis Araştırması Komisyonu. Dört:
Tıbbi ve Aromatik Bitki Çeşitliliğinin Korunmasında, Bunların Üretiminde ve
Pazarlanmasında Karşılaşılan Sorunlar ile Alınması Gereken Tedbirlerin
Belirlenmesi Amacıyla Kurulan Meclis Araştırması Komisyonu. Beş: Bilişim
Teknolojileri Bağımlılığının Etkilerinin İncelenerek Olası Zararlarının
Bertaraf Edilmesi ve Bu Teknolojilerin Kontrollü Kullanımının Sağlanması İçin
Yapılması Gerekenlerin Saptanması Amacıyla Kurulan Meclis Araştırması
Komisyonu. 
Meclis,
kamuoyunda oluşan, kamuoyunu, toplumu ilgilendiren hassasiyetlerle ilgili her
daim bir araya gelerek hem toplumsal mutabakat hem de gruplar arası mutabakat
çerçevesinde denetim konularını Meclisin gündemine getiriyor ve burada
komisyonlar kuruluyor. Komisyonlar gündemleriyle ilgili çalışma yapıp bir rapor
hazırlıyor. Bu raporu da yeri geldiğinde Meclis gündemine alarak burada
müzakere edeceğiz. Dolayısıyla, Meclis, denetim konularına öncelik vermektedir.
Yeterince komisyon kurulmuştur. Yine toplumu ilgilendiren bir konu olursa
gruplar arasında mutabakatla tekrar Meclis araştırma komisyonu kurulabilir. Bu
manada mayıs ayından itibaren beş komisyon -zaten çoğu üye verildi- üye
aşamasında, komisyon kurulacak, komisyonlar kurulup çalışmalarına başlayacak.
Bu çerçevede Meclis komisyonları kurulduğunda da müzakereler edilecektir.
Gündemle ilgili komisyonlara kanunlar sevk edilmiştir. Komisyonlar önümüzdeki
günlerde inşallah Genel Kurula raporlarını tevdi edecek ve kanunları
görüşeceğiz diyorum.
Grup
önerimize desteklerinizi bekliyor, tekrar hepinizi saygıyla selamlıyorum. (AK
PARTİ sıralarından alkışlar)
BAŞKAN
– Gruplardan konuşma talebi yok.
Öneriyi
oylarınıza sunuyorum: Kabul edenler… Kabul etmeyenler… Kabul edilmiştir.
İç
Tüzük’ün 30’uncu maddesine göre verilmiş bir doğrudan gündeme alınma önergesi
vardır. Okutup işleme alacağım, oylarınıza sunacağım.
V.- BAŞKANLIĞIN GENEL KURULA SUNUŞLARI (Devam)
C) Önergeler
1.- Hatay Milletvekili Serkan Topal’ın, (2/764) esas numaralı Hatay ili
Reyhanlı ilçesinin Adının Gazireyhanlı Olarak Değiştirilmesine Dair Kanun
Teklifi’nin doğrudan gündeme alınmasına ilişkin önergesi (4/25)
Türkiye Büyük Millet Meclisi Başkanlığına
Başkanlığınıza
vermiş olduğum (2/764) esas no.lu Kanun Teklifimin İç Tüzük’ün 37’nci maddesi
gereği doğrudan gündeme alınmasını talep ediyorum.
Gereğini
arz ederim.
 Serkan
Topal
 Hatay
BAŞKAN
– Teklif sahibi olarak Hatay Milletvekili Sayın Serkan Topal’a söz veriyorum.
Süreniz
beş dakikadır.
Serkan
Bey burada mı arkadaşlar, Serkan Topal…
Birleşime
beş dakika ara veriyorum.
Kapanma Saati: 17.04
ÜÇÜNCÜ OTURUM
Açılma Saati: 17.26
BAŞKAN: Başkan Vekili Celal ADAN
KÂTİP ÜYELER: Bayram ÖZÇELİK (Burdur), Barış KARADENİZ
(Sinop)
----- 0 -----
BAŞKAN
– Türkiye Büyük Millet Meclisinin 72’nci Birleşiminin Üçüncü Oturumunu
açıyorum.
İç
Tüzük’ün 37’nci maddesi uyarınca verilen doğrudan gündeme alınması önergesi
üzerinde teklif sahibi olarak Hatay Milletvekili Sayın Serkan Topal’a söz
veriyorum.
Süreniz
beş dakika.
Buyurun
Sayın Topal. (CHP sıralarından alkışlar)
SERKAN
TOPAL (Hatay) – Teşekkür ediyorum Sayın Başkan.
Sayın
Başkan, değerli milletvekilleri; hepinizi saygıyla selamlıyorum.
Öncelikle,
az önceki tutumunuzdan dolayı, bu hassasiyetinizden dolayı sizlere teşekkür
ediyorum, saygılarımı sunuyorum. 
Değerli
milletvekili arkadaşlarım, Çubuk’ta yapılan saldırıyı bir kez daha kınıyorum ve
bu provokasyonu yapanları… Bir an önce sorumluları göreve davete diyorum. 
Az
önce Sayın Bostancı’yı da dikkatlice dinledim, özellikle bir cümle kullanmıştı:
“Demokratik siyasetin refleksi.” 
Sayın
Bostancı’ya şu soruyu sormak istiyorum: Demokratik siyasetin refleksi bir genel
başkana yapılan saldırının araştırılmasını reddetmek midir? Açıkçası bunu
beklemiyordum. Ayrıca, kendilerini de rasyonel muhakeme yapmaya davet ediyorum.

Değerli
milletvekili arkadaşlarım, özellikle Suriye’de ve Orta Doğu’nun diğer
bölgelerinde sürdürülen küresel terörün her türlü etkisinden en çok etkilenen
il Hatay ve Hatay’da en çok etkilenen ilçe Reyhanlı. 
Değerli
arkadaşlar, yaklaşık bir yıl önce Reyhanlı ilçemize “gazi” unvanı verilmesi
için bir kanun teklifi vermiştim. 
Burada,
Cumhuriyet Halk Partisinin 4 Hatay milletvekili adına konuşuyorum ve özellikle
Reyhanlı milletvekilimiz Sayın Tokdemir bir yıl önce yoktu, kendisinin de
rızası ve desteğiyle burada ben onun adına da konuşmuş oluyorum, kendilerine
desteklerinden dolayı da teşekkür ediyorum. 
Değerli
arkadaşlar, hepimiz çok iyi biliyoruz, Reyhanlı’ya roketler düştüğünde bir tek
Reyhanlılı vatandaşımız Reyhanlı’yı terk etmedi. Her roket atılışında bir
bayrak dikiliyordu. Onlarca şehit verdik -şehitlerimize bir kez daha Allah’tan
rahmet diliyorum, ruhları şad olsun- ve yüzlerce kişi yaralandı, binlerce kişi
mağdur oldu. Bu yüzden, Türkiye Büyük Millet Meclisi olarak özellikle Reyhanlı
halkının bu millî duruşunu, birlik ve beraberliği perçinleştirmek adına
Reyhanlı’ya “gazi” unvanının verilmesi gerektiğini düşünüyorum. 
Değerli
arkadaşlar, özellikle Reyhanlı’nın birkaç sorununu anlatmak istiyorum. Bakın,
sadece Reyhanlı değil, ova şu anda su altında; çiftçi mağdur, mazot alamıyor;
elektriğe sürekli zam var. Değerli arkadaşlar, bakanlar geliyor oraya, bakanlar
geliyor, söz veriyor ama bakanlar sadece bakmakla kalıyor, bakmakla yetiniyor.
Reyhanlı’ya, ovaya, Hatay’a iş lazım, ekmek lazım, gübre lazım, mazot lazım ama
duyan yok. 
Değerli
arkadaşlar, şimdi, Sayın Cumhurbaşkanı bir ara demişti ki: “Hatay’da 6 baraj
var.” Özellikle Reyhanlı Barajı bitirilmedi, Reyhanlılı milletvekillerimiz
burada, çok iyi biliyor. Hani uçaktan iniyor ya, uçaktan indiğinde orada bir
gölet var, muhtemelen o göleti baraj sanıyor; yine Sayın Cumhurbaşkanını
kandırıyorlar, maalesef, Hatay’da 6 baraj yok, bitmedi; özellikle Reyhanlı
Barajı da bitmedi.
Değerli
arkadaşlar, Kumlu, Hassa, Kırıkhan, Altınözü ve Yayladağı Suriye’ye sınır
ilçelerimiz ve gerçekten, orada bütün vatandaşlarımız etkilendi, esnaf mağdur.
Şimdi, bakanlar Hatay’a gitti, dediler ki: “Çiftçimizin kredisi ötelenecek.”
Ötelenmedi arkadaşlar, ötelenmedi. “Esnafa yardımcı olacağız.” Maalesef, esnafa
yardımcı olunmadı. Şu ana kadar giden bakanlar hangi sözleri verdiyse maalesef
yerine getirilmedi. Bunu araştırabilirsiniz, bunu sorabilirsiniz. Bakın,
yaklaşık 400 bin Suriyeliyi barındırıyor Hatay ve Suriyeli kayıt dışı işte
çalışıyor, vergisiz iş açıyor…
(Mikrofon
otomatik cihaz tarafından kapatıldı) 
SERKAN
TOPAL (Devamla) – Son bir dakika…
BAŞKAN
– Toparlayalım. 
SERKAN
TOPAL (Devamla) – Teşekkür ediyorum Sayın Başkan.
…ama
orada mağdur olan bizim Hatay esnafı, Reyhanlı esnafı, Kumlu esnafı, Kırıkhan
esnafı. Bu konuda sayın Hükûmet yetkililerinden ivedi bir şekilde çözüm
bekliyoruz. 
Özellikle
AK PARTİ’li ve MHP’li değerli milletvekili arkadaşlarımıza sesleniyorum: Şu ana
kadar devletin bekası için hiçbir fedakârlıktan kaçınmayan Reyhanlı halkı,
kendisine gazi unvanının verilmesi noktasında sizi beka için bugün test edecek.
Dolayısıyla, bugün, sizden Reyhanlı’ya gazi unvanının verilmesi noktasında
destek bekliyorum ve Hatay halkının, esnafın, çiftçinin sorunlarının çözülmesi
noktasında da destek bekliyorum.
Reyhanlı’da
yaşanan birkaç olayı da burada göstermek istiyorum. 
(Mikrofon
otomatik cihaz tarafından kapatıldı) 
SERKAN
TOPAL (Devamla) – Allah bir daha kimseye böyle olaylar yaşatmasın. 
Teşekkür
ediyorum Sayın Başkan. (CHP sıralarından alkışlar)
BAŞKAN
– Peki, teşekkürler sayın milletvekili. 
MEHMET
MUŞ (İstanbul) – Sayın Başkan, pek kısa bir söz talebim var. 
BAŞKAN
– Sayın Muş, buyurun.
IV.- AÇIKLAMALAR (Devam)
24.- İstanbul Milletvekili Mehmet Muş’un, Hatay Milletvekili Serkan
Topal’ın doğrudan gündeme alınma önergesi üzerinde yaptığı konuşmasındaki bazı
ifadelerine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; Cumhuriyet Halk Partisinin
İç Tüzük 37’ye göre vermiş olduğu Reyhanlı ilçemize gazi unvanı verilmesiyle
alakalı bir talep söz konusu.
Şunu
ifade etmek isterim: Türkiye'de, ülkemizde başka yerlerle ilgili de buna benzer
talepler bulunmaktadır. Dolayısıyla, bunların hepsinin topluca bir
değerlendirmeye tabi tutulması gerektiği kanaatindeyiz. O açıdan, biz şu an
verilen teklife olumlu yönde bir oy kullanmayacağız.
Bir
de az önce, burada bir önerge üzerinde müzakereler yürütülüyorken şöyle bir
iddia ortaya atıldı: Anadolu Ajansı Genel Müdürü ve genel müdür yardımcılarının
eşlerine de makam araçları tahsis edildi şeklinde. Ben Anadolu Ajansının Genel
Müdürüyle görüştüm, böyle bir durum söz konusu değildir, bunu da Genel Kurulun
bilgilerine sunuyorum.
V.- BAŞKANLIĞIN GENEL KURULA SUNUŞLARI (Devam)
C) Önergeler (Devam)
1.- Hatay Milletvekili Serkan Topal’ın, (2/764) esas numaralı Hatay İli
Reyhanlı İlçesinin Adının Gazireyhanlı Olarak Değiştirilmesine Dair Kanun
Teklifi’nin doğrudan gündeme alınmasına ilişkin önergesi (4/25) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir.
60’a
göre söz istiyorsunuz.
Buyurun
Sayın Taytak.
IV.- AÇIKLAMALAR (Devam)
25.- Afyonkarahisar Milletvekili Mehmet Taytak’ın, Boğaziçi
Üniversitesinde düzenlenen konferansta konuşan Yunan asıllı İngiliz yazar Hamza
Andreas Tzortzis’in Kadir Mısıroğlu’ndan mı etkilendiğini öğrenmek istediğine,
bu konferansı düzenleyen ve Ata’sına hakaret edenleri alkışlayanları kınadığına
ilişkin açıklaması
MEHMET
TAYTAK (Afyonkarahisar) – Sayın Başkan, değerli milletvekilleri; kendisine
“Müslüman” diyen İngiliz asıllı bir Yunanlının cumhuriyetin kurucusu Ulu
Önder’imiz Gazi Mustafa Kemal Atatürk hakkında akla mantığa sığmayacak
ifadelerle Boğaziçi Üniversitesinde verdiği konferansta üzülerek gördük ki
Damat Ferit’in ruhu hâlâ ayaktadır. Anlaşılan, Millî Mücadele kahramanlarıyla
ilgili idam fetvası veren sahte din adamları yeniden hortlamıştır. Bilinmelidir
ki Kuvayımilliye ruhuyla yaşamaktayız. 
Ülkemiz,
ecdadımız ve istikbalimizle ilgili her konuda gereğini yapmaya her daim
hazırız. Atatürk’e “şeytan” diyen dilleri koparırız. Bu kişi Kadir
Mısıroğlu'ndan mı etkilenmiştir, aynı yere mi bağlıdır, merak etmekteyiz. Bu
konferansı düzenleyen, organize eden ve Ata’sına hakaret edenleri utanmadan
alkışlayanları da kınıyor, takip edilecek bir suçun Adalet Bakanlığımızca
gereğinin yapılmasını arz ediyorum. 
Hepinize
saygılar sunuyorum. (MHP ve İYİ PARTİ sıralarından alkışlar) 
BAŞKAN
– Gündemin “Seçim” kısmına geçiyoruz. 
VIII.- SEÇİMLER
A) Başkanlık Divanında Açık Bulunan Üyeliklere Seçim
1.- Başkanlık Divanında boş bulunan kâtip üyeliğe seçim
BAŞKAN
– Başkanlık Divanında boş bulunan ve Cumhuriyet Halk Partisi Grubuna düşen
Türkiye Büyük Millet Meclisi kâtip üyeliği için Bursa Milletvekili Nurhayat
Altaca Kayışoğlu aday gösterilmiştir. 
Oylarınıza
sunuyorum: Kabul edenler... Kabul etmeyenler... Kabul edilmiştir. 
Hayırlı
olsun. (CHP sıralarından alkışlar) 
Alınan
karar gereğince, denetim konularını görüşmüyor ve gündemin “Kanun Teklifleri
ile Komisyonlardan Gelen Diğer İşler” kısmına geçiyoruz. 
1’inci
sırada yer alan, 33 sıra sayılı Kanun Teklifi’nin görüşmelerine başlıyoruz. 
IX.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti ile Gürcistan Arasındaki Serbest Ticaret
Anlaşması Tarafından Kurulan Ortak Komite’nin Türkiye Cumhuriyeti ile Gürcistan
Arasındaki Serbest Ticaret Anlaşması’nın ‘Menşeli Ürünler’ Kavramının Tanımı ve
İdari İşbirliği Yöntemleri Hakkında Protokol II’sini Değiştiren 1/2016 Sayılı
Kararınının Onaylanmasının Uygun Bulunduğuna ve Anlaşmanın Protokoller ve
Eklerine İlişkin Değişikliklerin Cumhurbaşkanınca Doğrudan Onaylanmasına Dair
Yetki Verilmesine İlişkin Kanun Teklifi (2/1364) ve Dışişleri Komisyonu Raporu
(S. Sayısı: 33)
BAŞKAN
– Komisyon? Yok.
Ertelenmiştir.
2’nci
sırada yer alan 29 sıra sayılı Kanun Teklifi’nin görüşmelerine başlıyoruz. 
2.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti ile Karadağ Arasındaki Serbest Ticaret
Anlaşması Tarafından Kurulan Ortak Komite’nin Serbest Ticaret Anlaşması’nın
`Menşeli Ürünler’ Kavramının Tanımı ve İdari İşbirliği Yöntemlerine İlişkin
Protokol II’sini Değiştiren 1/2017 Sayılı Kararının Onaylanmasının Uygun
Bulunduğuna ve Anlaşmanın Protokoller ve Eklerine İlişkin Değişikliklerin
Cumhurbaşkanınca Doğrudan Onaylanmasına İlişkin Yetki Verilmesine Dair Kanun
Teklifi (2/1362) ve Dışişleri Komisyonu Raporu (S. Sayısı: 29)
BAŞKAN
– Komisyon? Yok.
Ertelenmiştir.
3’üncü
sırada yer alan 17 sıra sayılı Kanun Teklifi’nin görüşmelerine başlıyoruz. 
3.- Türkiye Büyük Millet Meclisi Başkanı İzmir Milletvekili Binali
Yıldırım’ın Azerbaycan Cumhuriyeti Hükümeti, Gürcistan Hükümeti ve Türkiye
Cumhuriyeti Hükümeti Arasında Savunma Alanında İşbirliği Mutabakat Muhtırasının
Onaylanmasının Uygun Bulunduğuna Dair Kanun Teklifi (2/1187) ve Dışişleri
Komisyonu Raporu (S. Sayısı: 17)
BAŞKAN
– Komisyon? Yok.
Ertelenmiştir.
4’üncü
sırada yer alan, Türkiye Büyük Millet Meclisi Başkanı İzmir Milletvekili Binali
Yıldırım'ın Türkiye Cumhuriyeti Hükümeti ile Nijer Cumhuriyeti Hükümeti
Arasında Nijer-Türkiye Dostluk Hastanesinin Açılması, Ortak İşletilmesi ve
Devredilmesi ile İlgili Protokolün Onaylanmasının Uygun Bulunduğuna Dair Kanun
Teklifi ve Dışişleri Komisyonu Raporu’nun görüşmelerine başlıyoruz.
4.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Nijer Cumhuriyeti Hükümeti
Arasında Nijer-Türkiye Dostluk Hastanesinin Açılması, Ortak İşletilmesi ve
Devredilmesi ile İlgili Protokolün Onaylanmasının Uygun Bulunduğuna Dair Kanun
Teklifi (2/1188) ve Dışişleri Komisyonu Raporu (S. Sayısı: 18) (x)
BAŞKAN
– Komisyon? Yerinde. 
Komisyon
Raporu 18 sıra sayısıyla bastırılıp dağıtılmıştır. 
Teklifin
tümü üzerinde ilk söz İstanbul Milletvekili Sayın Ümit Özdağ’a aittir. 
Buyurun
Sayın Özdağ. (İYİ PARTİ sıralarından alkışlar) 
Süreniz
yirmi dakika. 
İYİ
PARTİ GRUBU ADINA ÜMİT ÖZDAĞ (İstanbul) – Değerli milletvekilleri, Türk
siyaseti çok zor günlerden geçiyor. Cumhuriyet tarihinin en ağır ekonomik
kriziyle karşı karşıyayız. Bu kriz birkaç ayda bitecek bir krize benzemiyor,
muhtemelen önümüzdeki yıllara yayılacak. Ancak sadece cumhuriyet tarihinin en
ağır ekonomik krizini yaşamıyoruz. Bu en ağır ekonomik krize eşlik eden üç kriz
daha var. Bunlardan bir tanesi devletin taşıyıcı kolonlarının çökmesi
neticesinde yaşamış olduğumuz devlet krizi. Diğeri milletimizin ayrışmışlığının
neticesinde gerçekleşen millî birlik krizi ve üçüncüsü de -nihayet- kayıtlı 3,8
milyon, kayıtsız 1,5 milyon, toplam 5,3 milyon Suriyeli ve değişik uluslardan
gelen ve ülkemizi modern bir kavimler göçüyle karşılaştıran 900 bin
sığınmacının oluşturduğu kriz. Ülkemiz bu dört krizin pençesindeyken Türkiye’yi
çevreleyen ve dış politikamızı ağır baskı altında bırakan gelişmeleri de
görüyoruz. Bugün Nijer ile ülkemiz arasında gerçekleşen bir protokolün
kanunlaştırılması vesilesiyle dış politikayla ilgili değerlendirmelerimizi de
sizinle paylaşmak istiyoruz.
Dış
politikamızı çok ağır baskı altında bırakan gelişmeleri teker teker ele alıp
incelersek gördüğümüz birinci husus Suriye’de sürecin sürekli aleyhimize
geliştiğidir. Irak, 1990-2010 arasındaki süreçte savaş, istila, iç savaş
süreçlerini yaşayarak jeopolitik olarak parçalanmaya hazır hâle getirildi.
Irak’ın parçalanmaya hazır hâle getirilmesinden sonra, 2011’de Suriye’de Suriye
iç savaşı başladı. Bu süreçte Suriye’nin kuzeyine bir PKK devletçiği
yerleştirildi. ABD bu bölgede PKK/YPG unsurlarını düzenli bir orduya karşı
ileri silah teknolojileriyle teçhiz edilmiş ve ileri gerilla savaşı eğitimi
verilmiş bir hibrit ordu olarak yetiştiriyor. Bu hazırlığın amacı PKK/YPG’nin
ne IŞİD’e karşı ne de Suriye ordusuna karşı bir çatışma için hazırlanmasıdır;
PKK/YPG Türkiye’de çıkarılacak bir iç karışıklıkta TSK’ye karşı hazırlanmakta
ve eğitilmektedir. Türkiye'nin Suriye’deki yaşamsal çıkarı, Suriye’de iç
savaşın sona ermesi ve Şam’ın PKK/YPG bölgesi dâhil bütün Suriye’de hâkim
olmasıdır.
Değerli
milletvekilleri, Suriye’de Türkiye'nin güvenliği, güvenlik şeridi kurarak veya
Cerablus bölgesine askerî birlikler yerleştirerek, Afrin’de konuşlanarak,
İdlib’de durumu idare ederek sağlanamaz. Suriye’de Türkiye'nin güvenliğini
sağlayacak tek şey, Suriye’nin toprak bütünlüğünü gerçekten destekleyen
politikalar uygulamaktır. Bunun için de yapılması gereken şey, Beşar Esad
rejimiyle Türkiye’deki Suriyelilerin de ülkelerine dönmelerini sağlayacak bir
anlaşma yaparak komşumuzun toprak bütünlüğünün sağlanmasına katkı vermektir.
Değerli
milletvekilleri, Türkiye, Suriye’nin dışında Doğu Akdeniz’de de yoğun bir
kuşatmayla karşı karşıyadır. Kıbrıs, Kıbrıs Rum kesimi, İsrail, Mısır
tarafından oluşturulan ittifak, Amerika Birleşik Devletleri tarafından da son
süreçte desteklenmeye başlanmıştır. Bu ittifakın amacı, Türkiye'nin Doğu
Akdeniz’deki çıkarlarını Doğu Akdeniz Havzası’nda boğmaktır. Doğu Akdeniz’de
gerçekleşen kuşatmayı kırma konusunda Türk dış politikasını ve Türk Dışişleri
Bakanlığını ne yazık ki etkisiz görüyorum. Doğu Akdeniz kuşatması devam ederken
her nedense Kıbrıs’ta Rum kesimiyle Türkiye ve KKTC’nin taviz üstüne taviz
vermesine dayalı görüşmeler bir başlıyor, bir kesiliyor ama sürekli canlı
tutuluyor. Oysa bu noktada yapılması gereken tek şey, Türkiye’ye karşı düşmanca
her türlü eylem ve ittifaka son verilene kadar Rum kesimiyle her türlü
görüşmeyi askıya almak ve Türkiye'nin Doğu Akdeniz’deki çıkarlarından
vazgeçmeyeceğini bütün uluslararası alanlarda ve kurumlarda, kuruluşlarda en
etkili şekilde dile getirmek olmalıdır. Evet, donanmamızın zaman zaman yapmış
olduğu tatbikatlar faydalıdır ancak yeterli olduğunu söylememiz ne yazık ki
mümkün değildir. Türk dış politikası Doğu Akdeniz alanını çok daha hayati bir
alan olarak görmek zorundadır, eğer görmez ise bunun bedelini sadece biz bugün
değil, gelecek nesiller de ödemek zorunda kalır. 
Doğu
Akdeniz’deki çıkarlarımızdan bahsederken Kıbrıs’a yönelik son dönemde
gerçekleşen askerî üslenme çabalarının -yabancı unsurlar tarafından- dikkatle
altını çizmek istiyorum. Bu üslenme çabaları karşısında da Türkiye'nin
sessizliğini artık bozması gerekiyor. 
Değerli
milletvekilleri, Türk dış politikası üzerindeki önemli bir yük de “S400 ve F35
sorunu” diye kamuoyunda bilinen ve adlandırılan Rus hava savunma sistemleriyle
Amerikan savaş uçaklarının eş zamanlı olarak ülkemiz tarafından satın alınması
ve Türk silah envanterine, savunma sistemine entegre edilmesinden kaynaklanan
sorundur.
Hiç
şüphesiz, Türkiye'nin çevresinde füze sistemlerine sahip ülkelerin sayısı
arttıkça ve bu ülkelerin elindeki füze teknolojilerinde kullanılan teknoloji
seviyesi ilerledikçe ülkemizin kendi füze savunma sistemlerine sahip olması
gerekliliği de artmaktadır. 
Amerikan
yetkililer, Türkiye'nin Amerika Birleşik Devletleri’nden bu sistemleri almak
için yapmış olduğu girişimlere olumlu cevap vermemişlerdir. Bunun üzerine
Ankara, haklı olarak, Çin Halk Cumhuriyeti’yle görüşmelere başlamıştır.
Pekin’le yapılan görüşmelerde başlangıçta önemli bir mesafe kaydedildiği
görülmüşse de sonunda Çinlilerin Türkiye'nin istediği teknoloji transferini
reddetmesi ve Çin’den alınan sistemlerin NATO sistemlerine entegre
edilememesinden ötürü Çin’den bu sistemlerin alınmasından vazgeçilmiştir.
Çin’den bu sistemlerin alınmayacağı ortaya çıktıktan sonra alternatif olarak
Rusya’yla görüşmelere başlanmıştır. Moskova’yla yapılan görüşmeler neticesinde
S400’lerin alınmasında karar kılınmıştır ancak Ruslarla yapılan görüşmelerden
anlaşılmaktadır ki Moskova da teknoloji transferinde çok istekli görünmemektedir.
Kabul edilen teknoloji transferi -ki görüşmeler hâlâ devam ediyor, sonuçlanmış
değil- çok kısıtlı ve âdeta yasak savma kabilinden verilecek teknolojiler
olarak görülmektedir. Ve S400’ler de NATO savunma, hava savunma sistemlerine
entegre edilemeyeceği için alınacak S400’lerin füze savunma sistemi olarak
değil, hava savunma sistemi olarak kullanılmak istendiğini duyuyoruz. 
Özetle
S400’leri Türkiye’ye karşı kullanılması muhtemel değişik füzelere karşı değil,
Türk hava sahasını ihlal ederek ülkemizde değişik hedeflere saldırma niyeti
taşıyan savaş uçaklarına karşı kullanacağız. Oysa bu görev yani ülkemize
yapılacak bir hava saldırısına karşı savaş uçaklarıyla Türk hava sahasını
savunma görevi Türk Hava Kuvvetlerine ait savaş uçaklarının, F16’ların görevidir.
Ancak Türk Hava Kuvvetlerindeki FETÖ’cü darbe ve FETÖ’cü örgütlenme 15 Temmuz
sonrasında haklı ve doğru geniş tasfiyelerle sonuçlanınca ortaya büyük bir
savaş pilotu açığı çıkmıştır. Türk Hava Kuvvetleri bütün savaş uçaklarını
kullanma yeteneğini pilot açığından dolayı ne yazık ki yitirmiştir ve Türk hava
savunması ağır bir darbe almıştır. Şimdi savaş uçaklarının yapması gereken şeyi
S400’lerle yapma yoluna gittiğimizi anlıyoruz. 
Türkiye'nin
egemen bir ülke olarak, hangi silah sistemini satın alacağı ve bunu hangi
ülkeden alacağına kendisinden başka kimse karar veremez. Bu sadece Türkiye'nin
karar verebileceği bir husustur ve Türkiye kendisini füze sistemlerine karşı
koruma hakkına da sahiptir ancak görünen odur ki saray bu süreçte iki önemli
hata yapmıştır. Birinci hata “S400’leri almamıza Amerikan devleti karşı çıksa
da Başkan Trump araya girer ve biz bu sorunu aşarız.” şeklinde bir varsayımla
hareket edilmiştir. Evet, Amerikan devleti içindeki değişik dengeleri tahlil
edebilirsiniz. Amerikan yerleşik sistemi ile Trump arasındaki gerilimler,
anlaşmazlıklar bütün dünya kamuoyunun malumudur. Bunlara oynayarak Amerika
Birleşik Devletleri’nde yerleşik sistemle veya sistemin muhalefetini Trump’ın
konuyu yönetmesiyle aşabileceğini düşünmüş olabilirsiniz –bu, benim ifadem
değil; bu, İbrahim Kalın’ın ifadesi- ancak Türkiye gibi bir ülkeyi varsayımlara
dayanarak yönetemezsiniz. Amerika Birleşik Devletleri’nde Başkan Trump’ın
gücünün ne olduğunu sistem karşısında, en son “Suriye’den çekiliyoruz.”
kararını aldıktan sonra bir defa daha test ettik ve Amerikan devleti Suriye’den
çekilmeme kararını aldı ve bunu Başkan Trump’a kabul ettirdi. Türkiye’yi
varsayımlarla yönetmeye girişmek büyük hataları beraberinde getirebilir. 
İkinci
hata ise bu noktada, milyarlarca dolar ödeyerek ve büyük politik gerilimlere
neden olarak aldığımız bu sistemi, Türkiye’yi füze saldırılarına karşı korumak
için değil de hava savunmasında değerlendirecek olmamızdır. Oysa bunun çok daha
ucuz ve politik olarak böyle maliyetleri olmayan yolları vardır. 
Gelinen
aşamada değişik ihtimaller olduğunu duyuyoruz. Türkiye'nin parasını ödediği bu
füzelerin komşu ülkelere konuşlandırılacağı… Umarım böyle bir şey gerçekleşmez,
umarım Türkiye böyle bir hataya AKP Hükûmeti tarafından sürüklenmez. Bu hepimizin
yüzünü kızartır, hepimizin başını öne eğer. Bu sistemleri eğer “Arkasında
duracağız.” diye aldıysanız “Egemen bir devletiz ve istediğimiz savunma
sistemini istediğimiz ülkeden alır ve kullanırız.” diye yola çıktıysanız… Yola
çıkarken değerlendirme hatası yapmış olabilirsiniz, bunu kendi içimizde biz
tartışırız. Biz bu konuda sizi eleştiririz ama bir defa bu kararı aldıysanız bu
karar artık siyasi bir parti kararı olmaktan çıkar, Türkiye’de 82 milyonu
bağlayan bir karar olur ki o kararın arkasında duracağınızı söylediyseniz o
kararın arkasında sonuna kadar durursunuz, bu sistemler sadece ve sadece
Türkiye’ye gelir, başka hiçbir ülkeye gitmez, bu sistemlerden baskı üzerine
vazgeçmezsiniz. Yapılacak tek şey, sonuna kadar hem bu sistemleri almak hem de
parçası olduğumuz F35’ler projesinin parçası olarak kalmayı muhatabımıza yani
Amerika Birleşik Devletleri’ne kabul ettirmektir. Bunu yaparken de yanlış
varsayımlardan hareket edilmemelidir. Bugün Sayın Erdoğan yapmış olduğu bir
konuşmada Türkiye'nin çekilmesi durumunda F35 projesinin çökeceğini kamuoyu
önünde deklare etti. 
Değerli
milletvekilleri, bu açıklama ne yazık ki doğru değildir, doğru olmasını
canıyürekten arzu ederdim. Keşke Türkiye çekildiği zaman F35 projesi çökseydi,
keşke böyle bir etkimiz olsaydı. Yapılan anlaşmada F35’in biz belirli
parçalarını üretiyoruz ama aldığımız uçaklara takılan parçaları üretiyoruz,
Amerika Birleşik Devletleri aynı parçaları zaten üretiyor; üretmeseydi de
Türkiye'nin yerine koyabileceği bir ülkeyi bulması çok zor olmazdı.
Özetle:
“Trump S400 krizini bize atlatır, bir şekilde Amerikan devletini ikna eder.”
varsayımının hatalı olduğu meydana çıkmıştır. Şimdi bir başka yanlış
varsayımdan hareket etmeyelim. F35’den Türkiye dışlanırsa proje çökmez. Mesele,
dış politikada başarı ancak her iki silah sisteminin de arzu ettiğimiz şekilde
Türkiye’ye getirilmesiyle ve Türk Silahlı Kuvvetleri tarafından kullanılmaya
başlanmasıyla olur.
Genel
Kurulu saygıyla selamlarım. (İYİ PARTİ ve CHP sıralarından alkışlar)
BAŞKAN
– Teklifin tümü üzerinde Milliyetçi Hareket Partisi Grubu adına Erzurum
Milletvekili Kamil Aydın konuşacaktır. 
Buyurun
Sayın Aydın. (MHP sıralarından alkışlar)
MHP
GRUBU ADINA KAMİL AYDIN (Erzurum) – Saygıdeğer Başkanım, çok kıymetli
milletvekili arkadaşlar; grubum adına söz aldım. Ben sözlerime başlamadan önce
yüce heyetinizi en kalbî duygularımla, saygıyla, sevgiyle selamlıyorum.
Evet,
bugün ikili bir anlaşma üzerinde konuşacağız, uluslararası bir anlaşma. Ben de
Milliyetçi Hareket Partisi Grubu adına genel düşüncelerimizi ifade etmek üzere
huzurlarınızdayım.
Saygıdeğer
milletvekili arkadaşlar, malumunuz insanlığın ortak değeri ve kazanımı olan
bilimsel gelişmelerin doğal bir sonucu olarak gerçekleşen teknolojik atılımlar
ışığında oluşan yeni enerji, ulaşım, iletişim, savunma anlayışları beraberinde
ilişkiler anlayışını da yakından etkilemiştir. Bu etkileşim o kadar önemli bir
boyut kazanmıştır ki siyasi, ekonomik, kültürel, sosyal ve teknolojik herhangi
bir olay dünyanın herhangi bir yerinde vuku bulduğunda inanın ondan olumlu ya
da olumsuz etkilenmeyecek bir coğrafya ya da bir topluluktan söz etmek mümkün
değildir. Dolayısıyla böylesine birebir etkileşimin söz konusu olduğu dünya
gerçeğini göz önünde bulundurarak oluşan sorun ve sıkıntılardan kurtulmak adına
çok taraflı, bölgesel veya en azından ikili anlaşmalara dayalı oluşturulan
uluslararası kurum, kuruluş ve yapılarla birlikte uyum içinde çalışılması
gerekmektedir. Tabii, bu uyum ve ilişkiler ağının temelinde çok önemli bir
husus vardır uluslararası ilişkilerde. Bu da ilkesel bir duruştur yani iletişim
kurmak istediğiniz, muhatabınız olan bir ülke, bir yapı, bir devletle gerçekten
ilkelerinizi ortaya koyarak konuşursunuz, anlaşırsınız. Bu ilkeler bir
milletin, bir devletin genelgeçer, ebet müddet kaideleridir aslında tarihe not
düşmüş olan. Biz de kadim bir devlet geleneğinin temsilcileri olarak böyle bir
not düşme sonucu hep şunu söyledik; evet, zaman zaman savaşın kartalı, zaman
zaman barışın güvercini olduk ama hepsini oluşturan temel felsefe şuydu, genel
ilkemiz şuydu uluslararası ilişkiler söz konusu olduğunda: Efendim, bizim
amacımız, kadim bir milletin vücut bulmuş devlet geleneği içerisinde nerede bir
mazlum, nerede bir garip gureba, nerede aman dileyen bir topluluk var ise ona
el uzatmaktır; barışı, düsturu, güvenliği sağlamaktır. İşte bunu Mustafa Kemal
de ete kemiğe büründürerek “Yurtta sulh, cihanda sulh.” dedi. Şimdi bakın,
yurtta sulh, cihanda değil olmaz; yurtta değil, cihanda sulh da olmaz. Burada
siyaseten gerçekten bir tutarlılık arz etmek zorundayız ama maalesef
mütekabiliyet noktasında aynı davranışlara, aynı tutuma muhatap olamıyoruz.
Yani biz bir taraftan yurtta sulh, cihanda sulh derken ve buna gönülden inanıp
gereğini yapmaya çalışırken ama maalesef muhataplarımızdan aynı tutum ve
davranışı görmemekteyiz. Bunu somut birkaç örnekle açıklayacağız zaten. Niye
böyle yaptık? Çünkü gerçekten içeride barış olmazsa dışarıda da barışı temin
edemezsiniz, inandırıcı olmazsınız. Onun için, Allah’a şükür, biz bugüne
kadarki süreçte, yaşadığımız bütün coğrafyalarda ve kurduğumuz bütün resmî
devlet yapılarında bu düsturun bir şekilde yansımasını sağlamışızdır ama
dediğim gibi, uluslararası ilişkilerde gerçekten mütekabiliyet çok önemli bir
husustur. Yani “Ne yapıyorsam karşılığında onu görmeliyim, neyi hak ettiler
verdiysem hak ettiğimi almalıyım.” temel düşüncesini hâkim kılmak lazım ama
yakın tarihimize baktığımızda gerçekten hiç de böyle olmadığını, biz her ne
kadar içinde bulunduğumuz uluslararası organizasyonlarda –buna Birleşmiş
Milletler diyebilirsiniz, NATO diyebilirsiniz, Avrupa Birliği diyebilirsiniz-
herhangi bir yapı içerisinde mütemadiyen biz bu düstura bağlı kalmaya
çalıştıkça muhataplarımızdan inanın benzer davranışı görmedik. Yani bir bakıma
şunu rahatça söyleyebiliriz: Türkiye çifte standarda her zaman maruz
bırakılmış, her zaman ötelenmiş ve böyle bir muameleye taraf olmuştur. Şimdi,
bunu somutlaştırmak gerekirse, nedir? Son dönemlerde Türkiye’yi bir köşeye
sıkıştırma politikaları… E, şimdi ne yapıyoruz? Uluslararası boyutta bunu iki
türlü, çok net bir şekilde ifade edebiliriz. Bir tanesi, diplomasi kanalıyla
yapılmaya çalışılan yani toplantılarda, görüşmelerde -bunu daha da
somutlaştırayım- NATO Parlamenter Asamblesinde, Avrupa Birliği Karma Parlamento
Komisyonu toplantılarında, Birleşmiş Milletler nezdinde, Güvenlik Konseyi
nezdinde yapılan görüşmelerde Türkiye’yi, önceliklerini yok sayarak,
yaptıklarını, katkıda bulunduklarını olabildiğince yok sayarak tamamen bir
düşüncenin, bir köşeye sıkıştırma politikasının kurbanı etmeye çalışılma
girişimlerine tanıklık ettik. Nedir bu diplomaside? Bu da gerçekten,
baktığımızda, özellikle geçmiş yüz yıllık tarihimizde sürekli ısıtılarak artık
biz de bir nisan sendromu oluşturan bir 24 Nisan muhabbeti var. Tarihçi
arkadaşlarımız vardır ya da tarihe merak saranlar bilir. Şöyle dünya tarihine
baktığımızda inanın, birbirini hiç görmemiş uluslar, birbiriyle hiç tanışmamış
hatta… Ben Amerika Birleşik Devletlerinde bir eğitim demonstrasyonunda
rastlamıştım: “Ya, çocuklar, bana Türkiye’nin nerede olduğunu bir gösterebilir
misiniz?” İnanın, 20 kişilik sınıftan 18 kişi Türkiye’nin nerede olduğunu
söyleyemedi. “Niye bilmiyorsunuz evladım?” Mazeret de şuydu: “Biz
Amerikalıların okyanusun ötesiyle ilgili herhangi bir önceliği, düşüncesi
yoktur.” Avrupa’dan bir ülke sordum, inanın, bu 18’lik grup 12’lere falan
düştü. Yani Türkiye’yi tanımıyorlar ama Almanya’yı da tanımıyorlar, Fransa’yı
da tanımıyorlar. 
Şimdi,
böyle bir bigâne yapı içerisinde, halk tarafından… Allah aşkına, bir Latin
Amerika ülkesi düşünün, Türkiye’yi soykırımla suçlayabilme cüreti gösteriyor.
İnanın, parmağıyla haritada Türkiye’nin nerede olduğu gösteremez, hayatında
hiçbir Türk’le de karşılaşmamıştır, Bolivyalıdır ama Türkiye’nin soykırım
yaptığı düşüncesinden hareketle mecliste karar çıkarmıştır. Şimdi, bunu nasıl izah
edeceğiz? Bu örnekleri çoğaltabiliriz. 
Şimdi,
dönüyoruz, burada Türkiye’yi diplomatik bir köşeye sıkıştırma hamlesi.
Mücadelenin bir ayağı bu, masadaki mücadele. Bunu sırayla bütün ülkeler ısıtıp
ısıtıp önümüze koydular. Peki “soykırım” tanımına bakıyoruz, Birleşmiş
Milletlerin “soykırım” tanımına, ifadelerine bakıyoruz, sözleşmeye bakıyoruz,
inanın hiçbir açıdan –o kadar çok madde var ki tek tek okuyup sizin vaktinizi
almak istemiyorum- ne tarih uyumu var ne içerik uyumu var ne olan olayların
doğasıyla ilgili, tehcirle toplu, sistematik, organize bir devlet yok etme
girişiminin nasıl bir arada tutulduğuna çok net bir şekilde gerçekten
bakıyoruz, izah etmekte zorlanıyoruz ama onlar, yüzleri kızarmadan “Bu bir
parmak hesabı.” diyor, kaldırıyor ve kabul ettiriyor. 
Peki,
bir mahkeme kararı var mı? Yok. Peki, bu yasadan sonraki soykırımı çağrıştıran
olaylara geçerli kılınan bu madde Srebrenitsa’da nasıl uygulandı, nasıl kabul
edildi? 90’lı yıllarda bir katliam yapıldı, değil mi? Bosnalı soydaşlarımıza
bir katliam yapıldı. E, bu geçmişe geçerli olsaydı inanın ben de kendi
tarihimden çok rahat bir şekilde örnek vererek bir başvuruda bulunurdum çünkü
gerçekten 1915’te –işte bir milletvekili arkadaşımız da o köylüdür, burada
oturuyor şu anda, aramızda- Erzurum’un birçok ilçesinde, köyünde, Alaca’sından
Ilıca’nın bütün ilçelerine varana kadar toplu katliamlar yapılmıştır; camilere
doldurulmuş, yakılmıştır; affedersiniz, ahırlara doldurulmuş, yakılmıştır ve
kemikler müzede bekliyor. Ya, bir tane gözlemci, o Bolivyalı gelse de bir görse
şunu ya, bu kararı alırken bir gelse baksa. 
Geçen
bir makale okudum, Maraş’ta, Urfa’da, Adana’da, Antep’te inanın öyle iğrenç
soykırımlar uygulanmış, yapılmış ki; yapan da inkâr etmiyor, ya, 21’inci
yüzyılın başındayız, hâlâ inkâr etmiyor, Zori Balayan diye bir adam hâlâ inkâr
etmiyor, diyor ki: “Ben deneysel olarak bakmaya çalıştım.” 
Şimdi
daha somut bir örnek vereyim: Avrupa Karma Parlamentosu toplantısında zaman
zaman üye ülkelerin dışişleri bakanları ya da başbakanları seviyesinde sunuşlar
olur, karşılıklı soru-cevap teatisi gerçekleşir. En son toplantıda Ermenistan
Başbakanı Paşinyan misafir olarak kabul edilmiş. Soru sorma şansını bulan bir
vekil de bendim. Toplam sekiz soru alındı, Türk delegasyonundaki arkadaşlar
adına ben de bir soru sordum. Bekledim ki, o günlerde sürekli “24 Nisan, 24
Nisan.” diyen o sözüm ona insan hakları havarileri, barışın, demokrasinin,
sevginin, kardeşliğin, özgürlüğün yegâne temsilcileri bir iki şey de şu 92’deki
Hocalı katliamı için sorarlar belki diye. Azerbaycan topraklarının yüzde 30’u
işgal altında, Dağlık Karabağ’dan Fuzuli’ye, Gence’ye bir sürü coğrafyası şu
anda mezalim altında. Ben soru sordum, soruyu muhatap almadı, onu geçiştirdi,
başka şeylere cevap verdi. Bir başkası dedi ki: “Şu anda Kırım kime ait, onu
söyle bari.” “Ben önce Ermenistan’ın hakları noktasında duruşumu belirlerim.”
dedi, bu mealde bir şey söyledi. Ya, 42 üyeden bir tane temsilci demez mi? “Ya,
bu soykırımdır. Minsk niye oluşturuldu? Çözüm girişimleri var sözüm ona, bunlar,
bu kararlar alındı Birleşmiş Milletlerde. Siz buna nasıl bir çözüm
üreteceksiniz?” Çıt yok. Şimdi çifte standardı görüyor musunuz? 
Saygıdeğer
milletvekilleri, onun için gerçekten zaman zaman böyle dilimize pelesenk olmuş
bazı ifadeler çok havada kalıyormuş gibi ama inanın ruhuna, özüne indikçe her
bir sözün çok derin anlamları olduğu kanaati gelişiyor hepimizde, bende öyle.
Gerçekten “Bizim bizden başka dostumuz yok.” düşüncesi yani “Türk’ün Türk’ten
başka dostu yok.” ifadesi inanın iliklerimize kadar hissettiriliyor. Bakın aynı
komisyon, benzer günlerde, bu sefer Türkiye’yi köşeye sıkıştırma noktasında bir
teklif getirdi. Teklif ne, biliyor musunuz? Leyla Birlik ve ondan hareketle
Öcalan’a giden, bir özgürlük kısıtlamasına yönelik, Türkiye’yi köşeye sıkıştırma
teklifi. Yani, soykırımın babası ya! “Soykırımın kişisel simgesi kim?” diye
sorsalar -Allah’ın izniyle, yaşadığımız sürece de aynı şeyi söyleyeceğiz-
“Bebek katili Abdullah Öcalan!” deriz her zaman, bunu söyleriz. (MHP
sıralarından alkışlar) Şimdi, onunla ilgili, onun hapishane şartlarının
iyileştirilmesiyle ilgili bir teklif. İnanın, o 3 bin nüfuslu, 5 bin nüfuslu,
bizim bir kasabamız büyüklüğünde olmayan devlet temsilcileri dahi aslan
kesildi. “Evet, Türkiye’de, insan hakları, demokrasi, özgürlükler, hatta
hapistekilere yönelik birtakım soyutlanma, tecrit falan kaldırılsın,
kaldırılmalı ey Türkiye!” Ve oylama yapıldı: 20’ye 70. Şimdi, benim biraz önce
söylediğim lafın gerçekten altının dolu olduğunu rahatça hissedebiliyorsunuz
değil mi benim gibi? Altı dolu. 4 Azerbaycan temsilcisi dışında kimse bizim
lehimize parmak kaldırmadı. Onların gözünde Öcalan terörist değil. Onların
gözünde teröristler için açlık grevine gitmek, efendim, bir hak ve bu hakkın da
müdafaası, temini ve bu hakkın çok sağlıklı ortamlarda yapılması noktasında da
yükümlülükler sağlıyorlar. 
Şimdi,
bu kadar ince eleyip sık dokuyorsunuz bu diplomatik ayağı, bir de bizim
sürekli, ısıtılarak gündemimize getirilen, uluslararası ilişkilerde çok önemli
ikinci bir mesele var: Kıbrıs. İnanın Kıbrıs’ın iki tarafı da şunu diyor kayıt
dışı konuştuğumuz zaman: “Ya, bu mesele ben doğmadan önce başlamış, ben
yaşlanıyorum, hâlâ devam ediyor.” Peki, kim bunun müsebbibi? İşte,
samimiyetsiz, mütekabiliyet kuralına uymayan, Türkiye’yi yok sayan, Türkiye’yi
ötekileştiren, efendim, her an bir avuç suda boğmaya çalışan, iki yüzlü, çifte
standartlı kurum ve kuruluşlar, müttefiki olduğumuz yapılar. 
Şimdi,
Kıbrıs’ta yeni bir perde, efendim “Doğu Akdeniz enerji koridoru” söylemi adı
altında hem Amerika Birleşik Devletleri’nin Suriye’deki planlarına destek olma
mukabilinde hem de aynı zamanda Kıbrıs’ı da bir şekilde, efendim, Türkiye’den
koparma girişimlerini birlikte deruhte etmeye çalışıyorlar. Nasıl yapıyorlar?
“Doğal enerji arayışı” mantığı içerisinde, hiç olmadık benzemezler bir araya
geliyor. Mısır giriyor bu işin içine, Güney Kıbrıs giriyor, Yunanistan ta öte
taraftan giriyor ama Türkiye yok. Peki, başaktör kim? Bu üçlünün içerisinde
asıl 4’üncü, moderatör İsrail. Peki, hepsini bir araya getiren kim? Amerika Birleşik
Devletleri. İsim ne? Enerji arama düşüncesiyle, efendim, ekonomik bir kalkınma
sağlamak. Peki, Türkiye niye yok, Kuzey Kıbrıs Türk Cumhuriyeti niye yok? Yok
çünkü biz hep yok hükmünde olduk onların gözünde. Ama Allah’ın izniyle -tarih
bunu defalarca ispatladı, Türk milletinin bir Anka kuşu özelliği olduğunu
bilmiyorlar- biz, yok saydığınız yerde tekrar dirilir yeniden var oluruz,
yeniden var oluruz, olduk; belki de bizim bu mukavemetimizi bu şartlar
oluşturdu. İyi ki öyle düşünüyorlar; bizim varlığımızı, dirliğimizi,
birliğimizi teminat altına alıyorlar bir bakıma, bizim saflarımızı
sıklaştırıyorlar bir bakıma. Şimdi, Allah aşkına, nasıl bir enerji arayışı
anlayışı? Amaç üzüm yemek değil, bölgenin ekonomik kalkınması değil, efendim,
doğal gaz teminatı değil, Türkiye’yi bir şekilde diplomatik olarak köşeye
sıkıştırmak.
Şimdi,
bu iki ayağından bahsettim. Vaktim çok yok ama bunun asıl bir ayağı da doğrudan
mücadele, yani sahada gerçekten zaman zaman güvenlik merkezli bir mücadele.
Şimdi, bu mücadelede epey bir mesafe katettik Allah’a şükür. Hani, “Yurtta
sulh, cihanda sulh.” Sınırımızı güvenlik altına almadığımız sürece yurtta
sulhun imkânı yok, bunu böyle bilin. Onun için Mustafa Kemal’in zihninde hep
Kerkük bir anı olarak kalmıştır, onun için Hatay vardı zihninde. Bunu gerçekten
tarih şuuruyla iyi değerlendirmek lazım. Şimdi, neyin mücadelesini veriyoruz?
Bir bakıyoruz ki S400’ler problem oldu. Ya, niye problem oldu? Allah aşkına ilk
alan biz miyiz? İlk anlaşma yapan biz miyiz? Ya da -NATO müttefiki olup da-
Stoltenberg’in de söylediği gibi “Ya, hiçbir yasak yok ki istediğiniz şekilde
silah anlaşması… Yeter ki NATO’ya karşı kullanma cüretini göstermeyin, öyle bir
girişimde bulunmayın, alabilirsiniz.” Yani kimsenin, uluslararası sözleşmelerin
koymadığı bir yasağı, söz sahibi diyor ki: “Ben koyuyorum. Hatta yaptığınız
anlaşmaları da iptal ediyorum. F35, evet, pilotlarınız geldi, burada uçuşlar
yapıyor, deneme uçuşları…” 
RAMAZAN
CAN (Kırıkkale) – Parasını da ödedik.
KAMİL
AYDIN (Devamla) – Bir kısmının paraları da verildi, teslimat da yapılacak ama
“Ben anlamam. Kongreye gönderirim, kongreden bir karar çıkarırım.” Şimdi,
kongreden ne kararlar çıkardılar? Sıcağı sıcağına çıkan bir iki kararı
okuyacağım size, çok yeni. ABD Kongresi’nin nisan ayı başında çıkardığı çok
önemli üç karar. 
Bir:
Tutuklu ABD vatandaşları ve konsolosluk görevlileri için yaptırım tasarısı.
Bize yaptırım uygulayacaklar. Biz FETÖ’nün iadesini konuşurken, beklerken
FETÖ’ye yandaşlık etmiş o konsolosluk görevlilerinin de bırakılmaması noktasında
bize bir yaptırım uygulama tasarısı çıkarıyor.
İki:
Yine, 1915 olaylarını, bu tehciri bir soykırım kararı altına bir an önce
alalım. İkinci bir tasarı, teklif. 
Üçüncüsü
de ABD’nin Doğu Akdeniz’de -biraz önce bahsettiğim- bu üçlü sacayağını kurup
Mısır’ı da oraya eklemleyerek Türkiye karşıtı bir bölgesel güç oluşturma
girişimi. 
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın Sayın Milletvekili.
KAMİL
AYDIN (Devamla) - Bunları niye yapıyor? Menbic ve Fırat’ın doğusundaki kararlığımızı
kırmak, bizim tekrar içimize çekilip kendi iç meselelerimize yoğunlaşıp oraya
bir nefes aldırmak, oraya bir oksijen çadırı kurdurmak, orada bir toparlanma
fırsatı oluşturmaktan başka bir şey değil ama son söz olarak şunu söylüyorum:
Ne yaparlarsa yapsınlar kararlıyız, Allah’ın izniyle son terörist yok
edilinceye kadar, nerede, nasıl, ne yapıyorsa yapsın yok edilinceye kadar
Türkiye Cumhuriyeti devleti mücadele azim ve kararlığı içerisindedir diyorum,
bu anlaşmanın hayırlara vesile olması dileklerimle saygılar sunuyorum. (MHP ve
AK PARTİ sıralarından alkışlar) 
BAŞKAN
– Teşekkürler Sayın Milletvekili. 
Teklifin
tümü üzerinde Cumhuriyet Halk Partisi Grubu adına İstanbul Milletvekili Ahmet
Ünal Çeviköz konuşacaklardır.
Buyurun
Sayın Çeviköz. (CHP sıralarından alkışlar)
CHP
GRUBU ADINA AHMET ÜNAL ÇEVİKÖZ (İstanbul) – Teşekkür ederim Sayın Başkan.
Değerli
milletvekilleri, hepinizi saygıyla selamlıyorum. 
Uluslararası
anlaşmaların kabulüne ilişkin tekliflerin görüşülmesi hakkında Cumhuriyet Halk
Partisi adına söz almış bulunuyorum. 
Değerli
milletvekilleri, elbette dış politikamızla ilgili birçok konu daha önceki
konuşmacılar tarafından dile getirildi, özellikle son zamanlarda Türkiye ile
Amerika Birleşik Devletleri arasında ciddi bir gerginlik yaratan S400’ler ve
ona bağlı olarak F35 uçakları konusu ifade edildi. Ben bunun üzerinde
durmayacağım ancak uluslararası anlaşmaların kabulüne ilişkin görüşlerimizi
dile getirmeden evvel yüce Meclisimizin kapalı olduğu süre zarfında
uluslararası kamuoyunu yakından ilgilendiren gelişmelerden kısaca söz etmek ve
sizlere bazı konuları hatırlatmak istiyorum. 
Hatırlayacaksınız,
15 Mart 2019 tarihinde Yeni Zelanda’nın Christchurch kentinde düzenlenen bir
terör saldırısında 50 kişi hayatını kaybetti, 49 kişi yaralandı. 21 Nisan 2019
tarihinde de Sri Lanka’nın başkenti Kolombo dâhil olmak üzere farklı
şehirlerindeki otelleri ve Paskalya ayini yapılan kiliseleri hedef alındı;
terör saldırılarında 253 kişi hayatını kaybetti, 500’den fazla kişi de
yaralandı. 
Bu
iki ülkeyi vuran terör saldırılarını buradan bir kez daha kınıyor, Sri
Lanka’daki saldırılarda hayatlarını kaybeden vatandaşlarımız Serhan Selçuk
Nariçi ve Yiğit Ali Çavuş’a Allah’tan rahmet diliyor ve acılı ailelerine sabır
dileklerimi tekrar iletiyorum.
Değerli
milletvekilleri, uluslararası anlaşmalar ülkelerin sosyoekonomik ihtiyaçlarını
karşılamak amacıyla yapıldığı kadar ülkeler arasındaki diyaloğu güçlendirerek
karşılıklı iş birliğini artırmayı da amaçlar. Ayrıca, ülkeler arasındaki
diyaloğun güçlenmesi uluslararası barışın sağlanmasına ve terörizmin
önlenmesine büyük katkılar sağlar. Ülkemizin tapusu niteliğindeki Lozan Barış
Anlaşması’na imza atmış bir partinin temsilcisi olarak uluslararası
anlaşmaların barışa sağladığı katkının altını bir kere daha çizmek isterim. 
Terörle
mücadelede büyük bedeller ödeyen bir ülke olarak bugünlerde terör
saldırılarıyla kana bulanan ülkeleri en iyi anlayanlardanız. Terör değişik
ülkelerin kentlerinde de karanlık yüzünü göstererek masum insanların canlarını
almaktadır. İnsanların hiçbir ayrım gözetmeden daha mutlu ve huzurlu bir
dünyada yaşayabilmelerinin ancak ve ancak yurtta barış, dünyada barış ortamında
sağlanabileceğini, bu anlayışın kalıcı dünya barışına önemli katkı sunacağını,
bir kez daha, altını çizerek vurgulamak istiyorum.
Yeni
Zelanda’daki terör saldırılarının dünyada yankı uyandırması kadar Yeni Zelanda
Başbakanı Jacinda Ardern’in “Hepimiz biriz, onlar biziz.” söylemlerinin
etkisiyle tüm ülkenin tam bir birlik ve beraberlik içinde, ırk, dil, din,
mezhep, cinsiyet ayrımı gözetmeksizin birbirini kucaklaması tüm dünyada büyük
yankı uyandırdı. Yeni Zelanda saldırısı karşısında Başbakan Jacinda Ardern’in
duyarlı, empatik ve sorumlu yaklaşımı dünyada birçok lidere örnek olması
gereken bir model oluşturdu. Saldırganın adını telaffuz etmeyi reddeden,
kurbanların cenazesinde dayanışma için başını örten Ardern, bu tür şiddet
olayları karşısında tüm insanlığın birleşmesi ve ortak bir cephe sergilenmesi
çağrısında bulundu. Birçok liderin Ardern’den alması gereken dersler var.
Sayın
Başkan, değerli milletvekilleri; ne yazık ki Yeni Zelanda saldırıları ülkemizde
seçim kampanyasına alet edildi. Görüntüler mitinglerde sansürsüz bir biçimde
kullanıldı ve özellikle de Çubuk mitinginde 49 kişinin katledildiği Yeni
Zelanda’daki saldırının görüntülerinin izletilmesinin ardından ekrana Genel
Başkanımız Sayın Kemal Kılıçdaroğlu’nun aşırı sağcı ve gerici şiddeti eleştiren
konuşması yansıtıldı, ardından da “Yahu, senin Avustralyalı senatörden ne
farkın var?” dendi ve Genel Başkanımız Sayın Kılıçdaroğlu’nun oradaki kitle
tarafından saygısız bir davranış içinde protesto edilmesine zemin yaratıldı. Elbette
bu konuda sorulacak çok soru var, birçok soru soruluyor ama sırf bu hadiseden
dolayı, herhâlde “Cumhuriyet Halk Partisi Genel Başkanı Sayın Kemal Kılıçdaroğlu’na
linç girişiminde bulunulması için ne yaptınız?” sorusunu gayet haklı ve meşru
bir soru hâline getiren bir davranıştır Çubuk mitinginde yaşanan bu olay. Bunu
özellikle tekrar hatırlatmak ve daha evvel reddedilen teklifimizin de ne kadar
manasız bir şekilde reddedildiğini hatırlatmak istiyorum.
Yeni
Zelanda Başbakanı Ardern gibi halkların duygularına duyarlı liderlerin ne kadar
önemli olduğunu Genel Başkanımız Sayın Kemal Kılıçdaroğlu’na yapılan linç
girişimi ve sonrasında yapılan açıklamalarda da hissettik. Bir ülke düşünün ki
Ana Muhalefet Partisinin Genel Başkanına linç girişimi oluyor ve ülkenin
partili de olsa Cumhurbaşkanı arayarak geçmiş olsun dileklerinde bulunmuyor,
halkının yarısına “zillet ittifakı” diyerek terörist ilan edip seçim kampanyası
yürütüyor. Ülkemiz hem demokrasi alanında hem ekonomik hem de siyasi kültür
anlamında geriye gitmiştir. Linç siyaseti yürütülen bir ülkenin geleceği nasıl
olacaktır? Bunu hiç kendinize sordunuz mu?
Değerli
milletvekilleri, Sayın Erdoğan Avrupa Birliği süreciyle ilgili olarak
“Türkiye’yi beğenmiyorsanız bu işi bitirelim. Havadan sudan bahaneler
uyduruyorsunuz. Türkiye, Avrupa Birliği müzakereleriyle ilgili çok kan
kaybetti. Biz verilen sözlerin yerine getirilmesini sabırla bekliyoruz.” diyor.
Avrupa Parlamentosu seçimleri için aşırı sağcıların Türkiye aleyhine propaganda
yürüttüğü bir süreçte, iktidarın, itibarlı bir Avrupa Birliği adayı olarak
Avrupa Parlamentosunun yeni dönemi açısından çok daha dikkatli bir dil
kullanması gerekiyor; aksi takdirde, son tahlilde, zararlı çıkacak olan yine
Türkiye ve maalesef Türkiye demokrasisi olacaktır. Bildiğiniz üzere, AKP
iktidarının demokrasiyi sandığa indirgemesi en tipik siyasi özelliği olmuştur.
Demokrasinin araçları ve boyutları konuşulmazken, siyasi iktidar şimdilerde
neredeyse seçimlere indirgenmiş bir demokrasi anlayışını bile kabul
etmemektedir. Şüphesiz bu süreç Türkiye'nin demokratik oluşumlardaki varlığını
da eleştiriye açacaktır. Kopenhag Kriterlerinden uzaklaşmış, seçimlerin dahi
sorgulandığı ve demokrasinin en temel kriterlerinden biri olan özgür ve adil
seçimlerin dahi gerçekleştirilemediği bir ülke olmak kuşkusuz itibarlı bir
Avrupa Birliği adayı olmanın şartları arasında yer almamaktadır. Bunun için
iktidarın Yüksek Seçim Kuruluna olan baskıları keserek bu itiraz sürecinin
yasalara uygun bir şekilde işlemesini sağlaması gerekir. Ülkemizin içinde
bulunduğu ekonomik ve siyasi gerilemeden çıkabilmenin yolu demokrasinin
işlevsel hâle getirilmesidir. 
Değerli
milletvekilleri, bu içinde bulunduğumuz yeni amorf başkanlık sisteminin en
belirgin özelliği Meclis denetim araçlarının çoğunu kaldırmış olmasıdır. Var
olan denetim araçlarına bakanlar cevap vermeye tenezzül dahi etmeyerek
Parlamentonun önemini yitirmesine katkı sağlıyorlar. Yazılı soru önergelerimize
cevaplar ya süresi geçince geliyor ya da hiç gelmiyor. Meclis Başkanımız Sayın
Mustafa Şentop’un verdiği bilgilere göre, 10 Ocak 2019 tarihi itibarıyla 27’nci
Yasama Dönemi’nde kendisine yöneltilen 402 yazılı soru önergesinden hiçbirine
cevap vermeyen tek kurum ise Dışişleri Bakanlığı. Bu yüzden, kendilerine
yöneltmiş olduğum bir soru önergesinin Genel Kurul huzurunda yinelenmesini
istiyorum ve Sayın Başkan aracılığıyla yanıt verilmesini talep ediyorum.
Önergemizin kamuoyuna sunulmasıyla birlikte kamuoyunda da ciddi bir merak
konusu olmuştur. 
“Amerika
Birleşik Devletleri Savunma Bakan Yardımcısı Charles Summers Pentagon’daki 18
Nisan 2019 tarihli basın toplantısında ‘Suriye'nin kuzeyinde Türkiye
kontrolünde bir güvenli bölge kurulacak mı?’ sorularına, Suriye Demokratik
Güçleri ile Türkiye arasında birçok meşru konuda doğrudan görüşmelerin devam
ettiğini söyleyerek yanıt vermiş ve ‘Müttefikimiz Türkler ve ortağımız SDG
arasında süren görüşmelerle alakalı yorum yapamam.’ demiştir. AKP Hükûmetinin
Suriye’deki gelişmeler konusunda iç kamuoyunda takındığı tutumla çelişen bu
ifadelerin açıklığa kavuşturulması gerekmektedir. Bu konuyla ilgili olarak;
1)
Amerika Birleşik Devletleri Savunma Bakan Yardımcısı Charles Summers'ın Türkiye
ile SDG arasında görüşmeler yapıldığını açıklaması size danışılarak mı
yapılmıştır?
2)
SDG ile Türkiye arasında doğrudan görüşmeler hangi tarihte başlamıştır?
Günümüze kadar toplam kaç görüşme yapılmıştır?
3)
SDG’yle üzerinde görüşülen konular hangileridir?
4)
Görüşmelerin detaylarını Türkiye kamuoyuyla ne zaman paylaşacaksınız?
Görüşmeleri kamuoyundan bugüne kadar gizleme gerekçeleriniz nelerdir?
5)
Suriye'deki durum hakkında SDG dışında başka hangi gruplarla görüşüyorsunuz?”
Değerli
milletvekilleri, soru önergesinden yola çıkarak ve bugünlerde İdlib’de yaşanan
hareketliliği de göz önüne alarak Suriye konusundaki bazı hatırlatmaları yapmak
ve uyarılarımızı yinelemek isterim.
İdlib’de
olası bir operasyonun işareti Rusya Dışişleri Bakanı Lavrov tarafından
verilmişti. Nitekim, Suriye ordusu İdlib’de çok ciddi bir hareketliliğe
başlamış ve Rus uçaklarının da bombardımanıyla, onların desteğiyle
faaliyetlerini hızlandırmıştır. Bu bağlamda İdlib’den Türkiye'ye sızma ihtimali
olan teröristlere karşı Suriye'yle diyalog kurmak artık zaruri bir hâl
almıştır. Bugün Esad rejimine karşı olan ülkeler bile Suriye'yle diyalog
kurmaya başlamıştır. Yıllardır Adana Mutabakatı’nın Türkiye-Suriye ilişkileri
için büyük önem taşıdığının altını çizen ve söz konusu mutabakatın özüne uygun
olarak sınır komşumuz Suriye'yle iyi ilişkiler içinde olmamız gerektiğini
savunan Cumhuriyet Halk Partisi olarak Suriye yönetimiyle de temasa
geçilmesinin ve 1998 Adana Mutabakatı ruhunun iki komşu ülke arasında yeniden
canlandırılması için çalışılmasının zamanı gelmiştir. 
7
Eylül 2018 tarihinde gerçekleşen Tahran Zirvesi’nden hemen sonra sunduğumuz 6
maddelik çözüm önerisinden biri olan Adana Mutabakatı’nın gereklerini yerine
getirmek için AKP iktidarını derhâl Suriye’yle doğrudan temas kurmaya
çağırıyor, mutabakatta işaret edildiği üzere terörle mücadele konusunda
“karşılıklılık ilkesi” çerçevesinde Suriye’yle iş birliği yapması gerektiğini
hatırlatıyoruz.
Değerli
milletvekilleri, dış politikada gündemde olan bir diğer konu da Ermeni
sorununun bazı ülkeler tarafından yeniden gündeme taşınması olmuştur. Fransa
Cumhurbaşkanı Emmanuel Macron’un 24 Nisanı sözde Ermeni soykırımını anma günü
olarak tanıdığı Cumhurbaşkanlığı kararnamesinin resmî gazetede yayımlanarak
yürürlüğe girmesini bir kez daha şiddetle kınıyoruz. 
Cumhuriyet
Halk Partisi olarak, Fransa Cumhurbaşkanı ve uluslararası kamuoyuna, yürürlüğe
giren karardan duyduğumuz rahatsızlığı iletmek ve parti olarak, Fransa
Cumhurbaşkanının açıklamalarına ilişkin olarak daha önce yaptığımız açıklamayı
da yeniden hatırlatmak isteriz.
1915
yılında hem Ermeniler için hem Türkler için büyük bir travma yaratan olaylar
her iki halkın hafızasında derin yaralar bırakan bir trajediyi oluşturmaktadır.
Bu trajedinin izlerini silmek ve hafızalarda bıraktığı yaraları onarmak için
her iki toplumun aynı kararlılıkla hareket etmesi gerekmektedir. Bu konuyla
ilgili olarak üçüncü ülkelerin yersiz kararlar almaları çözümsüzlüğü
büyütmektedir. 
Macron’un
24 Nisanı anma günü olarak tanıması, Avrupa İnsan Hakları Mahkemesinin konuyla
ilgili kararlarına aykırıdır. Bu sembolik hareketin barışa hizmet etmeyeceği ve
Türkiye ile Ermenistan ilişkilerine yarar sağlamayacağı açıktır. 
Değerli
milletvekilleri, aynı tarihlerde İtalya Hükûmeti de sözde Ermeni soykırımıyla
ilgili olarak bunun resmî olarak tanınması ve bunu uluslararası alanda
savunmayı isteyen bir önergeyi parlamentosunda kabul etti ve uluslararası
hukuka aykırı olarak atılan bir diğer adımı İtalya da attı.
Avrupa
Parlamentosu seçimleri öncesinde popülist yaklaşımlarla alınan bu tür kararlar,
Türkiye ile Ermenistan arasında kurulmaya çalışılan köprüleri temelinden
sarsacak nitelik taşımaktadır. Bu durumun bilinciyle hareket etmek bütün üçüncü
ülkelerin ve toplumların vicdanını ilgilendiren bir konu olmalıdır.
Parlamenterler, tarihî konuların ilgili ülkelerin kendi aralarında çözüme
kavuşturulmasını desteklemeli ve bu konulara taraf olmamalıdırlar.
Değerli
milletvekilleri, bugün gündemimizde olan uluslararası anlaşmalara gelecek
olursak, Nijer’le yapılan Dostluk Hastanesi Anlaşması’na Cumhuriyet Halk Partisi
olarak muhalefet şerhimiz var. Nijer Cumhuriyeti Hükûmetiyle imzalanan protokol
iki ülke arasında 8 Ocak 2013 tarihinde imzalanan Sağlık ve Tıp Bilimleri
Alanlarında İş Birliğine Dair Anlaşma’ya dayandırılıyor. 2013 tarihli
anlaşmanın taraflar arasındaki iş birliğini düzenleyen 2’nci maddesindeyse
hastane yapımına ilişkin somut bir ifade yok. Nijer Cumhuriyeti Hükûmetiyle
imzalanan protokolün “Konu ve amaç” başlıklı 1’inci maddesinde Türkiye’de
uygulanan Sağlıkta Dönüşüm Programı’nın uygun bileşenlerinin Nijer
Cumhuriyeti’ne aktarılmasının amaçlandığı ifade ediliyor. Ancak Türkiye’de
uygulanan Sağlıkta Dönüşüm Programı birçok yönüyle tartışma konusu olmaya devam
ediyor. Bu sebeplerle Nijer Cumhuriyeti Hükûmetiyle imzalanan söz konusu
protokole Cumhuriyet Halk Partisi olarak muhalifiz.
22’nci
ve 26’cı Dönemlerde partimiz üyeleri tarafından verilen muhalefet şerhleriyle
aynı hassasiyetleri taşıyoruz ve Nijer Cumhuriyeti’yle imzalanan bu anlaşmayla
ilgili muhalefet şerhimizi bir kez daha hatırlatarak bu anlaşmanın doğru bir
içerik taşımadığını dile getiriyoruz.
Sayın
Başkan, değerli milletvekilleri; yüce Meclisi saygıyla selamlıyorum. (CHP
sıralarından alkışlar) 
MEHMET
MUŞ (İstanbul) – Sayın Başkan, pek kısa bir söz talebim var.
BAŞKAN
– Buyurun Sayın Muş.
IV.- AÇIKLAMALAR (Devam)
26.- İstanbul Milletvekili Mehmet Muş’un, İstanbul Milletvekili Ahmet
Ünal Çeviköz’ün 18 sıra sayılı Kanun Teklifi’nin tümü üzerinde CHP Grubu adına
yaptığı konuşmasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, az önce hatibi dikkatle dinledik, dış politikaya
dair belirli eleştiriler ifade etti. Kendisi diplomat fakat yıllarca yaptığı
görevin çok hassas bir görev olması hasebiyle, ifade ettiği, ortaya attığı
iddiaları da dikkatli bir şekilde araştırıp ortaya atması lazım.
Cumhurbaşkanımıza ve Genel Başkanımıza atfen millete “terörist” dediğini ifade
etmiştir, kendisini bunu ispatlamaya davet ediyorum çünkü bu, partimize yönelik
ağır bir ithamdır. Sayın Cumhurbaşkanımızın ve Genel Başkanımızın hiçbir zaman
halka yönelik böyle bir ifadesi olmamıştır. Dolayısıyla bunu ispata davet
ediyorum. İspat edemediği takdirde bizim kendisini müfteri ilan edeceğimizi
buradan ifade etmek isterim. 
Teşekkür
ediyorum.
BAŞKAN
– Engin Bey, buyurun. 
ENGİN
ALTAY (İstanbul) – Teşekkür ederim.
Ünal
Bey’in biraz önce yaptığı konuşmayı mesnetsizlikle, dayanaksızlıkla itham etmek
suretiyle… İç Tüzük’ün amir hükmü gereğince sataşma var efendim.
BAŞKAN
– Buyursun, yerinden söz vereyim.
ENGİN
ALTAY (İstanbul) – Ama sataşma var Başkanım.
MEHMET
MUŞ (İstanbul) – Kime sataşmışım ya?
ENGİN
ALTAY (İstanbul) – “Mesnetsiz…”
MEHMET
MUŞ (İstanbul) – Hayır, ispata davet ediyorum. “Mesnetsiz” falan demedik.
ENGİN
ALTAY (İstanbul) – Bak “Ortaya atacağı iddialara dikkat etmesi lazım...”
Mesnetsiz olduğunu söyledi. Bundan daha bariz sataşma olmaz.
BAŞKAN
– Buyurun. (CHP sıralarından alkışlar) 
Sataşmaya
sebebiyet vermeden Sayın Büyükelçi.
X.- SATAŞMALARA İLİŞKİN KONUŞMALAR
1.- İstanbul Milletvekili Ahmet Ünal Çeviköz’ün, İstanbul Milletvekili
Mehmet Muş’un yaptığı açıklamasında şahsına sataşması nedeniyle konuşması
AHMET
ÜNAL ÇEVİKÖZ (İstanbul) – Sayın Başkan, çok teşekkür ederim. 
Her
şeyden evvel, siyasete başlamadan evvelki kariyerimle ilgili sözleriniz
hakkında çok teşekkür ederim. Ben hakikaten diplomasi mesleğini çok büyük bir
zevkle, severek ve hakkını vererek yaptım; herhangi bir şekilde de diplomasi
geleneklerine aykırı bir davranış içinde bulunmam. (CHP sıralarından alkışlar)
Bu, siyasete başladıktan sonra da aynen devam eder.
Sizin
söylemiş olduğunuz, benim ağzımdan çıktığını ifade ettiğiniz sözleri ben kendi
konuşmamda bulamadım. Ben Sayın Recep Tayyip Erdoğan’ın herhangi birisine
“terörist” dediği şeklinde bir ifade kullanmadım, zabıtlara bakabilirsiniz.
Onun için, zannediyorum, her ne kadar diplomatik konuştuğunuzu söyleseniz de
siz diplomatik nezakete sığmayan bir şekilde bana bir ithamda bulundunuz. Bunu
da asla kabul etmiyorum ve beni “müfteri” ilan etmenizi çok büyük bir
yakışıksızlık olarak gördüğümü dile getirmek istiyorum. 
Teşekkür
ederim. (CHP sıralarından alkışlar)
BAŞKAN
– Teşekkür ederim.
MEHMET
MUŞ (İstanbul) – Sayın Başkan, bizim kendisini doğrudan “müfteri” ilan
ettiğimizi ben söylemedim, böyle bir iddia ortaya atılmıştı.
ENGİN
ALTAY (İstanbul) – Nerede tutanaklar?
MEHMET
MUŞ (İstanbul) – Kendisi “Böyle bir şey yok.” demişti. Bizim için kendisinin
beyanı kabuldür.
ENGİN
ALTAY (İstanbul) – Sayın Muş, nerede?
BAŞKAN
– Peki, oldu, teşekkür ederim.
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
4.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Nijer Cumhuriyeti Hükümeti
Arasında Nijer-Türkiye Dostluk Hastanesinin Açılması, Ortak İşletilmesi ve
Devredilmesi ile İlgili Protokolün Onaylanmasının Uygun Bulunduğuna Dair Kanun
Teklifi (2/1188) ve Dışişleri Komisyonu Raporu (S. Sayısı: 18) (Devam)
BAŞKAN
– Teklifin tümü üzerindeki görüşmeler tamamlanmıştır. 
Maddelerine
geçilmesini oylarınıza sunuyorum: Kabul edenler... Kabul etmeyenler... Kabul
edilmiştir. 
1’inci
maddeyi okutuyorum: 
TÜRKİYE CUMHURİYETİ HÜKÜMETİ İLE NİJER CUMHURİYETİ
HÜKÜMETİ ARASINDA NİJER-TÜRKİYE DOSTLUK HASTANESİNİN AÇILMASI, ORTAK
İŞLETİLMESİ VE DEVREDİLMESİ İLE İLGİLİ PROTOKOLÜN ONAYLANMASININ UYGUN BULUNDUĞUNA
DAİR KANUN TEKLİFİ
MADDE 1- (1)
19 Nisan 2018 tarihinde İstanbul’da imzalanan “Türkiye Cumhuriyeti Hükümeti ile
Nijer Cumhuriyeti Hükümeti Arasında Nijer-Türkiye Dostluk Hastanesinin
Açılması, Ortak İşletilmesi ve Devredilmesi ile İlgili Protokol”ün onaylanması
uygun bulunmuştur.
BAŞKAN
– 1’inci madde üzerinde söz talebi yoktur.
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
2’nci
maddeyi okutuyorum:
MADDE 2- (1)
Bu Kanun yayımı tarihinde yürürlüğe girer.
BAŞKAN
– 2’nci maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
3’üncü
maddeyi okutuyorum:
MADDE 3- (1)
Bu Kanun hükümlerini Cumhurbaşkanı yürütür.
BAŞKAN
– 3’üncü madde üzerinde söz talebi yoktur.
Maddeyi
oylarınıza sunuyorum: Kabul edenler… Etmeyenler… Kabul edilmiştir.
Sayın
milletvekilleri, teklifin tümünün oylanması açık oylamaya tabidir. İç Tüzük’ün
145’inci maddesinin ikinci fıkrasında “Başkanın gerekli görmesi halinde açık
oylama oturumun sonuna veya haftanın belli bir gününe bırakılabilir.”
denmektedir. Bu hüküm çerçevesinde, teklifin tümünün açık oylaması 2 Mayıs 2019
Perşembe gününe bırakılmıştır. Belirtilen gündeki birleşimde gündemin “Oylaması
Yapılacak İşler” kısmında teklifin tümünün açık oylaması yapılacaktır.
Bilgilerinize
sunulur. 
5’inci
sırada yer alan 19 sıra sayılı Kanun Teklifi’nin görüşmelerine başlıyoruz. 
5.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti ile Özbekistan Cumhuriyeti Arasında Suçluların
İadesi Andlaşmasının Onaylanmasının Uygun Bulunduğuna Dair Kanun Teklifi
(2/1189) ve Dışişleri Komisyonu Raporu (S. Sayısı: 19)
BAŞKAN – Komisyon? Yok.
Ertelenmiştir.
6’ncı
sırada yer alan 20 sıra sayılı Kanun Teklifi’nin görüşmelerine başlıyoruz.
6.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Özbekistan Cumhuriyeti Hükümeti
Arasında 23 Haziran 1994 Tarihinde Akdedilen Hava Taşımacılığı Anlaşmasını
Tadil Eden Protokolün Onaylanmasının Uygun Bulunduğuna Dair Kanun Teklifi
(2/1190) ve Dışişleri Komisyonu Raporu (S. Sayısı: 20)
BAŞKAN
– Komisyon? Yok.
Ertelenmiştir.
7’nci
sırada yer alan 21 sıra sayılı Kanun Teklifi’nin görüşmelerine başlıyoruz.
7.- Türkiye Büyük Millet Meclisi Başkanı İzmir Milletvekili Binali Yıldırım’ın
Türkiye Cumhuriyeti Hükümeti ile Özbekistan Cumhuriyeti Hükümeti Arasında
Güvenlik Alanında Eğitim ve Öğretime İlişkin İşbirliği Anlaşmasının
Onaylanmasının Uygun Bulunduğuna Dair Kanun Teklifi (2/1191) ve Dışişleri
Komisyonu Raporu (S. Sayısı: 21)
BAŞKAN
– Komisyon? Yok.
Ertelenmiştir.
8’inci
sırada yer alan 22 sıra sayılı Kanun Teklifi’nin görüşmelerine başlıyoruz.
8.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti ile Kırgız Cumhuriyeti Arasında Yatırımların
Karşılıklı Teşviki ve Korunmasına İlişkin Anlaşmanın Onaylanmasının Uygun
Bulunduğuna Dair Kanun Teklifi (2/1192) ve Dışişleri Komisyonu Raporu (S.
Sayısı: 22)
BAŞKAN
– Komisyon? Yok.
Ertelenmiştir.
9’uncu
sırada yer alan 23 sıra sayılı Kanun Teklifi’nin görüşmelerine başlıyoruz.
9.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Büyük Britanya ve Kuzey İrlanda
Birleşik Krallığı Hükümeti Arasında Kültür Merkezlerinin Kuruluşu, İşleyişi ve
Faaliyetlerine Dair Anlaşmanın Onaylanmasının Uygun Bulunduğuna Dair Kanun
Teklifi (2/1193) ve Dışişleri Komisyonu Raporu (S. Sayısı: 23)
BAŞKAN
– Komisyon? Yok.
Ertelenmiştir.
10’uncu
sırada yer alan 24 sıra sayılı Kanun Teklifi’nin görüşmelerine başlıyoruz.
10.- Türkiye Büyük Millet Meclisi Başkanı İzmir Milletvekili Binali
Yıldırım’ın Transit ve Ulaştırma İşbirliği Anlaşması (Lapis Lazuli Güzergâh
Anlaşması)’nın Onaylanmasının Uygun Bulunduğuna Dair Kanun Teklifi (2/1195) ve
Dışişleri Komisyonu Raporu (S. Sayısı: 24)
BAŞKAN
– Komisyon? Yok.
Ertelenmiştir.
11’inci
sırada yer alan 25 sıra sayılı Kanun Teklifi’nin görüşmelerine başlıyoruz.
11.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ve Brezilya Federatif Cumhuriyeti
Hükümeti Arasında Hava Ulaştırma Anlaşmasının Onaylanmasının Uygun Bulunduğuna
Dair Kanun Teklifi (2/1197) ve Dışişleri Komisyonu Raporu (S. Sayısı: 25)
BAŞKAN
– Komisyon? Yok.
Ertelenmiştir.
12’nci
sırada yer alan 26 sıra sayılı Kanun Teklifi’nin görüşmelerine başlıyoruz.
12.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Mali Cumhuriyeti Hükümeti Arasında
Güvenlik İşbirliği Anlaşmasının Onaylanmasının Uygun Bulunduğuna Dair Kanun
Teklifi (2/1194) ve Dışişleri Komisyonu Raporu (S. Sayısı: 26)
BAŞKAN
– Komisyon? Yok.
Ertelenmiştir.
13’üncü
sırada yer alan 30 sıra sayılı Kanun Teklifi’nin görüşmelerine başlıyoruz.
13.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükûmeti ile Burundi Cumhuriyeti Hükûmeti
Arasında Askerî Çerçeve Anlaşmasının Onaylanmasının Uygun Bulunduğuna Dair
Kanun Teklifi (2/1367) ve Dışişleri Komisyonu Raporu (S. Sayısı: 30)
BAŞKAN
– Komisyon? Yok.
Ertelenmiştir.
14’üncü
sırada yer alan 31 sıra sayılı Kanun Teklifi’nin görüşmelerine başlıyoruz.
14.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Belarus Cumhuriyeti Hükümeti
Arasında Yatırımların Karşılıklı Teşviki ve Korunmasına İlişkin Anlaşmanın
Onaylanmasının Uygun Bulunduğuna Dair Kanun Teklifi (2/1363) ve Dışişleri
Komisyonu Raporu (S. Sayısı: 31)
BAŞKAN
– Komisyon? Yok.
Ertelenmiştir.
15’inci
sırada yer alan 32 sıra sayılı Kanun Teklifi’nin görüşmelerine başlıyoruz.
15.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Zambiya Cumhuriyeti Hükümeti
Arasında Yatırımların Karşılıklı Teşviki ve Korunmasına İlişkin Anlaşmanın
Onaylanmasının Uygun Bulunduğuna Dair Kanun Teklifi (2/1366) ve Dışişleri
Komisyonu Raporu (S. Sayısı: 32)
BAŞKAN
– Komisyon? Yok.
Ertelenmiştir.
16’ncı
sırada yer alan 34 sıra sayılı Kanun Teklifi’nin görüşmelerine başlıyoruz.
16.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ve Şili Cumhuriyeti Hükümeti Arasında
Hava Ulaştırma Anlaşmasının Onaylanmasının Uygun Bulunduğuna Dair Kanun Teklifi
(2/1245) ve Dışişleri Komisyonu Raporu (S. Sayısı: 34)
BAŞKAN
– Komisyon? Yok.
Ertelenmiştir.
17’nci
sırada yer alan Türkiye Büyük Millet Meclisi Başkanı İzmir Milletvekili Binali
Yıldırım'ın Türkiye Cumhuriyeti Hükümeti ile Birleşmiş Milletler Dünya Gıda
Programı Arasında Temel Anlaşma’ya Ek Protokolün Onaylanmasının Uygun
Bulunduğuna Dair Kanun Teklifi ve Dışişleri Komisyonu Raporu’nun görüşmelerine
başlayacağız.
17.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Birleşmiş Milletler Dünya Gıda
Programı Arasında Temel Anlaşma’ya Ek Protokolün Onaylanmasının Uygun
Bulunduğuna Dair Kanun Teklifi (2/1243) ve Dışişleri Komisyonu Raporu (S.
Sayısı: 35) (x)
BAŞKAN
– Komisyon? Yerinde.
Komisyon
raporu 35 sıra sayısıyla bastırılıp dağıtılmıştır.
Teklifin
tümü üzerinde İYİ PARTİ Grubu adına Kocaeli Milletvekili Lütfü Türkkan… (İYİ
PARTİ sıralarından alkışlar) 
Süreniz
yirmi dakikadır. 
İYİ
PARTİ GRUBU ADINA LÜTFÜ TÜRKKAN (Kocaeli) – Sayın Başkan, değerli
milletvekilleri; çok uzun bir süre geçti, Meclisi kapattık, seçimler bitti,
Meclisi bir türlü açamadık. Sebebi de sizin İstanbul seçimlerine takılı
kalmanız aslında. Yani bir sürü bahane filan sunduk ama asıl mesele hâlâ
İstanbul seçimlerine takılı kalmanız. Tabii, demokrasi içselleştirilmesi
gereken bir konu yani yenmek, yendiğiniz gibi yenildiğinizde de pehlivan gibi
peşrevle elinizi vurup rakibin elini kaldırmak diye bir şey var. Onu henüz
beceremediniz, o noktaya gelemediniz ama geleceksiniz. Netice itibarıyla
demokraside bunlar var; tadacaksınız, göreceksiniz, içselleştireceksiniz ve
ondan sonra gerçekten demokrat olduğunuza siz de inanacaksınız. Şu anda hâlâ
patinaj yapmaya devam ediyorsunuz, nereye kadar sürer bilmiyorum. 
Zaman
zaman toplumda vatandaşlar açık olmadığı dönemde serzenişte bulunuyor, size de
gelmişlerdir. Zaten milletvekilliği öyle bir nokta hâline geldi ki meslek değil
neticede bu, bir hizmet meselesi ama tefessüh etmiş. İlk serzeniş şu: “Ya, siz
para alıyorsunuz, çalışmıyorsunuz.” Vatandaşa baktığımızda o da haklı, diyor
ki: “Gitmiyorsunuz Meclise.” Yani o, milletvekillerinin çalışmasını sadece
Parlamento olarak değerlendiriyor ama bunun dışında teşkilat çalışmalarınız
var, bulunduğunuz, seçildiğiniz bölgedeki çalışmalarınız var, seçim
çalışmalarınız var. Vatandaşın gözünde bunlar yok, milletvekili Parlamentoda
varsa çalışıyor, yoksa çalışmıyor. Vatandaş nezdinde de böyle bir sıkıntıya
uğradık bu kapalı olduğu dönemde. Dolayısıyla bugünkü çalışmasını en azından
vatandaşın bu serzenişlerinin karşısında önemli bir mesele olarak görüyorum. 
Adalet
ve Kalkınma Partisinin seçim sonrası birtakım sıkıntılara düçar olduğunu da
tespit ettik bu arada. Biraz evvel ifade ettim yani seçimin mağlubiyetinin
veyahut da hedeflerinin… Mağlubiyet de olmaz seçimde, kaybedilir, kazanılır ama
seçimi hedeflediğinin altında bitirmenin getirdiği sıkıntıları da görüyoruz.
Bunu her ne kadar “Biz içimizde yaşıyoruz, siz görmüyorsunuz.” diyorsanız da
biz görüyoruz. Artık Adalet ve Kalkınma Partisi deyince… Sayın Bakanım, size
sesleniyorum, siz Millî Savunma Bakanlığı yaptınız, iyi bilirsiniz, bunu
dinlemenizi istiyorum. Amerika deyince “Hangi Amerika? Pentagon mu, Temsilciler
Meclisi mi, Başkan mı?” Yani hangi Amerika’dan bahsediyorsunuz?” diye sorardık.
Şu anda Adalet ve Kalkınma Partisi deyince hangi Adalet ve Kalkınma Partisinden
bahsediyoruz? Yani seçimin iptalini isteyenler Pelikancılar mı? Berat Albayrak
tarafı mı? Metin Külünk tarafı mı veya bizzat Recep Tayyip Erdoğan mı? Böyle
bir bölünmüşlük arz ediyor, görüntü itibarıyla öyle. Yani siz her ne kadar
bunun çok sezilmediğini zannediyorsanız da bütün vatandaş bunun farkında. Bir
daha ifade edeceğim: Bu meselenin hallolması için, toplumun rahatlaması için bu
İstanbul seçimleri üzerinde, YSK üzerinde kurduğunuz baskıyı kaldırın. Bu,
vatandaşın nezdinde farklı algılanıyor. Bunu bir siyasi muarız olarak
söylemiyorum.
Bakın,
ben size bir şey söyleyeceğim, bunu da lütfen not edin: Eğer bu seçim ola ki
kazayla iptal edilirse, ekseriyetle vatandaşın nezdinde “Artık Türkiye’de seçim
olmayacak.” kanaati oluşuyor, “Türkiye’de artık seçim olmaz.” diyorlar. Bu
kanaat seçimden önce 5’ti, şimdi 55 oldu. “Türkiye’de artık bir daha seçim
olmaz.” Niye? “Seçimi kaybettikleri andan itibaren bunlar demokrasi dışı
yollarla müdahale ediyorlar ve seçimi tekrarlatıyorlar veyahut da yeniden
manipüle ediyorlar.” Türkiye’nin selameti için öncelikle, daha sonra
kendinizin, partinizin selameti için böyle bir baskıyı Yüksek Seçim Kurulu
üzerinden kaldırın. Oradaki insanların da yarın öbür gün -başta Sadi Güven
olmak üzere- emekli olduklarında sokakta rahatlıkla dolaşabileceklerini temin
eder bu tavrınız. Aksi hâlde hem Türkiye’yi, hem sizi, hem Yüksek Seçim
Kurulunu ciddi anlamda sıkıntıya koyar. 
Bir
de ben size bir şey söyleyeceğim, hepimizin kabul ettiği, ciddi anlamda bir
ekonomik krizle karşı karşıyayız. Doların seçimden sonra nasıl hızlı gittiğini
hepimiz görüyoruz. Tahminler çok daha bunun fevkinde. Buradan nasıl çıkabiliriz
biz yani ne yapacağız? Bir tek şeyimiz var bizim, daha önce de söylemiştim:
Türkiye’nin bu coğrafyada ihracat yapabileceği en önemli enstrümanı demokrasi.
Yani bulunduğumuz Orta Doğu coğrafyasının yanında demokrasimizi yok edersek
gerçek ihracat enstrümanımızı da yok etmiş oluruz. Paramız var mı? Yok.
Satılacak malımız kaldı mı? Yok. Ne lazım? Dışarıdan ya borç para alacağız ya
doğrudan yatırım isteyeceğiz. Demokrasinin olduğuna inanmayan bir ülke size ne
borç para verir ne de doğrudan yatırıma gelir. 
Borç
para verirse nasıl verir, biliyor musunuz? Çek günü gelen tacir vardır ya, çeki
ödeme günü gelir, tefeciye gider, normal faiz yüzde 25 ise tefeci bilir onun
çekinin olduğunu “Yüzde 50’yle veriyorum, alırsan al.” der. Türkiye de artık
öyle borçlanmaya başladı. Kötü bir hadise bu. Zaten dünyada da bu ekonomik
krizin yansımaları mevcut, para kanalları sıkıntılı. 
Dün
uluslararası fon yöneticisi bir Türk’le görüştüm. Türkiye’ye fon akışıyla
alakalı neler var dedim. Yani daha önce Avusturya, Almanya fonlarını ciddi
anlamda Türkiye’de birçok iş adamı arkadaşımızın yatırımında kullandırmış
önemli bir isim. “Yaklaşık dört aydır Avrupa’dan tek bir fon getiremedik,
tamamı ‘refuse’ yedi.” dedi. “Türkiye’nin geldiği noktada demokrasi açısından,
güven açısından düştüğü eşik itibarıyla Avrupa’dan Türkiye’ye fon gelişinde
asla tek bir başarı sağlayamadık.” dedi. 
Daha
önce ilgilenen Çin ilgisini geriye çekti, elimizde sadece birkaç Arap ülkesi
fonu kaldı. Bu, Türkiye’nin gelecekteki süreçte yaşayacağı ekonomik sıkıntıyı
da ağırlaştırır. Sadece “İstanbul’da belediyeyi kazanalım, bizim yardım
ettiğimiz vakıflara bu yardım kesilmesin, onlar da mutlu olsun.” diye
çıktığınız yolda birileri mutlu olurken Türkiye’ye zarar verirsiniz. Size
yürekten söylüyorum, böyle bir yola tevessül ettiğiniz andan itibaren yarın
hepimizin çok pişman olacağı sıkıntılarla düçar oluruz. 
Bu
ülkenin sıkıntıya girmesi hâlinde bu Parlamentoda kimse ayrılmaz. “Bu AK
PARTİ’li bunu yaptı; bu İYİ PARTİ’li şunu yaptı; bu CHP’li bunu yaptı...”
Vallahi billahi bu toplum var ya, bu millet hepimizi aynı çuvala koyar denize
atar, hepimiz sıkıntıya gireriz. Dolayısıyla, sizin yapacağınız hatayı bu Meclis,
bu Türkiye hepsi beraber öder. Gelin böyle bir hatayı yapmayın, gelin bundan
geri dönün. Bu inattan vazgeçin, seçimde kaybetmeyi de demokrasinin bir gereği
olarak kabul edin. 
Biz
Tunus muyuz ya? Bir ay geçti, daha seçimi açıklayamadık. Bugün bakıyorum,
Yüksek Seçim Kurulu bu hafta açıklayacağı kararı pazartesiye bırakmış. Niye
bıraktı, sebep ne? Yani bu kadar süreyi aşacak neler var İstanbul’da? 81
milyonluk bir ülke, 24 Haziranda altı saat sonra başkanını ilan etti. Biraz bir
şeyler söylenecek oldu “At Üsküdar’ı geçti.” lafları edildi. Şimdi bu atın
ayağı mı topal ki Üsküdar’ı geçemedi? Ayağına bir şey mi oldu, kurşun mu
sıktınız bu atın ayağına, at Üsküdar’ı bir aydır bir türlü geçemiyor. Gelin bu
sevdadan vazgeçin. 
Bir
meseleden daha bahsetmek istiyorum, o da Türkiye’nin karşısında çok ciddi
siyasi bir denklem olarak duran F35 ve S400 meselesi. Yani ne yârdan
vazgeçebiliyoruz ne serden. Bir taraftan S400’lere ihtiyacımız var, almamız
gerekiyor, Türkiye’nin savunma sistemi için çok önemli olduğunu düşünüyorum ama
diğer taraftan Amerika’nın baskısının alınmaması yönünde günden güne arttığını
görüyorum. Böyle bir dış siyasetin Türkiye’yi getirdiği noktada ben buradan bir
şey söylemek istiyorum. Bunu bir kehanet olarak kabul etmeyin, temennim değil ama
bir öngörüm; S400’leri alamayacağımız gibi, F35’leri de vermeyecekler. Bunun
sebebi de sizlerin basiretsiz dış politikanız. Bu bir temenni değil asla, ben
bu ülkenin vatandaşıyım, ben bir Türk milliyetçisiyim. 
RAMAZAN
CAN (Kırıkkale) – Ne yapmamız gerekiyor?
LÜTFÜ
TÜRKKAN (Devamla) – Bu ülkenin S400’lere de F35’lere de ihtiyacı olduğuna
inanıyorum ama bugüne kadar “Her iki tarafı idare edeyim.” veya “Bugün bununla
hareket edeyim, yarın diğer tarafla hareket edeyim.” şeklinde güven duyulmayan
bir ülke konumuna geldik. Türkiye’nin elinde bu konuları halledebilecek
birtakım enstrümanları vardı, onları devreye koymak yerine biraz şark
kurnazlığı yaptık gibi geliyor. Belki de Trump’a çok inandık, Trump’ın
sözlerine çok inandık ama Trump’ın Amerika’daki yaptırım gücünün söylediği
kadar olmadığını hiç hesap edemedik. Trump’ın sözleriyle hareket edip öyle bir
noktaya getirdik ki şimdi, “Parasını verdiğimiz S400’lerin yerine ne alacağız?”
diye düşüneceğiz, parasını verdiğimiz F35’leri -aynı daha önce Osmanlı döneminde
İngilizlerin yaptığı, parasını verdiğimiz muharip gemileri vermediği gibi-
vermeyecek noktaya geldi. 
Arkadaşlar,
yorgun bir iktidar var, gerçekten yorgun. Bu yorgunluk hepinizin yüzünden
okunuyor. Partinin içinden yükselen sesler de bunun işareti. Sizin içinizden
çıkmış arkadaşların parti kurma çabaları da bunun işareti. Artık sizin kendi
arkadaşlarınız bile size inanmamaya başladı. Bu gerçeği kabul edin. Ben bu
senaryoyu daha önce görmüştüm, benim yaşıtlarımın hepsi gördü, bunun benzeri
bir örnek yaşanıyor. Aslolan şu: Partiyi daha az zararla bu işten çıkartmak
değil, Türkiye'ye daha az zararla bu dönemi nasıl geçirebiliriz onun hesabını
yapmaya çalışın. Bu parti artık doğru dürüst ayağa kalkabilecek bir parti
olmayacaktır, çok zor. Emin olun göreceksiniz, bunu -bir daha söylüyorum-
siyasi bir muarız olarak ifade etmiyorum, bir tespitim olarak arz ediyorum. Bu
süreci beraber yaşayacağız ama öncelikle Türkiye meseleniz olursa… Partiler
netice itibarıyla hayat bulur, ölür, yok olur. Aslımız bizim Türkiye, bu
vatandan başka gidecek hiçbir yerimiz yok. Bu bayrağın altında yaşamaya yemin
etmiş, bu ezanın durmaması için kan vermiş bir neslin çocuklarıyız biz. Bu
vatanın birliği beraberliği için kişisel ihtiraslarınızı, parti fetişisminizi
kenara bırakın, biraz Türkiye'yi düşünün diye tavsiye ediyorum. 
Hepinize
saygılar sunuyorum, sağ olun, var olun. (İYİ PARTİ sıralarından alkışlar) 
MEHMET
MUŞ (İstanbul) – Sayın Başkan, müsaade eder misiniz?
BAŞKAN
– Buyurun Sayın Muş. 
MEHMET
MUŞ (İstanbul) – Sayın Türkkan konuşurken partimize…
BAŞKAN
– Yerinizden söz veriyorum.
MEHMET
MUŞ (İstanbul) – Sayın Başkan, bu sataşma ama, yani partimize atfen… Siz de
dinlediniz. 
BAŞKAN
– Buyurun. 
ENGİN
ALTAY (İstanbul) – Ne ama, ne dedi? Gerekçesini sormadan herkes kürsüye gelirse
olmaz ki böyle. Biraz sonra ben de çıkacağım.
LÜTFÜ
TÜRKKAN (Kocaeli) – Sayın Başkan, böyle bir şeyde sataşmanın gerekçesi sorulur,
usul budur. Siz hiçbir gerekçe sormadan davet ediyorsunuz. 
Ben
de şimdi hemen yanına gidebilir miyim mesela?
BAŞKAN
– Yok, yok, gidemezsiniz de.
LÜTFÜ
TÜRKKAN (Kocaeli) – O zaman sorarsınız niye diye, ondan sonra. 
BAŞKAN
– Sayın Muş…
MEHMET
MUŞ (İstanbul) – Sayın Başkan, partimizin birtakım karışıklıklar içerisinde
olduğunu ifade etmiştir. Bu, partimize bir cevap hakkı doğurur.
BAŞKAN
– Buyurun. (AK PARTİ sıralarından alkışlar) 
X.- SATAŞMALARA İLİŞKİN KONUŞMALAR (Devam)
2.- İstanbul Milletvekili Mehmet Muş’un, Kocaeli Milletvekili Lütfü
Türkkan’ın 35 sıra sayılı Kanun Teklifi’nin tümü üzerinde İYİ PARTİ Grubu adına
yaptığı konuşması sırasında Adalet ve Kalkınma Partisine sataşması nedeniyle
konuşması
MEHMET
MUŞ (İstanbul) – Sayın Başkan, değerli milletvekilleri; Sayın Türkkan’ı
dikkatle dinledim. Partimize yönelik ortaya attığı iddialara katılmadığımızı
ifade etmek isterim. Bazı karışıklıklar olduğunu, farklı fraksiyonlar olduğunu…
Sayın Türkkan’a şunu tavsiye ederim: Sayın Türkkan, biz milletin verdiği oyun
ne anlama geldiğini, bize hangi mesajları verdiğini enine boyuna araştırıyoruz,
tartışıyoruz, değerlendiriyoruz ve milletin bize verdiği mesaja göre de hareket
edeceğiz. Fakat bize “Şöyle oluyor, böyle…” diyorken ben önce size şu tavsiyede
bulunurum: Siz kendi içinize bir bakın, kendi içinizdeki tartışmalara bir
bakın, ondan sonra bize laf yetiştirmeye kalkın. (AK PARTİ sıralarından
alkışlar)
İstanbul’la
alakalı itirazımız tamamen hukuki çerçevede yürüyen bir itirazdır. Tüm partiler
hukuk nezdinde bu itiraz hakkını kullanabilir. Geçmişte, geçmiş dönemlerde
YSK’ya itiraz edilmiş; yetmemiş, Anayasa Mahkemesine gidilmiş; yetmemiş, Avrupa
İnsan Hakları Mahkemesine kadar gidilmiş itiraz süreçleri yaşadık. Hakkı var
mıydı? Vardı, YSK’ya gitti, olmadı; Anayasa Mahkemesine gitti, olmadı; Avrupa
İnsan Hakları Mahkemesine gitti…
ALİ
ÖZTUNÇ (Kahramanmaraş) – Niye karşı çıkıyordunuz o zaman?
MEHMET
MUŞ (Devamla) – Ona göre, hukuk içerisinde sonuna kadar iddiasını ortaya koydu.
Dolayısıyla şimdi diğer partiler bunu ortaya koyuyorken onlar haklı ama Adalet
ve Kalkınma Partisi kendisiyle alakalı böyle bir hakkı kullanacağı zaman
“YSK’ya baskı oluşturuyor, YSK’yı yönlendirmeye çalışıyor.” gibi bir şey demeyi
kabul etmeyiz. 
Bakın,
şöyle bir şey var: “YSK Türkiye’yi ya aydınlığa çıkaracak veya kaosa
sürükleyecek açıklaması.” yapıyor, Sayın Akşener de orada. Şimdi, bu ifade mi
-Sayın Akşener kullanmıyor ama o da orada- yoksa “YSK her ne karar verirse
başımızın üstündedir.” demek mi YSK’nın üzerinde bir baskı oluşturuyor? Bakın,
demokrasiden bahsettiniz. Siz partinizi kurdunuz. 
LÜTFÜ
TÜRKKAN (Kocaeli) – Böyle bir süreçte AK PARTİ heyetini kabul eden YSK
Başkanının…
MEHMET
MUŞ (Devamla) – Sayın Türkkan, Sayın Türkkan…
LÜTFÜ
TÜRKKAN (Kocaeli) – …üzerinde baskı oluşturmuyorlarsa ne yapıyorlar merak
ediyorum.
MEHMET
MUŞ (Devamla) – Şunu ifade edeyim: Demokrasiden bahsettiniz.
(Mikrofon
otomatik cihaz tarafından kapatıldı)
BAŞKAN
– Toparlayın Sayın Muş.
MEHMET
MUŞ (Devamla) – Toparlıyorum.
Demokrasi
hepimizin ortak paydası, bundan asla taviz veremeyiz. Türkiye’de eğer
demokratik sistem olmasa… Bakın, zamanı geldi, seçimler yapıldı; bizim
kazandığımız belediyeler oldu, kaybettiğimiz belediyeler oldu. Siz yeni,
sıfırdan kurulan bir partisiniz, Parlamentoya girdiniz -yanlış olabilir- 20
küsur civarında belde, ilçe belediyesi kazandınız. Demek ki demokratik sistem
işliyor; işlemese Parlamentoya giremezdiniz, işlemese hiç belediye
kazanamazdınız. Ana muhalefet partisinin kazandığı belediyeler var, kaybettiği
belediyeler var. Dolayısıyla kendi ülkemize yönelik ortaya koyduğumuz
eleştirilerde ben biraz daha ölçülü olmamız gerektiği kanaatindeyim.
İstanbul’la alakalı da, bugündür, yarındır, pazartesidir, çarşambadır, neyse,
YSK bir karar açıklayacak. Bakın, hangi yönde karar açıklarsa açıklasın biz
YSK’nın açıklayacağı karara sonuna kadar saygılı olacağımızı buradan bir kez
daha ifade etmek isterim.
Genel
Kurulu saygıyla selamlarım. (AK PARTİ sıralarından alkışlar)
LÜTFÜ
TÜRKKAN (Kocaeli) – Sayın Başkan…
ENGİN
ALTAY (İstanbul) – Sayın Başkan…
BAŞKAN
– Lütfü Bey’le devam ediyor, ondan sonra size vereyim.
ENGİN
ALTAY (İstanbul) – Bize de çattı efendim.
BAŞKAN
– Tamam, işte, Lütfü Bey’den sonra vereyim.
3.- Kocaeli Milletvekili Lütfü Türkkan’ın, İstanbul Milletvekili Mehmet
Muş’un sataşma nedeniyle yaptığı konuşması sırasında İYİ PARTİ’ye sataşması
nedeniyle konuşması
LÜTFÜ
TÜRKKAN (Kocaeli) – Sayın Başkan, saygıdeğer milletvekilleri; Yüksek Seçim
Kurulu, verdiği nihai kararla bir üst mercisi olmayan son kurum yani netice
itibarıyla bütün toplumun kararlarına sonuna kadar inanması gereken bir kurum.
Evvelsi gün gazetede gördünüz mü, bir fotoğraf… Balıkesir’in, bizim itiraz
ettiğimiz ama itirazımızın asla değerlendirilmediği Balıkesir seçimlerinin
kazananı, belediye başkanı, yanında il başkanı ve partililerle beraber Yüksek
Seçim Kuruluna gidiyor, hep beraber fotoğraf çektiriyorlar böyle kritik bir
süreçte, YSK üzerinde böyle şüphelerin olduğu bir süreçte. Siz hukukçular daha
iyi bilirsiniz Belma Hocam, ihsasırey gibi bir pozdur bu. Bu Yüksek Seçim
Kuruluna bu milletin güvenmesini nasıl bekliyorsunuz? Sadi Güven’e bu millet
soyadından dolayı güvenemiyor. Özür diliyorum, keşke güvenebilse. Hepimizin bir
tek Yüksek Seçim Kurulu var, ikincisi yok ki, hani bu olmadı da öbürüne
güvenelim. Hepimizin ortak umut bağladığı tek Yüksek Seçim Kurulu. Böyle bir
ihsasırey ihdas edecek bu pozu veren Yüksek Seçim Kuruluna güvenimiz yok.
ÖZNUR
ÇALIK (Malatya) – İlçe seçim kuruluna değil mi?
LÜTFÜ
TÜRKKAN (Devamla) - Bizim partimizdeki konuşmalara gelince sevgili mevkidaşım
Mehmet Muş, biz demokrasiyi sonunu kadar işletmek üzere ahdetmiş bir partiyiz,
her türlü sesi de sonuna kadar dinlemeye sonuna kadar kararlıyız. Bizi
eleştiren bütün arkadaşlarımızın eleştirilerini dinlemeye yemin ettik,
övgüleriyle beraber eleştirilerini dinlemeye yemin ettik. Eleştiren hiçbir
arkadaşımıza “Hain!” “Gemiden indi.” “Trenden indi.” “Otobüsten indi, bir daha
binemez.” dememeye vallahi billahi yemin ettik.
Saygılar
sunuyorum. (İYİ PARTİ sıralarından alkışlar) 
BAŞKAN
– Sayın Altay, gerekçenizi söyler misiniz. 
ENGİN
ALTAY (İstanbul) – Sayın Muş’a sormadığınız gerekçeyi bana niye soruyorsunuz
Sayın Başkan? (CHP sıralarından alkışlar)
BAŞKAN
– Buyurun. 
LÜTFÜ
TÜRKKAN (Kocaeli) – Başkan, bugün 3 tane gol yediniz, haberiniz olsun.
BAŞKAN
– Grup başkan vekillerine son derece saygı duyarak Meclisi yönetiyoruz. (AK
PARTİ ve MHP sıralarından alkışlar)
LÜTFÜ
TÜRKKAN (Kocaeli) – Ama Başkan, buna sordunuz yani. 
BAŞKAN
– Grup başkan vekilleri söz isterken onları sorgulayan bir mantığı kendi
açımdan uygun görmüyorum. Bundan sonra gerekçeleri çok kuvvetli bir şekilde
sorarız. Ama sormayacağım yine de. 
Buyurun
Sayın Altay. 
4.- İstanbul Milletvekili Engin Altay’ın, İstanbul Milletvekili Mehmet
Muş ve Kocaeli Milletvekili Lütfü Türkkan’ın sataşma nedeniyle yaptığı
konuşmalarında Cumhuriyet Halk Partisine sataşmaları nedeniyle konuşması
ENGİN
ALTAY (İstanbul) – Sayın Başkan, biz de size çok güveniyoruz, sizi sayıyoruz ve
seviyoruz. Teşekkür ederiz. 
Ben
bir şeyi yadırgadım. Bir kere, Sayın Türkkan’ın burada yaptığı konuşmadaki
“Eğer YSK seçimi iptal ederse…” cümlesini söylenmemiş sayıyorum. Bunun
konuşulması bile züldür, bunun konuşulması bile hukuk devletinin ortadan
kalktığı anlayışını, algısını doğurur. Evet, Yüksek Seçim Kurulu bir siyasi
karar verirse ancak seçim iptal olabilir. Hukuken buradaki her bir sayın
milletvekilimiz bu mevzuata da hâkimdir, siyasi partilerin de seçim ve hukuk
işlerinden sorumlu yöneticileri işin esasında bunu bilir ama bir şey biliyoruz
ki bu süreç, seçim sonrası süreç, on yedi günlük süreç devam ederken AK
PARTİ’nin bu işten sorumlu yöneticisinin “Biz daha bir şeyler hazırlıyoruz,
hazırlıklarımız bitmedi.” deyip de sonra “Pardon, ağzımdan kaçtı.” dediğini
millet gördü. 
Sayın
Muş, biz “Yüksek Seçim Kurulunun alacağı karar Türkiye’yi ya aydınlığa ya kaosa
çıkarır.” derken bu sözden geri adım atmayacağız, bu doğru bir sözdür. Yüksek
Seçim Kurulu hukuk içinde bir karar alacak diye umuyoruz. Ben bir yerde
söyledim, Sadi Güven ve o kurul üyeleri -teker teker hiç kimseyi itham
etmiyorum- Kızılay’da yürüyemezler. Sizin yandaş medya hemen bunu da bir tehdit
algısı gibi pazarlamaya çalışır. 
MEHMET
MUŞ (İstanbul) – Tehdit ediyorsun işte. 
ENGİN
ALTAY (Devamla) – Evet, yürüyemezler, millet yüzlerine tükürür, yüzlerine
tükürür. (CHP sıralarından alkışlar) 
LÜTFÜ
TÜRKKAN (Kocaeli) – Kesinlikle. 
ENGİN
ALTAY (Devamla) – Bu, öyle ucuz bir iş değil. Bu, öyle ucuz bir iş değil.
İtirazın
bir hak olmadığını düşündüğümüzü söylüyorsunuz. İtiraz bir haktır ama
bilmediğiniz bir şey var, itiraza itiraz da bir haktır. Siz her şeyi kendinize
hak görüyorsunuz; böyle bir şey yok.
Şimdi,
Yüksek Seçim Kurulunu yönlendiren Cumhuriyet Halk Partisi ve İYİ PARTİ değildir
yani Millet İttifakı değildir; Cumhur İttifakı’nın iki sayın lideri de Yüksek
Seçim Kuruluna âdeta talimat vermiştir. Sayın Bahçeli çıkmıştır “Yüksek Seçim
Kurulu bu gece bu seçimleri iptal etmeli.” demiştir.
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili.
ENGİN
ALTAY (Devamla) – Sayın Erdoğan çıkmıştır “İçime sinmedi.” “Hazmedemedim.” gibi,
bir sürü benzer sözler söylemiştir. Hazmedemiyorsa gidecek eczaneden bir hazım
ilacı alacak, böyle, soda içecek, bir şey yapacak. (CHP sıralarından alkışlar) 
MEHMET
MUŞ (İstanbul) – Öyle bir ifadesi yok.
ENGİN
ALTAY (Devamla) – Ama ben asıl, burada Sayın Erdoğan’a bir şey söylemek
istiyorum: Sayın Erdoğan bu sefer yakın çevresi tarafından fena kandırıldı, çok
fena kandırıldı; Sayın Erdoğan’ın yakın çevresi millet kadar dürüst ve samimi
davranamadı Erdoğan’a ve şimdi sizin AK PARTİ içinde yaşanan sıkıntıların
sebebi de temeli de budur. 
Tekrar
söylüyorum: İstanbul seçimleri bitmiştir Sayın Türkkan. (CHP sıralarından
alkışlar) “İstanbul seçimleri iptal edilirse…” tartışması boş bir tartışmadır.
Geliyorsunuz, burada boş bir tartışma açıyorsunuz.
Teşekkür
ederim. (CHP sıralarından alkışlar) 
MUHAMMED
LEVENT BÜLBÜL (Sakarya) – Sayın Başkan…
MEHMET
MUŞ (İstanbul) – Sayın Başkan…
ENGİN
ALTAY (İstanbul) – Ben Türkkan’a sataştım ya.
LÜTFÜ
TÜRKKAN (Kocaeli) – Sayın Başkan, sataşmada bulundu Engin Bey, ben söz almak
istiyorum. 
MAHMUT
TANAL (İstanbul) – Sayın Başkan da bize sataştı. Sayın Başkan, bize sataştınız.
LÜTFÜ
TÜRKKAN (Kocaeli) – Bir müsaade ederseniz, Sayın Engin Bey’e cevap vermek
istiyorum. 
MUHAMMED
LEVENT BÜLBÜL (Sakarya) – Sayın Başkanım… 
BAŞKAN
– Buyurun.
IV.- AÇIKLAMALAR (Devam)
27.- Sakarya Milletvekili Muhammed Levent Bülbül’ün, İstanbul Milletvekili
Engin Altay’ın sataşma nedeniyle yaptığı konuşmasındaki bazı ifadelerine
ilişkin açıklaması
MUHAMMED
LEVENT BÜLBÜL (Sakarya) – Sayın Başkan, değerli milletvekilleri; CHP Grup
Başkan Vekili Sayın Engin Altay’ın Genel Başkanımızla ilgili olarak ifade
ettiği hususları kabul etmiyoruz. Milliyetçi Hareket Partisi Lideri Sayın
Devlet Bahçeli İstanbul seçimleriyle alakalı olarak çok net beyanlarda
bulunmuştur bugüne kadar ve burada, bu kadar fazla şaibe söyleminin, bu kadar
fazla şüphenin söz konusu olduğu ve çok sınırlı bir sayımın yapıldığı çok kısa
bir sürede 30 bin civarındaki bir oy farkından 13 bin civarında bir oy farkına
Sayın Binali Yıldırım lehine bir gerilemenin olduğu bir süreçte bunlarla
alakalı söylenenler, seçimle alakalı söylenen, ifade edilen hususlar göz önüne
alındığında ve YSK’nin de şu an inceleme sürecinde dile getirilenler ve yapılan
araştırmalar göz önüne alındığında, İstanbul seçimlerinin yenilenmesinin daha
hayırlı olacağını, kim kazanırsa kazansın şaibenin ortadan kalkacağını ifade
etmiş olmak demokrasiye bizzat inanmış olmaktan kaynaklanmaktadır.
ALİ
ÖZTUNÇ (Kahramanmaraş) – Şaibe yok ki.
MUHAMMED
LEVENT BÜLBÜL (Sakarya) – Şimdi, burada, bu kürsüde YSK’nin yerine geçip…
Anayasa ve kanunlar çerçevesinde oluşmuş olan bir kurumun vereceği karar nihai
karardır, bunu, Türkiye Cumhuriyeti devletinin bütün hukuk düzeninde bugüne
kadar özümsemiş olmamız gerekiyor ama şu an itibarıyla İstanbul seçimleriyle
alakalı olarak…
(Mikrofon
otomatik cihaz tarafından kapatıldı) 
BAŞKAN
– Toparlayın. 
MUHAMMED
LEVENT BÜLBÜL (Sakarya) – …“Ben beğenmedim, ben bunu kabul etmiyorum, peşinen
kabul etmiyorum ve bu, hukuken bir cinayet olacaktır ve bu, asla ve asla söz
konusu dahi olamaz. Bu kararı verenler Kızılay’da yürüyemez, bu millet bunların
yüzüne tükürür.” demek, şu an bağımsız yargıya tamamıyla karşı duruş göstermek
ve onun iradesini yok saymaktır, bunu demokrasi adına yapıyor olmak da ayrı bir
fecaattir. Bunu kabul etmek mümkün değildir efendim.
Saygılar
sunuyorum.
ENGİN
ALTAY (İstanbul) – Sayın Başkan, pek kısa…
LÜTFÜ
TÜRKKAN (Kocaeli) – Bir müsaade ederseniz önce size cevap vermek istiyorum,
ondan sonra konuşun.
ENGİN
ALTAY (İstanbul) – Verin efendim.
BAŞKAN
– Buyurun Sayın Türkkan. (AK PARTİ sıralarından “Yerinden konuş.” sesleri)
X.- SATAŞMALARA İLİŞKİN KONUŞMALAR (Devam)
5.- Kocaeli Milletvekili Lütfü Türkkan’ın, İstanbul Milletvekili Engin
Altay’ın sataşma nedeniyle yaptığı konuşmasında şahsına sataşması nedeniyle
konuşması
LÜTFÜ
TÜRKKAN (Kocaeli) – 69’a göre söz aldığınız zaman yerinizden değil kürsüden
konuşursunuz, bunu grup başkan vekili arkadaşlarınız size anlatır. 
Sayın
Engin Altay’ın ifadelerinde belirttiği… İstanbul seçimlerinin iptaline yönelik
bir ifade kullandım, bunun da boş bir tartışma olduğunu söyledi. Ben,
tartışmaların çok yararlı olduğu konusunda fikir sahibi bir adamım. Eskiden
“meşveret” derdik, bu meşvereti sadece dinlemek için bile, ben Küllük’te sabah
saat sekizde girip gece on ikide çıktığımı hatırlarım. O meşveretin ne kadar
faydası olduğunu bilirim ama biliniz ki biraz evvel Milliyetçi Hareket Partisi
Grup Başkan Vekilinin söylediği bağımsız yargı, bağımsız Yüksek Seçim Kurulu
fikri artık Türkiye'de vatandaş tarafından benimsenmiyor maalesef. Yargı,
talimatla hareket eden yargı hâline geldi. 
Bakınız,
yeni atanan hâkimlerin verdiği kararlara bakın, hani hukukçuların “Ya, böyle
bir karar olmaz.” dediği bütün o kararların altında… Bakınız, avukatlıktan
hâkimliğe geçmiş; en son verilen bir kararı okudum, hâkimine baktım, daha önce,
Adalet ve Kalkınma Partisi Adıyaman Gençlik Kolları Başkanı, şimdi hâkim,
verdiği karar hukuk fecaati. Yani yargı keşke dilediğimiz ve beklediğimiz gibi
bağımsız olsa, keşke Yüksek Seçim Kurulu, bu ülkenin bütün insanlarının,
verdiği karara şüphesiz inandığı bir Yüksek Seçim Kurulu olsa. 
Yüksek
Seçim Kuruluyla ilgili, biraz evvel ifade ettim. Ya, böyle bir süreçte Yüksek
Seçim Kurulu Başkanı şaibe karışmış Balıkesir seçiminin kazananıyla Yüksek
Seçim Kurulu önünde asker hatırası gibi fotoğraf verir mi? Bu fotoğraftan sonra
bu milletin, bu Yüksek Seçim Kurulu Başkanına inanmasını nasıl beklersiniz? O
yüzden o uyarma görevini burada yapmayı kendime vazife addettim. 
Hepinize
saygılar sunuyorum; sağ olun, var olun. (İYİ PARTİ sıralarından alkışlar)
BAŞKAN
– Sayın Altay, buyurun. 
Toparlayalım
Sayın Altay, yani…
ENGİN
ALTAY (İstanbul) – Toparlayalım efendim ama bir grup başkan vekilinin kürsüde
söylediği sözleri “fecaat” diye değerlendirmek yani “çok acıklı, çok üzülecek
hâl” diye değerlendirmek tabii, bizim de itibarımıza halel getirir. 
MUHAMMED
LEVENT BÜLBÜL (Sakarya) – Estağfurullah.
ENGİN
ALTAY (İstanbul) – Bu bir sataşmadır. Söz talep ediyorum. 
BAŞKAN
– Buyurun. (CHP sıralarından alkışlar) 
Ama
bu son yanıt olsun. 
6.- İstanbul Milletvekili Engin Altay’ın, Sakarya Milletvekili Muhammed
Levent Bülbül’ün yaptığı açıklamasında şahsına sataşması nedeniyle konuşması
ENGİN
ALTAY (İstanbul) – Tabii, tabii.
Teşekkür
ederim Sayın Başkan. Ben kimseyi itham etmemeye özellikle çalışıyorum ama konu
bir yere geldi: Yüksek Seçim Kuruluna bizim talimat verme haddimiz, hakkımız,
imkânımız zaten yok ama yürütme organının YSK’ye ve HSK’ye neler yaptırdığını
herkes biliyor. 
Sayın
mevkidaşım, bunu siz de biliyorsunuz. Türkiye’de iki kurum, işte, fecaat
arıyorsan, bir YSK var, bir HSK var yani Yüksek Seçim Kurulu var, Hâkimler ve
Savcılar Kurulu var. Fecaat hâlinde olanlar, çok acınacak hâlde olanlar bu iki
kurumdur zaten. 
Şimdi,
“Yüksek Seçim Kurulunun kararının yani bu seçimin iptal edilmesinin
konuşulmasını bile CHP olarak doğru bulmuyoruz ama siyasi bir kararla bunu yaparsa
sokağa çıkacak yüzleri kalmaz, çocuklarının, torunlarının yüzlerine bakacak
hâlleri kalmaz.” söylemimiz yönlendirme oluyor ama bir siyasi parti genel
başkanının çıkıp “YSK bu gece toplanıp bu seçimleri iptal etmelidir.” sözü
yönlendirme olmuyor. Bunu kabul etmek mümkün değildir. 
Sayın
Başkan, sayın milletvekilleri; tekrar bir şeyin altını çizmemiz lazım.
Türkiye’de kuvvetler ayrılığının hakikaten adı var kendisi yok da yargı burada
en fecaat hâlde olandır her bakımdan. Yüksek Seçim Kuruluna gidiyor sayın AK
PARTİ temsilcisi “Ben bir dilekçe veriyorum. Bizim bu seçimlerde şüphemiz var…”
Ya, YSK’nin şüpheyle evrak aldığı nerede görülmüş? “E, delil?” “Ben sana
toplar, bulur, getiririm. Sen şu dilekçemi bir al, şu itirazımı bir kayda geç.”
Yüksek Seçim Kurulunun içinde şüphe yazan dilekçeyi işleme alması bile bir
fecaattir, utanç hâlidir, kepazeliktir. Bu dilekçeleri işleme almak bile tek
başına kepazeliktir. (CHP sıralarından alkışlar) Niye kepazeliktir? Dilekçeleri
şöyle arkadaşların, Recep Bey’in dilekçesi şöyle: “Efendim, bu seçimde ölüler
oy kullanmış olabilir. Efendim, şu kadar kısıtlı var -hastanelerden de almışlar
hemen- bu seçimde 40 bin kısıtlı oy kullanmış olabilir.”
RECEP
ÖZEL (Isparta) – Kullanmışlar. 
ENGİN
ALTAY (Devamla) – Bunun hâkim kararı var mı yok mu, bakmıyor. 
(Mikrofon
otomatik cihaz tarafından kapatıldı)
ENGİN
ALTAY (Devamla) – YSK bu dilekçeleri kabul ederek zaten bir kepazeliğe imza
atmıştır arkadaşlar. Bunu söylemeyeceğiz de susacak mıyız ya? Böyle bir şey
olabilir mi? (CHP sıralarından alkışlar) 
Evet,
süre bitti. Başkanın toleransını da daha fazla şey yapmayalım. 
BAŞKAN
– Bu konu kamuoyunda çok ciddi bir şekilde tartışılıyor. 
ENGİN
ALTAY (Devamla) – Efendim, tartışmayı yaratan Yüksek Seçim Kurulunun
icraatıdır. 
BAŞKAN
– Sayın Altay, başka bir şey söyleyeceğim ben. 
ENGİN
ALTAY (Devamla) – Ben yerime geçeyim mi efendim? (CHP sıralarından alkışlar) 
BAŞKAN
– Tabii, buyurun. Sizin yerinize geçmeniz bir rahatlık unsuru. 
Her
gün siyasi partiler kendi görüşlerini zaten televizyonlarda kamuoyuyla
paylaşıyorlar, ifade ediyorlar. 
LÜTFÜ
TÜRKKAN (Kocaeli) – Yok, Sayın Başkan, bize televizyonlar kapalı, öyle bir
şansımız yok; yanlış bir cümle o. Bizi Buket Aydın konuşturmuyor Sayın Başkan. 
MUHAMMED
LEVENT BÜLBÜL (Sakarya) – Sayın Başkan, bir cümle… 
BAŞKAN
– Buyurun Sayın Bülbül. 
IV.- AÇIKLAMALAR (Devam)
28.- Sakarya Milletvekili Muhammed Levent Bülbül’ün, İstanbul
Milletvekili Engin Altay’ın sataşma nedeniyle yaptığı konuşmasındaki bazı
ifadelerine ilişkin açıklaması
MUHAMMED
LEVENT BÜLBÜL (Sakarya) – Sayın Başkan, değerli grup başkan vekili ısrarla
yönlendirme olarak, baskı altına almak olarak yorumlamaktadır Sayın Genel
Başkanımızın ifadesini. Dilekçeler verilirken -ki dilekçeyi veren siyasi
partilerden bir tanesi de, yenilenme ve bu noktada tam hukuksuzluk nedeniyle
başvuranlardan bir tanesi de Milliyetçi Hareket Partisidir- dilekçeler
yazılırken “Bu edilmelidir, bu seçim hukuka aykırıdır.” ifadesi zaten doğal
olarak kullanılır. Yani bizim talebimiz zaten edilmesi yönündedir ve edilmelidir
diyoruz. Bu noktada, derhâl, uzatmadan bunların yapılmasını, bu kararın
verilmesini ve Türkiye açısından hayır gördüğümüzü ifade ediyoruz. 
Ayrım
şu noktadadır: Bizim söylediğimiz, YSK böyle bir karar vermelidir. Bu kararı
vermezse şöyle yaparız veya verirse şöyle bir netice ortaya çıkar şeklinde bir
yorumumuz yoktur fakat sizler şöyle bir yorum içerisindesiniz…
(Mikrofon
otomatik cihaz tarafından kapatıldı) 
MUHAMMED
LEVENT BÜLBÜL (Sakarya) – …“Bu karar bu şekilde çıkmazsa siz sokakta
yürüyemezsiniz, YSK üyelerinin suratlarına Kızılay’da bu millet tükürür.”
diyorsunuz.
ENGİN
ALTAY (İstanbul) – Evet, öyle diyorum.
MUHAMMED
LEVENT BÜLBÜL (Sakarya) – Bu son derece yanlıştır, işin fecaat kısmı budur.
Bunun demokrasi adına yapılmasını da son derece sıkıntılı bir şekilde bu
meseleleri değerlendirmek olarak görüyoruz, bunu biz ifade ediyoruz. Yoksa,
talebimizi dile getiriyoruz. Talebimiz nedir? Bellidir. Ama hiç kimse bu
sözlerle YSK üyelerini ve YSK’nin vereceği kararı baskı altına almamalıdır
diyoruz.
Saygılar
sunuyorum. (AK PARTİ sıralarından alkışlar)
BAŞKAN
– Peki.
Sayın
Muş, buyurun; son söz olarak vereyim, bitirelim yani.
29.- İstanbul Milletvekili Mehmet Muş’un, YSK hangi kararı verirse
versin herkesin saygı duyması gerektiğine ilişkin açıklaması
MEHMET
MUŞ (İstanbul) – Sayın Başkan, biz bu tartışmanın uzaması taraftarı değiliz,
olmadık. Fakat şimdi, YSK pek çok yerle alakalı kararını verdi. “Biz kazandık,
kazandığımız yerle alakalı karar verdi, bu kabulümüzdür ama başka bir yerde bir
itiraz geldi, eğer iptal ederse kabul etmeyiz, bizim istediğimiz yönde karar
verirse kabul ederiz.” Böyle yaparsa YSK bağımsız, tersini yaparsa YSK siyasi
karar vermiş oluyor; bu doğru değil. Bakın, bu yaklaşım doğru bir yaklaşım
olmaz.
Artvin
Yusufeli’de Cumhuriyet Halk Partisi itiraz etti kısıtlılar oy kullandı diye.
YSK inceledi, teknik bir inceleme yaptı ve seçimi iptal etti. Orada seçimi biz
kazanmıştık ve bizim buna bir itirazımız olmadı. Teknik bir inceleme yaptı. 
(Mikrofon
otomatik cihaz tarafından kapatıldı) 
MEHMET
MUŞ (İstanbul) – Dolayısıyla “Biz kazandığımız zaman tescil ederiz YSK iyi ama
aleyhimizde, istemediğimiz, hoşumuza gitmeyen bir karar verirse kötü…” Hangi
kararı verirse versin hepimiz buna saygı duymak durumundayız. 
BAŞKAN
– Peki.
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
17.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Birleşmiş Milletler Dünya Gıda
Programı Arasında Temel Anlaşma’ya Ek Protokolün Onaylanmasının Uygun
Bulunduğuna Dair Kanun Teklifi (2/1243) ve Dışişleri Komisyonu Raporu (S.
Sayısı: 35) (Devam)
BAŞKAN
- Teklifin tümü üzerinde görüşmeler tamamlanmıştır.
Maddelerine
geçilmesini oylarınıza sunuyorum: Kabul edenler... Kabul etmeyenler... Kabul
edilmiştir. 
1’inci
maddeyi okutuyorum:
TÜRKİYE CUMHURİYETİ HÜKÜMETİ İLE BİRLEŞMİŞ MİLLETLER
DÜNYA GIDA PROGRAMI ARASINDA TEMEL ANLAŞMA’YA EK PROTOKOLÜN ONAYLANMASININ
UYGUN BULUNDUĞUNA DAİR KANUN TEKLİFİ
MADDE 1- (1) 8
Mayıs 2018 tarihinde Ankara’da imzalanan “Türkiye Cumhuriyeti Hükümeti ile
Birleşmiş Milletler Dünya Gıda Programı Arasında Temel Anlaşma’ya Ek
Protokol”ün onaylanması uygun bulunmuştur.
BAŞKAN
– 1’inci madde üzerinde ilk söz, Milliyetçi Hareket Partisi Grubu adına Kayseri
Milletvekili İsmail Özdemir’e aittir.
Buyurun
Sayın Özdemir. (MHP sıralarından alkışlar) 
MHP
GRUBU ADINA İSMAİL ÖZDEMİR (Kayseri) – Sayın Başkan, saygıdeğer
milletvekilleri; Gazi Meclisimizi en derin sevgi ve saygılarımla selamlıyorum.
Türkiye
Cumhuriyeti Hükümeti ile Birleşmiş Milletler Dünya Gıda Programı Arasında Temel
Anlaşma’ya Ek Protokolün Onaylanmasının Uygun Bulunduğuna Dair Kanun
Teklifi’nin 1’inci maddesi üzerinde Milliyetçi Hareket Partisi Grubu adına söz
almış bulunmaktayım. Bu anlaşmayı desteklediğimizi ifade etmekle beraber, dış
politikada son dönemde yaşanan bazı gelişmelerle ilgili fikirlerimizi Gazi
Meclisimizle paylaşmak istiyorum. 
Son
günlerde bazı ülkelerde rejim değişiklikleriyle alakalı yürütülen gündemlerin
olduğunu dikkatle takip ediyoruz. Sudan, Libya, Cezayir ve son olarak
Venezuela’da yaşanan ibret verici hadiseler mevcuttur. İran da aynı kapsamda
uygulamaya konulan tek taraflı ambargo girişimleriyle hedefte olan bir ülkedir.
Bunların bir kısmında toplumsal hareketlilik ve demokrasi talebine yönelik
arayışlar varken diğer yanda hiç kuşku yok ki dış müdahalelerin mevcudiyetinin
olduğu gerçeği karşımızda durmaktadır. Petrol zengini olan Libya’da Kaddafi
sonrası siyasal uzlaşının tesisi ve ülkenin normalleşmesine yönelik adımların atılmak
istendiği bir sırada çatışmaların şiddetlenmesi dikkatlerden kaçmamıştır. Bu
ülkenin başkentine yönelik silahlı hareketliliğin arttığı, aynı zamanda önemli
petrol kuyularının ele geçirilmeye çalışıldığı bir dönemde bazı Körfez
ülkelerinden gelen manidar “eylemlere destek” mesajları bir başka düşündürücü
noktadır. 
Diğer
yandan, Sudan’da yaşanan ekonomik kriz ve yoğun hayat pahalılığı gerekçesiyle
şiddetlenen protesto gösterileri, neticede askerî bir darbeyi beraberinde
getirmiştir. Libya’da yaşanan gelişmelerde parmağı görünen ülkelerin Sudan’da
da ortaya çıkmaları, bölgesel bir ajandanın yürütüldüğü kuşkularına katkı
sağlamaktadır. Bundan sonraki hedefin Körfez, Kızıldeniz yahut Doğu Akdeniz
sahilleri boyunca uzanan hangi ülke ya da ülkeler olacağı hususu da dikkatle
takip edilmelidir. Bütün bu çabalar, bölgenin barış ve istikrarına katkı
sağlamayı değil, farklı bir gündemin oluşturulması girişimleriyle ilgili
kuşkuları ne yazık ki beslemekte, dahası haklı çıkarmaktadır. 
Daha
uzak coğrafyada yer alan Venezuela’da
ise henüz bugün devreye sokulan askerî darbe girişiminin vardırılmaya çalışılan
nihai aşaması da bizce malumdur. Asıl düşündürücü olan, sadece ismi anılan bu
ülkelere yönelik müdahale girişimleri değil, aynı ülkelerin küresel enerji
ticaretinde öne çıkan ülkeler olmasıdır. Bir çırpıda bu ülkelerde olağanüstü
hareketliliğin yaşanmaya başlaması her ülkenin kendisine has iç gündemlerinden
kaynaklanıyor olsa bile, peşi sıra kimi çevrelerin bu gelişmelere yönelik
açıktan taraf tutan pozisyon almaları düşündürücüdür.
Dikkat
edilirse, bahse konu olan ülkelerdeki iç gelişmelerin ve ABD tarafından
uygulamaya konulan yeni dönem yaptırımlarının akabinde, küresel seviyede petrol
fiyatları bir anda yükselmeye başlamış, peşi sıra ABD Başkanının Petrol
İhraç Eden Ülkeler Birliği olan OPEC’e çağrıda bulunarak fiyatların düşürülmesi
için üretimin artırılmasını istemesi bir başka önemli işaret noktasıdır. Görünüşe
göre, önümüzdeki yakın vadede, petrol alanlarının bulunduğu sahalardaki
istikrarsızlıklar daha da kaşınacaktır. Bütün bunlar küresel üstünlük
rekabetinde tarafların artık daha sert hamleler uygulayabileceğinin işaretidir.
Hazar,
Kızıldeniz, Doğu Akdeniz ve Karadeniz dörtgeni arasında bulunan alan ise ana
hesaplaşmanın yaşandığı bölgeler olarak öne çıkmaktadır. Zira enerji kaynakları
buradadır, aynı kaynakların küresel piyasaya arz güzergâhları da yine bu alanın
içerisinden geçmektedir. Bütün bunlara yeni ve alternatif senaryolarla
uygulamaya konulan ticaret yollarıyla ilgili süreç de eklendiğinde ne derecede
kızgın küresel şartların içerisinde bulunduğumuz daha açık bir şekilde
görülmektedir. Öyle anlaşılıyor ki ekonominin bir silah olarak kullanılması
sürecine yaptırımların ilave edilmesi anlayışı yakın dönemde de devam
edecektir. Bu sürecin işletilmesi, enerji hatlarının kontrolü ve enerji
piyasalarının etkilenmesiyle desteklenecektir. Ardından, bu etkinin tesir
altına alacağı ülkelerde siyasetin dönüşümü yahut rejim değişikliği çabalarına
hız verilecektir. Türkiye olarak böylesi bir döneme hazırlıklı olma mecburiyeti
taşıyoruz.
Sayın
Başkan, değerli milletvekilleri; ülkemiz son derece hareketli ve
istikrarsızlıklarla çevrili bir coğrafyada bulunmaktadır, dolayısıyla savunma
alanında dışa olan bağımlılığımızın mümkün olan en az seviyeye indirilmesi
öncelikli ve hayati bir durumdur yani ihtiyacımız olan savunma sanayisi
gereksinimlerini yerli ve millî kaynaklardan elde edebilmek esastır. Bugün
gelinen noktada savunma sanayisi alanında yerlilik oranının yüzde 70’lere
yaklaşmış olması son derece önemlidir. Temennimiz, bu oranın daha da artması ve
dışa olan bağımlılığımızın mümkün olan en azami seviyeye düşürülmesidir. 
İkinci
aşamadaysa hiç kuşku yok ki doğrudan alımı yapılacak savunma sanayisi
ürünlerinin çeşitliliğinin sağlanması gelir. Tek bir yere ve kaynağa bağımlı
kalmak, günümüz şartlarında olası kriz hâlleri düşünüldüğünde en ölümcül
ihmallerin başında gelir. Bu kapsamda tedarik kaynağının çeşitlendirilmesi
elzemdir. 
Bu
genel gerekçelerden sonra, ülkemizin etrafında bulunan tehdit ve tehlikelerle
birlikte olası riskler düşünüldüğünde, aynı anda balistik füze tehditlerine
karşı koyabilmekle birlikte, uzun menzilli hava savunma olanağımızı sağlayacak
sistemlere duyduğumuz acil ihtiyaç ortadadır. Türkiye aynı anda çok sayıda
ülkenin sahip olduğu balistik füzelerin menzili içerisinde yer alan bir
ülkedir. Böylesine acil bir konuyla ilgili yapılan çalışmalarda, ülkemiz haklı
olarak kendi gereksinimlerinin neler olduğunun ve hangi konuları kapsadığının
ilanıyla birlikte, geride bıraktığımız yıllarda uzun menzilli hava savunma
sistemi ihale sürecini başlatmıştır. Bu dönemden sonra ise anlaşma aşaması
nihayete erdirilmiş ve Rusya’yla varılan mutabakat kapsamında üretime
geçilmiştir. Bütün bu zaman zarfında net bir tutum sergilemeyen başta ABD olmak
üzere diğer bazı NATO müttefiklerimizin durum teslimat aşamasına yaklaştığında
Türkiye’yi kararından vazgeçirmeye yönelik baskı içeren tutum takınmaları doğru
değildir, kabul edilmesi de elbette mümkün olmayacaktır. 
Türkiye
bağımsız ve egemen bir ülkedir. Ne yapacağımıza, neyi alıp almayacağımıza biz
karar veririz. Hele hele konu bizim millî güvenliğimiz olduğunda başka hiç
kimsenin, hiçbir ülkenin müdahale etmesine göz yumacak değiliz, yumamayız.
Özellikle, ABD’nin bunca zaman boyunca bekleyip Suriye’de iç savaşın bitirilmesine
yönelik adımların atıldığı, İran’a yönelik tek taraflı ambargo girişimleri
şartlarının yoğunlaştığı, Doğu Akdeniz’deki askerî hareketliliğin
şiddetlendiği, Kuzey Afrika bölgesinde rejim değişikliği çabalarının somut hâle
dönüştüğü, Karadeniz’de gerginliklerin nüksettiği, hepsinden daha önemlisi,
Orta Doğu’da İsrail merkezli olmak üzere “Yüzyılın projesini hayata
geçireceğiz.” türünden ifadelerin geldiği bir dönemde S400’ler konusunda
yaptırım tehdidinde bulunması manidar bir zamanlamayı hiç şüphe yok ki işaret
etmektedir. Geride kalan yıllarda, başta Yunanistan olmak üzere, diğer bazı
NATO ülkelerinin Rusya’dan benzer silah sistemlerini almasına ses çıkarmayıp
hatta göz yumanların, sıra Türkiye’ye geldiğinde ikircikli bir tutum takındığı
dikkatlerimizden kaçmamaktadır. Bütün bunlar olurken Türkiye’yi bir yandan
ABD’nin hasım ülkeler için uyguladığı yaptırımlara muhatap kılmaya yeltenmek
müttefiklikle bağdaşmayan bir tutumdur. Dahası, ABD’nin bu tutumu Türkiye’yi
müttefik olarak değerlendirmediği seçeneğine ne yazık ki hizmet eder, ki bugün
bölgesel bazda geliştirmeye koyulduğumuz anlayışın tabii olarak ABD’yle
uyuşmamasının sorumluluğu yine Washington yönetiminin boynuna asılı olduğu
gibi, başkaca sonuçları doğuracaktır. Artık açıkça anlaşılmalıdır ki Türkiye,
birine karşı diğerini tercih eden basit bir anlayış yürütmemektedir. Tavır ve
tutumumuzun doğru anlaşılması lazımdır. Türkiye, kendi millî güvenliğini kendi
bakış açısıyla tespit ve tayin etmektedir yani bağımsız bir ülke olarak
yapmamız gereken neyse savunma anlamında da onu yapıyoruz. Bu, hava savunma
sistemleri için de geçerlidir, terörle mücadele anlamında da var olan ana
gündem meselemizdir. Yıllardan bu yana Suriye’de terör örgütü PKK’nın kolu olan
PYD’yi destekleyecek ve bu yapılanmayı meşrulaştırmaya yeltenecek kadar büyük
bir yanlışın içerisine düşen ABD yönetimi, açık ki Türkiye’ye yönelik
yanlışlarında ısrar edecektir. Parasını ödediğimiz, dahası, üretimine ortak
olduğumuz, “beşinci nesil” olarak adlandırılan F35 savaş uçaklarının teslimatını
yapmama gibi bir anlayışın aynı ülkede hâkim olması bunun bir göstergesidir. 
Tarih
ve coğrafya şahittir ki Türkiye, dostluğu aranan bir ülkedir. Aksi yola
girenlerin kazandığı görülmemiştir, görülemeyecektir. Diplomaside elbette her
ülkeyle karşılıklı saygı çerçevesinde şekillenecek her türlü iş birliğine
açığız ancak önceliğimiz daima Türkiye’dir, ufkumuz, Türklüğün yılmaz ve
sarsılmaz, çelikleşmiş iradesinden rotasını tayin eder. “Her şey Türk milletine
göre ve Türkiye için.” haykırışımızın esası da burada yatmaktadır. Bizler bunun
için tam bağımsızlıkta karar kıldık.
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili. 
İSMAİL
ÖZDEMİR (Devamla) – 99’uncu yıl dönümünü kutladığımız Gazi Meclisimizin bu
kutlu anlayışın sahiplerinden ve şahitlerinden olduğu ortadadır. Bu kapsamda,
kan ve irfanla kurulmuş cumhuriyetimizi yaptırımlarla tehdit etmenin bir sonuç
vermeyeceğinin dost ve düşman çevrelerce iyi anlaşılması lazımdır diyor, Gazi
Meclisimizi sevgi ve saygılarımla selamlıyorum. (MHP sıralarından alkışlar)
BAŞKAN
– Teşekkürler Sayın Milletvekili. 
Madde
üzerinde Cumhuriyet Halk Partisi Grubu adına Elâzığ Milletvekili Gürsel Erol
konuşacak.
Buyurun
Sayın Erol. (CHP sıralarından alkışlar)
CHP
GRUBU ADINA GÜRSEL EROL (Elâzığ) – Sayın Başkanım, sayın milletvekilleri; benim
siyaset yapma tarzım ve dilim karşıtlık üzerine değil; daha çok, nezaket
kurallarına uygun davranan ve söylemlerde bulunan bir siyaset çizgisiyle
siyaset yapan birisiyim. Ama bugün burada yapacağım konuşmada yalnızca Türkiye
Büyük Millet Meclisinin bir üyesi olarak değil, aynı zamanda, Çubuk’taki linç
girişiminden dolayı, Sayın Genel Başkanımız Kemal Kılıçdaroğlu’nun bir
hemşehrisi olarak, farklı bir dil kullanarak bunu ifade edeceğimi belirtmek
isterim.
Sevgili
milletvekilleri, öncelikle şunu belirtmek isterim: Terör suçu yalnızca terör
örgütlerinin eylemleriyle ifade edilen bir suç değildir; aynı zamanda, kamu
güvenliğini, kamu otoritesini, toplumsal barışı ve toplumsal huzuru tehdit eden
tüm girişimler terör suçudur. Yani bu anlamda, PKK terör örgütünce şehit edilen
askerimizin cenaze töreninde Çubuk’ta Sayın Genel Başkanımıza karşı linç
girişimi yalnızca bir şahsi girişim olarak değerlendirilmemelidir; bu bir terör
suçudur çünkü Genel Başkanımız Sayın Kemal Kılıçdaroğlu bir şahıs değildir, 1
milyon 200 bin üyesi olan, yaklaşık 15 milyon seçmeni olan bir partinin,
Cumhuriyet Halk Partisinin kurumsal kimliğini temsil eden Genel Başkandır. Bu
anlamda, Çubuk’taki linç girişimini şiddetle kınayarak… Ayrıca, bu linç
girişiminde Sayın Genel Başkanımıza karşı bireysel saldırıda bulunan inek
hırsızı Osman’a da Meclis kürsüsünden bir çift sözüm olacak. Diyorum ki: Bizim
geleneklerimizde, bizim yaşam tarzımızda her zaman affedicilik ve hoşgörü
vardır. Oradaki eyleminden dolayı Sayın Genel Başkanımızdan özür dileyip, elini
öpüp affını dilerse sanıyorum ki Sayın Genel Başkanımız da onu affedecek
büyüklüğü gösterecektir. Aksi takdirde, bunu “Attığım yumruk benim yanıma kâr
kaldı.” diye, “Benim verdiğim bir tepki.” olarak, “Beni meşhur eden bir
davranış.” olarak görürse bilsin ki –ben konuşmamın başında da ifade ettim,
nezakete ve hoşgörüye, toplumsal uzlaşmaya ve barışa dikkat eden birisi olarak
söylüyorum bunu- attığı yumruk onun yanına kâr kalmaz, onun bedeli de hesabı da
sorulur. Bunu buradan belirtmek isterim.
İkinci
belirtmek istediğim ve bilginize sunmak istediğim bir konu daha var. Ben 26’ncı
Dönemde Tunceli Milletvekiliydim ve Tunceli Milletvekilliğim döneminde
Türkiye'nin en sorunlu kenti olarak Tunceli’yi bilirdim. 27’nci Dönemde Elâzığ
adayı olarak Elâzığ’a gittim. Seçim kampanyam süresi içerisinde ve seçimden
sonraki gezilerimde yaptığım görüşmelerde, çalışmalarda gördüm ki Elâzığ
Tunceli’den çok daha sorunlu bir kent, Tunceli Elâzığ’a göre nur namet. Bugün Elâzığ’da
yaşanan bir sorunu Meclisimizin bilgisine arz etmek isterim. Bugün
Elâzığ’ımızın en tarihî ve köklü ilçesi Maden’de zemin kaymasından kaynaklı,
oradaki idarecilerin yanlış işlerinden kaynaklı 510 iş yeri ve evin heyelan
tehlikesinden dolayı taşınması planlanmaktadır. 
Değerli
milletvekilleri, bir ilçenin yaşam hakkını savunmayı, bir ilçeyi yerinde
barınır görebilmeyi yalnızca o ilçenin altındaki yer altı zenginliklerini
değerlendirmekle, kullanmakla, kazanmakla değerlendiremezsiniz. İlçelerin
tarihsel süreçleri, kültürel değerleri ve o ilçede yaşayan insanların
ilçelerine bağlı bağımlılıkları vardır; atalarının, dedelerinin, babalarının
mezarları vardır; toprağa bağımlı yaşarlar. Maden Bakır İşletmesi, Asurlular
döneminde işletmeye açılan, 1517 yılında Maden’in Osmanlı sınırlarına dâhil
edilmesiyle birlikte işletmesi devam eden ve… Maden, 1854 yılında belediye ilan
edilen Osmanlı dönemindeki en eski belediyelerimizden biri. Bu işletmede 2007
yılında özelleştirilmeden önceki süreçte 1990’lı yılların başına kadar 5 bine
yakın personel çalışırken şu anda çalışan personel sayısı 100-150 civarındadır.
Ve 2007 yılından 2015 yılına kadar Maden Bakır İşletmesinden çıkan molozlar
ilçenin üstüne dökülerek ilçenin zemin kaymasıyla tehdit altında kalan bir
süreç başlamıştır. 2017 yılında ilimizin valisinin -şu anki valisinin-
talimatıyla bu hafriyat durdurulmuş ve daha büyük bir faciadan dönülmüştür.
Benim bugün burada bu konuşmayı yapmamdaki amaç şudur; Maden’in taşınmasıyla
ilgili bir planlama ve bir söylenti vardır. Eğer bir ilçe riske açık şekle
getirilmişse, o ilçedeki insanların can ve mal güvenliği tehdit edilecek hâle
getirilmişse tabii ki bilimsel araştırmalar, veriler değerlendirilerek oradaki
insanların can ve mal güvenliği korunmalıdır ama aynı zamanda, oradaki
insanların can ve mal güvenliğini tehdit eden uygulamadan kaynaklı, firma
hakkında da yasal işlem başlatılmalıdır. Bunu buradan Meclisin takdirine sunmak
istiyorum.
Ayrıca
Maden ilçesi, geçmişte, bölgede tiyatrolarıyla, sinema salonlarıyla, tarihiyle,
kültürüyle çok yönlü bir sosyal hayatı yaşayan bir ilçe olduğu dönemde
işletmenin özelleştirilmesiyle birlikteki süreçte şu anda kendi kaderine terk
edilmiş ve insanların yalnızca ata, dede topraklarına sahip çıkmak için
barındıkları yer hâline gelmiş. Orada yapılması gereken en önemli işlerden
birisi şudur: Bir ilçenin yaşaması için ve bu ilçenin eski tarihî dönemine
dönmesi için, eski dönemdeki, iş sorununun olmadığı, sosyal hayatın ve kültürel
hayatın en yoğun yaşandığı sürece dönebilmesi için Maden’deki bakır işletmesi
yeniden kamulaştırılarak bu kamulaştırma sonrasında Maden eski günlerine
döndürülmelidir.
Sayın
milletvekilleri, düşünün ki bir ilçenin yarısı şu anda Maden Bakır İşletmesinin
yanlış moloz dökümünden dolayı bir tehlikeyle karşı karşıya. Verilen oradaki
tedbir ve alınan tedbir, yalnızca mal ve can güvenliğinden dolayı, orada
yaşayan insanların başka bir yere iskâna tabi tutulması, kira yardımı
verilmesi, bunun gibi yüzeysel yardımlarla geçiştirilmek istenen bir süreç. Ama
devletimizin büyüklüğüne inanarak, bu ülkede 4 milyon Suriyeliyi kendi
yurttaşlarımızdan ayrıcalıklı hâle getirerek, 4 milyon Suriyeliye 40 milyar
dolar para harcayarak bunların barınma, bunların iş, sağlık sorunlarını çözen
devletimizin aynı duyarlılığı Maden halkı için gösterip bunların yaşamlarının
devam etmesiyle ilgili bütün teknik altyapıyı sağlaması düşüncesindeyim. Ve
buradan Maden halkına da seslenmek istiyorum: Hiç merak etmeyin, bu konuda
ilimizin 4 milletvekilinin de, belediye başkanlarımızın da, Valimizin de duyarlılığını
biliyorum. Bir araya gelerek bu sorunun çözümüyle ilgili Maden’in mağdur
edilmemesi, Madenlinin mağdur edilmemesi için elimizden gelecek bütün katkıyı
vermek istiyoruz ve bunu vereceğimizden hiç kimsenin şüphesi olmasın. Ama sonuç
olarak Maden’in kurtuluşu, Maden’in geleceği, Maden’in eski günlerine
dönmesinin en güzel yolu ve yöntemi Maden Bakır İşletmesinin tekrar
kamulaştırılarak işletilmesinin kamu tarafından yapılmasıdır. 
Bu
düşüncelerimi sizlerle paylaşarak hepinize sevgi ve saygılarımı sunuyorum. (CHP
sıralarından alkışlar) 
BAŞKAN
– 1’inci maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
2’nci
maddeyi okutuyorum: 
MADDE 2 - (1)
Bu Kanun yayımı tarihinde yürürlüğe girer.
BAŞKAN
– 2’nci madde üzerinde söz talebi yoktur. 
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
3’üncü
maddeyi okutuyorum: 
MADDE 3 - (1)
Bu Kanun hükümlerini Cumhurbaşkanı yürütür.
BAŞKAN
– 3’üncü madde üzerinde söz talebi yoktur. 
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir. 
Sayın
milletvekilleri, teklifin tümünün oylaması açık oylamaya tabidir. İç Tüzük’ün
145’inci maddesinin ikinci fıkrasında “Başkanın gerekli görmesi halinde açık
oylama oturumun sonuna veya haftanın belli bir gününe bırakılabilir.”
denilmektedir. Bu hüküm çerçevesinde teklifin tümünün açık oylaması 2 Mayıs
2019 Perşembe gününe bırakılmıştır. Belirtilen gündeki birleşimde gündemin
“Oylaması Yapılacak İşler” kısmında teklifinin tümünün açık oylaması
yapılacaktır. 
Bilgilerinize
sunulur. 
18’inci
sırada yer alan 36 sıra sayılı Kanun Teklifi’nin görüşmelerine başlıyoruz. 
18.- Türkiye Büyük Millet Meclisi Başkanı İzmir Milletvekili Binali
Yıldırım’ın Asya Verimlilik Teşkilatı Kuruluş Anlaşmasına Katılmamızın Uygun
Bulunduğuna Dair Kanun Teklifi (2/1244) ve Dışişleri Komisyonu Raporu (S.
Sayısı: 36)
BAŞKAN
– Komisyon? Yok. 
Ertelenmiştir.

19’uncu
sırada yer alan, Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Kuzey Kıbrıs Türk Cumhuriyeti
Hükümeti Arasında Sosyal Güvenlik Anlaşmasının Onaylanmasının Uygun Bulunduğuna
Dair Kanun Teklifi ve Dışişleri Komisyonu Raporu’nun görüşmelerine
başlayacağız. 
19.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Kuzey Kıbrıs Türk Cumhuriyeti
Hükümeti Arasında Sosyal Güvenlik Anlaşmasının Onaylanmasının Uygun Bulunduğuna
Dair Kanun Teklifi (2/1581) ve Dışişleri Komisyonu Raporu (S. Sayısı: 44) (x)
BAŞKAN
– Komisyon yerinde. 
Komisyon
raporu 44 sıra sayısıyla bastırılıp dağıtılmıştır. 
Teklifin
tümü üzerinde söz talebi yoktur. 
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir. 
1’inci
maddeyi okutuyorum: 
TÜRKİYE CUMHURİYETİ HÜKÜMETİ İLE KUZEY KIBRIS TÜRK
CUMHURİYETİ HÜKÜMETİ ARASINDA SOSYAL GÜVENLİK ANLAŞMASININ ONAYLANMASININ UYGUN
BULUNDUĞUNA DAİR KANUN TEKLİFİ
MADDE 1- (1)
23 Şubat 2017 tarihinde Ankara’da imzalanan “Türkiye Cumhuriyeti Hükümeti ile
Kuzey Kıbrıs Türk Cumhuriyeti Hükümeti Arasında Sosyal Güvenlik Anlaşması”nın
onaylanması uygun bulunmuştur.
BAŞKAN
– 1’inci madde üzerinde İYİ PARTİ Grubu adına Kocaeli Milletvekili Lütfü
Türkkan konuşacaklardır. 
Buyurun
Sayın Türkkan. (İYİ PARTİ sıralarından alkışlar) 
İYİ
PARTİ GRUBU ADINA LÜTFÜ TÜRKKAN (Kocaeli) – Sayın Başkan, değerli
milletvekilleri; biraz evvel dış politikadaki çıkmazlarımızı anlattıktan sonra
bu çıkmazlar yetmezmiş gibi 31 Mart sürecinde tüm bu yaşananları gölgelemek
adına milletin kendisine her gün “adi” “hain” “zillet” “terörist” derken “beka”
“beka” diye birtakım yalanlar söylediniz. Artık gerçek beka sorunlarımız 31
Mart seçimlerinden sonra tüm çıplaklığıyla karşımızda duruyor. Artık piyasalara
güven tazeleyemiyorsunuz, her gün S400’ler ve F35’lerle ilgili kaygılar doların
ateşini daha da artırıyor. Etten buğdaya, ayçiçeğinden patatese ithalata mahkûm
ettiğiniz bir dönem... 
İsmail
Bey, ben de oraya, sohbete katılabilirim Sayın Doktorum, Sevgili Doktor,
Kayseri Milletvekilim, muhterem. 
BAŞKAN
– Buyurun Sayın Türkkan. 
LÜTFÜ
TÜRKKAN (Devamla) – Yani ben de katılabilirim aranıza. 
HABİBE
ÖÇAL (Kahramanmaraş) – Dinliyoruz sizi. 
LÜTFÜ
TÜRKKAN (Devamla) – Peki, teşekkür ediyorum. 
Kendi
kendine yeten ülkemizde mutfaklar yanıyor, üretim yapan fabrikaların bacaları
ise sönüyor. 
İsmail
Bey, sizi görünce aklıma geldi, askerde komutan “Kıta dur.” derdi, bir
arkadaşım vardı Kayserili, o devam ederdi, “Kayserili sen de dur.” derdi. 
İSMAİL
TAMER (Kayseri) – Peki.
Buyurun,
sizi cankulağıyla dinliyoruz.
LÜTFÜ
TÜRKKAN (Devamla) – 4 kişilik bir ailenin mutfak harcaması yani açlık sınırı
mevcut net asgari ücreti geçti. Türkiye İşçi Sendikaları Konfederasyonu
TÜRK-İŞ’in nisan ayı araştırması sonucuna göre 4 kişilik bir ailenin sağlıklı,
dengeli ve yeterli beslenebilmesi için yapması gereken aylık gıda harcaması
tutarı yani açlık sınırı 2.107 lira. Gıda harcamasıyla birlikte giyim, konut,
kira, elektrik, su, yakıt, ulaşım, eğitim, sağlık ve benzeri ihtiyaçlar için
yapılması zorunlu diğer aylık harcamaların toplam tutarı ise yani yoksulluk
sınırı 6.863 lira oldu. Evli olmayan çocuksuz bir çalışanın yaşama maliyeti ise
aylık 2.600 lira olarak hesaplandı. Yani ülkemizde çalışanların yaklaşık yüzde
40 kadarının asgari ücretli olduğunu göz önünde bulundurursak millî gelirimizin
10 bin doların üzerinde olduğu söylenilen bugünlerde vatandaşlarımızın yüzde
40’ı açlık sınırında yaşıyor. Sayın AK PARTİ grup başkan vekili arkadaşımız
geçtiğimiz günlerde bir formül verdi hatırlıyor musunuz? Ne dedi? Asgari
ücretle geçinen 5 kişilik bir ailenin günde üç öğün çay, simit tükettiğinde
ceplerinde kalan miktar tam 1.120 liraymış. Merak ediyorum, simit ve çayı
nereden 1 liraya alıyorlarsa biz de gidip orada simit yiyelim, çay içelim. “Bu
milleti bekleyen tehlike yokluk ve fukaralık.” diye aylardır bas bas
bağırıyoruz. AK PARTİ grup başkan vekili arkadaşımız vatandaşın beslenmesini
günde üç öğün simide indirgemiş yani beslenme konusu günde üç öğün simitle,
lillâhi Fatiha, bitti, beslendi, doydu. İşte bu yokluktur, işte bu fukaralıktır.
Siz her ne kadar bilmeseniz, siz her ne kadar anlamasanız, siz her ne kadar
farkında değilseniz…
İSMAİL
TAMER (Kayseri) – Biz köy çocuğuyuz.
LÜTFÜ
TÜRKKAN (Devamla) – …geçmişte olduğu gibi arasında dolaştığınız o halktan
uzaklaştıysanız bile halkın yaşadığı yoksulluk ve fukaralıktır bu gerçek
durumun ismi.
Cumhurbaşkanı
Erdoğan ülkemizdeki Suriyeliler için “Biz onların eline bırakmadan
valiliklerimiz yoluyla aynen yedirmeye, içirmeye, giydirmeye devam edeceğiz.”
demişti Bolu Belediye Başkanının ifadesi üzerine. Sayın Cumhurbaşkanının daha
önce “Tamamının evlerine dönmelerini sağlamayı hedefliyoruz.” dediğini de
hatırlıyorum aynı Suriyeliler için. Kendi vatandaşı simit yesin, Suriyeliler
yedirilmeye, içirilmeye, giydirilmeye, hatta nargileye devam etsin. Yani, bizim
dinimizde de var ya, “Ele helal olan komşuya haram.” derler. Önce bir vatandaş
doysun, simide mahkûm etmeyin vatandaşı, yesin, içsin, doysun. Kendi
vatandaşından en az 70 lira genel sağlık sigortası ücreti al, Suriyeliler
hastaneye bedava gitsin. Suçumuz ne bizim ya? Suriyeli olmamak mı bizim
suçumuz? Türk olmak mı bizim suçumuz? Türk olmanın bu kadar bedel ödendiği bir
dönem daha yaşanmadı Türkiye’de. Türk olmak her dönemde bedel ödemeyi
beraberinde getirdi, Suriyelilerden sonra tekrar bedel ödemeye devam ediyoruz.
Sayın Dışişleri Bakanı geçtiğimiz ay yaptığı açıklamada “Bugüne kadar
Türkiye’de yaşayan Suriyelilere 37 milyar dolar harcadık.” demişti. Türkiye’de
her gün yaklaşık 300 Suriyeli dünyaya geliyor. Son yedi, sekiz yılda Türkiye’de
400 bin Suriyeli doğdu. Tabii, hastane de ücretsiz olunca, yemek içmek bedava
olunca, bu kardeşlerimiz habire doğurganlığa devam ediyorlar.
Sayın
Millî Eğitim Bakanı “Ya, bizim ülkemizde sadece 600 bin Suriyeli öğrenci var.”
demiş. Bu, Finlandiya’daki tüm öğrencilerin fevkinde bir rakam, üzerinde bir
rakam. E, bunun sorumlusu ben değilim ki ya! Sayın Ahmet Davutoğlu’nun peşine
düştünüz, açtınız kapıları, önce 50 bin, 100 bin derken 4 milyon Suriyeliyi
kucağınızda buldunuz. Şimdi Ahmet Davutoğlu’yla ilgili birisine bir şey
söylesem ayağa kalkacaksınız hemen ama o gün peşine takılmıştınız. Şimdi sosyal
medyada yazılanlara bakınca Ahmet Davutoğlu dünyanın en kötü adamı. Niye? Parti
kurmaya başladı. O gün ilahlaştırmıştınız Suriye politikasından dolayı. Sormak
lazım: Suriyelilere harcanan bu 37 milyar doları nereden ödediniz? Yani, belli
ki bizim verdiğimiz vergilerden ödediniz. Suriyeliler için harcanan parayı
kendi ülkemize harcamış olsaydık; emeklilere 20 tane ikramiye vermiş
olabilirdik; çiftçilere on sekiz yıl ÖTV’siz mazot verebilirdik; 8.500
kilometre hızlı tren yoluyla Türkiye’yi sarabilirdik; 51 bin kilometre ilave
duble yol yapabilirdik; Körfez’e 33 tane geçiş köprüsü yapabilirdik; hani, çok
övünüyoruz ya, Marmaray hattı, 12 tane de ondan yapabilirdik; 29 tane Avrasya
Tüneli olurdu; 8 tane Atatürk Barajı yapılabilirdi, 1 tane Atatürk Barajı
yapamadınız. Ama siz Roma’yı işgal eden Kavimler Göçü’nde olduğu gibi, üstüne
para harcayarak Suriyelilere işgal ettirdiniz Türkiye’yi. Düşünmek bile
istemiyorum ama 37 milyar dolara Suriye’nin kuzeyinin boşalmasının yolunu
açarak orada bir kukla devlet kurulmasına izin verdiniz. Takke düştü; şimdi,
Amerika’nın ipiyle Suriye kuyusuna inerken tüm bu yaşananları hesaplamamış gibi
davranmayı bırakın artık. Yarattığınız bu sorunları onaracak olan yine
milletimizin gücü ve bu yüce Gazi Meclisimizin çatısıdır. Vakit Türkiye’yi
kurtarma vaktidir. Mesele Türkiye’mizdir, gerisi teferruattır. 
Yüce
Parlamentoyu saygıyla selamlıyorum. 
Teşekkür
ederim. (İYİ PARTİ sıralarından alkışlar)
MEHMET
MUŞ (İstanbul) – Sayın Başkanım…
BAŞKAN
- Buyurun Sayın Muş…
MEHMET
MUŞ (İstanbul) – Pek kısa bir söz…
BAŞKAN
– Yerinizden söz vereyim.
Buyurun.
IV.- AÇIKLAMALAR (Devam)
30.- İstanbul Milletvekili Mehmet Muş’un, Kocaeli Milletvekili Lütfü Türkkan’ın
44 sıra sayılı Kanun Teklifi’nin 1’inci maddesi üzerinde İYİ PARTİ Grubu adına
yaptığı konuşmasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkanım, bir konuya açıklık getirmek isterim. Biz
milletimize kesinlikle ve kesinlikle ne simit ne başka bir şey reva görmeyiz,
göremeyiz. Sayın grup başkan vekilimizin anlatmak istediği ya da anlatamadığı
ya da farklılaşan, alım gücüyle alakalı bir şeydi fakat sanki biz “Siz simit
yiyin, biz başka bir şey yiyeceğiz.” demişiz gibi lanse edilmesi doğru değil. 
LÜTFÜ
TÜRKKAN (Kocaeli) – “Ejder suyu içeceğiz, siz simit yiyin...”
MEHMET
MUŞ (İstanbul) - Lütfen, herkesi ciddiyete davet ediyorum.
Meram
şudur: Meram, satın alma gücüyle alakalı bir şeydi. Ha, bu eleştirilebilir;
başka örnek verebilirdi, veremezdi, ayrı bir şey ama satın alma gücüyle alakalı
bir şeydi, yoksa ne zihnimizden ne aklımızdan ne de kafamızın herhangi bir
köşesinden vatandaşımıza böyle bir şeyi layık görmek gibi bir şey asla ve kata
geçmez, bunu özellikle belirtmek isterim.
(Mikrofon
otomatik cihaz tarafından kapatıldı) 
MEHMET
MUŞ (İstanbul) – Bir de, bizim, tabii, ifadelere dikkat etmemiz lazım.
BAŞKAN
– Toparlayın Sayın Milletvekili.
MEHMET
MUŞ (İstanbul) – Biz hiç kimseyi ilahlaştırmayız, hiç kimseyi. Beğeniriz, severiz,
sevmeyiz, eleştiririz ama ilahlaştırmak gibi bir şey bizim kitabımızda,
lügatimizde yoktur, olamaz, bizim inancımızda da yeri yoktur bunun. Biz Allah’a
kuluz, bizim için sadece bir tek ilah vardır, o da Allah’tır, onun haricinde
hiçbir şeyi kabul etmeyiz.
LÜTFÜ
TÜRKKAN (Kocaeli) – Sayın Başkan, müsaade ederseniz… 
BAŞKAN
– Buyurun.
31.- Kocaeli Milletvekili Lütfü Türkkan’ın, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması
LÜTFÜ
TÜRKKAN (Kocaeli) - Burada geçtiğimiz dönemde, 24’üncü Dönemde yaşadığımız
Bursa Milletvekili Hüseyin Şahin’in bir lafı var: “Sayın Recep Tayyip Erdoğan’a
dokunmak ibadettir.” Bu ilahlaştırmak değil de nedir? Bunun bir izahı varsa ben
dinlemek isterim.
Teşekkür
ediyorum.
İSMAİL
TAMER (Kayseri) – Şahsi şeyidir onun, kabul edilecek değil. 
MEHMET
MUŞ (İstanbul) – Sayın Başkan, derdimiz belli, anlatmak istediğimiz belli.
BAŞKAN
– Ona cevap verdiniz geçmişte.
Sayın
Altay, buyurun.
ENGİN
ALTAY (İstanbul) – Efendim, ben de 60’a göre pek kısa bir söz talep ediyorum.
BAŞKAN
– Buyurun.
32.- İstanbul Milletvekili Engin Altay’ın, milletin Meclisinin milletin
gerçeklerine gözünü kapatamayacağına ve milletin fukaralığına sessiz
kalamayacağına ilişkin açıklaması
ENGİN
ALTAY (İstanbul) – Şimdi, Sayın Başkan, iki grup başkan vekili arasındaki
tartışmayı tabii görünce üzülerek de izledim. Şimdi, burası Parlamento,
milletin Meclisi. Milletin Meclisi, milletin gerçeklerine gözünü kapatamaz.
Milletin Meclisi, milletin ızdırabına kulağını kapatamaz ve milletin
fukaralığına sessiz kalamaz. Ben bir yaşadığımı Meclisimizin takdirine
sunacağım, hemen bitiriyorum. 
Ben,
55 yaşındayım, ilk defa İstanbul’da bu seçimler öncesinde, esnasında ve
sonrasında ben deyim 20 siz deyin 50 tane duvarda “Açım” ya da “Açız” yazıları
gördüm. Ben bunu -55 yaşındayım- ilk defa gördüm. Yani Sayın Türkkan’ın
söyledikleri doğrudur. Sayın Muş, “Milletin hâli çok iyi…” 
(Mikrofon
otomatik cihaz tarafından kapatıldı) 
BAŞKAN
– Toparlayın.
ENGİN
ALTAY (İstanbul) – Sayın Muş eğer “Milletin karnı tok, sırtı pek, millet varlık
içinde.” diyorsa onun hesabını millete versin, milletin önünde bunu milletin
gözüne yüzüne karşı söylesin ama bu Meclisin bu gerçeğe gözünü kapatamaması
lazım. En azından bu Mecliste çoğunluk partisinin “Evet, yaptığımız, yapılan
ekonomik yanlışlar milleti, ekonomik olarak mutfakları yangın yerine çevirdi,
millet ekonomik olarak darda, memleket zorda.”yı kabul etmesi lazım. Bu kabul
olmadıkça bu yaşanan ekonomik kriz her gün biraz daha derinleşecektir. Bunu
belirtmek istedim efendim. 
MEHMET
MUŞ (İstanbul) - Sayın Başkan, kayıtlara geçsin sadece.
BAŞKAN
– Buyurun Sayın Muş.
MEHMET
MUŞ (İstanbul) – Şöyle: Ben Sayın Türkkan’ın eleştirilerini dinledim, sadece
bir iki konuya açıklık getirdim. Her şeyi tabii ki burada dile getirebiliriz,
AK PARTİ’nin ekonomi politikalarını eleştirebiliriz, AK PARTİ’nin dış
politikasını… Bunlara dikkat ettiyseniz herhangi bir cevapta bulunmadım; bu,
her partinin hakkıdır. Sadece farklı bir iki noktada kanaatlerimizi belirtmek
istedim. Biz Türkiye’nin gerçekleriyle yaşayan bir partiyiz, milletimizin
dertleriyle dertlenen bir partiyiz. Dolayısıyla, Türkiye’yi belli bir noktaya
getirmiş bir partiyiz. Şu önümüzdeki dört senedeki gündemimiz, vatandaşımızın
refah seviyesini, ekonomik seviyesini çok daha iyi noktalara çıkartmaktır. 
Gündemimiz
budur Sayın Altay. 
ENGİN
ALTAY (İstanbul) – On yedi yılda yapamadığınızı dört yılda mı yapacaksınız?
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
19.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Kuzey Kıbrıs Türk Cumhuriyeti
Hükümeti Arasında Sosyal Güvenlik Anlaşmasının Onaylanmasının Uygun Bulunduğuna
Dair Kanun Teklifi (2/1581) ve Dışişleri Komisyonu Raporu (S. Sayısı: 44)
(Devam)
BAŞKAN
– Madde üzerinde şahsı adına, İstanbul Milletvekili Sayın Mahmut Tanal.
Buyurun
Sayın Tanal. (CHP sıralarından alkışlar)
MAHMUT
TANAL (İstanbul) – Değerli Başkan, değerli milletvekilleri; hepinizi saygıyla,
hürmetle selamlıyorum.
Tabii,
44 sıra sayılı Kanun Teklifi’yle, Türkiye Cumhuriyeti Hükûmeti ile Kuzey Kıbrıs
Türk Cumhuriyeti Hükûmeti Arasında Sosyal Güvenlik Anlaşması’nın hükümlerinin
onaylanmasına ilişkin bir sözleşmeyi burada tartışıyoruz. 
Tabii,
seçim yeni bitti, 31 Martta bitti. Bugün 30 Nisan ve bugün de iki aydan sonra
Meclisin ilk açıldığı gün. İki aydan sonra Meclisin ilk açıldığı gün olan bugün
vatandaşın gözü kulağı, her şeyi şu anda Mecliste; Mecliste acaba neler oluyor?

Vatandaşın
önceliği nedir? Burada vatandaşın önceliği, Meclisin uluslararası sözleşmeleri
onaylaması, tasdik etmesi mi yoksa vatandaşın önceliği, polislerin,
öğretmenlerin 3600 ek göstergesi, infaz koruma memurlarının çalışma şartları,
emniyet mensuplarının çalışma şartları, imamların 3600 ek göstergesi,
hemşirelerin yine 3600 ek göstergesi, emeklilikte yaşa takılanların sorunları,
asgari ücretlilerin sorunları, ülkede yaşanan terör sorunu, ülkede yaşanan
hukuki güvenlik sorunu, ülkede adaletsizlik sorunu, ülkede yaşanan fabrikaların,
iş yerlerinin kapanarak istihdamın, üretimin olmaması sorunu mu? Ülkede
liyakatsizlik sorunu var; ülkede ekonomi, geçim sıkıntısı var; kutuplaşma
sıkıntısı var; cinsel tacizden dolayı mağdur olan insanlarımız var; çocuk
istismarları var. Yabancılar ülkeye gayet rahat, cirit atarcasına girip iş
buluyorlar, çalışıyorlar, para kazanıyorlar ve suç işliyorlar. İsraf sorunu
var, savurganlık sorunu var. Âdeta okulların çevresinde uyuşturucu satıcıları
cirit atıyor, öğrencilerimiz, velilerimiz bu konuda gerçekten perişan durumda.
Cumhurbaşkanı diyor ki: “Ülkede biz kenevirin ekilmesine izin verelim.” Peki
kardeşim, keneviri ekeceksiniz de bu uyuşturucuyla mücadeleyi niye
yapmıyorsunuz? Bunun denetimi nerede olacak? Enflasyon gelmiş yüzde 20’ye
dayanmış, üretim yok durumda, sanayi yok durumda, vatandaşın yüksek borçları
var, dolar sürekli yükseliyor, bununla ilgili Meclisin… Mesela hayvanseverler,
insanların hayvanları hunharca öldürmesiyle ilgili kanunlar bekliyor. Kıdem
tazminatıyla ilgili vatandaşlarımızın sorunları var, bununla ilgili
beklentileri var. Ekonomik kriz var, iflaslar var, sürekli kapanan iş yerleri
var, intihar eden insanlar var, cezaevinde af bekleyen insanlar var. Şimdi,
ülkenin tüm bu sorunları burada dururken biz uluslararası sözleşmelerin onaylanmasını
tartışıyoruz. 
Şimdi
değerli arkadaşlarım, bu Türkiye Büyük Millet Meclisinin gerçek gündemi halkın
sorunlarıdır, halkın önündeki engellerin kaldırılmasıdır, vatandaşın maddi ve
manevi anlamda gelişmesini sağlayacak tedbirlerin alınmasıdır ama görebildiğimiz
kadarıyla maalesef Meclis halkın gündemine inmemektedir. Hatta ve hatta, yani
Sayın Meclis Başkan Vekilini çok severim, saygı duyarım, biraz önce Mecliste
kanunun oylamasında yeteri çoğunluk sağlanamayacağını bildiği hâlde buradaki
kanunun oylamasını erteledi. Bu ne demek arkadaşlar, geldiğimiz hâle bakın. 600
milletvekili seçilmişse burada olacak. Bu 600 milletvekili halkın gündemiyle
ilgilenecek. Burada maalesef halkın gündemi ile Meclisin gündemi farklı ve bu
gündemi de AK PARTİ ile MHP birlikte yapıyor, açık ve net. Burada ben halka
şikâyet ediyorum, gündemi değiştiriyorlar, gündemi başka bir tarafa atıyorlar.
Yani burada asıl olan sorun, vatandaşın gündemi. Biz ilk önce uluslararası
sözleşmeleri mi gündeme getireceğiz yoksa vatandaşın bu krizden çıkışının
yollarını mı arayacağız? Ama görebildiğimiz kadarıyla, maalesef, gündem
değiştirmek amacıyla şu aşamada yapılan... Türkiye’nin, vatandaşın sanki hiçbir
sorunu yok, her şey güllük gülistanlık, bunlar konuşulmuyor ve sadece ve sadece
konuşulan tek bir konu var, o da efendim, uluslararası sözleşmelermiş. Peki,
ben hayırlı olsun diyorum. 
Hepinize
saygı ve hürmetlerimi sunuyorum. (CHP sıralarından alkışlar) 
BAŞKAN
– Oylamanın ertelenmesi konusu, İç Tüzük’ümüze göre, bana tanınmış bir hak ama
Meclisi yönetirken grup başkan vekillerimizin de onayını alarak böyle bir
değerlendirme yapıldı Sayın Tanal. Onu sana bildirmek isterim.
MAHMUT
TANAL (İstanbul) – Ama zaten, Sayın Başkanım, şu anda çoğunluk yok,
oylarsanız... Hiçbir zaman olmadı, şimdi oldu. 
LÜTFÜ
TÜRKKAN (Kocaeli) – Ama biz rıza gösterdik, senin grup başkan vekilin de rıza
gösterdi. 
BAŞKAN
– 1’inci maddeyi oylarınıza sunuyorum: Kabul edenler... Kabul etmeyenler...
Kabul edilmiştir. 
2’nci
maddeyi okutuyorum:
MADDE 2- (1)
Bu Kanun yayımı tarihinde yürürlüğe girer.
BAŞKAN
– 2’nci madde üzerinde söz talebi yoktur.
Maddeyi
oylarınıza sunuyorum: Kabul edenler... Kabul etmeyenler... Kabul edilmiştir. 
3’üncü
maddeyi okutuyorum:
MADDE 3- (1)
Bu Kanun hükümlerini Cumhurbaşkanı yürütür.
BAŞKAN
– 3’üncü madde üzerinde söz talebi yoktur.
Maddeyi
oylarınıza sunuyorum: Kabul edenler... Kabul etmeyenler... Kabul edilmiştir. 
Sayın
milletvekilleri, teklifin tümünün oylanması açık oylamaya tabidir. İç Tüzük’ün
145’inci maddesinin ikinci fıkrasında “Başkanın gerekli görmesi halinde açık
oylama oturumun sonuna veya haftanın belli bir gününe bırakılabilir.”
denilmektedir. Bu hüküm çerçevesinde teklifin tümünün açık oylaması 2 Mayıs
2019 Perşembe gününe bırakılmıştır. Belirtilen gündeki birleşimde gündemin “Oylaması
Yapılacak İşler” kısmında teklifin tümünün açık oylaması yapılacaktır. 
Bilgilerinize
sunulur.
20’nci
sırada yer alan 46 sıra sayılı Kanun Teklifi’nin görüşmelerine başlıyoruz. 
20.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti ile Polonya Cumhuriyeti Arasında Sosyal
Güvenlik Anlaşması ve Anlaşmada Değişiklik Yapılmasına Dair Notaların
Onaylanmasının Uygun Bulunduğuna Dair Kanun Teklifi (2/1360) ve Dışişleri
Komisyonu Raporu (S. Sayısı: 46)
BAŞKAN
– Komisyon? Yok. 
Ertelenmiştir.

21’inci
sırada yer alan 47 sıra sayılı Kanun Teklifi’nin görüşmelerine başlıyoruz. 
21.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Kazakistan Cumhuriyeti Hükümeti
Arasında Kültür Merkezlerinin Kuruluşu, İşleyişi ve Faaliyetleri Hakkında
Anlaşmanın Onaylanmasının Uygun Bulunduğuna Dair Kanun Teklifi (2/1411) ve
Dışişleri Komisyonu Raporu (S. Sayısı: 47)
BAŞKAN
– Komisyon? Yok. 
Ertelenmiştir.

Bundan
sonra da Komisyonun bulunamayacağı anlaşıldığından, alınan karar gereğince,
kanun teklifleri ile komisyonlardan gelen diğer işleri sırasıyla görüşmek için
2 Mayıs 2019 Perşembe günü saat 14.00’te toplanmak üzere birleşimi kapatıyorum.

Kapanma Saati: 19.58




(x) Bu bölümlerde hatip tarafından Türkçe
olmayan kelimeler ifade edildi.


(x) 18 S. Sayılı Basmayazı tutanağa
eklidir.


(x) 35 S. Sayılı Basmayazı tutanağa
eklidir.


(x) 44 S. Sayılı Basmayazı tutanağa
eklidir.




