


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















DÖNEM : 20    CİLT : 18          YASAMA YILI : 2


T. B. M. M.

TUTANAK DERGİSİ

39 uncu Birleşim

24 . 12 . 1996  Salı



İ Ç İ N D E K İ L E R

 I. - GEÇEN TUTANAK ÖZETİ

 II. - GELEN KÂĞITLAR

III. - YOKLAMA

IV. - BAŞKANLIĞIN GENEL KURULA SUNUŞLARI

A)  TEZKERELER VE ÖNERGELER

1. - İngiltere'ye giden Devlet Bakanı
H. Ufuk Söylemez'e, dönüşüne kadar,
Devlet Bakanı Ayfer Yılmaz'ın vekâlet
etmesinin uygun görüldüğüne ilişkin
Cumhurbaşkanlığı tezkeresi (3/623)

2. - Sudan'a gidecek olan Devlet Bakanı T.
Rıza Güneri'ye, dönüşüne kadar,
Çevre Bakanı M. Ziyattin Tokar'ın vekâlet
etmesinin uygun görüldüğüne ilişkin
Cumhurbaşkanlığı tezkeresi (3/624)

3. - İsrail Parlamento Başkanı
ve Filistin Yasama Konseyi Başkanının vaki
davetine TBMM Başkanının başkanlığında
icabet edecek Parlamento heyetinde yer alacak milletvekillerine
ilişkin Başkanlık tezkeresi (3/625)

4. - Gürcistan Parlamentosu Türkiye Dostluk
Grubu Başkanının vaki davetine icabet edecek
Parlamento heyetinde yer alacak milletvekillerine ilişkin
Başkanlık tezkeresi (3/626)

5. - Erzincan Milletvekilleri Tevhit Karakaya ve
Naci Terzi'nin, Yükseköğretim Kurumları Teşkilatı
Hakkında 41 Sayılı Kanun Hükmünde
Kararnamenin Değiştirilerek Kabulüne Dair 2809
Sayılı Kanun ile 78 ve 190 Sayılı
Kanun Hükmünde Kararnamelerin Eki Cetvellerde Değişiklik
Yapılması Hakkında Kanun Teklifinin (2/119),
doğrudan gündeme alınmasına ilişkin
önergesi (4/118)

6. - Yozgat Milletvekili Yusuf Bacanlı ve
İsmail Durak Ünlü'nün Yükseköğretim
Kurumları Teşkilatı Hakkında 41 Sayılı
Kanun Hükmünde Kararnamenin Değiştirilerek
Kabulü Hakkında 2809 Sayılı Kanunda
ve 78 ve 190 Sayılı Kanun Hükmünde Kararnamelerde
Değişiklik Yapılması Hakkında Kanun
Teklifinin (2/250) doğrudan gündeme alınmasına
ilişkin önergeleri (4/119, 4/120)

V. - ÖNERİLER

A) DANIŞMA KURULU ÖNERİSİ

1. - Gündemdeki sıralamanın yeniden
yapılması ile 31.12.1996 Salı ve 2.1.1997
Perşembe günlerinde Genel Kurul çalışmalarının
yapılmamasına ilişkin Danışma
Kurulu önerisi

VI. - KANUN TASARI VE TEKLİFLERİYLE
KOMİSYONLARDAN GELEN DİĞER İŞLER

1. - İstanbul Milletvekili Halit Dumankaya
ve 15 arkadaşının, Sait Halim Paşa Yalısında
Meydana Gelen Yangının Nedenlerini ve Turban Genel
Müdürlüğüyle İlgili Yolsuzluk İddialarını
Araştırmak Amacıyla Meclis Araştırması
Açılmasına İlişkin Önergesi
ve Meclis Araştırması Komisyonu Raporu (10/2)
(S. Sayısı : 115)

VII. - SATAŞMALARA İLİŞKİN
KONUŞMALAR

1. - Kastamonu Milletvekili Murat Başesgioğlu'nun,
Isparta Milletvekili Ömer Bilgin'in, Genel Başkanlarına
ve Gruplarına sataşması nedeniyle konuşması

2. - İstanbul Milletvekili Halit Dumankaya'nın,
Isparta Milletvekili Ömer Bilgin'in, şahsına,
sataşması nedeniyle konuşması

VIII. - SORULAR VE CEVAPLAR

A) YAZILI SORULAR VE CEVAPLARI

1. - Gaziantep Milletvekili Mustafa R. Taşar'ın,
ahlak dışı yayın yapan özel TV'lerin
kapatılacağı iddiasına ilişkin
Başbakandan sorusu ve Devlet Bakanı Lütfü
Esengün'ün yazılı cevabı (7/1600)

2. - Bilecik Milletvekili Şerif Çim'in,
Bulgaristan'dan göç edenlerin vatandaşlığa
alınmaması nedenine ilişkin sorusu ve İçişleri
Bakanı Meral Akşener'in yazılı cevabı
(7/1627)

3. - İstanbul Milletvekili Bülent Akarcalı'nın,
Kayseri Belediye Başkanının bazı beyanlarına
ilişkin sorusu ve İçişleri Bakanı
Meral Akşener'in yazılı cevabı (7/1629)

4. - Adana Milletvekili İmren Aykut'un, Kayseri
Belediye Başkanının bazı beyanlarına
ilişkin sorusu ve İçişleri Bakanı
Meral Akşener'in yazılı cevabı (7/1630)

5. - İçel Milletvekili D. Fikri Sağlar'ın,
kamuoyuna “Susurluk Kazası” olarak yansıyan
olaya ilişkin Başbakandan sorusu ve İçişleri
Bakanı Meral Akşener'in yazılı cevabı
(7/1631)

6. - Manisa Milletvekili Tevfik Diker'in, Devlet
İstatistik Enstitüsünün Gelir Dağılım
Anketine ilişkin Başbakandan sorusu ve Maliye Bakanı
Abdüllatif Şener'in yazılı cevabı
(7/1636)

7. - Kocaeli Milletvekili Bekir Yurdagül'ün,
Bağ-Kur'a tabi sigortalılardan basamak yükseltme
talebinde bulunanların miktarına ve Bağ-Kur'luların
durumlarını iyileştirici, alınması
gereken tedbirlere ilişkin sorusu ve Çalışma
ve Sosyal Güvenlik Bakanı Necati Çelik'in yazılı
cevabı (7/1649)

8. - Artvin Milletvekili Süleyman Hatinoğlu'nun,
yapılan zamlara ilişkin Başbakandan sorusu
ve Devlet Bakanı Lütfü Esengün'ün yazılı
cevabı (7/1659)

9. - İstanbul Milletvekili Bülent Akarcalı'nın,
TEAŞ ihalesine ilişkin sorusu ve Enerji ve Tabiî
Kaynaklar Bakanı M. Recai Kutan'ın yazılı
cevabı (7/1664)

10. - İstanbul Milletvekili Bülent Akarcalı'nın,
otoyol gişelerine ilişkin sorusu ve Bayındırlık
ve İskân Bakanı Cevat Ayhan'ın yazılı
cevabı (7/1666)

11. - Yozgat Milletvekili Kâzım Arslan'ın,
öğretmenlik için müracaat edenlerin atamalarına
ilişkin sorusu ve Millî Eğitim Bakanı Mehmet
Sağlam'ın yazılı cevabı (7/1673)

12. - Amasya Milletvekili Cemalettin Lafçı'nın,
İsrail'in Lüblan'a yönelik saldırısına
ilişkin sorusu ve Dışişleri Bakanı
ve Başbakan Yardımcısı Tansu Çiller'in
yazılı cevabı (7/1691)

13. - Hatay Milletvekili Fuat Çay'ın,
Olağanüstü Hal Koordinasyon Kurulunun bazı
kararlarına ilişkin sorusu ve İçişleri
Bakanı Meral Akşener'in yazılı cevabı
(7/1697)

14. - İstanbul Milletvekili Bülent Akarcalı'nın,
emniyet müdürleri kadrolarına ilişkin sorusu
ve İçişleri Bakanı Meral Akşener'in
yazılı cevabı (7/1704)

15. - İstanbul Milletvekili Ercan Karakaş'ın,
1978 yılında İ. Ü. Eczacılık
Fakültesinde meydana gelen bombalama olayının
faillerine ilişkin sorusu ve İçişleri
Bakanı Meral Akşener'in yazılı cevabı
(7/1719)

16. - İzmir Milletvekili Sabri Ergül'ün,
öğrenci yurtlarına ilişkin Başbakandan
sorusu ve Devlet Bakanı Ahmet CemilTunç'un yazılı
cevabı (7/1727)

17. - İzmir Milletvekili Sabri Ergül'ün,
polisle girdiği çatışma sonucunda hayatını
kaybeden bir şahsa ilişkin sorusu ve İçişleri
Bakanı Meral Akşener'in yazılı cevabı
(7/1734)

I. - GEÇEN TUTANAK ÖZETİ

TBMM Genel Kurulu saat 15.'te açılarak
üç oturum yaptı.

Almanya'ya gidecek olan Devlet Bakanı Lütfü
Esengün'e, dönüşüne kadar, Devlet Bakanı
Ahmet Cemil Tunç'un,

Kazakistan'a gidecek olan Devlet Bakanı Namık
Kemal Zeybek'e, dönüşüne kadar, Devlet Bakanı
Işılay Saygın'ın,

Kazakistan'a gidecek olan Devlet Bakanı Nevzat
Ercan'a, dönüşüne kadar, Devlet Bakanı
M. Salim Ensarioğlu'nun,

Belçika'ya gidecek olan Sanayi ve Ticaret
Bakanı Yalım Erez'e, dönüşüne
kadar, Devlet Bakanı Nafiz Kurt'un,

Yemen'e gidecek olan Enerji ve Tabiî Kaynaklar
Bakanı M. Recai Kutan'a, dönüşüne
kadar, Devlet Bakanı Fehim Adak'ın,

Singapur'a gidecek olan Devlet Bakanı Ayfer
Yılmaz'a, dönüşüne kadar vekillik
etmesi uygun görülen Devlet Bakanı H. Ufuk Söylemez,
12 Aralık 1996 tarihinde yurt dışına
gideceğinden, bu tarihten itibaren, Sağlık Bakanı
Yıldırım Aktuna'nın,

Belçika'ya gidecek olan Devlet Bakanı
H. Ufuk Söylemez'e, dönüşüne kadar,
Devlet Bakanı Bekir Aksoy'un,

Belçika ve İrlanda'ya gidecek olan
Dışişleri Bakanı ve Başbakan Yardımcısı
Tansu Çiller'e, dönüşüne kadar, Millî
Savunma Bakanı Turhan Tayan'ın,

Belçika'ya gidecek olan Millî Savunma
Bakanı Turhan Tayan'a, dönüşüne kadar,
Devlet Bakanı Bekir Aksoy'un,

İngiltere, Norveç ve Finlandiya'ya
gidecek olan Devlet Bakanı Gürcan Dağdaş'a,
dönüşüne kadar, Adalet Bakanı Şevket
Kazan'ın,

Rusya Federasyonuna gidecek olan Devlet Bakanı
Ayfer Yılmaz'a, dönüşüne kadar, Devlet
Bakanı H. Ufuk Söylemez'in,

Rusya Federasyonuna gidecek olan Dışişleri
Bakanı ve Başbakan Yardımcısı
Tansu Çiller'e, dönüşüne kadar, Millî
Eğitim Bakanı Mehmet Sağlam'ın,

Vekillik etmelerinin;

Almanya'ya gidecek olan Devlet Bakanı Lütfü
Esengün'e, dönüşüne kadar, Devlet Bakanı
Ahmet Cemil Tunç'un vekillik etmesinin uygun görüldüğüne
ilişkin tezkerenin, Devlet Bakanı Lütfü
Esengün'ün söz konusu seyahatten sarfınazar
etmesi sebebiyle işlemden kaldırılmasının,

Uygun görülmüş olduğuna
ilişkin Cumhurbaşkanlığı tezkereleri
Genel Kurulun bilgisine sunuldu.

Tekirdağ Milletvekili Bayram Fırat Dayanıklı
ve 20 arkadaşının, Trakya bölgesinde
özellikle Çorlu ve Çerkezköy'deki çarpık
sanayileşmenin önlenmesi için alınması
gereken tedbirlerin belirlenmesi amacıyla Anayasanın
98 inci, İçtüzüğün 104 ve 105
inci maddeleri uyarınca bir Meclis araştırması
açılmasına ilişkin önergesi (10/138)
Genel Kurulun bilgisine sunuldu; önergenin gündemdeki
yerini alacağı ve öngörüşmelerinin,
sırasında yapılacağı açıklandı.

Türkiye Büyük Millet Meclisi Saymanlığının;

Nisan, Mayıs, Haziran 1996 ayları hesabına
ait (5/11) (S. Sayısı : 169) ve,

Temmuz, Ağustos, Eylül 1996 ayları
hesabına ait (5/12) (S. Sayısı : 170),

Türkiye Büyük Millet Meclisi Hesaplarını
İnceleme Komisyonu raporları, Genel Kurulun bilgisine
sunuldu.

Başbakan Necmettin Erbakan'ın 2-8 Ekim
1996 tarihleri arasında görüşmelerde bulunmak
üzere Mısır, Libya ve Nijerya'ya yapacağı
resmî ziyarete katılacak milletvekillerine ilişkin
Başbakanlık tezkeresi kabul edildi.

Sanayi, Ticaret, Enerji, Tabiî Kaynaklar, Bilgi
ve Teknoloji Komisyonunda açık bulunan üyeliğe,
DYP Grubunca aday gösterilen Trabzon Milletvekili Yusuf Bahadır
seçildi.

Gündemin “Kanun Tasarı ve Teklifleriyle
Komisyonlardan Gelen Diğer İşler” kısmının;

1 inci sırada bulunan 23,

2 nci sırada bulunan 132,

3 üncü sırada bulunan 164,

4 üncü sırada bulunan 168,

5 inci sırada bulunan 130,

6 ncı sırada bulunan 129,

Sıra sayılı kanun tasarılarının
görüşmeleri, komisyon yetkilileri Genel Kurulda
hazır bulunmadıklarından, ertelendi.

7 nci sırasında bulunan Tüketicinin
Korunması Hakkında Kanunun Bazı Maddelerinde
Değişiklik Yapılmasına Dair 31.7.1996
Tarihli ve 4159 Sayılı Kanun ve Anayasanın
89 uncu Maddesi Gereğince Cumhurbaşkanınca Bir
Daha Görüşülmek Üzere Geri Gönderme
Tezkeresi ve Sanayi, Ticaret, Enerji, Tabiî Kaynaklar, Bilgi
ve Teknoloji Komisyonu Raporu (1/496, 3/444) (S. Sayısı
: 133) üzerinde bir süre görüşüldü.

Alınan karar gereğince, Sait Halim Paşa
Yalısında meydana gelen yangının nedenleri
ve Turban Genel Müdürlüğüyle ilgili yolsuzluk
iddiaları konusundaki (10/2) esas numaralı Meclis
Araştırması Komisyonunun raporunu görüşmek
için, 24 Aralık 1996 Salı günü
saat 15.00'te toplanmak üzere, birleşime 19.05'te son
verildi.

Yasin Hatiboğlu

Başkanvekili

 Kâzım Üstüner Ahmet Dökülmez

 Burdur Kahramanmaraş

 Kâtip Üye Kâtip Üye

Zeki Ergezen

Bitlis

Kâtip Üye


II. - GELEN KÂĞITLAR

20 . 12 . 1996 CUMA

Tasarılar

1. - 190 Sayılı Genel Kadro ve Usulü
Hakkında Kanun Hükmünde Kararnamenin Eki Cetvellerde
Değişiklik Yapılmasına Dair Kanun Tasarısı
(1/552) (Çevre ve Plan ve Bütçe komisyonlarına)
(Başkanlığa geliş tarihi : 16.12.1996)

2. - Aile ve Kadın Müsteşarlığının
Teşkilat ve Görevleri Hakkında Kanun Tasarısı
(1/553) (Sağlık, Aile, Çalışma
ve Sosyal İşler ve Plan ve Bütçe komisyonlarına)
(Başkanlığa geliş tarihi : 16.12.1996)

3. - Inmarsat Gemi Yer İstasyonlarının
Karasularında ve Limanlarda Kullanılması
Uluslararası Anlaşmasına Katılmamızın
Uygun Bulunduğuna Dair Kanun Tasarısı (1/554)
(Bayındırlık, İmâr, Ulaştırma
ve Turizm ve Dışişleri komisyonlarına)
(Başkanlığa geliş tarihi : 16.12.1996)

4. - İcra ve İflas Kanununda Değişiklik
Yapılmasına İlişkin Kanun Tasarısı
(1/555) (Adalet Komisyonuna) (Başkanlığa geliş
tarihi : 16.12.1996)

5. - 190 Sayılı Genel Kadro ve Usulü
Hakkında Kanun Hükmünde Kararnamenin Eki Cetvellerde
Değişiklik Yapılmasına Dair Kanun Tasarısı
(1/556) (Millî Eğitim, Kültür, Gençlik
ve Spor ve Plan ve Bütçe komisyonlarına) (Başkanlığa
geliş tarihi : 16.12.1996)

6. - Türkiye Cumhuriyeti Hükümeti
ile Özbekistan Cumhuriyeti Hükümeti Arasında
Gelir Üzerinden Alınan Vergilerde Çifte Vergilendirmeyi
Önleme Anlaşmasının Onaylanmasının
Uygun Bulunduğuna Dair Kanun Tasarısı (1/557)
(Plan ve Bütçe ve Dışişleri komisyonlarına)
(Başkanlığa geliş tarihi : 16.12.1996)

Teklifler

1. - İstanbul Milletvekili Bülent Ecevit
ve 7 Arkadaşının; 2908 Sayılı
Dernekler Kanununda Değişiklik Yapılmasına
Dair Yasa Önerisi (2/622) (İçişleri ve
Anayasa komisyonlarına) (Başkanlığa geliş
tarihi : 11.12.1996)

2. - İstanbul Milletvekili Ali Talip Özdemir'in;
Bir İl Kurulması Hakkında Kanun Teklifi (2/623)
(İçişleri ve Plan ve Bütçe komisyonlarına)
(Başkanlığa geliş tarihi : 11.12.1996)

3. - Cumhuriyet Halk Partisi Grup Başkanvekilleri
İçel Milletvekili Oya Araslı, Ankara Milletvekili
Önder Sav ile Hatay Milletvekili Nihat Matkap'ın;
Türkiye Büyük Millet Meclisi İçtüzüğünün
105 inci Maddesinin Değiştirilmesine İlişkin
İçtüzük Teklifi (2/624) (Anayasa Komisyonuna)
(Başkanlığa geliş tarihi : 11.12.1996)

4. - Artvin Milletvekili Süleyman Hatinoğlu'nun;
2820 Sayılı Siyasî Partiler Kanununun 11 inci
Maddesinin (b) Bendinin Bir Numaralı Fıkrasının
Değiştirilmesi Hakkında Kanun Teklifi (2/625)
(Anayasa Komisyonuna) (Başkanlığa geliş
tarihi : 12.12.1996)

5. - Artvin Milletvekili Süleyman Hatinoğlu'nun;
2839 Sayılı Milletvekili Seçimi Kanununun
11 inci Maddesinin (d) Bendinin Değiştirilmesi Hakkında
Kanun Teklifi (2/626) (Anayasa Komisyonuna) (Başkanlığa
geliş tarihi : 12.12.1996)

6. - Artvin Milletvekili Süleyman Hatinoğlu'nun;
657 Sayılı Devlet Memurları Kanununun 48
inci Maddesinin 4 üncü Bendinin Değiştirilmesi
Hakkında Kanun Teklifi (2/627) (Anayasa ve Plan ve Bütçe
komisyonlarına) (Başkanlığa geliş
tarihi : 12.12.1996)

7. - Bursa Milletvekili Yahya Şimsek'in; Dört
İlçe ve İnegöl İlinin Kurulması
Hakkında Kanun Teklifi (2/628) (İçişleri
ve Plan ve Bütçe komisyonlarına) (Başkanlığa
geliş tarihi : 12.12.1996)

8. - İstanbul Milletvekili Bülent Ecevit
ve 7 Arkadaşının; 2821 Sayılı
Sendikalar Kanununda Değişiklik Yapılmasına
Dair Yasa Önerisi (2/629) (Sağlık, Aile, Çalışma
ve Sosyal İşler ve Anayasa komisyonlarına)
(Başkanlığa geliş tarihi : 13.12.1996)

9. - Bursa Milletvekili Feridun Pehlivan'ın;
İstiklal Madalyası Verilmiş Bulunanlara Vatanî
Hizmet Tertibinden Şeref Aylığı Bağlanması
Hakkında Kanunun Bir Maddesinin Değiştirilmesi
Hakkında Kanun Teklifi (2/630) (Plan ve Bütçe
Komisyonuna) (Başkanlığa geliş tarihi :
13.12.1996)

10. - Bursa Milletvekili Feridun Pehlivan'ın;
Sağlık Personelinin Tazminat ve Çalışma
Esaslarına Dair Kanunun İki Maddesinin Değiştirilmesi
ve Bir Ek Madde Eklenmesi Hakkında Kanun Teklifi (2/631)
(Plan ve Bütçe Komisyonuna) (Başkanlığa
geliş tarihi : 13.12.1996)

11. - Bayburt Milletvekili Suat Pamukçu'nun;
3218 Sayılı Serbest Bölgeler Kanununun Bir
Maddesinde Değişiklik Yapılmasına Dair
Kanun Teklifi (2/632) (Sanayi, Ticaret, Enerji, Tabiî Kaynaklar,
Bilgi ve Teknoloji ve Plan ve Bütçe komisyonlarına)
(Başkanlığa geliş tarihi : 16.12.1996)

Sözlü Soru Önergesi

1. - Muğla Milletvekili Lâle Aytaman'ın,
bazı termik santraller için Dünya Bankasından
sağlanan krediye ilişkin Enerji ve Tabiî Kaynaklar
Bakanından sözlü soru önergesi (6/394) (Başkanlığa
geliş tarihi : 18.12.1996)

Yazılı Soru Önergeleri

1. - Afyon Milletvekili Osman Hazer'in, Afyon'a bağlı
bazı yerleşim birimlerinin yol sorununa ilişkin
Bayındırlık ve İskân Bakanından
yazılı soru önergesi (7/1780) (Başkanlığa
geliş tarihi : 18.12.1996)

2. - Bursa Milletvekili Ertuğrul Yalçınbayır'ın,
Bulgaristan'dan zorunlu göçle gelen soydaşlara
ilişkin İçişleri Bakanından yazılı
soru önergesi (7/1781) (Başkanlığa geliş
tarihi : 18.12.1996)

3. - Afyon Milletvekili Osman Hazer'in, hazine arazileri
üzerinde bulunan otellere ilişkin Turizm Bakanından
yazılı soru önergesi (7/1782) (Başkanlığa
geliş tarihi : 18.12.1996)

4. - Afyon Milletvekili Osman Hazer'in, orman köylerine
kredi verilip verilmeyeceğine ve orman yangınlarına
ilişkin Orman Bakanından yazılı soru
önergesi (7/1783) (Başkanlığa geliş
tarihi : 18.12.1996)

5. - Afyon Milletvekili Osman Hazer'in, öğretmen
açığına ve İmam Hatip Liselerine
ilişkin Millî Eğitim Bakanından yazılı
soru önergesi (7/1784) (Başkanlığa geliş
tarihi : 18.12.1996)

6. - Afyon Milletvekili Osman Hazer'in, amatör
spor faaliyetlerine yapılacak desteğe ilişkin
Devlet Bakanından yazılı soru önergesi
(7/1785) (Başkanlığa geliş tarihi : 18.12.1996)

7. - Afyon Milletvekili Osman Hazer'in, Afyon-Uşak
Kırsal Kalkınma Projesine ilişkin Tarım
ve Köyişleri Bakanından yazılı
soru önergesi (7/1786) (Başkanlığa geliş
tarihi : 18.12.1996)

8. - Afyon Milletvekili Osman Hazer'in, Afyon'daki
adlî personel açığına ilişkin
Adalet Bakanından yazılı soru önergesi
(7/1787) (Başkanlığa geliş tarihi : 18.12.1996)

9. - Afyon Milletvekili Osman Hazer'in, Afyon-Hocalar'da
tapu sicil müdürlüğü ihdasına ilişkin
Devlet Bakanından yazılı soru önergesi
(7/1788) (Başkanlığa geliş tarihi : 18.12.1996)

10. - Afyon Milletvekili Osman Hazer'in, Afyon'a
bağlı bazı ilçelerin meteoroloji hizmet
binası ihtiyacına ilişkin Devlet Bakanından
yazılı soru önergesi (7/1789) (Başkanlığa
geliş tarihi : 18.12.1996)

11. - Afyon Milletvekili Osman Hazer'in, Vakıflar
Genel Müdürlüğünce camilere yapılan
yardımlara ilişkin Devlet Bakanından yazılı
soru önergesi (7/1790) (Başkanlığa geliş
tarihi : 18.12.1996)

12. - Afyon Milletvekili Osman Hazer'in, Hac kotası
uygulamasına ve din görevlilerine ilişkin Devlet
Bakanından yazılı soru önergesi (7/1791)
(Başkanlığa geliş tarihi : 18.12.1996)

13. - Afyon Milletvekili Osman Hazer'in, Afyon Kültür
Merkezi inşaatına ilişkin Kültür
Bakanından yazılı soru önergesi (7/1792)
(Başkanlığa geliş tarihi : 18.12.1996)

14. - Afyon Milletvekili Osman Hazer'in, hava kirliliği
sorununa ilişkin Çevre Bakanından yazılı
soru önergesi (7/1793) (Başkanlığa geliş
tarihi : 18.12.1996)

15. - Afyon Milletvekili Osman Hazer'in, Afyon Havaalanı
inşaatına ilişkin Ulaştırma Bakanından
yazılı soru önergesi (7/1794) (Başkanlığa
geliş tarihi : 18.12.1996)

16. - Afyon Milletvekili Osman Hazer'in, AIDS ve
tüberkilozla mücadeleye ilişkin Sağlık
Bakanından yazılı soru önergesi (7/1795)
(Başkanlığa geliş tarihi : 18.12.1996)

17. - Afyon Milletvekili Osman Hazer'in, Afyon-Dinar
Devlet Hastanesinin doktor ihtiyacına ilişkin Sağlık
Bakanından yazılı soru önergesi (7/1796)
(Başkanlığa geliş tarihi : 18.12.1996)

18. - Afyon Milletvekili Osman Hazer'in, belde belediye
başkanlarına yeşil pasaport verilip verilmeyeceğine
ilişkin İçişleri Bakanından yazılı
soru önergesi (7/1797) (Başkanlığa geliş
tarihi : 18.12.1996)

19. - Afyon Milletvekili Osman Hazer'in, Akdeğirmen
ve Yavaşlar Barajı Projelerine ilişkin Enerji
ve Tabiî Kaynaklar Bakanından yazılı
soru önergesi (7/1798) (Başkanlığa geliş
tarihi : 18.12.1996)

20. - Manisa Milletvekili Hasan Gülay'ın,
Tavşanlı-Opanüzü Mevkiinde bulunan krom
madeninin işletme ruhsatıyla ilgili iddialara ilişkin
Enerji ve Tabiî Kaynaklar Bakanından yazılı
soru önergesi (7/1799) (Başkanlığa geliş
tarihi : 18.12.1996)

21. - Rize Milletvekili Ahmet Kabil'in, Karadeniz
Bölgesinde bulunan liman ve havaalanlarına ilişkin
Ulaştırma Bakanından yazılı
soru önergesi (7/1800) (Başkanlığa geliş
tarihi : 18.12.1996)

22. - Rize Milletvekili Ahmet Kabil'in, Karadeniz
Bölgesinde bulunan barajlara ilişkin Enerji ve Tabiî
Kaynaklar Bakanından yazılı soru önergesi
(7/1801) (Başkanlığa geliş tarihi : 18.12.1996)

23 . 12 . 1996  PAZARTESİ

Kanun Hükmünde Kararname

1. - 27.7.1967 Tarih ve 926 Sayılı
ve 28.2.1982 Tarih ve 2629 Sayılı Kanunlarda Değişiklik
Yapılmasına Dair Kanun Hükmünde Kararname
(1/558) (Millî Savunma ve Plan ve Bütçe komisyonlarına)
(Başkanlığa geliş tarihi : 21.12.1996)

Teklifler

1. - Bursa Milletvekili Ertuğrul Yalçınbayır'ın;
Hâkimler ve Savcılar Kanununda Değişiklik
Yapılmasına Dair Kanun Teklifi (2/633) (Adalet Komisyonuna)
(Başkanlığa geliş tarihi : 17.12.1996)

2. - Ankara Milletvekili Yücel Seçkiner'in;
Karayolları Trafik Kanununun Bir Maddesinde Değişiklik
Yapılmasına Dair Kanun Teklifi (2/634) (İçişleri
Komisyonuna) (Başkanlığa geliş tarihi :
17.12.1996)

3. - Afyon Milletvekili Nuri Yabuz'un; Yükseköğretim
Kurumları Teşkilatı Hakkında 41 Sayılı
Kanun Hükmünde Kararnamenin Değiştirilerek
Kabulüne Dair Kanunun İki Maddesinde Değişiklik
Yapılmasına Dair Kanun Teklifi (2/635) (Millî
Eğitim, Kültür, Gençlik ve Spor ve Plan ve
Bütçe komisyonlarına) (Başkanlığa
geliş tarihi : 18.12.1996)

4. - Doğru Yol Partisi Grup Başkanvekili
Ankara Milletvekili Saffet Arıkan Bedük'ün; Yükseköğretim
Kurumları Teşkilatı Hakkında 41 Sayılı
Kanun Hükmünde Kararnamenin Değiştirilerek
Kabulüne Dair Kanuna Bir Ek Madde Eklenmesi Hakkında
Kanun Teklifi (2/636) (Millî Eğitim, Kültür,
Gençlik ve Spor ve Plan ve Bütçe komisyonlarına)
(Başkanlığa geliş tarihi : 19.12.1996)

Raporlar

1. - Refah Partisi Grup Başkanvekili Kayseri
Milletvekili Salih Kapusuz ile Doğru Yol Partisi Grup Başkanvekili
Denizli Milletvekili Mehmet Gözlükaya'nın, 1580
Sayılı Belediye Kanununun  15 inci Maddesinin 58
inci Bendine Tevfikan Belediyelerce Kurulan Toptancı Hallerinin
Sureti İdaresi Hakkında 80 Sayılı
Kanunun 1 inci ve 552 Sayılı Yaş Sebze ve
Meyve Ticaretinin Düzenlenmesi ve Toptancı Halleri
Hakkında Kanun Hükmünde Kararnamenin 21 inci
Maddesinin Değiştirilmesine İlişkin Kanun
Teklifi ve İçişleri Komisyonu Raporu (2/580)
(S. Sayısı : 177) (Dağıtma tarihi : 23.12.1996)
(GÜNDEME)

2. - Afyon İli Dinar İlçesinde
Meydana Gelen Deprem Afetinde Zarar Görenlerin Gelir, Kurumlar
ve Geçici Vergilerinin Terkini Hakkında Kanun Tasarısı
ve Plan ve Bütçe Komisyonu Raporu (1/301) (S. Sayısı
: 178) (Dağıtma tarihi : 23.12.1996) (GÜNDEME)

3. - Refah Partisi Grup Başkanvekili Kayseri
Milletvekili Salih Kapusuz ile Doğru Yol Partisi Grup Başkanvekili
Denizli Milletvekili Mehmet Gözlükaya'nın, Arsa
Ofisi Kanununun Bir Maddesinin Değiştirilmesi Hakkında
Kanun Teklifi ve Bayındırlık, İmar,
Ulaştırma ve Turizm ve Plan ve Bütçe
komisyonları raporları (2/581) (S. Sayısı
: 181) (Dağıtma tarihi : 23.12.1996) (GÜNDEME)

4. - Türkiye Cumhuriyeti Emekli Sandığı
Kanununun Bir Maddesinde Değişiklik Yapılmasına
Dair Kanun Tasarısı ile Türkiye Cumhuriyeti
Emekli Sandığı Kanununa Bir Geçici Madde
Eklenmesi Hakkında Kanun Tasarısı ve Millî
Savunma ve Plan ve Bütçe komisyonları raporları
(1/474, 1/484) (S. Sayısı : 182) (Dağıtma
tarihi : 23.12.1996) (GÜNDEME)

5. - Refah Partisi Grup Başkanvekili Kayseri
Milletvekili Salih Kapusuz ile Doğru Yol Partisi Grup Başkanvekili
Denizli Milletvekili Mehmet Gözlükaya'nın, Büyükşehir
Belediyelerinin Yönetimi Hakkında Kanun Hükmünde
Kararnamenin Değiştirilerek Kabulü Hakkında
Kanunun Bir Maddesinin Değiştirilmesine ve Ek Bir Madde
Eklenmesine Dair Kanun Teklifi ve Bayındırlık,
İmar, Ulaştırma ve Turizm, İçişleri
ve Plan ve Bütçe komisyonları raporları
(2/582) (S. Sayısı : 183) (Dağıtma tarihi
: 23.12.1996) (GÜNDEME)

6. - Refah Partisi Grup Başkanvekili Kayseri
Milletvekili Salih Kapusuz ile Doğru Yol Partisi Grup Başkanvekili
Denizli Milletvekili Mehmet Gözlükaya'nın, Maliye
Bakanlığının Teşkilat ve Görevleri
Hakkında Kanun Hükmünde Kararnamenin Bir Maddesinin
Değiştirilmesine Dair Kanun Teklifi ve Plan ve Bütçe
Komisyonu Raporu (2/583) (S. Sayısı : 184) (Dağıtma
tarihi : 23.12.1996) (GÜNDEME)

24 . 12 . 1996  SALI

Rapor

1. - Muş Milletvekili Necmettin Dede'nin Karayolları
Trafik Kanununda Değişiklik Yapılması
Hakkında Kanun Teklifi ve İçişleri
Komisyonu Raporu (2/586) (S. Sayısı : 192) (Dağıtma
tarihi : 24.12.1996) (GÜNDEME)

Sözlü Soru Önergeleri

1. - Bartın Milletvekili Cafer Tufan Yazıcıoğlu'nun,
istihdam ve eğitim projesine ilişkin Çalışma
ve Sosyal Güvenlik Bakanından sözlü soru
önergesi (6/395) (Başkanlığa geliş
tarihi : 19.12.1996)

2. - Bursa Milletvekili Feridun Pehlivan'ın,
Tansu Çiller'in, A.B.D. vatandaşı olup olmadığına
ilişkin Başbakandan sözlü soru önergesi
(6/396) (Başkanlığa geliş tarihi : 20.12.1996)

Yazılı Soru Önergeleri

1. - Bursa Milletvekili Yüksel Aksu'nun, Kültür
Bakanlığı ile Mimarlar Odası arasında
imzalanan bir protokole ilişkin Kültür Bakanından
yazılı soru önergesi (7/1802) (Başkanlığa
geliş tarihi : 19.12.1996)

2. - Ordu Milletvekili Müjdat Koç'un,
ABDBaşkanının Kıbrıs ile ilgili
bir beyanına ilişkin Dışişleri
Bakanı ve Başbakan Yardımcısından
yazılı soru önergesi (7/1803) (Başkanlığa
geliş tarihi : 19.12.1996)

3. - Sinop Milletvekili Metin Bostancıoğlu'nun,
Sinop-Durağan İlçesi, Sofular Köyü,
Kışla Mahallesi ilkokulunun öğretmen lojmanı
ihtiyacına ilişkin Millî Eğitim Bakanından
yazılı soru önergesi (7/1804) (Başkanlığa
geliş tarihi : 20.12.1996)

4. - İstanbul Milletvekili Ercan Karakaş'ın,
TEAŞ ihalesine ilişkin Enerji ve Tabiî Kaynaklar
Bakanından yazılı soru önergesi (7/1805)
(Başkanlığa geliş tarihi : 20.12.1996)

5. - Muğla Milletvekili Zeki Çakıroğlu'nun,
Yatağan ve Yeniköy Termik Santrallerine ilişkin
Enerji ve Tabiî Kaynaklar Bakanından yazılı
soru önergesi (7/1806) (Başkanlığa geliş
tarihi : 20.12.1996)

6. - Muğla Milletvekili Zeki Çakıroğlu'nun,
Ören ve Derince ovalarının sulama suyu sorununa
ilişkin Enerji ve Tabiî Kaynaklar Bakanından
yazılı soru önergesi (7/1807) (Başkanlığa
geliş tarihi : 20.12.1996)

7. - Muğla Milletvekili Zeki Çakıroğlu'nun,
Muğla -Milas -Bodrum karayoluna ilişkin Bayındırlık
ve İskân Bakanından yazılı soru
önergesi (7/1808) (Başkanlığa geliş
tarihi : 20.12.1996)

8. - Burdur Milletvekili Yusuf Ekinci'nin, Burdur
İlindeki ağaçlandırma faaliyetlerine
ilişkin Orman Bakanından yazılı soru
önergesi (7/1809) (Başkanlığa geliş
tarihi : 23.12.1996)

9. - Burdur Milletvekili Yusuf Ekinci'nin, Burdur
İlindeki sağlık personeli açığına
ilişkin Sağlık Bakanından yazılı
soru önergesi (7/1810) (Başkanlığa geliş
tarihi : 23.12.1996)

10. - Burdur Milletvekili Yusuf Ekinci'nin, şekerpancarı
üreticisine yapılacak yardımlara ilişkin
Sanayi ve Ticaret Bakanından yazılı soru
önergesi (7/1811) (Başkanlığa geliş
tarihi : 23.12.1996)

11. - Burdur Milletvekili Yusuf Ekinci'nin, Burdur
İlinde telefon konuşmaları için ihtiyaç
duyulan fiberoptik kablo miktarına ilişkin Ulaştırma
Bakanından yazılı soru önergesi (7/1812)
(Başkanlığa geliş tarihi : 23.12.1996)

BİRİNCİ OTURUM

Açılma Saati : 15.00

24 Aralık 1996 Salı

BAŞKAN : Başkanvekili Yasin
HATİBOĞLU

KÂTİP ÜYELER : Ali GÜNAYDIN
(Konya), Kâzım ÜSTÜNER (Burdur)


BAŞKAN - Sayın milletvekilleri, çalışmalarımızın
hayırlara vesile olmasını Cenabı Allah'tan
niyaz ederek Türkiye Büyük Millet Meclisinin 39
uncu Birleşimini açıyorum. 


III. - YOKLAMA

BAŞKAN - Gündemimiz bugün yüklü.
Ekseriyetin olduğunu görebilseydim yoklama yapmayacaktım;
ama, şimdi, yoklama yapmak zorundayım; yoklamanın
bir yerinde tereddütüm zail olursa görüşmelere
başlarız. 

Ad okunmak suretiyle yoklama yapılacaktır.

(Elazığ Milletvekili Mehmet Ağar'a
kadar yoklama yapıldı)

BAŞKAN - Sayın milletvekilleri, toplantı
yetersayımız vardır; görüşmelere
başlıyoruz.

Sayın milletvekilleri, gündemdışı
söz talebinde bulunan sayın üyelere söz
verme imkânım olmadı, beni anlayışla
karşılayacaklarını umuyorum; çünkü,
bugün, gerçekten, gündemimiz epeyce yüklü.


Bu sebeple, gündemin “Başkanlığın
Genel Kurula Sunuşları” bölümüne
geçiyoruz.

Cumhurbaşkanlığı tezkereleri
vardır; Sayın Divan Üyemiz ayrı ayrı
okuyacak ve ben, Yüce Heyetin bilgilerine arz edeceğim:



IV. - BAŞKANLIĞIN GENEL KURULA
SUNUŞLARI

A)  TEZKERELER VE ÖNERGELER

1. - İngiltere'ye giden Devlet Bakanı
H. Ufuk Söylemez'e, dönüşüne kadar,
Devlet Bakanı Ayfer Yılmaz'ın vekâlet
etmesinin uygun görüldüğüne ilişkin
Cumhurbaşkanlığı tezkeresi (3/623)

20 Aralık 1996

Türkiye Büyük Millet Meclisi
Başkanlığına

20 Aralık 1996 tarihinde İngiltere'ye
giden Devlet Bakanı H. Ufuk Söylemez'in dönüşüne
kadar; Devlet Bakanlığına, Devlet Bakanı
Ayfer Yılmaz'ın vekâlet etmesinin, Başbakanın
teklifi üzerine, uygun görülmüş olduğunu
bilgilerinize sunarım.

 Süleyman Demirel

 Cumhurbaşkanı

BAŞKAN - Bilgilerinize sunulmuştur.

2. - Sudan'a gidecek olan Devlet Bakanı
T. Rıza Güneri'ye, dönüşüne kadar,
Çevre Bakanı M. Ziyattin Tokar'ın vekâlet
etmesinin uygun görüldüğüne ilişkin
Cumhurbaşkanlığı tezkeresi (3/624)

20 Aralık 1996

Türkiye Büyük Millet Meclisi
Başkanlığına

Görüşmelerde bulunmak üzere,
22 Aralık 1996 tarihinde Sudan'a gidecek olan Devlet Bakanı
Teoman Rıza Güneri'nin dönüşüne
kadar; Devlet Bakanlığına, Çevre Bakanı
M. Ziyattin Tokar'ın vekâlet etmesinin, Başbakanın
teklifi üzerine, uygun görülmüş olduğunu
bilgilerinize sunarım.

 Süleyman Demirel

 Cumhurbaşkanı

BAŞKAN -Bilgilerinize sunulmuştur.

Şimdi, Türkiye Büyük Millet
Meclisi Başkanlığının tezkereleri
vardır; okutuyorum:

3. - İsrail Parlamento Başkanı
ve Filistin Yasama Konseyi Başkanının vaki
davetine TBMM Başkanının başkanlığında
icabet edecek Parlamento heyetinde yer alacak milletvekillerine
ilişkin Başkanlık tezkeresi (3/625)

23 Aralık 1996

Türkiye Büyük Millet Meclisi
Genel Kuruluna

İsrail Parlamento Başkanı ve
Filistin Yasama Konseyi Başkanının vaki davetine
istinaden, Türkiye Büyük Millet Meclisini temsilen
7 kişilik bir Parlamento heyetinin 5-9 Ocak 1997 tarihleri
arasında sözkonusu davete icabet etmesi, Türkiye
Büyük Millet Meclisinin Dışilişkilerinin
Düzenlenmesi Hakkındaki 3620 sayılı
Kanunun 6 ncı maddesi uyarınca, Genel Kurulun 3.12.1996
tarih ve 25 inci Birleşiminde kabul edilmiştir.

Adı geçen kanunun 2 nci maddesi uyarınca,
Heyetimizi oluşturmak üzere siyasî parti gruplarınca
bildirilen üyelerimizin isimleri Genel Kurulun bilgilerine
sunulur.

 Mustafa Kalemli

 Türkiye Büyük Millet Meclisi 

 Başkanı

Mustafa Kalemli (TBMM Başkanı)

Aslan Ali Hatipoğlu (Amasya)

Yüksel Aksu  (Bursa)

Ramazan Yenidede (Denizli)

Cefi Jozef Kamhi (İstanbul)

Ahmet Derin  (Kütahya)

Erdoğan Yetenç (Manisa)

BAŞKAN - Bilgilerinize sunulmuştur.

Diğer tezkereyi okutuyorum:

4. - Gürcistan Parlamentosu Türkiye
Dostluk Grubu Başkanının vaki davetine icabet
edecek Parlamento heyetinde yer alacak milletvekillerine ilişkin
Başkanlık tezkeresi (3/626)

Türkiye Büyük Millet Meclisi
Genel Kuruluna

Gürcistan Parlamentosu Türkiye Dostluk
Grubu Başkanının vaki davetine istinaden,
Türkiye Büyük Millet Meclisini temsilen 6 kişilik
bir parlamento heyetinin, 13-17 Ocak 1997 tarihlerinde söz
konusu davete icabet etmesi, Türkiye Büyük Millet
Meclisinin Dışilişkilerinin Düzenlenmesi
Hakkındaki  3620 sayılı Kanunun  6 ncı
maddesi  uyarınca,  Genel Kurulun  10.12.1996 tarih ve
29 uncu Birleşiminde kabul edilmiştir.

Adı geçen kanunun 2 nci maddesi uyarınca,
heyetimizi oluşturmak üzere siyasî parti gruplarınca
bildirilen üyelerimizin isimleri Genel Kurulun bilgilerine
sunulur.

 Mustafa Kalemli

 Türkiye Büyük Millet Meclisi

 Başkanı

Ahmet İyimaya  (Amasya)

Metin Arifağaoğlu (Artvin)

Süleyman Hatinoğlu (Artvin)

İsmail Coşar  (Çankırı)

Mehmet Sılay  (Hatay)

Fikret Uzunhasan (Muğla)

BAŞKAN - Bilgilerinize sunulmuştur.

Sayın milletvekilleri, Danışma
Kurulunun önerileri vardır; okutup, ayrı ayrı
oylarınıza sunacağım:

V. - ÖNERİLER

A) DANIŞMA KURULU ÖNERİSİ

1. - Gündemdeki sıralamanın
yeniden yapılması ile 31.12.1996 Salı ve
2.1.1997 Perşembe günlerinde Genel Kurul çalışmalarının
yapılmamasına ilişkin Danışma
Kurulu önerisi

Danışma Kurulu Önerisi


No: 43            Tarih: 24.12.1996

Danışma Kurulunca, aşağıdaki
önerilerin Genel Kurulun onayına sunulması
uygun görülmüştür.

 Mustafa Kalemli

 Türkiye Büyük Millet Meclisi

 Başkanı

 Salih Kapusuz Murat Başesgioğlu

 RP Grubu Başkanvekili ANAP Grubu Başkanvekili

 Mehmet Gözlükaya H. Hüsamettin Özkan

 DYP Grubu Başkanvekili DSP Grubu Başkanvekili

Nihat Matkap

CHP Grubu Başkanvekili

Öneriler:

1- Gündemin “Kanun Tasarı ve Teklifleriyle
Komisyonlardan Gelen Diğer İşler” kısmının
54 üncü sırasında yer alan 166 sıra
sayılı Yükseköğretim Kurumları
Teşkilatı Hakkında 41 sayılı
Kanun Hükmünde Kararnamenin Değiştirilerek
Kabulüne Dair Kanunun Bir Maddesinin Yürürlükten
Kaldırılmasına İlişkin 9.10.1996
tarih ve 4190 sayılı Kanun ve Anayasanın
89 uncu maddesi gereğince Cumhurbaşkanınca bir
daha görüşülmek üzere geri gönderme
tezkeresinin, bu kısmın 5 inci sırasına;
52 nci sırasında yer alan 147 sıra sayılı
kanun teklifinin 6 ncı sırasına alınması
önerilmiştir.

2- 31.12.1996 Salı ve 2.1.1997 Perşembe
günlerinde Genel Kurul çalışmalarının
yapılmaması önerilmiştir.

BAŞKAN - Şimdi, önerileri tekrar
ayrı ayrı okutup oylarınıza sunacağım:

Öneriler:

1- Gündemin “Kanun Tasarı ve Teklifleriyle
Komisyonlardan Gelen Diğer İşler” kısmının
54 üncü sırasında yer alan 166 sıra
sayılı Yükseköğretim Kurumları
Teşkilatı Hakkında 41 sayılı
Kanun Hükmünde Kararnamenin Değiştirilerek
Kabulüne Dair Kanunun Bir Maddesinin Yürürlükten
Kaldırılmasına İlişkin 9.10.1996
tarih ve 4190 sayılı Kanun ve Anayasanın
89 uncu maddesi gereğince Cumhurbaşkanınca bir
daha görüşülmek üzere geri gönderme
tezkeresinin, bu kısmın 5 inci sırasına;
52 nci sırasında yer alan 147 sıra sayılı
kanun teklifinin 6 ncı sırasına alınması
önerilmiştir.

BAŞKAN - Öneriyi oylarınıza
sunuyorum: Kabul edenler... Kabul etmeyenler... Öneri kabul
edilmiştir.

2 nci öneriyi okutuyorum:

2- 31.12.1996 Salı ve 2.1.1997 Perşembe
günlerinde Genel Kurul çalışmalarının
yapılmaması önerilmiştir.

BAŞKAN - Öneriyi oylarınıza
sunuyorum: Kabul edenler... Kabul etmeyenler... Öneri kabul
edilmiştir.

Sayın milletvekilleri, İçtüzüğün
37 nci maddesine göre verilmiş doğrudan gündeme
alınma önergeleri vardır; ayrı ayrı
okutup, işleme koyacağım.

IV. - BAŞKANLIĞIN GENEL KURULA
SUNUŞLARI (Devam)

A)  TEZKERELER VE ÖNERGELER (Devam)

5. - Erzincan Milletvekili Tevhit Karakaya ve
Naci Terzi'nin, Yükseköğretim Kurumları Teşkilatı
Hakkında 41 Sayılı Kanun Hükmünde
Kararnamenin Değiştirilerek Kabulüne Dair 2809
Sayılı Kanun ile 78 ve 190 Sayılı
Kanun Hükmünde Kararnamelerin Eki Cetvellerde Değişiklik
Yapılması Hakkında Kanun Teklifinin (2/119),
doğrudan gündeme alınmasına ilişkin
önergesi (4/118)

Türkiye Büyük Millet Meclisi
Başkanlığına

Plan ve Bütçe Komisyonunda bulunan (2/119)
Esas Numaralı Yükseköğretim Kurumları
Teşkilatı Hakkında 41 Sayılı
Kanun Hükmünde Kararnamenin Değiştirilerek
Kabulüne Dair 2809 Sayılı Kanun ile 78 ve 190
Sayılı Kanun Hükmünde Kararnamelerde Değişiklik
Yapılması Hakkında Kanun Teklifimizin İçtüzüğün
37 nci maddesine göre doğrudan gündeme alınmasını
arz ederiz.

Saygılarımızla. 18.11.1996

 Naci Terzi Tevhit Karakaya

 Erzincan  Erzincan

BAŞKAN - Komisyon ve Hükümetin söz
talebi?.. Yok.

Önerge sahibi sıfatıyla, Sayın
Tevhit Karakaya; buyurun.

Sayın Karakaya, süreniz 5 dakikadır.


Zaten, gerekçeniz orada yazılı;
ben, sürenizi vereyim. 

Yalnız, tabiî, bu arada, bizim Çorum
Üniversitesini de bir münasip yerde zikrederseniz, memnun
olurum.

TEVHİT KARAKAYA (Erzincan) - Değerli Başkanım,
muhterem milletvekilleri; Yüce Heyetinizi saygıyla
selamlarım.

Ülkeler, varlıklarını sağlıklı
temellere oturttukları ölçüde, geleceğe
emin adımlarla yürürler; ekonomik, kültürel,
sosyal alanlarda gelişerek, insanlarına, huzur, mutluluk
ve refah getirirler. Bu açıdan, sosyal ve ekonomik
durumumuzun, önce tespiti, sonra, problemlerin teşhisi
ve çözüm teklifleri konusunda, kamu kuruluşları
arasında, özellikle üniversitelerimizin önemli
bir yeri vardır. Üniversitelerimiz, bilim ve kültür
merkezleri halinde, ülkemiz şartlarını
bilimsel açıdan ele alarak, ülkemiz geleceğinin
önünü açan kurumlardır. Üniversitelerimiz,
makro planda, ülke problemlerini ele alan önemli araştırmalarıyla,
takdir edici çalışmalar, tezler ortaya koymaktadırlar;
bulunduğu bölgenin şartlarını yerinde
görerek, bilerek yaptığı araştırmalarla,
o bölgenin sosyal ve ekonomik yapısına katkıda
bulunmaktadırlar. 

Doğu Anadolumuzun şirin bir köşesi
olan Erzincan, bölgenin pek çok problemini de taşıyan
bir ilimizdir; ekonomide, işsizlikte, sağlık
ve eğitimde, hiç de kendisine layık olmayan
şartlarla iç içe yaşamaktadır.
Bölge, özellikle işsizlik sonucu, göç
olayını, en acı bir biçimde yaşamaktadır.
Erzincan'dan büyük illere doğru yıllardan
beri süregelen bir nüfus göçü, şüpesiz
ki, beraberinde sermaye ve beyin göçünü
de artırmıştır. Sonuçta, bunlar,
ekonomik durgunluğu, ekonomik durgunluk ise beraberinde işsizliği
geliştirmiş, işsizlik ise göçü
hızlandırmıştır. 

Muhterem milletvekilleri, üniversitelerin, çevrelerine
olan olumlu etkileri, bugün, artık, herkes tarafından
bilinmekte ve kabul edilmektedir. Erzincan'da da bir üniversite
kurulması, sadece, ilimizin ve çevre il ve ilçelerin
ekonomik, sosyal ve kültürel gelişmelerine katkıda
bulunmakla kalmayıp, deprem nedeniyle bozulan moralin yükselmesine,
altüst olan bakış açılarının
değişmesine, sanayici ve işadamlarımızın
Erzincan'a bakış açılarının
değişmesine ve bunun sonucu da, ilimizdeki kamu ve özel
kesim yatırımlarının artmasına
vesile olacaktır. 

12 bin metre karelik bir alanı kaplayan il,
Doğu Anadolu'ya, Asya'daki Türk Cumhuriyetlerine ve Uzakdoğu'ya
açılan E-80 Karayolu üzerindedir. Sanayileşmesini
arzu edilen seviyeye getirememiş hemen hemen her bölge
gibi, özellikle tarıma yönelen Erzincan, bugün,
sağlık ve eğitim alanındaki yatırımlarla
sıkıntılarını gidermeyi beklemektedir.


Hükümetimizin, özellikle Doğu
ve Güneydoğu Anadolu Bölgelerine yönelik olarak
aldığı ve alacağı ekonomik ve sosyal
tedbirler, inşallah, bölge insanımıza
yeni imkânları kazandıracaktır. 

Türkiye Büyük Millet Meclisi Başkanlığına
verdiğimiz kanun teklifiyle, inşallah, siz değerli
milletvekillerimizin de katkılarıyla, oylarıyla
en kısa zamanda açılacağına inandığımız
Erzincan üniversitesi, yalnızca Erzincan'ın
değil, çevre il ve ilçelerin de ekonomik, sosyal
ve kültürel gelişimine katkıda bulunacak,
bölgedeki sanayi ve hizmet sektörünün de lokomotifi
olarak onlara yol gösterecek, önderlik edecektir. 

Mevcut imkânlar açısından,
Erzincan üniversitesinin açılması, artık
kaçınılmazdır. 

(Mikrofon otomatik cihaz tarafından kapatıldı)

BAŞKAN - Sayın Karakaya...

TEVHİT KARAKAYA (Devamla) - Müsaade eder
misiniz, 1 dakika...

BAŞKAN - Peki, size 2 dakika eksüre veriyorum;
ama, lütfen bir daha süre istemeyin.

Buyurun efendim.

TEVHİT KARAKAYA (Devamla) - Teşekkür
ederim Başkanım.

İki defa Meclis Genel Kuruluna kadar gelen
Erzincan üniversitesiyle ilgili teklifler, bir türlü
kanunlaşamamıştır.

2 fakülte, 6 yüksekokulu bulunan Erzincan,
üniversite açılacak illerin başında
yer almalıdır. Erzincan, gerek altyapı itibariyle
gerekse yükseköğretim birimlerinin öğrenci
durumu, akademik ve idarî personel, fizikî kapasite,
araç gereç ve organizasyon yönünden bu
hakkı kazanmıştır. Eğitim Fakültesinde
1 200 öğrenci, 54 akademik, 60 idarî personel;
Hukuk Fakültesinde 300 öğrenci, 58 öğretim
elemanı, 25 idarî personel; Erzincan Meslek İlahiyat
Yüksekokulu, Sağlık Meslek Yüksekokulu, Refahiye,
Tercan, Kemaliye Meslek Yüksekokullarında 1 100 öğrenci,
60 akademik, 65 idarî personel ile eğitim ve öğretimini
sürdürmektedir. 

Öğrencilerin, yeme, içme ve barınma
sorunu olmadığı gibi, her türlü sosyal,
kültürel ve sportif faaliyetleri için mekânlar
hazırdır. Merkezde 10 bin öğrenciyi barındıracak
yurt kapasitesi vardır. Eğitim Fakültesi Meslek
Yüksekokulunda bölüm sayısı artmış,
beden eğitimi ve fizik bölümleri yeni açılmıştır.


Erzincan üniversitesinin açılışıyla,
sosyal, kültürel, fen, mühendislik, sağlık,
ekonomi ve tarih alanlarında yapılacak araştırmalar,
yöre ve ülkemizin geleceğini aydınlatacaktır.
Bölgeden göç önlenecek, yatırımlar
çoğalacak, istihdam imkânı artacak, işsizlik
azalacak; kültürel gelişmeyle cehalet gerileyecek,
ülkesine ve yöresine sahip çıkan insanlar
çoğalacaktır.

(Mikrofon otomatik cihaz tarafından kapatıldı)

BAŞKAN - Sayın Karakaya, 1 dakika süre
istediniz, ben 2 dakika süre verdim. Lütfen, toparlayın...

TEVHİT KARAKAYA (Devamla) - Teşekkür
ederim Sayın Başkanım. 

Erzincan üniversitesi, Erzincan Eğitim-Kültür
Vakfının, Erzincan Üniversitesi Vakfının,
Erzincanlı işadamlarının katkılarıyla
güçlenecek. Erzincan üniversitesi, devletimize,
eminim ki yük olmayacaktır. 

Devletine sahip çıkan; köyünü,
beldesini terör belasına karşı, genci
ve ihtiyarıyla birlikte koruyan, acısını
yıllardır içerisine gömen bağrıyanık
Erzincanlının acısı, bir nebze de
olsa, kurulacak Erzincan üniversitesiyle azalacak; böylece,
hem bölgenin hem ülkemizin eğitim düzeyi, eminim
ki yükselecektir.

Bu dilek ve düşüncelerimle, Erzincan
üniversitesinin kurulmasıyla ilgili teklifimizi siz
değerli milletvekillerimizin ıttılaına
sunuyor, bu vesileyle tekrar saygılarımı
arz ederim efendim. (Alkışlar)

BAŞKAN - Sayın Karakaya, teşekkür
ediyorum. 

Söz talebinde bulunan iki sayın üyemiz
var; Sayın Naci Terzi, Sayın Mustafa Kul.

Sayın Terzi, buyurun efendim. (RP sıralarından
alkışlar) 

NİHAT MATKAP (Hatay) - Sayın Başkan
biz daha önce göndermiştik...

MUSTAFA KUL (Erzincan) - Biz daha önce, saat
11.00'de göndermiştik...

BAŞKAN - Efendim, kaydı ben yapmadım
Sayın Matkap.

NİHAT MATKAP (Hatay) - Efendim, soralım
arkadaşlara, saat kaçta gelmiş?..

BAŞKAN - Efendim, saat 11.00'de gelmiş
Sayın Kul'unki, Sayın Terzi'ninki daha önce
geldi diyorlar. Kaydı ben yapmadığım
için soruyorum...

MUSTAFA KUL (Erzincan) - Sayın Başkan,
başvuruyu gönderdiğimiz zaman başka başvurunun
olmadığını söylediler bize...

BAŞKAN - Efendim benim yapabileceğim şu...

MUSTAFA KUL (Erzincan) - Aynı parti grubundan
iki kişinin konuşması uygun olmayacak...

BAŞKAN - Sayın Kul, o ayrı şey,
o ayrı bir konu...

NİHAT MATKAP (Hatay) - Doğru oldu mu bu...

AHMET KABİL (Rize) - Ona da 5 dakika verelim...

BAŞKAN - Efendim bilmem ben... Sayın
Kabil, benim yapacağım iş değil ki o...

NİHAT MATKAP (Hatay) - Sayın Başkan,
Sayın Terzi'nin başvurusu hangi saatte ulaşmış
size?..

BAŞKAN - Efendim bir dakika... 

Büronun verdiği bilgi şu: Sayın
Terzi'nin müracaatı 24.12.1996; 11.55...

MUSTAFA KUL (Erzincan) - 11.55; saat 11.00'de de
ben gönderdim.

BAŞKAN - Efendim siz gönderdiniz de Sayın
Kul... Rica ediyorum... Siz gönderdiniz o saatte...

NACİ TERZİ (Erzincan) - Sayın
Kul, ben hakkımı size veriyorum.(Alkışlar)

BAŞKAN - Sayın Terzi, müsaade buyurun...
Kendi aranızda alışveriş imkânımız
yok... Müsaade buyurun... Çünkü, bir şeyi
sordular, onu açıklığa kavuşturmamız
lazım. 

Sayın Kul ben size inanıyorum; şu
saatte gönderdiniz; ama, getiren hangi saatte getirdi. Ben
götürdüm şu saatte verdim diyemiyorsunuz
ki!..

MUSTAFA KUL (Erzincan) - Aynı saatte verip
gruba döndüler. Saat 11.00'de grup toplantısı
sırasında gönderdim...

BAŞKAN - Efendim zatı âliniz...

NİHAT MATKAP (Hatay) - Sayın Başkan,
anlaştılar...

GÖKHAN ÇAPOĞLU (Ankara) - Sayın
Başkan, Sayın Terzi sırasını
verdi; mesele kalmadı...

BAŞKAN - Sayın Çapoğlu, ben
o usulü biliyorum. Bir sayın üye, isterse, sırada
yazılı olan bir başka üyeye söz
hakkını devreder. Buna bir şey demiyorum;
ama, bir itiraz vaki oldu, zabıtlara geçti, düzeltmem
lazım. Ben, büromu ve Başkanlık Divanını
töhmet altında bırakamam; onu düzeltiyorum.
(Alkışlar)

Sayın Terzi, söz hakkınızı
veriyor musunuz efendim?

NACİ TERZİ (Erzincan) - Evet, veriyorum.
(Alkışlar)

BAŞKAN - Sayın Kul, buyurun efendim.

Süreniz 5 dakikadır.

MUSTAFA KUL (Erzincan) - Sayın Başkan,
değerli arkadaşlar; hepinizi selamlıyorum.

Sayın Başkan, öncelikle, benim
başvurumun saat 11.00'de size ulaştığını
biraz önce ifade ettiniz. Sayın Terzi'nin başvurusunun
da 11.55'te size ulaştığını ifade
ettiniz. Bu nedenle, benim iddiam oydu. Eğer, arkadaşım
benden önce başvurmuş olsaydı, hiçbir
itirazım olmayacaktı.

ALİ RIZA GÖNÜL (Aydın) -
Bir teşekkür etsene!..

MUSTAFA KUL (Devamla) - Ben, yine de, Sayın
Terzi'ye teşekkür ediyorum, Başkanlık
Divanının yapmış olduğu yanlışı
düzelttiler. 

Değerli arkadaşlarım, bu konuyla
ilgili benim de vermiş olduğum bir kanun teklifi vardı;
Erzincan'a, Erzincan üniversitesi kurulması konusundaki
kanun teklifimizi 12 Mart 1996 tarihinde Meclis Başkanlığına
iletmiştik. 

Geçtiğimiz dönemde (19 uncu dönemde)
yine, Erzincan'a, Erzincan üniversitesi adıyla bir
üniversite kurulması konusundaki kanun teklifimiz,
27 üniversitenin kurulmasıyla ilgili tasarıların
görüşüldüğü sırada,
bana göre, yine, Başkanlık Divanının
yanlış bir sayımı neticesinde, 16 oy
fazlası olmasına karşın, kabul edilmedi
diye, özellikle, hükümet ve komisyon katılmadığından
dolayı, Erzincan üniversitesinin kurulması
o zaman engellenmişti. 

Bir yıl geçtikten sonra, ikinci kez,
yeniden, bu konuyla ilgili kanun teklifi vermiştik; erken
seçim olduğundan o kanun teklifimizin kadük olması
nedeniyle, bu sene, tekrar, yeniden bu konuyla ilgili kanun teklifimizi
verdik.


Değerli arkadaşlarım, tabiî,
birçok milletvekili kendi iline üniversite kurulması
konusunda kanun teklifleri veriyorlar. Tabiî ki, doğal
olarak herkesin böyle bir beklentisi olabilir; ama, Erzincan'ın
diğer illerden farklı bir durumu var, farklı
bir konumu var. 

Erzincan hemen hemen her 30-40 yılda büyük
bir deprem yaşamaktadır. 1939 yılında
Erzincan tamamen yerle bir olduktan sonra çok kısa
sürede yeniden yapılanmış, modern bir
şehir haline gelmiş; ama, ne yazık ki, 1992
yılında yeniden büyük bir  tahribata uğradı.
1992 sonrasında da çok kısa sürede yeniden
onarımlar başladı, deprem şokunu yavaş
yavaş üzerimizden atmaya başladık, normal
yaşam düzeyini yakalama noktasına geldik; ama,
buna rağmen Erzincan'dan metropollere göç durmadan
devam etmektedir. 

Erzincan'ın nüfusunun 300 bin olmasına
karşın, 1992 depremi öncesinde yapılan
bir tespitte İstanbul'da oturan Erzincanlıların
sayısının 700 bin olduğu tespit edilmiştir.
İstanbul dışında Ankara, İzmir,
Bursa, Antalya, Mersin, Aydın, Zonguldak gibi illerdeki
Erzincanlıları da düşündüğümüz
zaman Erzincan dışındaki nüfusun, hemen
hemen Erzincan nüfusunun dört katı olduğu
bilinmektedir. Deprem sonrasında bu göç hızla
devam etmiştir, deprem sonrası yapılan bir
araştırmada, nüfusumuzun yüzde 22 oranında
azaldığı, bu nüfusun başka illere
göç ettiği tespit edilmiştir. 

Bu göç meselesi, sadece Erzincan'ın
meselesi değil, doğudan göç veren illerin
meselesi değil; göç meselesi, tüm Türkiye'nin
meselesidir, göç veren iller kadar göçü
alan metropol illerin de, metropollerin de meselesidir. 

Bu göçü durdurma konusunda bugüne
kadar çeşitli önlemler alınmıştır,
sayısız tezler üretilmiştir, Güneydoğu
Anadolu Projesi için 21 milyar dolar harcanmıştır,
kalkınmada öncelikli iller gündeme getirilmiştir,
teşvikler verilmiştir; ama, hiçbir yöntem,
hiçbir usul, göçü durdurmaya yetmemiştir.

Erzincan'dan göçü durdurabilmek
için beş çıkış yolu olduğunu
düşünmekteyiz. Bunlardan biri, Erzincan'ın
bir sanayi şehri olması olabilir ki, bu konuda da
devletin küçültülmesi, ekonomide devletin
küçültülmesi, artık, tamamen iktisadî
faaliyetlerden kendisini geriye alması, Erzincan'ın
böyle bir şansının olmayacağını
göstermektedir. Erzincan'ın, ticaret merkezi olması
da söz konusu değil. Erzincan'ın, bir turizm merkezi
olması da söz konusu değil. Erzincan'ın,
tarım sektöründe bir ilerleme kaydetmesi de,
yine söz konusu değil; çünkü, Erzincan'ın
iklimi buna elverişli değil. Yüzölçümünün
yüzde 60'ının dağ olduğu, yüzde
7'sinin ova olduğu, yüzde 5'inin yayla, yüzde 26'sının
plato olduğu, tarıma elverişli bölgelerin
yüzde 19'unun ancak işletilebildiği, yıllık
sıcaklık ortalamasının 10,7, sıfır
derece olan gün sayısının 111 gün
olduğu, karla örtülü gün sayısının
100 günün üzerinde olduğu bir ilde, tabiî
ki, tarımsal konuda da bir ilerleme kaydetmek mümkün
olamayacağına göre, Erzincan'ın tek çıkış
yolu var; o da, Erzincan'ın bir üniversite şehri
olması.

(Mikrofon otomatik cihaz tarafından kapatıldı)

BAŞKAN - Sayın Kul, konuşmanızı
lütfen, toparlayın.

MUSTAFA KUL (Devamla) - Değerli arkadaşlarım,
Erzincan'ın yükseköğrenim düzeyindeki
altyapı imkânları, üniversite kurulmuş
olan birçok ile göre daha büyük bir fazlalığa
sahiptir. Halen, Erzurum Üniversitesine bağlı
olarak il merkezinde 2 fakülte -Hukuk Fakültesi ve Eğitim
Fakültesi- 2 yüksekokul, Refahiye ve Kemaliye İlçelerimizde
de 2 tane yüksekokul olmak üzere, mevcut tesislerimizde,
şu anda eğitim, öğretim yapılmaktadır.
Ayrıca, inşaatı devam eden ve tıp fakültesinin
hazırlığı olarak kabul ettiğimiz
araştırma hastanesi de bitirilmek üzeredir ve
ayrıca, 2 400 kişilik öğrenci yurdumuz mevcuttur.


Bu konuda yapılması gereken, Yüce
Meclisin bu konuyu onaylaması, şu anda var olan eğitim
ve öğretim kurumlarına, sadece üniversite
isminin verilmesinden ibarettir. Erzincan kamuoyunda, üniversite
kurulması yönünde toplumsal bir istek oluşmuştur.
Bu konu, Erzincan'da artık partilerüstü bir olay
haline gelmiştir. Burada, her ne kadar diğer partilerden
arkadaşlarımız konuşmasa bile, ben inanıyorum
ki, şu anda ANAP ve DYP sıralarında oturan
arkadaşlarımız da, en az Refah ve CHP sıralarında
oturan arkadaşlarımız kadar Erzincan'a üniversite
kurulmasını istemektedirler. Bu nedenle, Erzincan'da
göçün önlenmesine ve ilin sosyal ve ekonomik
büyümesine önemli katkı sağlayacağına
inandığımız üniversitenin, bir an
önce kurulmasının, Erzincan açısından
yararlı olacağını düşünmekteyiz.
Bu konuda, tüm milletvekili arkadaşlarımızın
bize destek vereceğine inanmaktayım. Şimdiden
hepimize, tüm ülkemize ve Erzincan'ımıza
hayırlı olmasını diliyorum, hepinizi
saygılarımla selamlıyorum değerli arkadaşlarım.
(CHP ve ANAP sıralarından alkışlar)

BAŞKAN - Sayın Kul, teşekkür
ediyorum.

MÜJDAT KOÇ (Ordu) - DSP olarak biz de
destekliyoruz.

BAŞKAN - Efendim, bazı sözler ifade
edilmez, “tahtınta müstetirdir” derler;
yani, o temenninin altında gizlidir.

MUSTAFA KUL (Erzincan) - Ben özür diliyorum
arkadaşlardan.

BAŞKAN - Efendim, ben de size yardımcı
olmuş oldum.

HALİT DUMANKAYA (İstanbul) - Çorum'u
da destekliyoruz biz.

BAŞKAN - Çorum'a dili varmadı;
ama, galiba ittifakla çıkaracağız onu
inşallah.

Sayın milletvekilleri, arkadaşlarımızı
dinlediniz. Yani, her ne kadar, Sayın Kul, gerekçesini
kuvvetlendirmek, güçlendirmek için ve biraz
da böyle tazallümü halde bulunmak için “deprem
bölgesidir” filan dediyse de, aman depremden filan korkmayın,
lütfen müspet oy verin. 

AHMET GÜRYÜZ KETENCİ (İstanbul)
- Sayın Başkan, anlayamıyoruz; kuşak
farkımız var...

BAŞKAN - O temennide bulunacağım,
üniversitedir bu. 

Önergeyi oylarınıza sunuyorum:
Kabul edenler... Kabul etmeyenler... Kabul edilmiştir. (Alkışlar)

Değerli milletvekilleri, İçtüzüğün
37 nci maddesine göre verilmiş, konuları aynı
iki önerge vardır; geliş sırasına
göre okutup, işleme koyacağım:

6. - Yozgat Milletvekili Yusuf Bacanlı
ve İsmail Durak Ünlü'nün Yükseköğretim
Kurumları Teşkilatı Hakkında 41 Sayılı
Kanun Hükmünde Kararnamenin Değiştirilerek
Kabulü Hakkında 2809 Sayılı Kanun ile
78 ve 190 Sayılı Kanun Hükmünde Kararnamelerde
Değişiklik Yapılması Hakkında Kanun
Teklifinin (2/250) doğrudan gündeme alınmasına
ilişkin önergeleri (4/119, 4/120)

Türkiye Büyük Millet Meclisi
Başkanlığına

17 Nisan 1996 tarihinde Türkiye Büyük
Millet Meclisi Başkanlığına sunmuş
olduğum (2/250) esas numaralı “Yükseköğretim
Kurumları Teşkilatı Hakkında 41 Sayılı
Kanun Hükmünde Kararnamenin Değiştirilerek
Kabulü Hakkında 2809 Sayılı Kanunda
ve 78 ve 190 Sayılı Kanun Hükmünde Kararnamelerde
Değişiklik Yapılması Hakkında Kanun
Teklifimiz” havale edildiği Millî Eğitim ve
Plan ve Bütçe Komisyonlarındaki görüşmeleri
bugüne kadar yapılamadığından, kanun
teklifimizin, İçtüzüğün 37 nci
maddesine göre doğrudan gündeme alınması
hususunda gereğini arz ederim.

Saygılarımla.

 Yusuf Bacanlı

 Yozgat

BAŞKAN - İkinci önergeyi okutuyorum:

Türkiye Büyük Millet Meclisi
Başkanlığına

Tarafımızca hazırlanarak 17.4.1996
tarihinde Türkiye Büyük Millet Meclisi Başkanlığına
sunulan (2/250) esas numaralı “Yükseköğretim
Kurumları Teşkilatı Hakkında 41 Sayılı
Kanun Hükmünde Kararnamenin Değiştirilerek
Kabulü Hakkında 2809 Sayılı Kanunda,
78 ve 190 Sayılı Kanun Hükmünde Kararnamelerde
Değişiklik Yapılması Hakkında Kanun
Teklifimiz” sevk edildiği Millî Eğitim ve Plan
ve Bütçe Komisyonlarında 45 günlük
süre içerisinde görüşülmediğinden,
teklifimizin, İçtüzüğün 37 nci
maddesinin ikinci fıkrasına göre doğrudan
gündeme alınmasını Yüce Meclisin
takdirlerine arz ederim.

Saygılarımla.

 İsmail Durak Ünlü

 Yozgat

BAŞKAN - Sayın milletvekilleri, önergeler
üzerinde, istemleri halinde Komisyona ve Hükümete
söz vereceğim. 

Komisyon ve Hükümetten söz talebi
var mı? Yok.

Kişisel söz talebinde bulunan arkadaşlarımı
da okuyayım; böylece haberleri olsun, hazırlıklı
bulunsunlar. Sayın İlyas Arslan, Sayın Yusuf
Bacanlı; iki istem var; yalnız bunlardan bir tanesini
yerine getirme imkânım var.

İlk imza sahibi, Sayın İsmail
Durak Ünlü; buyurun.

Süreniz 5 dakika.

İSMAİL DURAK ÜNLÜ (Yozgat)
- Sayın Başkan, saygıdeğer milletvekilleri;
Yozgat İlinde “Yozgat Üniversitesi” adı
altında bir üniversite kurulması için,
Sayın Yusuf Bacanlı ve Sayın Lutfullah Kayalar
ile birlikte verdiğimiz kanun teklifinin gündeme alınması
hususunda söz almış bulunuyorum; bu vesileyle,
hepinizi saygıyla selamlıyorum.

Biraz önce, Erzincan Üniversitesinin kurulması
konusundaki teklife tüm gruplarımızın
sayın milletvekillerinin vermiş olduğu destek
için de teşekkür ediyorum. 

Önergemizin gündeme alınması
hususunda bizden yakın alakalarını esirgemeyen
Türkiye Büyük Millet Meclisi Sayın Başkanına,
Mecliste grubu bulunan tüm partilerimizin Sayın Grup
Başkanvekillerine, şahsım ve Yozgat Milletvekili
arkadaşlarım adına şükranlarımı
sunarım.

Çağımızın bilgi çağı
olduğu konusunda, zannederim hepimiz mutabıkızdır.
Bilgi çağını yakalamak, ancak, bilgi
toplumunun tesisiyle mümkündür. Pek tabiîdir
ki, bilginin elde edildiği kurumlar da eğitim öğretim
kurumlarıdır. Yurdumuzun dörtbir yanının
bilimsel faaliyetlerle tenvir edilmesi, âdeta, eğitimde
bir seferberlik ilanı ve bilginin toplumda yaygınlaştırılmasıyla
mümkündür.

Yozgat, 600 bin nüfusu bağrında barındıran,
tarihten günümüze hiç düşman
istilasına uğramadığı halde nice
şehitler ve gaziler veren, Atatürk'ün deyimiyle
“yiğidin harman olduğu” mütevazı
bir Anadolu şehridir. Günümüzün er meydanı,
eğitim kurumları; başarılarsa, bilimsel
başarılardır.

Sayın Başkan, sayın milletvekilleri;
özellikle belirtmek istediğim bir husus da, Yozgat üniversitesini
bir politika malzemesi olarak değil, Yozgat milletvekillerimizin
tümünün ve Yozgat halkımızın
ortak bir talebi olarak takdim ettiğimizin bilinmesidir. 

Bu noktada hatıra gelecek olan soru “peki;
ama, Yozgat'ta bir üniversite için gerekli altyapı
var mıdır; her isteyenin istediği yere üniversite
kurulması bilimsel açıdan, ekonomik açıdan,
sosyal ya da kültürel açıdan uygun mudur”
sorusudur. Ben, bu soruya, büyük bir iç huzuruyla
evet diyorum. 

Yozgat'ta halen, Mühendislik-Mimarlık
Fakültesi, İktisadî ve İdarî Bilimler
Fakültesi, Fen-Edebiyat Fakültesi, Ziraat Fakültesi,
Meslek Yüksekokulu ve Sağlık Meslek Yüksekokulumuz,
toplam 2 033 öğrencisi, 90 akademi personeliyle öğrenime
devam etmektedir. 

Altyapı problemi olmayıp, 600 bin metrekare
genişleme alanına sahip kampusta -lütfen, dikkatinizi
çekmek istiyorum- halen kurulu bulunan 24 500 metrekarelik
kapalı alanımız; mevcut fakülte, yüksekokul,
öğrenci yurdu, sosyal tesisler, laboratuvar binalarıyla
hizmete devam etmektedir. 

Müstakbelde ve inşallah desteklerinizle
kurulacak olan Yozgat Üniversitesinin çalışmalarına
destek vermek üzere “Yozgat Üniversitesi Vakfı”
adında bir vakıf kurulmuştur ve bu vakfımız,
halen, canla başla faaliyet göstermektedir. 

Bundan sonra, alınacak olan “üniversite
kuruldu” sözünden itibaren almış olduğumuz
sözler de vardır. Yeni kurulacak olan fakülte
binalarının yapımı için başta
hayırsever hemşerimiz Erdoğan Akdağ olmak
üzere, diğer hayırsever işadamlarımız
taahhütte bulunmuşlardır. Şayet, üniversite
kurulma kararı verilirse, yeni binalar yapılacak,
onlar da hizmete alınacaktır. 

Görüldüğü gibi, Yozgat'ta,
âdeta bir üniversite vardır; fakat, henüz
adı konulmamıştır...

(Mikrofon otomatik cihaz tarafından kapatıldı)

İSMAİL DURAK ÜNLÜ (Devamla)
- Son cümlem Sayın Başkan...

BAŞKAN - Sayın Ünlü, tabiî,
konu Yozgat üniversitesi olunca yüreğim dayanmıyor;
ben size 2 dakika daha süre vereyim. 

Buyurun.

İSMAİL DURAK ÜNLÜ (Devamla)
- Teşekkür ederim Sayın Başkanım.

18 inci Dönemde kanun tasarısı
olarak, 19 uncu Dönemde de kanun teklifi olarak gündeme
gelen ve şimdi huzurlarınıza arz ettiğimiz
Yozgat üniversitesinin kurulmasının 20 nci
Dönemin sayın milletvekillerine nasip olacağına
içtenlikle inanıyorum. 

Bu vesileyle, şimdiden, vereceğiniz destek
için teşekkür eder, Yozgat üniversitesinin
-tabiî ki, Erzincan üniversitesiyle birlikte- hayırlı
olması  dileklerimle, hepinizi saygıyla selamlarım.
(Alkışlar)

BAŞKAN - Sayın Ünlü, teşekkür
ediyorum.

Kişisel söz talebinde bulunan Sayın
İlyas Arslan, buyurun. (RP sıralarından alkışlar)

İLYAS ARSLAN (Yozgat) - Sayın Başkan,
değerli milletvekilleri; çok değerli arkadaşlarım
İsmail Durak Ünlü ve Yusuf Bacanlı gibi,
biz de, 6 Martta, değerli milletvekili arkadaşlarım
Abdullah Örnek ve Kâzım Arslan'la birlikte,
Yozgat üniversitesi teklifini verdik. İçtüzüğün
37 nci maddesine göre, arkadaşlarımın
teklifinin öne alınmasını sevinçle
karşıladık. Teklifin, bizim veya onların
olması bir şey ifade etmez; önemli olan, Yozgatımıza
hayırlı bir üniversitenin kurulmasıdır
temennisinde bulunuyorum. (RP sıralarından alkışlar)
Bu vesileyle, sözlerimin başında, Yüce
Heyetinizi saygıyla selamlıyorum. 

Sayın milletvekilleri, bilindiği üzere,
Yozgat, Orta Anadolu'da, ekonomi ve sanayi yönünden
gelişememiş; ama, öğretim ve kültür
alanında hayli ileri bir ilimizdir. Çevre illerin
birçoğunda lise yokken, Yozgat'ta yüz yıl
evvel lise açılmış ve tarihî
Yozgat Lisesinde, Yozgat öğrencileriyle birlikte, çevre
illerden gelen öğrenciler de eğitim öğretim
görmüşlerdir. Yozgat 14 ilçesi, 600 bin
nüfusuyla üniversiteye en uygun illerimizden biridir.

Sayın Başkan, değerli milletvekilleri;
Yozgat, birinci derecede geri kalmış yörelerden
biridir. Genç nüfusun okumaktan başka çaresi
yoktur. Yozgat'ta ve ilçelerinde gelişmiş bir
sanayi henüz kurulup faaliyete geçememiştir.
Bu olumsuz nedenlerden dolayı, nüfusun büyük
bir kısmı Yozgat dışına göç
etmektedir. Kalan nüfus içerisinde zaten dar bir bütçeye
sahip olan Yozgatlı aileler, çocuklarını
okutmak için çevre üniversitelere göndermek
zorunda kalmakta, bu da dar olan bütçe imkânlarını
olumsuz yönde etkilemektedir. Dışarıdaki
üniversitelere okumaya gidemeyen gençler ise, yine,
birçok sosyal problemlere sebep olmaktadır. Bu gençliği
kurtarmanın çözüm yolu, Yozgat üniversitesinin
bir an önce kurulmasıdır.

Sayın Başkan, değerli milletvekilleri;
devlet, Yozgat'ı uzun yıllar ihmal etmiştir.
Son elli yılda Yozgat'a layık görülen,
sadece Tekel Bira Fabrikası olmuştur. Bu ihmalin
sonucu olarak, Yozgat büyük vilayetlere bir hayli göç
vermiş, bu göçün engellenememesi Yozgatlıyı
kara kara düşündürmüş ve son yirmi
yılda bir hareketlenme başlamıştır.
Başta Yibitaş ve Yimpaş olmak üzere, Yozgat'ın
yurtdışında çalışan işçilerinin
ortaklığıyla kurulan şirketlerin ve Yozgatlı
müteşebbislerimizin yapmış oldukları
yatırımlarla, sanayi alanındaki olumsuzluklar
kırılmaya, Yozgatlı, Yozgat'ta iş bulmaya
başlamıştır.

Yine, bu işadamlarımızın
gayretleri ve yardımlarıyla, Yozgat üniversitesinin
altyapısı oluşmuştur. Müstakil
Yozgat üniversitesi kurulması yolunda, Yozgat Üniversitesi
Vakfı kurulmuştur. Yozgat'ta meslek yüksekokullarının
büyük bir alanından başka, fakülte
binalarının, yurtların, laboratuvar binalarının,
her türlü sosyal tesislerin yapımında
kullanılmak üzere, biraz önce arkadaşımın
belirttiği gibi, 600 bin metrekare büyüklüğünde,
geniş bir alan tahsis edilmiştir. İşadamı
Sayın Akdağ tarafından fakültelerin binaları
yaptırılmış, eğitim hizmetine sunulmuştur.
Yimpaş ve diğer işadamlarımızca
da diğer eksiklikler giderilmiştir. 

Sayın Başkan, değerli milletvekilleri;
şu anda, Yozgat'ta. Yozgat Mimarlık Mühendislik
Fakültesi, Yozgat İktisadî ve İdarî
Bilimler Fakültesi, Yozgat Fen ve Edebiyat Fakültesi,
Yozgat Ziraat Fakültesi, Yozgat Meslek Yüksekokulu ve
Yozgat Sağlık Meslek Yüksekokulunda toplam 3 bine
yakın öğrenci öğrenim görmektedir.
Yozgat'ta, diğer müstakil üniversitelerde olduğu
gibi, profesör, doçent, yardımcı doçent,
öğretim görevlisi, uzman, doktor ve okutmandan oluşan
yüzün üzerinde akademik personel bulunmaktadır.
Fakültelerinde çağdaş bir eğitim için
laboratuvar binaları yapılmış, araç
ve gereçleri taahhüt edilmiştir. Kredi ve Yurtlar
Kurumuna ve özel sektöre ait kız ve erkek öğrenci
yurtlarında öğrencilerimiz barınmaktadır.
Ayrıca, dört fakülte ve iki yüksekokula
ilaveten, bir fakülte, iki yüksekokul açılması
ve yeni yurt binası için bağlantılar
son aşamasına gelmiştir. 

Sayın Başkan, değerli milletvekilleri;
altyapısı tamamen hazır olan ve Yozgat halkımızın
büyük bir özveri ve isteğiyle beklediği
müstakil Yozgat üniversitesinin kurulmasıyla,
Yozgatımız, coğrafî konumu itibariyle
bir cazibe merkezi haline gelecektir. 

(Mikrofon otomatik cihaz tarafından kapatıldı)

BAŞKAN - Sayın Arslan, süreye ihtiyacınız
var mı?

İLYAS ARSLAN (Devamla) - 1 dakika yeter Sayın
Başkan.

BAŞKAN - Peki, size 2 dakika efendim... 

Yozgat Üniversitesini savunuyorsunuz; buyurun.

İLYAS ARSLAN (Devamla) - Büyük şehirlere
çocukları okutabilmek için yapılan
göç önemli ölçüde azalacaktır.
Yöredeki küçük ve orta ölçekli
işletmelere teknoloji desteği sağlanacak, yeni yatırımlar
yönlendirilecektir. Öğrenci ve üniversite personelinden
önemli bir girdi sağlanacak, hizmet sektörü
canlanacaktır. Günümüzde oldukça
düşük olan yükseköğretim nüfusu
oranı hızla yukarılara doğru çekilecektir.


Bu tür yararlarını da göz
önüne alarak, Yozgat üniversitesinin kurulması
yönünde Yüce Meclisin desteğini istiyor, Yozgat
üniversitesinin, Yozgatımıza ve ülkemize
hayırlara vesile olmasını Cenabı Hak'tan
diliyor, Yüce Meclisi saygıyla selamlıyorum.
(Alkışlar)

BAŞKAN - Sayın Arslan, teşekkür
ediyorum. 

LUTFULLAH KAYALAR (Yozgat) - Sayın Başkan_

BAŞKAN - Buyurun efendim.

LUTFULLAH KAYALAR (Yozgat) - Efendim, burada çok
güzel, hayırlı bir iş yapılıyor.
Konunun görüşülmesinde, Meclis Başkanımızın
göstermiş olduğu yakın alakaya Yozgatlılar
adına teşekkürlerimizi ifade ediyoruz. Özellikle,
Meclisimizde grubu bulunan tüm değerli grup başkanvekillerimizin,
bu konunun gündeme alınmasında göstermiş
oldukları mutabakata da ayrıca teşekkür
ediyoruz. Bunların da zabıtlara geçmesini
arzu ettim. Saygılar sunuyorum. (Alkışlar)

BAŞKAN - Efendim, muradınız anlaşılmıştır.

ŞADAN TUZCU (İstanbul) - Sayın
Başkan, çok düşündünüz.

BAŞKAN - Efendim, acaba, ben, bütün
bu konuşmaların neresindeyim diye onu arıyordum
da; onun için biraz tevakkuf ettim.

İBRAHİM GÜRDAL (Antalya) - Sayın
Başkanım, iki cümle de sizden rica edelim.

BAŞKAN - Yok efendim_ Yozgat'ın savunmaya
ihtiyacı yok Sayın Gürdal.

HİKMET ULUĞBAY (Ankara) - Sayın
Başkan_

BAŞKAN - Sayın Uluğbay, buyurun
efendim.

HİKMET ULUĞBAY (Ankara) - Sayın
Başkan, bu konuda kürsüyü alıp, bir
süreyi kullanmak yerine, izniniz olursa, buradan, zabıtlara
geçmek üzere ifade ediyorum. Kurulacak üniversitenin,
ülkemiz gençlerine büyük hizmetler götüreceği
anlayışıyla, Demokratik Sol Parti de, destek
oyu kullanacaktır. 

Bilgilerinize arz ediyorum. (Alkışlar)

BAŞKAN - Efendim, çok hayırlı
bir beyandır, inşallah, Çorum Üniversitesi
geldiği zaman da bunu bekliyorum Sayın Uluğbay.
(DSP sıralarından “daha gelmedi” sesleri)

Geldiği zaman efendim_

Önergeyi oylarınıza sunuyorum:
Kabul edenler_ Kabul etmeyenler_ Kabul edilmiştir; hayırlı,
uğurlu olsun. (Alkışlar)

LUTFULLAH KAYALAR (Yozgat) - İttifakla kabul
edildi.

BAŞKAN - Sayın milletvekilleri, şimdi
“Özel Gündemde Yer Alacak İşler”
bölümüne geçiyoruz.

VI. - KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER

1. - İstanbul Milletvekili Halit Dumankaya
ve 15 arkadaşının, Sait Halim Paşa Yalısında
Meydana Gelen Yangının Nedenlerini ve Turban Genel
Müdürlüğüyle İlgili Yolsuzluk İddialarını
Araştırmak Amacıyla Meclis Araştırması
Açılmasına İlişkin Önergesi
ve Meclis Araştırması Komisyonu Raporu (10/2)
(S. Sayısı : 115) (1)

BAŞKAN - Genel Kurulun 18.12.1996 tarihli,
37 nci Birleşiminde alınan karar gereğince, İstanbul
Milletvekili Halit Dumankaya ve 15 arkadaşının,
Sait Halim Paşa Yalısında meydana gelen yangın
nedenlerini ve Turban Genel Müdürlüğüyle
İlgili yolsuzluk iddialarını araştırmak
amacıyla Anayasanın 98 inci, İçtüzüğün
104 ve 105 inci maddeleri uyarınca bir Meclis araştırması
açılmasına ilişkin önergesi üzerinde
kurulan 10/2 Esas Numaralı Meclis Araştırması
Komisyonunun raporu üzerindeki genel görüşmeye
başlıyoruz. 

Sayın Komisyon?.. Hazır. 

Sayın Hükümet?.. (ANAP, CHP ve DSP
sıralarından “Hükümeti arasınlar”
sesleri, gürültüler) 

NİHAT MATKAP (Hatay) - Hükümeti
bulamazsınız... Birleşime ara verelim Sayın
Başkan.  

BAŞKAN - Efendim var... Efendim var... 

(Millî Eğitim Bakanı Mehmet Sağlam
Genel Kurul Salonunu terk etti) 

(ANAP, CHP ve DSP sıralarından “
Hükümet kaçıyor sesleri, alkışlar[!])

Müsaade buyurun efendim... (Gürültüler)
Efendim müsaade buyurun... 

(Devlet Bakanı Lütfü Esengün,
Hükümete ayrılan sırada yerini aldı)


(ANAP, DSP ve CHP sıralarından “Bravo
Sayın Bakan” sesleri, alkışlar) 

Sayın Komisyon ve Sayın Hükümet
yerlerini aldılar. 

İçtüzüğe göre, Meclis
araştırması komisyonu raporu üzerindeki
genel görüşmede, ilk söz hakkı, Meclis
araştırması önergesi sahibine aittir.
Daha sonra, İçtüzüğün 72 nci
maddesine göre, siyasî parti grupları adına
birer üyeye, şahısları adına iki
üyeye söz verilecektir. 

Ayrıca, istemleri halinde, Komisyon ve Hükümete
de söz verilecektir, bu suretle Meclis araştırması
komisyonu raporu üzerindeki genel görüşme
tamamlanmış olacaktır.

Konuşma süreleri, Komisyon, Hükümet
ve siyasî parti grupları için 20'şer
dakika, önerge sahibi ve şahıslar için
ise 10'ar dakikadır.

Komisyon raporu 115 sıra sayı ile bastırılıp
dağıtılmıştır.

İstanbul Milletvekili Sayın Bahri Zengin'in
muhalefet şerhi rapora sehven işlenmemiştir;
bu suretle Başkanlık bunu düzeltmiş oluyor.


Rapor üzerinde söz alan sayın milletvekillerinin
isimlerini Yüce Kurulun bilgisine arz ediyorum: Isparta Milletvekili
Sayın Ömer Bilgin, Amasya Milletvekili Sayın
Aslan Ali Hatipoğlu, Malatya Milletvekili Sayın Miraç
 Akdoğan.

Şu ana kadar gruplar adına söz
talebi gelmedi.

Raporumuz budur...

KAMER GENÇ (Tunceli) - Sayın Başkan,
yerimden bir hususu belirtmek istiyorum.

BAŞKAN - Buyurun efendim.




(1) 115 S. Sayılı Basmayazı
tutanağa eklidir.

KAMER GENÇ (Tunceli) - Ben durumu inceledim...
Araştırma Komisyonu 9 kişiden teşekkül
ediyor. Ben olayın özüne girmiyorum, fakat, Komisyon
Başkanı -biliyorsunuz- daha önce basına
intikal eden bir sözünde, Ömer Bilgin'e “ben
burada eğer seni mahkûm etmezsem, milletvekilliğinden
istifa ederim” dedi; orada karşılıklı
dilekçe verdiler. (ANAP sıralarından gürültüler)

SÜLEYMAN HATİNOĞLU (Artvin) - Sana
ne?

BAŞKAN - Efendim, müsaade buyurun. (ANAP
sıralarından gürültüler) Müsaade
buyurun...

AHMET KABİL (Rize) - Sen ne karışıyorsun?

BAŞKAN - Sayın Kabil, lütfen...

Sayın Genç, özü nedir efendim,
özünü ifade buyurun?

KAMER GENÇ (Tunceli) - Şimdi, efendim,
burada, Türkiye Büyük Millet Meclisi adına
görev yapan komisyonlar, çok hassas olan araştırma
ve soruşturma komisyonları karar verirken, bütün
milletvekillerine haber verip öyle karar vermeleri lazım;
yani, komisyon üyesi bütün milletvekillerine haber
verip, ondan sonra karar vermesi lazım. Bu Komisyon 9 kişiden
oluşuyor; 4 kişi toplanmış, 5 kişi
yok. (ANAP sıralarından gürültüler)

Arkadaşlar...

BAŞKAN - Efendim, müsaade buyurun. (ANAP
sıralarından gürültüler)

EYÜP AŞIK (Trabzon) - Böyle bir usul
var mı Sayın Başkan?

BAŞKAN - Müsaade buyurun efendim; bir
dinleyeyim; sizi de dinleyeceğim efendim. (ANAP sıralarından
gürültüler)

Efendim, sizi de dinleyeceğim, müsaade buyurun.

Sayın Genç, kısaca söyleyin
efendim.

KAMER GENÇ (Tunceli) - Böyle, araştırma
ve soruşturma komisyonları başkanlarının,
böyle, hazıruna istinaden bir rapor düzenlememeleri
gerekip gerekmediği konusunda bir usul tartışması
açalım ve bundan sonra gerek komisyon başkanları
gerekse... (ANAP ve CHP sıralarından gürültüler)

BAŞKAN - Sayın Genç, efendim
oturur musunuz.

EYÜP AŞIK (Trabzon) - Böyle bir usul
var mı?!.

MUSTAFA CUMHUR ERSÜMER (Çanakkale) -
Sayın Başkan, ne sıfatla dinliyorsunuz?!.

KAMER GENÇ (Tunceli) - Efendim... (ANAP ve
CHP sıralarından gürültüler)

BAŞKAN - Sayın Genç, müsaade
buyurun efendim; maksat anlaşıldı. 

KAMER GENÇ (Tunceli) - Sayın Başkan...
(ANAP sıralarından sıra kapaklarına
vurmalar, gürültüler)

BAŞKAN - Sayın Genç, oturur musunuz...
Lütfen efendim...

MUSTAFA CUMHUR ERSÜMER (Çanakkale) -
Sayın Başkan...

BAŞKAN - Buyurun efendim. 

MUSTAFA CUMHUR ERSÜMER (Çanakkale) -
Biz, Meclis Başkanlığımızın
gündeme alınmasını tespit ettiği,
Başkanlık Divanının tespit ettiği
ve Danışma Kurulunda görüşülerek,
gün tayini yapılan bir hususta, hiçbir sıfatı
olmayan bir kişinin, bu sözlerinin, zatı âliniz
tarafından dinlenmesini dahi kınıyorum. (ANAP
ve CHP sıralarından alkışlar)

BAŞKAN - İnsaf ediniz, siz...

MUSTAFA CUMHUR ERSÜMER (Çanakkale) -
Grup Başkanvekili olan bir partide, böyle, bir arkadaşımızın,
indi bir tespitini size nakletmesini üzülerek karşıladım.

BAŞKAN - Sayın Başkanvekili, tabiî,
buna karşı söylenecek çok güzel
sözler var da, ben Divanda bulunduğum için ifade
edemiyorum. Lütfen, 60 ıncı maddeyi okur musunuz,
“bir sayın üye, yerinden, kısa bir beyanı
olduğunu ifade ederse, Başkan, ona söz verir orada”
diyor; ben, buna mecburum.

MEHMET GÖZLÜKAYA (Denizli) - Sayın
Başkan, belirttiğiniz gibi, Kamer Genç Bey, bu
Meclisin üyesidir...

BAŞKAN - Efendim, ben de o sıfatla söz
verdim zaten.

MEHMET GÖZLÜKAYA (Denizli) - Milletvekili
sıfatıyla her arkadaş söz alabilir, siz
de müsaade ettiniz; yaptığınız doğrudur.
Bu usul tartışmasını açarsanız,
Mecliste en azından bir gelenek meydana gelmiş olur,
bu gibi komisyon kararları meydana çıkmaz.


Ayrıca, Sayın Grup Başkanvekilinin
kınamasını da reddediyoruz.

BAŞKAN - Efendim, kınaması zaten
yerine ulaşmamıştır haklı olmadığı
için.

HALİT DUMANKAYA (İstanbul) - Sayın
Başkan...

BAŞKAN - Sayın Komisyon Başkanı,
bulunduğunuz yerden, yalnız, bu usulle ilgili, kısa
bir beyanda bulunacaksınız.

Buyurun.

HALİT DUMANKAYA (İstanbul) - Tabiî,
usulle ilgili konuşacağım.

Bir Meclis Başkanvekilinin bu şekilde
konuşması, İçtüzüğü
bilmemesi, insanı üzüyor. Şöyle ki:
İçtüzükte “komisyonlar, üye
tam sayısının üçte biri ile 
toplanır ve mevcudun ekseriyetiyle karar alır”
deniliyor. Ben, Komisyon Başkanı olarak, 4 Ekim 1996
tarihinde Komisyonun tüm üyelerine yazı yazdım
ve 7 Ekim 1996 tarihinde, yapacağımız toplantıya
çağırdım. İlgili evraklar Meclis
Başkanlığındadır, tetkik edebilirsiniz.


BAŞKAN - Sayın Dumankaya, esasına
girme, kısaca lütfen...

HALİT DUMANKAYA (İstanbul) - Toplantıda
ittifakla karar aldık. Karar aldıktan sonra, bu
toplantıya katılmayan Komisyon üyelerine tekrar
yazı yazdım. Dedim ki “Komisyonumuz toplanmış,
siz, bu toplantıya iştirak etmemişsiniz; ittifakla
karar almıştır. Komisyon raporu, Komisyonda
beklemektedir; gelin, okuyun, eğer, muhalefetiniz varsa, muhalefetinizi
yapın; yoksa, imzalayın.” Bu yazımı
da, resmî yazıyla kendilerine gönderdim, imza
mukabilinde teslim ettim. Hiçbiri, Komisyona gelip raporu
imzalamadılar; bilahara, onbeş gün sonra, basında
çıkan yazılardan dolayı, muhalefet
şerhini verdiler. Demek ki, İçtüzüğe
göre, Komisyonumuz toplanmıştır, ittifakla
karar almıştır. Komisyona katılmayan
üyelere, yazılar, İçtüzük
gereğince, yasalar gereğince, kendilerine imza mukabilinde
tebliğ edilmiştir. 

Şimdi, bir Meclis Başkanvekilinin bunları
bilip de, burada aksini söylemesi cidden üzücüdür.
(ANAP sıralarından “Bravo” sesleri, alkışlar)

Saygılar sunuyorum.

BAŞKAN - Sayın Dumankaya, önerge
sahibi sıfatıyla mı konuşacaksınız;
yoksa, Komisyon Başkanı sıfatıyla mı
konuşacaksınız?

HALİT DUMANKAYA (İstanbul) - Müsaade
ederseniz, Komisyon adına da konuşacağım;
ikisini birleştirirseniz, memnun olurum.

BAŞKAN - Tabiî, buyurun efendim. (ANAP
sıralarından alkışlar)

HALİT DUMANKAYA (İstanbul) - Hem önerge
sahibi olarak hem de Komisyon adına da konuşacağım
için, ikisini sonunda birleştirirseniz... 

BAŞKAN - Efendim, sona bırakamam. Şimdi,
ilk söz önerge sahibinin, sonra komisyonun. Böyle
olursa birleştiririm; ama, sona bırakırsanız
birleştiremem. 

Buyurun.

KAMER GENÇ (Tunceli) - Sayın Başkan,
arkadaş konuşmadan bir cümle söyleyebilir
miyim efendim? 

BAŞKAN - Buyurun efendim. 

KAMER GENÇ (Tunceli) - Sayın Başkan,
şimdi, arkadaş “İçtüzüğü
bilmiyorsun” dedi de. İçtüzüğün
42 nci maddesi arkadaşımızın dediği
şekildedir. Ancak, burada özel bir durum var... (ANAP
sıralarından “Bravo” sesleri, alkışlar
[!]) Meclisimize, bu uygulamanın, bundan sonra esas olmaması
bakımından ifade ediyorum. (Gürültüler)

BAŞKAN - Buyurun efendim, zabıtlara
geçti.

Sayın Dumankaya, bu dosyaları inşallah
okumayacaksınız, değil mi?

HALİT DUMANKAYA (İstanbul) - İnşallah...

BAŞKAN - Çünkü, süreniz,
ceman yekûn 30 dakikadır.

HALİT DUMANKAYA (İstanbul) - 10 dakika
konuşacağım, sonunda da konuşacağım.

BAŞKAN - Neyin sonunda?

HALİT DUMANKAYA (İstanbul) - Komisyon
adına, bir de önerge sahibi olarak...

BAŞKAN - Efendim, bakınız, sıra
şu: İlk söz önerge sahibinin, sonra komisyonun,
sonra isterse Hükümetin, sonra grupların; sıralama
bu.

HALİT DUMANKAYA (İstanbul) - Hayır,
Komisyon adına en son konuşacağım Sayın
Başkan.

BAŞKAN - Efendim, sizin isteminizle olmaz ki...


HALİT DUMANKAYA (İstanbul) - Hayır,
İçtüzüğe göre öyle de...

BAŞKAN - Sayın Dumankaya, size, şimdi
10 dakika süre veriyorum. Sürenizi uzatma imkânım
olmaz; çünkü, vakit çok daraldı.

Buyurun efendim.

HALİT DUMANKAYA (İstanbul) - Sayın
Başkan, muhterem milletvekilleri, beni, televizyonları
başında dinleyen çok değerli aziz vatandaşlarım;
eğer beni dikkatli dinlerseniz, göreceksiniz ki, Türkiye'de,
burada bir Koskotas dosyasını görüşüyoruz.


TURBAN, KİT Komisyonunda görüşülürken,
elimize bazı otel faturaları geldi. TURBAN'ın
Kilyos'ta oteli olduğu için bu faturaları tetkik
ettik, dedik ki, “bunlar fazladır.” Mesela, 3
milyon liralık bir odada, 14 milyon lira yiyecek masrafı...
Bunu orada eleştirdik, dedik ki “bir alt komisyon kuralım.”
O zaman, iktidar partisinin milletvekilleriyle kurduramadık.
Daha sonra, bana iki tane sahte fatura gönderdiler; birisi
28 milyon liralık, birisi 65 milyon liralık. Bu
faturaları tetkik ettik, Maliyeye gönderdik; bunların
sahte olduğunu, avans kapatmak için verildiğini
tespit ettik ve araştırmamızı genişlettirdik;
dosyaları, belgeleri toplamaya başladık. Araya
seçim girdi; seçim girmeden evvel birkaç
tane telefon aldım “bırak TURBAN'ı,
Sait Halim Paşa Yalısını yakacaklar”
dediler. Ben, bunu Meclise getirdim; gündemdışı
konuştum, Hükümeti uyardım; yazılı,
sözlü sorularla Hükümeti uyardım; ama,
Hükümet aldırmadı ve nihayet, içi
boşaltılan o yalı yandı veya yakıldı
değerli arkadaşlarım. O arada seçim geldi.
Hatta, bana dediler ki “Seçim çalışmalarını
Sait Halim Paşa Yalısından başlat.”
“Hayır, oradan başlatmam; o, bir tarihtir; o,
seçimler üstüdür” dedim ve başlatmadım.


Değerli arkadaşlarım, seçildik,
buraya geldik. Bunu, bir araştırma önergesiyle
Meclis gündemine getirdim; çünkü, Sait Halim
Paşa Yalısı ile TURBAN birbiriyle iç
içedir. Sait Halim Paşa Yalısının
içerisinde, TURBAN'ın personeli vardır. 

İşte, o arada hükümet kuruluyordu.
Biz, seçim meydanlarında millete demiştik
ki “eğer, bize oy verirseniz, yolsuzlukların üzerine
gideceğiz, yetimin hakkını arayacağız.”
İşte, ondört yolsuzluk dosyası olarak,
bunları, Meclis gündemine getirdik. 

Anayol Hükümeti kuruldu; yolsuzlukların
üzerine gidileceğini, hem Hükümet Programımıza
hem Koalisyon Protokolümüze koyduk. Burada görüşüldü,
bir araştırma komisyonu kuruldu; ama, düşünün,
bir parti Genel Başkanı Sayın Çiller,
Genel Başkanımızı iki defa arayarak,
bu komisyona benim girmememi istiyor ve “eğer, Halit
Dumankaya, bu komisyona girerse, bu Koalisyon biter” diyor.
“Genel Başkanımız, eğer, bir araştırma
komisyonuna bir milletvekilinin girmesiyle bu Koalisyon bitecekse,
zaten bitmiştir” dedim. Grup başkanvekillerini,
bizim Grup başkanvekillerimize gönderiyor  “Halit
Dumankaya bu komisyona girmesin” diye ve nihayet, değerli
arkadaşlarım, Koalisyon bozuluyor. Nereden bozuluyor;
iki şeyden bozuluyor: Birincisi, çetelerin üzerine
gidilmesinden; ikincisi de, bu yolsuzlukların üzerine
gidilmesinden. 

Değerli arkadaşlarım, insan düşünüyor
da, bir milletvekilinin, soruşturma komisyonuna değil
de, araştırma komisyonuna girmemesinin niçin
bu kadar üzerinde durulduğunun cevabını,
işte bu dosyalar verecek.


ÖMER EKİNCİ (Ankara) - Aç
da bir bakalım ne var!

HALİT DUMANKAYA (Devamla) - Değerli arkadaşlarım,
bu dosyalardan 149 tanesini, Meclis Başkanlığına,
aynı güzellikte, istediğiniz şekilde, elinizle
alabileceğiniz şekilde teslim ettim. Sizden istirham
ediyorum, bu dosyaları orada tetkik edin. Bu, yarın,
buraya, on onbeş gün sonra tekrar gelecektir; gönül
rahatlığıyla oy verin.

Değerli arkadaşlarım, Komisyonumuz
çalışmaya başladı. Dört
ay, iki ay da yaz, altı ay, gece demeden, gündüz
demeden çalıştık. 150 bin evrakı
inceledik; bu evrakları, 149 tane klasöre, dosyaya
doldurduk. 

Size bir şey daha söyleyeceğim: Sayın
Kamer Genç yanlış söyledi; ben “ille,
Ömer Bilgin'i mahkûm edeceğim.” demedim. Benim
kimseyle kavgam yok. Bu işler, zor işlerdir değerli
arkadaşlarım. Ben, niye kavga edeyim? Ama, yetimin
hakkını korumak, hepimizin görevi.

Şimdi, bunu, huzurunuza getiriyorum “bakın,
tetkik edin” diyorum, belgeleri sunuyorum. Ben dedim ki:
“Eğer, ben, bir partinin genel başkanını,
 bir milletvekilini, bir genel müdürü haksız
itham edersem, eğer, bu dosyalarda -bunlar değil, Toprak
Mahsulleri Ofisi, Petrol Ofisi- yolsuzluk çıkmazsa
-bunun bir karşı edimi olması lazım-
ben, milletvekilliğinden istifa edeceğim; yani, iftira
ettim diye istifa edeceğim.” Bunda ne vardır?
Bu, bir cesaret işidir. (ANAP ve DSP sıralarından
alkışlar) 

Değerli arkadaşlarım, işte,
incelemeye başladık. Bakınız, o tarihî
yalı -işte “yakılacak” demiştim-
yandı. O tarihî yalıyı, gidiniz, geziniz,
o eserleri görünüz; bir daha yerine gelmesi mümkün
değildir değerli arkadaşlarım; içiniz
ağlar, içiniz... 

MAHMUT IŞIK (Sıvas) - Kim yaktı?..

HALİT DUMANKAYA (Devamla) - Neler bulduk:
Değerli arkadaşlarım, yangından bir yıl
önce, Sait Halim Paşa Yalısının
yakılacağını söylemiştim,
Hükümet aldırmadı; yazılı,
sözlü önergeler verdim, Hükümetin umurunda
değil... 

Tarihî eserlerin, Kültür Bakanlığı
Savunma Sekreterliğince hazırlanan Bina ve Tesislerin
Yangından Korunması Hakkındaki Yönergede
belirlenen esaslara uygun olarak korunmadığı,
ilgililerce belgelenmiştir değerli arkadaşlarım.


Binada bulunan yangın tüplerinin çalışmaz
olduğu, standartlara uygun olmadığı, ilgili
katlara yerleştirilmediği, bodrum katta bulundukları
tespit edilmiştir. Savunma Sekreterliğinin yangından
7 ay önce hazırladığı rapordaki
noksanlıkların, ilgililerce -o ilgililerce- yerine
getirilmediği tespit edilmiştir. 

Tarihî binalarda yapılacak tadilat,
bakım ve onarım gibi fiilî müdahaleler,
Kültür ve Tabiat Varlıklarını Koruma
Kanununca izne tabi olduğu halde, bu izinler alınmamıştır
değerli arkadaşlarım. 

1991 yılında, EEC Firması tarafından
uluslararası standartlara uygun olarak yapılmış
olan otomatik ihbar ve söndürme sisteminin büyük
bir kısmının  çalışmadığı
tespit edilmiştir değerli arkadaşlarım.
Sistemin, 1994 ve 1995 yıllarında, bakım
ve onarımı yapılmamıştır;
mukavele yapılmamıştır. İlgili
firma geldiği zaman, bu sistemin kapalı olduğunu
tespit etmiştir. 

Tarihî binanın yangına karşı
korunması için, çatı aralarının
boş ve temiz olması lazımken, çatı
araları, kullanılmayan eşyalarla doldurulmuştur.
Tarihî binanın maruz kalabileceği yangın,
hırsızlık, deprem, su baskını
gibi muhtelif olumsuz olayların önlenebilmesi için,
sorumlu ve eğitilmiş personel çalıştırılması,
yangın alarm sistemlerinin personelin duyabileceği
yerlere yerleştirilmesi hususlarının, yerine
getirilmediği, Savunma Sekreterliğince rapora derç
edilmiştir. 

Yıllarca arızalı olan, en yakın
itfaiyeye bağlı olan otomatik telefon, itfaiyenin ikazlarına
rağmen yaptırılmamıştır.


1994 yılına kadar hem tarihî
eserler sigortalıydı hem yalı sigortalıydı.
1994 yılından sonra...

(Mikrofon otomatik cihaz tarafından kapatıldı)

BAŞKAN - Sayın Dumankaya, onu bitiremeyiz
efendim; lütfen... Sonra süreniz var efendim.

HALİT DUMANKAYA (Devamla) - Bir paragraf kaldı
Sayın Başkan.

BAŞKAN - Buyurun efendim.

HALİT DUMANKAYA (Devamla) - Değerli arkadaşlarım,
bu da çalıştırılmamış,
bilirkişi, orada yangından kurtarılan eserlerin,
aynı şekilde deniz suyuyla beraber yerinde kaldığını
tespit etmiş; bilirkişi heyetinden Vural Yurdakul
ismindeki eski eserler mimarı “keşke bunlar
da yansa, bunları böyle görmesem” demiştir.


Değerli arkadaşlarım, yine burada,
yalıda, 10 milyarlık, yapılmadığı
halde sahte belgelerle ihaleler yapılmış,
parası gasp edilmiştir. 

Şimdi, biz, Komisyon olarak, bu olayları
gördükten sonra, Meclis Başkanı Sayın
Kalemli'ye bir yazı yazdık, dedik ki “şu
eserleri kurtar, Meclis Saraylar Müdürlüğüne
talimat ver.” Huzurunuzda teşekkür ediyorum, Sayın
Kalemli, o tarihî eserleri kurtarmıştır.


Teşekkür ederim. (ANAP sıralarından
alkışlar)

BAŞKAN - Teşekkür ediyorum Sayın
Dumankaya.

Sizin, Komisyon olarak söz hakkınız
var efendim; sonra kullandıracağım.

Gruplar adına söz talebi var mı?

NİHAT MATKAP (Hatay) - CHP Grubu adına,
Sayın Ahmet Güryüz Ketenci konuşacak.

HASAN HÜSAMETTİN ÖZKAN (İstanbul)
- DSP Grubu adına, Sayın Mehmet Aydın konuşacak.

MUSTAFA CUMHUR ERSÜMER (Çanakkale) -
ANAP Grubu adına, Sayın Hatinoğlu konuşacak.

BAŞKAN - Doğru Yol Partisi Grubu adına
Sayın Aykurt, Refah Partisi Grubu adına Sayın
Ali Şahin.

Cumhuriyet Halk Partisi Grubu adına Sayın
Ketenci; buyurun efendim. (CHP sıralarından alkışlar)

AHMET GÜRYÜZ KETENCİ (İstanbul)
- Sayın Başkan, benden önce söz alan arkadaşlar
vardı...

BAŞKAN - Kim bunlar efendim?

AHMET GÜRYÜZ KETENCİ (İstanbul)
- Siz açıklamıştınız,
grupları adına falanca var, falanca var diye.

BAŞKAN - Sonradan değişti mi diyorsunuz?

AHMET GÜRYÜZ KETENCİ (İstanbul)
- Bilemiyorum.

BAŞKAN - Sayın Ketenci, şu şek
ve şüpheden kurtulmamızda hepimiz açısından
büyük fayda var. Bendenizin okuduğu isimler kişisel
söz talebinde bulunanlardır. Bir kere daha okuyorum:
Sayın Ömer Bilgin, Sayın Aslan Ali Hatipoğlu,
Sayın Miraç Akdoğan.

AHMET GÜRYÜZ KETENCİ (İstanbul)
- Peki Sayın Başkan.

BAŞKAN - Buyurun efendim.

CHP GRUBU ADINA AHMET GÜRYÜZ KETENCİ
(İstanbul) - Sayın Başkan, değerli milletvekilleri,
televizyonları başında bizi izleyen yurttaşlarım;
hepinize saygılar, sevgiler sunuyorum. Cumhuriyet Halk
Partisi Grubu adına huzurlarınızdayım.

Sayın Başkan, Türk turizm sektöründeki
öncü konumu, eğitici karakteri, turizm coğrafyamızdaki
yaygın işletmeleriyle etkin işlev ve fonksiyonu
olan TURBAN Turizm AŞ, Sayın Ömer Bilgin'in,
1992 yılında Genel Müdür olarak atanmasıyla
birlikte yaşanan süreç, TURBAN'ın, söz
konusu niteliklerini yitirmesine, fonksiyonunu kaybetmesine, giderek
keyfî ve çıkara dayalı bir yönetim
anlayışının egemen olduğu bir yere
ve nihayet, soygun ve yağmanın fütursuzca ve de
gözü kara bir cüretkârlıkla yapıldığı
ve yaşandığı bir merkeze dönüşmesine
neden olmuştur. Akıl almaz pervasızlıkların,
inanılmaz yolsuzlukların yaşandığı
ve yapıldığı TURBAN'da dönen dolapların,
oynanan oyunun basınımızca ve medyamızca
haber alınması ve olayın kamuoyumuzca duyulması
sürecinde, tıpkı Susurluk'taki gibi beklenmeyen
bir olay meydana gelmiştir; tarihî ve kültürel
kimliğimizin bir parçası olan Sait Halim Paşa
Yalısı yanmıştır yahut yakılmıştır.
Bu kez, olay, bir Mercedes otomobilin kamyona çarpması
değildi. Bu kez, görünmeyen hain bir elde, ateş,
tarihî Sait Halim Paşa Yalısına çarpmıştır
ve onu yakmıştır. Bir tarihe bir kültüre
kıyılmıştır; ne adına;
vurgun adına, soygun adına. 

Sait Halim Paşa Yalısı, mimarî
süsleme sanatı ve kültürel niteliği
ve de tarihi bakımından son derece önemli bir
yapıdır. 2 Ağustos 1914 Osmanlı-Alman
ittifakı burada imzalanmıştır. İmparatorluğun
bir dönemine damgasını vuran Enver, Talât
ve Cemal Paşalar toplantılarını ve
çalışmalarını burada yürütmüşlerdir;
işte buna kıyıldı. Bir ulusun gelecek
nesillerine miras bırakacağı ortak kültür
varlığımıza uzandı bu hain ateşli
el.

Yangınla ilgili haberler, gazetelerde “Boğaz'da
bir tarih yandı”, “Boğaz'da cinayet”
diye manşetten verildi. Yazık değil mi!.. Günah
değil mi!.. İşte bu noktada Türkiye Büyük
Millet Meclisi devreye girdi; 13.2.1996 tarihindeki 12 nci Birleşiminde,
yangının nedenlerini araştırmak, vurgun
ve soygun düzeninin üzerindeki şalı kaldırmak
üzere bir araştırma komisyonu kurdu. Komisyonumuz,
bu olayın boyutu ve cesametiyle bağdaşmayacak,
fevkalade karmaşık yapıdaki sorunun bütününü
derinliğine çözecek ve günışığına
çıkaracak düzeyde bir süreyi -İçtüzükten
kaynaklanan zorunluluktan dolayı- bulamadan; ama, ortaya
etkin bir çalışma koyarak olayı bu
boyutuyla huzurunuza getirebildi. Açıkça
ifade edeyim ki; günışığına
çıkardığımız ve bugün,
burada, Türkiye Büyük Millet Meclisi huzuruna getirdiğimiz
kısım, asıl saptanması gerekli kısmın
10'da 1'idir; aysberkin görünen yüzüdür,
görünmeyenler buzlu suların altındadır,
sular ısındığında o da suyun yüzüne
çıkacaktır; sorun çözülecek,
sorumlular saptanacaktır. Böylece, Türkiye, temiz
devlet, temiz siyaset sürecine giden yolda yeni raylar döşeyecektir;
yeter ki, bu Yüce Meclis, tarihî sorumlulukla olaya
eğilebilsin, olayın üzerine istenilen dikkat ve
ağırlıkla gidebilsin. İşte, sorun
buradadır. 

Bize düşen, Sait Halim Paşa Yalısına
uzanan hain eli bileğinden yakalayarak, cumhuriyet tarihinin
en büyük soygunu üzerindeki örtüyü
kaldırmaktır. Bu tutum ve davranış,
“egemenlik kayıtsız şartsız ulusundur”,
“ya istiklal ya ölüm” diyebilmiş, bütün
mazlum uluslara örnek olmuş, ilk başkanlığını
insanlık idealinin âşık ve mümtaz
siması Mustafa Kemal Atatürk'ün yaptığı
bu Meclis bir o kadar daha yücelecek, içindekilere
saygınlık kazandıracak, rejim ve demokrasimizi
aşınmaktan kurtaracaktır.

Sayın Başkan, değerli milletvekilleri;
dört aylık çalışmamızda
incelemeye esas alınan bilgi ve belgeler, kesinlikle inanınız
ki, soyut, küçük siyasî hesaplara dayalı,
şuradan buradan, elden düşme alınan ve
toplanan bilgi ve belgeler değildir; tamamen, hepsi, araştırma
ve soruşturmalar nedeniyle kamu kurum ve kuruluşlarından,
istemimiz üzerine Komisyonumuza intikal ettirilen bilgi ve
belgelerdir. 

Tartışılmakta olan bu raporda,
hırsızlığın, soygunun ve de sahtekârlığın
her çeşidi vardır; Türk Ceza Yasasında
sözü edilen zimmet, ihtilasen zimmet, sahte evrak tanzim
etme ve kullanma, evrakta sahtekârlık, rüşvet,
ihaleye fesat karıştırma, görevi kötüye
kullanma gibi suçları bu dosya içermektedir.
Ne var ki, 150'ye yakın klasör, dosya, 10 binlerce
belge ve evrak dört aylık süre içinde,
cumartesi pazar demeden, temin edilebilen uzmanlarla birlikte
yapılan çalışmalar sonucunda ancak
incelenebilmiş ve huzura getirilebilmiştir. Özelleştirmede
yapılan yolsuzluklar bu incelemenin kapsamına alınmamıştır.

Turban Turizm AŞ'nin Erciyes, Çorum,
Amasya, Samsun, Elmadağ, Ilıca, Ürgüp, Akçay
ve Gümüldür işletmelerinde zorunlu zaman
darlığı nedeniyle, inceleme yapılamamıştır.

TURBAN Turizm ve bağlı işletmelerindeki
araştırmalar genelde gider bazında yapılabilmiştir;
gelir bazında inceleme, ancak Genel Müdür değişikliğini
içeren dört aylık dönemi kapsamaktadır.
Bu nedenle, derinliğine bir inceleme yapılması
imkânı olmamıştır. Tespit edilenler
eleğin üstünde kalanlardır, aysberkin görünen
yüzüdür. Bu işletmelerin yeteri ölçüde
araştırılıp incelenebilme imkânı
olsa, yalnız giderler değil gelirler de araştırılabilse,
belki, sayılan suçların ötesinde daha
başka; ama, mutlaka karmaşık suçların
ortaya çıkması kaçınılmaz
olacaktır. Ne var ki, bu imkân kaçırılmış
değildir. Yeniden kurulacak bir soruşturma komisyonu,
işte bunları da araştırma, inceleme
ve soruşturma imkânı verecektir.

Değerli milletvekilleri, ne yapılmıştır;
biraz da somuta inmek istiyorum. Biliyorum ki, grupları
adına konuşacak olan arkadaşlarım, genellikle,
şimdi anlatacaklarımın hepsine değineceklerdir;
ben, sadece bilgi kabilinden, satırbaşlarına
değinerek geçeceğim, kendi düşüncelerimi
ve yorumumu katarak konuşmamı sürdüreceğim.

Sahte faturalar düzenlenmiştir; alabildiğine
sahte fatura düzenlenmiştir. İncelemeye yolladığımız
96 faturanın 96'sı da sahte çıkmıştır.

AHMET KÜÇÜK (Çanakkale) -
Vay sahtekârlar var!.. Vay hırsızlar vay!..

AHMET GÜRYÜZ KETENCİ (Devamla) -
2 500 fatura, Maliye Bakanlığının müfettişleri
ve denetim elamanlarının incelemelerine sunulmak
üzere 565 yazı ekinde kendilerine gönderilmiştir.
Tabiî, onlar incelenip, sonuçları alınmadan
mevcut inceleme tamamlanmış ve bu rapor huzurunuza
getirilmiştir.

Bakın, burada inşaat mühendisi,
mimar arkadaşlarım vardır. İşletmelerde,
bakım, onarım, tadilat ve imalat adı altında
işler yapıldı diye gösteriliyor, sayılıyor
ve karşılığında konulan faturaların
hepsi sahtedir, iş yapılmış gibi konulan
faturaların hepsi sahtedir. Sahtelikleri bizim tarafımızdan
değil, Maliye Bakanlığı müfettişleri
ve denetim elemanlarınca saptanmıştır.
Sadece bu işlemle; yani, bakım, tadilat, tamirat
gibi işlerle Turban'ın kasasından, o günün
parasıyla 262 milyar, zimmete geçirilmiştir.

REFİK ARAS (İstanbul) - Yazıklar
olsun!..

AHMET GÜRYÜZ KETENCİ (Devamla) -
Bu işlemlerin hepsi, Genel Müdürlüğün
bilgisi dahilinde yürütülmüştür.


Değerli arkadaşlarım, incelemeyi
sürdüren Maliye Bakanlığı müfettişleri
ve denetim elemanları, sahte faturayı veren firmaların,
sadece Turban ve bağlı işletmelerine fatura vermediklerini
saptamışlardır; aralarında iki firmanın
-bir sürü sahte fatura veren firma var; ama, aralarında
iki firmanın- sair piyasaya 400 milyar lira değerinde
sahte fatura sürdüğünü, yine, bu Maliye
Bakanlığı denetim elemanları ve müfettişleri
saptamıştır.

Sevgili arkadaşlarım, sahte fatura,
sadece, bu işlere ilişkin değildir. İlgililer,
işletme müdürü veya şu departman müdürü,
üzerine usulsüz olarak aldıkları milyarlarca
lira değerindeki avansları kapatmak için, onlar
da sahte fatura kullanmışlardır. Sadece iş
yapan müteahhitler sahte fatura kullanmıyor yahut
müteahhitleri gösterir gibi; yani, müteahhitler
iş yapıyormuş gibi... Özünde böyle
iş yapılmamıştır; ama, iş
yapılmış gibi sahte fatura konulmaktadır.
Olayın özü budur, gözümüzden kaçmaması
gerekli olan nokta budur. 

Şimdi, biraz sonra söyleyeceğim; nasıl,
bir çiftlik gibi kullanıldı, nasıl,
aile adına Turban'ın içi boşaltıldı;
anlatacağım biraz sonra.

ALİ DİNÇER (Ankara) - Bu kadarı
da olmaz!..

AHMET GÜRYÜZ KETENCİ (Devamla) -
Değerli arkadaşlarım, sahte fatura kullanan,
üzerine avans alan bu insanlardan; yani, aldığı
avansı kapatmak için sahte futara kullanan ilgililerden
biri -özellikle ismini veriyorum- Sabri Bayraktar, Çeşme
Oteli İşletme Müdürüdür ve aldığı
avansı, kendi düzenlediği sahte faturayla kapattığı,
polis kriminalistik laboratuvar raporuyla saptanmıştır;
düşünebiliyor musunuz bunu...

Bir başka olay, olay kamuoyuna yansıyor,
kamuoyuna yansıdıktan sonra; yani, kamuoyunda “TURBAN'da
sahte fatura var”,”TURBAN'da soygun var”, “TURBAN'ın
içi boşaltıldı” yolunda tartışma
başlayınca, TURBAN'ın Genel Müdüründe
ve ona bağlı olarak diğer depertmanların
müdürlerinde büyük bir ne yapalım telaşı
başladı; ayakları çarşafa dolandı;
sahte faturaları kayıtlardan aldılar, onların
yerine başka sahte faturalar koydular. 

Değerli arkadaşlarım, çamurdan
kaçarken boğazına kadar batağa saplandılar.
Başka bir şey daha oldu; tabiî baktılar,
sahte faturaları kullanınca, muhasebe kayıtlarını
da değiştirmek gerekir; bilgisayar kayıtlarında,
dekontlarda, mizanda, muhasebe kayıtlarında aynı
sahtelik devam etti. Bunlar da yakalandı, bunlar da çıktı
meydana. Şimdi, böyle bir manzara...

BURHAN KARA (Giresun) - Bunu yapan hâlâ
ortalıkta dolaşıyor.

AHMET GÜRYÜZ KETENCİ (Devamla) -
Değerli arkadaşlarım, sonra ne oldu? Bakın,
sonra şunu yaptılar; Çeşme Otelinde,
1991 yılı bilgisayar kayıtlarının
tamamı Şubat 1996'da silinebilmiş, Elmadağ
Dağevi İşletmesinde toplanan muhasebe kayıtlarının
tümü yakılmış, Marmaris Tatil Köyünde
ise pek çok muhasebe evrakına çalındı
süsü verilebilmiştir... Böyle numaralar var.


Arkadaşlar, diğerlerini arkadaşlar
anlatır, ben zamanı iyi kullanmak istiyorum. TURBAN
içinde bedelsiz konaklamalar var; 3 oda, 5 oda, 7 oda,
15 oda değil, tam 13 200 oda, birilerine, ücret almadan
peşkeş çekildi. Bunun karşılığı
nedir biliyor musunuz; 955 599 dolar. 955 599 dolar cebe indirildi.

Değerli arkadaşlarım, sadece siyasî
tercihlerle, 338 kişi -bunların içine burada
bakan olan bir arkadaşımızın, Doğru
Yol Partili bir arkadaşımızın çocuğu
da dahil- hepsi, işe gelmeden maaş alan konumundadır...

YÜCEL SEÇKİNER (Ankara) - Kimmiş
bunlar; onu söyle!..

AHMET GÜRYÜZ KETENCİ (Devamla) -
Şimdi, onları arkadaşlar anlatır; benim
o kadar zamanım yok.

HALİL İBRAHİM ÖZSOY (Afyon)
- Sen söyle!.. (CHP sıralarından “dosyalarda
mevcut” sesleri)

AHMET GÜRYÜZ KETENCİ (Devamla) -
Değerli arkadaşlarım, şimdi, burada esas
üzerinde durulacak konu, nasıl oluyor da, devletin
bir kurumu, işletmesi, bir çiftlik ve kahya düzeni
içerisinde çok amaçlı bir şekilde
kullanılabiliyor yahut kullanılmasına cesaret
edilebiliyor?!. Bu nasıl bir anlayıştır;
bu güç nereden alınıyor, bu cüret
kimden kaynaklanıyor?!. Önce, usulsüz, sahte
diplomalı kadrolarla TURBAN'da altyapı oluşturuluyor,
ondan sonra, soyguna, vurguna başlanıyor; işletme,
tam bir çiftlik şeklinde ve sorumsuz bir anlayışla
kullanılıyor... 

AHMET KABİL (Rize) - Sahtekârlığın
her çeşidi yapıldı yani!

AHMET GÜRYÜZ KETENCİ (Devamla) -
Sahte diploma da şöyle, ona da bir iki örnek vereyim:
Çeşme Oteli Müdürü Sabri Bayraktar,
sahte diplomayla İşletme Müdürlüğüne
atanıyor; Haydar Mengi, TURBAN İstanbul Reklam ve
Organizasyon Müdürlüğüne sahte okul diplomasıyla
atanıyor. Önce, sahte diplomalarla, insanları
TURBAN'a alıyorlar, bir altyapı oluşturuyorlar.
Ondan sonra, sen şu kadar soy, ben bu kadar soyayım...
TURBAN'da, böylece, bir süreç içerisinde,
1992'den 1995'e, yani seçimin olduğu güne kadar,
hatta, Komisyon çalışmalarını
sürdürdüğü günlerde bile soygun yapıldı.
Onlar saptandı, bizim tarafımızdan, Komisyon
üyeleri tarafından biliniyor, arkadaşlarımız
tarafından biliniyor. 

Değerli arkadaşlar, bizim bu dört
aylık inceleme süresi içinde saptayabildiğimiz
yolsuzluğun boyutu 3,5 trilyon liradır. Ciddî
bir araştırma yapıldığı
takdirde, ciddî bir soruşturma, yani, soruşturma
komisyonu önümüzdeki süreçlerde kurulabildiği
takdirde...

HALİL İBRAHİM ÖZSOY (Afyon)
- Kurulmalı mıdır?!

AHMET GÜRYÜZ KETENCİ (Devamla) -
...yapılacak olan şudur; ciddî bir araştırmayla
saptanacak olan yolsuzluğun boyutu, öyle 3,5 trilyon
lira değil, 35 trilyon liradır, asgarî 35 trilyon
liradır... 

YUSUF ÖZTOP (Antalya) - Allahsız bunlar
Allahsız!...

AHMET GÜRYÜZ KETENCİ (Devamla) -
Şimdi, sevgili arkadaşlarım, burayı
dikkatle dinlemenizi istiyorum; çünkü, muhalefet
şerhi veren sevgili arkadaşlarımın da
komisyondaki durumlarına ilişkin açıklamalarda
bulunacağım. Komisyonun kurulabildiği süreç,
Anayol Koalisyonunun oluştuğu, henüz pazarlıkların
tamamlandığı, pek çok şaibeli dosyanın
örtülmesine olanak veren Refahyol Koalisyonunun oluşmadığı
bir siyasal süreçtir. Bu süreçte, komisyonda
bulunan Refah Partili arkadaşlar, daha sonraki tavırlarının
tam aksine, kararlı, olayın üzerine giden bir
anlayıştaydılar. Refah Partili arkadaşlar
ilk aşamada olayı engelleyici tavır takınsalar,
hiç şüphesiz, bugün, bu noktada olmazdık.
Refah Partili arkadaşlar, raporun yazılmasından
sonra, kendilerine her türlü tebligat yapılmış
olmasına rağmen ne bu raporu imzalamışlardır
ne de muhalefet şerhi vermişlerdir. 

ABBAS İNCEAYAN (Bolu) - Örtücü,
örtücü onlar...

ALİ DİNÇER (Ankara) - Onlar
örtücü...

AHMET GÜRYÜZ KETENCİ (Devamla) -
Ne zaman ki rapor kamuoyunda açıklandı, Turban'daki
olaylar gazetelerde ve medyada haber konusu oldu, fıkra
yazarlarının sütunlarında yer aldı;
Refah Partili arkadaşlar 15 gün sonra Kanunlar ve Kararlar
Müdürlüğüne giderek raporun içeriğine
katılmadıklarını ifade eden notu düşmüşlerdir.
Düşülen bu not muhalefet şerhi midir, yoksa,
dostlar alışverişte görsün kabilinden
yazılmış bir yazı mıdır?
Değerli arkadaşlarım, hukukta “tevili ikrar”
diye, ikrarın bir çeşidi var. Bu yazıyla,
Refah Partili arkadaşlar tevili ikrarda bulunmuşlardır.
Arkadaşlar, araştırma ve incelemede mesafe
alındıkça, karşılaşılan
soygunun, talanın ve sahteciliğin boyutu karşısında
vicdanen rahatsız olmuşlardır. Ne var ki,
bu süreçte, Anayol Hükümeti çekilmiş,
yerine Refahyol Hükümeti oluşmuştu; başka
bir tavır sergilemek gerekiyordu; işte o aşamada
bu yapıldı. Bir taraftan komisyonun çalışmasına
olanak verildi, alt komisyon kurulmasına Refah Partili
arkadaşlar bizimle beraber oy kullandı; alt komisyon
çalışmalarına, araştırma
ve incelemelerine katıldılar; ama, üst komisyon
toplantılarına, tebligata ve zaman zaman, özellikle
benim sözlü uyarılarıma rağmen, katılmayarak,
hızlı çalışmamıza ve
rahat kararlar almamıza katkı sağlamadılar.

BAŞKAN - Sayın Ketenci, son dakikadasınız
efendim; toparlayın lütfen. 

AHMET GÜRYÜZ KETENCİ (Devamla) -
Bitiriyorum... 1 dakika da arkadaşlar bana müsaade
eder efendim. 

BAŞKAN - Efendim?!.

AHMET GÜRYÜZ KETENCİ (Devamla) -
1 dakikanızı rica ediyorum efendim. 

BAŞKAN - Buyurun efendim; toparlayın
lütfen.

AHMET GÜRYÜZ KETENCİ (Devamla) -
Her zamanki gibi takıyye yaptılar. Refah Partisi,
sağ gösterip sol vurdu; yumruk, Sayın Ömer
Bilgin'in, Turban'daki sayın mesai arkadaşlarının
ve dönemin Başbakanının suratına
patladı. Kısaca, Refah Partisi, takıyyede
suçüstü oldu; açık. (CHP sıralarından
alkışlar)

ABBAS İNCEAYAN (Bolu) - Aklayıcı
onlar, aklayıcı!..  

AHMET GÜRYÜZ KETENCİ (Devamla) -
Uzunca bir zamandır takıyye yapıyordu, bir
gün gelecek takıyyede suçüstü olacaktı,
nihayet, kısmet bugünmüş. Çekirge
bir sıçrar, iki sıçrar, bir gün
 gelir sıçrayamaz, takılır düşer;
olan budur. 

Sevgili arkadaşlarım, Refah Partisinin
sayın milletvekillerine sesleniyorum, sözlerimi de
tamamlıyorum. 

BAŞKAN - Efendim, Genel Kurula seslenin lütfen.


AHMET GÜRYÜZ KETENCİ (Devamla) -
Hocanın tabiriyle “65 milyon memleket evladı”
sizi izliyor. Gelin, bu dosyanın üzerine oturmayalım.
Soruşturmanın açılmasına omuz
verin, omuz verin ki vicdanlarınız özgürleşsin.
Bakınız...

(Mikrofon otomatik cihaz tarafından kapatıldı)

BAŞKAN - Son cümlenizi söyler misiniz
efendim; buyurun. 

AHMET GÜRYÜZ KETENCİ (Devamla) -
Şimdi, arkadaşlarım, Müslümanlıkta
şefaat vardır, müsamaha vardır, hoşgörü
vardır; ama, kendi malınız çalındığı
zaman vardır. Burada çalınan fakirin, fukaranın
malıdır; Hocanın tabiriyle söylüyorum
65 milyon memleket evladının malıdır.
Öyleyse, onun hakkı gasp edildi, onun malı
çalındı. O zaman, burada, şefaat olmaz,
müsamaha olmaz, hoşgörü olmaz. O nedenle,
bu konuda çok daha kararlı davranmanız gerekir
diye düşünüyorum. 

Hepinizin, herkesin bir siyasî hesabı
olduğunu biliyorum; ama, herkes için Allah'ın
da bir hesabı olduğunu biliyorum ve bunun unutulmamasını
diliyorum.

Yaşasın, böylesi anlayışlara
karşı çıkanlar. Yaşasın,
vurgun, soygun düzenini değiştirmek isteyenler.

Bu duygu ve düşüncelerle, yeniden
soruşturma komisyonu kurulması talep ve ümidiyle
hepinize saygılar sunuyorum, sevgiler sunuyorum. (CHP,
ANAP ve DSP sıralarından alkışlar)

BAŞKAN - Sayın Ketenci, teşekkür
ediyorum.

Demokratik Sol Parti Grubu adına, Sayın
Mehmet Aydın; buyurun efendim. (DSP sıralarından
alkışlar)

Sayın Aydın, son dakikanızda
sizi uyarmamı arzu buyurur musunuz?

MEHMET AYDIN (İstanbul) - Lütfedersiniz
efendim.

BAŞKAN - Peki efendim; buyurun.

DSP GRUBU ADINA MEHMET AYDIN (İstanbul) -
Sayın Başkan, sayın milletvekilleri; Sait
Halim Paşa Yalısında meydana gelen yangının
nedenlerinin araştırılması ile TURBAN
Genel Müdürlüğünde yapıldığı
ileri sürülen yolsuzlukların açıklığa
kavuşturulması amacıyla kurulan 10/2 sayılı
Meclis Araştırması Komisyonu, çalışmalarını
tamamlamış ve düzenlenen raporu Türkiye
Büyük Millet Meclisi Genel Kuruluna sunmuş bulunmaktadır.
Komisyon tarafından yapılan çalışmalar
ve düzenlenen rapor hakkında Genel Kurula bilgi arz
etmek üzere söz almış bulunuyorum; bu vesileyle,
hepinizi saygıyla selamlıyorum.

Dört ay süreyle yapılan çalışmalarda,
söz konusu olayların incelenmesi ve sonuçlandırılması
bakımından zamanın yeterli olduğunu söylemek
elbette mümkün değildir; ancak, gerek komisyon üyelerinin
özverili çalışmaları ve gerekse
bu konuda uzman kişi ve kuruluşların katkılarıyla,
gayretleriyle, aşağıda arz ve izah edeceğim
hususlar tespit edilmiş olup, 120 adet dosya tamamlanıp,
yasal gereği yapılmak üzere Ankara Cumhuriyet
Başsavcılığına teslim edilmiştir.

Sayın Başkan, sayın milletvekilleri;
Komisyonumuzun talebi üzerine inceleme başlatan Maliye
Bakanlığı müfettişleri ve diğer
denetim elemanlarından intikal eden raporlara göre,
Turban Genel Müdürlüğü adına fatura
düzenleyen firmaların tamamına yakınının,
mahiyeti itibariyle yanıltıcı beyana dayalı
sahte fatura düzenleyen firmalar olduğu ortaya çıkmıştır.
Turban Genel Müdürlüğüne sahte fatura
düzenleyen bu firmaların, aynı şekilde
piyasaya da sahte fatura sürdükleri, Maliye Bakanlığının
bu incelemeleri sırasında tespit edilmiştir.
Önincelemeleri tamamlanan sadece iki firmanın piyasaya
sürdüğü sahte fatura tutarı 400 milyar
civarındadır.

İncelenmek üzere Maliye Bakanlığının
merkez ve taşra teşkilatına, yaklaşık
350 milyar lira tutarında, 2 500 adet, muhtelif firmalara
ait fatura gönderilmiş, neticesi alınanlar Komisyonumuzda
değerlendirilmiş, gönderilen belgelerin büyük
bir kısmı henüz inceleme aşamasında
olup, neticelendirilemediği için raporumuza dahil edilememiştir.

Sahte faturaların sahte faturalarla değiştirilmesi
olayına gelince; örneğine Abant, Yalova, Çeşme
Otel İşletmelerinde rastlanılan sahte faturalar
yevmiye kayıtlarına alındıktan sonra,
Genel Müdürlüğün bilgisi dahilinde kayıtlardan
çıkarılan faturalar, başka firmalara
ait sahte faturalarla değiştirilmiştir. Örneğin,
yapılmayan inşaat işlerine ait faturaların,
et faturalarıyla değiştirilmesi gibi... Böylece,
inşaat faturalarıyla yapılmak istenilen yolsuzluk,
et faturalarıyla örtülmek istenmiştir.

Avansların sahte faturalarla kapatılması
olayı... İşletme yöneticilerinin usulsüz
olarak çektikleri milyarları aşan seviyedeki
avanslarını kapatmak için, özellikle
yılın sonuna doğru piyasadan temin edilen ve
yapılmayan işleri yapılmış, alınmayan
mal ve hizmetleri alınmış gibi gösteren
sahte faturaları işleme koydukları ve bunlarla
avans borçlarını kapatmaya çalıştıkları
belirlenmiştir.

Sayın Başkan, sayın milletvekilleri;
hemen hemen her işletmede görülen bu uygulamanın
en çarpıcı örneğine Çeşme
Otel İşletmesinde rastlanmıştır.
Bodrum, Çeşme, Marmaris Otel İşletmelerinde
avans kapatma işleminde kullanılan hayalî firmalar
adına tanzim edilmiş sahte faturaların, Çeşme
Oteli İşletme Müdürü Sabri Bayraktar
tarafından bizzat kendi el yazısıyla düzenlendiği,
polis kriminoloji laboratuvarı raporuyla doğrulanmıştır.


Ücretsiz konaklamalar... TURBAN Genel Müdürlüğüne
bağlı Abant, Adalya, Çeşme, Ilıca
Otel İşletmeleri ile Beldibi, Kilyos ve Marmaris
Tatil Köylerinin 1993 ve 1995 yıllarına ait
elde edilen belgeleri incelenmiş ve toplam 13 200 odanın,
usulsüz olarak, bedelsiz konaklama işlemine tabi tutulduğu
kesinlik kazanmıştır. Bu uygulamayla, kurum,
sadece geceleme ücretinden, o tarihlerde, yaklaşık
96 milyar lira karşılığı 955 599
dolar zarara uğramıştır. Bedelsiz konaklama
yapanlara verilen diğer hizmetler -restoran, kafeterya, plaj,
bar gibi- göz önünde bulundurulduğunda, işletme
zararının, tespit edilen rakamın en az iki
üç katı olacağı muhakkaktır.
Mevzuatdışı bu uygulamalardan, üst düzey
yöneticilerin eş, çocuk ve akrabalarının
yanı sıra, itibar sağlamak amacıyla devletin
üst kademelerindeki hatırlı kişilerin
faydalandırılmış olduğu, dikkat
çeken diğer bir husustur. 

Usulsüz personel alımı ve ataması...
Başbakanlığın 2 Ağustos 1993 tarihli
tasarruf genelgesi hilafına, geriye doğru evrak tanzim
edilerek geçmiş tarihli görüntüsü
verilen atama emirleriyle 338 kişinin usulsüz olarak
işe alındığı ve hatta, tahsil durumu,
hizmet süresi dikkate alınmaksızın,
siyasî tercihler önplana çıkarılarak
ilk, orta ve lise mezunlarının, mevzuat hilafına,
daire başkanı, başkan yardımcısı
ve işletme müdürü kadrolarına atamaları
yapılmıştır.

Sayın Başkan, sayın milletvekilleri;
raporda da belirtildiği üzere, bir siyasî parti
genel başkanının, Afyon, Kastamonu, Adana,
Diyarbakır, Sinop gibi yerlerde yaptığı
seçim mitinglerine, görev onaysız olarak gönderilen
TURBAN personelinin yeme, içme, konaklama, araç
kiralama ve harcırah gibi masrafları işletme
bütçesinden karşılandığı
belirlenmiştir.

Sayın Başkan, sayın milletvekilleri;
raporda teferruatıyla izah edildiği veçhile,
bir siyasî partiye, hatta liderlerine ve bunlara yakınlıklarıyla
tanınan hatırı sayılan kişilere
ait yatların TURBAN marinalarına bağlama yaptıkları,
bakım ve onarıma tabi tutuldukları, buna
karşılık bazı masraflarının
kayıtdışı bırakıldığı,
tahakkuk ettirilen meblağlarınsa kısmen ödendiği,
ödenmeyen kısımının da, komisyon
çalışmaları sırasında
ödendiği gazetelerden öğrenilmektedir.

Türkiye Cumhuriyeti bir hukuk devletidir. Gerekli
yasal şartları haiz olan her Türk vatandaşı
milletvekili seçilebilir; ancak, amacına ulaşmak
için devletin imkânlarını kullanan,
yolsuzluk yapan, nüfuz ticaretinde bulunan kişilerin,
bağımsız mahkemelerde bunun hesabını
vermeleri gerekir.

Sayın Başkan, sayın milletvekilleri;
sorumsuzluk, yolsuzluk ve usulsüzlük örneği
sahte faturalarla TURBAN Genel Müdürlüğünün
soyulması, basında, Meclis Genel Kurulunda ve KİT
Komisyonunda gündeme getirilmişti. Özellikle Çeşme
Otel İşletmesinde sahte faturalarla yapılan
yolsuzluk iddiaları nedeniyle, dönemin Genel Müdürü
ve yardımcısı hakkında suç
duyurusunda bulunulmuştu. 

Faturaların sahteliği, Maliye Bakanlığı
müfettişlerince kanıtlanmıştır.
Ankara Cumhuriyet Başsavcılığı,
kendilerine iletilen suç duyurusunu yerinde bulmuş
ve ilgililer hakkında dava açmak üzere düzenlediği
fezlekeyi, Adalet Bakanlığı kanalıyla
Başbakanlığa göndermiştir. Ancak,
TURBAN eski Genel Müdürünün milletvekilliği
kesinleşinceye kadar, savcılığın
izin talebi işleme konulmamıştır. Buradaki
amaç, Ömer Bilgin'in, milletvekili olmasını
sağlamak, onu, dokunulmazlık zırhı arkasına
sığınarak yargı denetiminden uzak tutmaktır.
Genel Müdür milletvekili olduktan sonra, dava açma
talebini yineleyen Cumhuriyet Başsavcısının
bu girişimi de, ikinci kez engellenmiştir. Böylece,
adı geçen genel müdürün Meclise girmesi
ve dokunulmazlık zırhına büründürülmesi
sağlanmıştır. 

Sayın Başkan, sayın milletvekilleri;
Okan Ünalmışer olayına gelince: Başbakanlığın
açıktan atama yapılmamasına ilişkin
20 Ağustos 1993 tarih ve 10104 sayılı genelgesine
aykırı olarak, Kuşadası Marina Müdürlüğü
daimi kadrosuna açıktan atanması yapılan
Okan Ünalmışer'in, işletmenin hiçbir
departmanında çalışmadığı
ve ücret alma dışında işletmeye
uğramadığı, Kuşadası Marina
Müdürlüğünün komisyonumuza ulaşan
yazılı beyanıyla doğrulanmıştır.

Adı geçen şahsın, ne gibi
hizmetlerde çalıştırıldığı
raporda ayrıntısıyla açıklanmıştır.


Yine komisyon raporuna göre, Kuşadası
Marinasına alınan Suzuki marka motorlu su kayağının,
bir siyasî parti liderinin oğluna verildiği, hatırlı
bir kişinin ve korumalarının yemek paralarının,
işletmenin temsil giderleri hesabına aktarıldığı;
Sait Halim Paşa Yalısının boyanması
amacıyla alınan malzemelerin, bu yalının
yakınında bulunan, bir siyasî lidere ait yalının
da boyanmasında kullanıldığı tespit
edilmiştir. 

İBRAHİM GÜRDAL (Antalya) - Kim
o siyasî lider?..

MEHMET AYDIN (Devamla) - Merak eden arkadaşlarımız,
mufassal rapordan okuyup, öğrenebilirler. Sayın
Dumankaya, raporları getirmiştir...

BAŞKAN - Sayın Aydın, siz, konuşmanızı
kendi insicamınız içerisinde götürün
efendim, lütfen.

MEHMET AYDIN (Devamla) - Komisyonun çalışma
süresinin sınırlı olması ve işletmelerin
çokluğu nedeniyle, Turban Genel Müdürlüğü
ile Erciyes, Elmadağ, Adana Seyahat Acentası, Isparta
Seyahat Acentesi, Ürgüp, Gümüldür, Akçay,
Ilıca, Urfa, Samsun, Amasya ve Çorum işletmelerinde
araştırma yapma imkânı bulunamamıştır.
Bu işletmelere ait olup, komisyonumuza intikal eden belgeler,
hazırlanan rapora alınmakla yetinilmiştir.


Dönemin Başbakanı, TURBAN Genel
Müdürlüğü ve bağlı işletmelerinde
yolsuzluk yapıldığına dair gazetelerde,
televizyonlarda, Meclis gündeminde yer alan, şahsı
ve aile fertleriyle ilgili konuları ihbar kabul edip, emrindeki
denetim organları aracılığıyla
gereğinin ortaya çıkmasını sağlayacağı
yerde, iddiaları, aksi yönde düzenlenen raporları,
gerçekmiş gibi, kamuoyuna açıklamakla
yetinmiştir.

Sayın Başkan, sayın milletvekilleri;
 amacımız, Türkiye Büyük Millet Meclisini
ve kamuoyunu bilgilendirmek, iddia konularını belgeleriyle
ortaya koymak, kusurlu görülenler hakkında yasal
işlem yapılmasını sağlamaktır.

12 Kasım 1995 tarihinde çıkan
Sait Halim Paşa Yalısı yangını
olayına gelince: Yalıdaki restorasyon işlemlerine
başlanırken, yasal zorunluk olduğu halde, Kültür
ve Tabiat Varlıklarını Koruma Kuruluna başvurulmadığı,
İstanbul Büyükşehir Belediye Başkanlığı
ile Boğaziçi İmar Müdürlüğü
ve Sarıyer Belediye Başkanlığından,
restorasyon konusunda ruhsat alınmadan işe başlandığı;
yalıda bulunan duman ve ısıya karşı
duyarlı olan dedektörlerin bakım ve onarım
sözleşmesinin 1995 yılında yapılmadığı;
sistemin, yangın sırasında devredışı
olduğu kesinlik kazanmıştır. Yine yangın
sırasında itfaiye irtibat telefonunun çalışmadığı;
1994 yılına kadar, hem tarihî eserler hem
de yalı sigortalı iken, 1995 yılında
sigorta işleminin yaptırılmadığı
ortaya çıkmış ve şu anda, yangından
kurtarılarak muhafaza altına alınan, 18 inci
Yüzyıla ait tarihi eserler, isi, pisliği, tozu
ve tuzlu suyu ile kaderine terk edilmiş durumdadır.


Yalının giriş katında
bulunan, Türkiye'nin en büyük ebatlı (400X400
cm) ve içinde bizzat Sait Halim Paşa'nın da
bulunduğu bir av sahnesini gösteren orijinal yağlıboya
tablo, yangın esnasında kullanılan deniz
suyunun tahribatıyla kaderine terk edilmiş bulunmaktadır.
Değeri trilyonları aşan mobilyaların ise
kurtlanmış olduğu, değişen hava koşulları,
ısı ve nem nedeniyle cilalarının bozulduğu,
tarihî pirinç avizelerde de oksitlenme başladığı,
bir diğer tespitimiz olmuştur.

Sayın Başkan, sayın milletvekilleri;
kısıtlı zaman içerisinde yapılan
araştırmanın ortaya koyduğu sonuçlar,
iddia ve olayların soruşturmaya dönüştürülmesini
gerekli kılmaktadır. Bu düşüncelerle,
keyfiyeti, Yüce Meclisin takdirlerine saygı ile arz
ediyorum. Bu vesileyle, Yüce Meclisi ve bizleri izleyen vatandaşlarımı
sevgi ve saygıyla selamlıyorum. (DSP sıralarından
alkışlar)

BAŞKAN - Sayın Aydın, teşekkür
ediyorum.

Sayın milletvekilleri, görüşmelere
devam etmek üzere, birleşime 10 dakika ara veriyorum.

Kapanma Saati: 17.06




İKİNCİ OTURUM

Açılma Saati : 17.20

BAŞKAN : Başkanvekili Yasin
HATİBOĞLU

KÂTİP ÜYELER : Ali GÜNAYDIN
(Konya), Kâzım ÜSTÜNER (Burdur)


BAŞKAN - Türkiye Büyük Millet
Meclisinin 39 uncu Birleşiminin İkinci Oturumunu
açıyorum.

VI. - KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER
(Devam)

1. - İstanbul Milletvekili Halit Dumankaya
ve 15 arkadaşının, Sait Halim Paşa Yalısında
Meydana Gelen Yangının Nedenlerini ve Turban Genel
Müdürlüğüyle İlgili Yolsuzluk İddialarını
Araştırmak Amacıyla Meclis Araştırması
Açılmasına İlişkin Önergesi
ve Meclis Araştırması Komisyonu Raporu (10/2)
(S. Sayısı : 115) (Devam)

BAŞKAN - Sayın milletvekilleri, müzakereye
konu raporun görüşülmesine devam ediyoruz.

Komisyon ve Hükümet hazır.

Şimdi, sıra, Anavatan Partisi Grubu
adına, Sayın Süleyman Hatinoğlu'nda; buyurun
efendim. (ANAP sıralarından alkışlar)

ANAP GRUBU ADINA SÜLEYMAN HATİNOĞLU
(Artvin) - Sayın Başkan, değerli milletvekilleri;
Sait Halim Paşa Yalısında meydana gelen yangının
nedenlerini ve TURBAN Genel Müdürlüğüyle
ilgili yolsuzluk iddialarını araştırmak
amacıyla kurulan Meclis Araştırması
Komisyonu, çalışmalarını tamamlamış,
149 klasör dolusu evrak ve 308 sayfalık araştırmanın,
soruşturmaya dönüştürülmesiyle
ilgili rapor üzerinde, Anavatan Partisi Grubu adına
sözlerime başlarken, Yüce Meclisi saygıyla
selamlıyorum. (ANAP sıralarından alkışlar)


Sayın milletvekilleri, raporda, TURBAN Genel
Müdürlüğü İşletmelerinde
birçok haksızlıkların, yolsuzlukların
ve usulsüzlüklerin yapıldığı,
belgelerle tespit edilmiş durumdadır. 

Sait Halim Paşa Yalısının
ihmaldan dolayı yanması: Daha önceleri, bu
yalıdaki yolsuzluklar nedeniyle, 1994 yılına
kadar yalı ve paha biçilmez tablolar sigortalıyken,
1994 yılından sonra, kasıtlı olarak,
sigorta yaptırılmamıştır. Neticede,
“bir gün, Sait Halim Paşa Yalısı
yakılacaktır” denilmiş ve yakılmıştır.
Bu, bir durum tespitidir, burada bir kehanet yoktur; çünkü,
yalının içi boşaltılmıştır.
Kayıpların yok edilmesi gerekiyordu; onun için,
yalı yakılmıştır. 

Şimdi, bu tarihî eserin yanış
sebebi ve içinden kaybolan, başta tablolar ve tarihî
eserlerin bulunabilmesi için, TURBAN hakkında soruşturma
açılmasının zorunlu hale geldiğini
görmekteyiz.

Sayın milletvekilleri, devlet, artık,
işletmecilik yapmamalıdır. Devlet, TURBAN
Genel Müdürlüğü kanalıyla, marina,
otel ve lokanta işletmemelidir. Devlet bunları işletirse,
başta hükümet ve bazı yöneticilerin,
bu işletmeleri kendi çıkarlarına kullanacakları
bir gerçektir ve neticede kullanmışlardır.
Özelleştirme hükümlerine göre, başta
TURBAN'ın özelleştirilmesi gerekirken, bazı
makamlar, bu kurumu kendi hizmetlerine tahsis etmişlerdir.


Şimdi, araştırma raporlarındaki,
zamanın TURBAN Genel Müdürü Sayın
Ömer Bilgin'in birkaç becerisine kısaca bakalım:
Kendini, TURBAN'a getirenlere ve yandaşlarına, hiçbir
mevzuatı ciddîye almadan, başta marinada, otellerde
ve lokantalarda, her türlü ücretsiz veya çok
az ücretli hizmetlerde kusur etmiyor. Sayın Genel
Müdür “bal tutan parmağını yalar”
misali, DYP Isparta teşkilatlarını, belediye
mensuplarını, muhtarlarını ve delegelerini
de bu arada ihmal etmiyor; onları da, zaman zaman, devlet
kesesinden yatırıp, yedirip, kendisine siyasî
gelecek hazırlıyor. 

Çiller ailesine ait President ve Denge isimli
iki yatın bakımı ve onarımı,
Özer Çiller'in talimatıyla, TURBAN Kuşadası
Marina İşletmesinde yapılıyor ve 114
066 mark borç tahakkuk ediyor. Çiller ailesi -arkadaşlar
dikkat edin- önce bu borcu inkâr ediyor, sonradan,
borç belgelenip kamuoyuna duyurulunca, 86 bin markını
ödedikleri ortaya çıkıyor. Geri kalan
kısmı hâlâ ödenmemiştir.
Madem borcu yoktu, neden 86 bin markını ödedi
diye düşünmek gerekir. İyi ki, bu araştırma
yapılmış, epey tahsilat yapıldı.
Geri kalanı için de, savcıları göreve
davet ediyoruz, inşallah, kalanların tahsilatı
da yapılır.

ALİ RIZA GÖNÜL (Aydın) -
Biraz sonra ödendiğini göreceksiniz...

SÜLEYMAN HATİNOĞLU (Devamla) - Çiller
ailesinin bu tutumu bize pek yabancı değildir değerli
arkadaşlar. Mesela, önce “Kuşadası
Çiftliği bizim değil, iftira” dediler, sonra,
tapularına geçirdiler. Antalya Kemer'deki motellerinin
gelirlerini “Zübeyde Hanım Şehit Analarını
Koruma Vakfına vereceğiz” dediler, ceplerine indirdiler.
Amerika'daki mal varlıklarını satıp,
gelirlerini Türkiye'ye getirip, yine aynı vakfa vereceklerini
söylemişlerdi; fakat, onlardan da henüz bir ses
yok. Değerli arkadaşlar, şimdi, bu vakıf,
üniversite kuruyor ve Sayın Tansu Çiller de,
hayat boyunca bunun başkanı oluyor. 

Ey, Sayın Çiller ailesi; mallarınızın
ve gelirlerinizin vergisini devlete tam vermediniz, ödememektesiniz;
bari, mallarınızın zekatını
bu vakfa veriniz! “Kulağım ezanda, Kuran'da, namazda,
gözüm bayrakta” deyip, milleti kandırıp;
“...ama, aklım fikrim Amerika'daki mal varlığımda
ve Türkiye'deki servetlerimde; Sarıyer'deki yeni 16
dairemde, Bizim Vadi Kooperatifinde” diye düşünen
ve neticede “çoluk çocuğumun geleceğini
Amerika'da arıyorum” düşüncesinde
olanların aklına, fikrine ve emirlerine uyanlar,
mutlaka bir gün, bu millete, bu devlete hesap vereceklerdir.
(ANAP sıralarından alkışlar)

Sayın TURBAN eski Genel Müdürü,
iddia edilen, yüz kızartıcı bu sorumluluklardan
kurtulup, asla, dokunulmazlık zırhına bürünemez.
Milletin temsilcisi olarak, millete ve Meclise hesap vermelidir.


TURBAN'da, belki, günahsız bir sürü
memur halen yargılanmaktadır. 

Sayın milletvekilleri, araştırmada,
akla hayale gelmeyecek iddialar ve belgeler vardır; 149
klasörle Meclis Başkanlığına teslim
edilmiştir. İsteyenler, oradan belge ve bilgi alabilirler.


Sayın Ömer Bilgin'in mal varlığında
büyük artışlar var. Genel Müdür
olduğu zamanki durumu nedir; mal beyanı yok. Milletvekili
seçildiğindeki mal beyanı nedir; bunların
hiçbirisi bilinmiyor. Komisyona beyannameler verilmemiştir.
Sayın Ömer Bilgin'in kayınpederinin servetinde,
Ömer Bilgin'in Genel Müdür olduğu dönemlerde,
köşklere varan büyük servet artışı
var. Köşk alan kayınpederi, acaba ne işler
yapmıştır; ne kadar vergi ödemiştir;
finansörlüğünü kim yapmıştır;
bunların hiçbiri bilinmiyor. Bunların hepsinin
açığa çıkması için,
mutlaka, soruşturmanın açılması
gerekiyor. 140 civarında suç duyurusu dosyası
vardır, savcılıklarda bekliyor. 

Sayın milletvekilleri, bakınız,
TURBAN Genel Müdürlüğünde başka
neler oluyor: Çiller ailesine ait iki yatın bedava
bakım ve onarımı yapılır; Mert
Çiller'e tenis öğretmek için, hocası,
Kuşadası Marinaya tayin edilir ve hiç gelmeden
maaşı ödenir.

ALİ RIZA GÖNÜL (Aydın) -
Biraz sonra alacaksın cevabını...

SÜLEYMAN HATİNOĞLU (Devamla) - Berk
Çiller'e de, aynı marinadan, yeni Suzuki marka su
kayağı verilir; yerine, başka model, eskimiş
su kayağı teslim edilir. Levent Kırca'nın
“Olacak O Kadar” programına konu olmuştur;
Jetsky'i, herhalde hatırlayacaksınız. 

MEHMET GÖZLÜKAYA (Denizli) - Buna, siz
inanıyor musunuz?

ALİ RIZA GÖNÜL (Aydın) -
Sayın Hatinoğlu, biraz sonra cevabını
alacaksınız.

SÜLEYMAN HATİNOĞLU (Devamla) - Ayrıca,
TURBAN da, sahte imzalarla evraklar tanzim edilir, sahte faturalar
düzenlenir; işe gitmeden maaş alanlar, müfettiş
raporlarıyla tespit edilir... Bakınız, halen
çalışır görünüp, işe
gitmeden maaş alanlar var, 17 kişi -demin, arkadaşlar
isimlerini söylediler; ben, onlardan bahsetmeyeceğim;
ama, teftiş raporu burada, onlar hakkında da bilgi
alabilirsiniz- ve geçmişte çalışıp,
işe gitmeden maaş alanların sayısı
da 18. 

AHMET GÜRYÜZ KETENCİ (İstanbul)
- Toplam 44...

ADNAN KESKİN (Denizli) - Yatlara gel, yatlara!..

SÜLEYMAN HATİNOĞLU (Devamla) - Kurum
personelinden, DYP'nin seçim mitingine katılanlara
harcırah verilmektedir; zimmete para geçirmeler
tahakkuk etmiştir.

Yolsuzluklar: Bir yerin birkaç kez boyanması,
fazla boya alımları; marinaya bedava bağlama
yaptırılan yatlar; kanunsuz personel alımları;
sahte mezuniyet diplomalarıyla üst düzeylere
atamaların yapılması; bedelsiz yapılan
konaklamalar; siyasî mitinglere otobüs kiralanması
ve değerli arkaşlar, DYP'ye, tişört, bayrak
ve flama yaptırılması... Bakın, buradan,
bir tişört örneğini gösteriyorum, bu
tişört, TURBAN tarafından yaptırılan
bir tişörttür. 

ALİ RIZA GÖNÜL (Aydın) -
Ne biliyorsun?!.

SÜLEYMAN HATİNOĞLU (Devamla) - Arkasında,
Sayın Çiller'in resmi var. Şurada da, çekilmiş
bazı fotoğraflar...

ÖMER VEHBİ HATİPOĞLU (Diyarbakır)
- Çiller'in reklamını yapıyorsun.

SÜLEYMAN HATİNOĞLU (Devamla) - Çiller'in
bu tişörtünü giyip de, bu resimde görünen
vatandaşların tamamı veyahut da bir kısmı,
TURBAN Genel Müdürlüğünün personelidir.
Üzerlerinde şunlar vardır... (DYP sıralarından
gürültüler)

BAŞKAN - Sayın Hatinoğlu, rica ediyorum
efendim...

SÜLEYMAN HATİNOĞLU (Devamla) - Değerli
arkadaşlar, işte, buradaki resimde görünenlerden
4'ü şu anda tutukludur; 4'ü de, gıyabî
tutuklama kararıyla aranmaktadır. (CHP sıralarından
“Buraya da göster, göremiyoruz” sesleri)

Değerli arkadaşlar, işin bitiminden
sonra alınan fazladan istihkaklar var. Dikkat edin, bakın,
6 müdürün imzasıyla ilgili olarak “tüm
kararlar, iş bitmeden sonra alınmıştır
ve bu kararların altını, gerek dönemin
işletme müdürü ve gerekse genel müdürlük
yönetiminin baskısı sonucu imza ettik”
diyen marina müdürü ve iki muavin, satış
şefi, muhasebe şefi; 6 imzalı tutanak... Diyorlar
ki “baskıyla yaptık...” 

Geleceğim nasıl baskı yaptığınıza;
onu da izah edeceğim... 

ALİ RIZA GÖNÜL (Aydın) -
Ne yapmışlar?..

SÜLEYMAN HATİNOĞLU (Devamla) - Ayrıca,
yöneticilerin şahsî harcamaları, işletmeye
ödettirilmiştir; çalınan faturalara ilişkin
kısa tediye fişlerinin tanzimi yapılmıştır;
demirbaş eşya alımında yapılan
yolsuzluklar, bilgisayar kayıtlarının silinmesi,
faturaların sahte faturalarla değiştirilmesi,
avansların sahte faturalarla kapatılması
ve muhasebe evraklarının yok edilmesi gibi daha
birçok yolsuzluklar devam edip gidiyor. 

Bu konuda, Maliye Bakanlığının
üç başmüfettişinin önemli raporları
var “inceleme değil, soruşturma istiyoruz”
diyorlar. 

Sayın milletvekilleri, bu durumlara seyirci
kalınamaz; yalı çetesinin gittiği yere
kadar takip edeceğiz. (ANAP sıralarından “Bravo”
sesleri, alkışlar) 

Burada çok önemli bir noktaya dikkatinizi
çekerim. 1995 yılında, Ömer Bilgin'in
Genel Müdür olduğu dönemlerde -nisan, mayıs,
haziran aylarında- TURBAN Genel Müdürlüğü,
2 milyon 134 bin dolar zarar etmiş. 1996'da, aynı
aylarda -nisan, mayıs, haziran, temmuz aylarında-
ise, bu zararı kapatmış ve 32 bin dolar da
kâr etmiş; aynı yıllarda... 2 milyon
dolar, herhalde cebe gitti görünüyor. 

NECATİ ALBAY (Eskişehir) - Genel Müdür
mü değişmiş?!..

SÜLEYMAN HATİNOĞLU (Devamla) - Bütün
bu yanlışlıklar, Sayın Bilgin'in yazılı
telefon talimatlarıyla oluyor. İşte, Sayın
Bilgin'in 30.12.1993 tarihli çok önemli bir genelgesini
burada okuyorum. “Genel Müdürlüğümüzce
yapılan tespitlerde, işletme ünitelerinin, genel
müdür adına kendilerine verilen talimatlara gereken
özeni göstermedikleri görülmüştür.
Gerek yazılı gerek telefonla verilen talimatlara
tüm işletme yöneticilerinin titizlikle uymaları
gerekmektedir; uymayanlar hakkında gerekli yasal işlemler
yapılacaktır. Bu yazıyı, kesinlikle,
tüm personelin görüp okuyacağı yere
asın” diyor. 

Arkadaşlar, Genel Müdür Ömer
Bilgin... Şimdi, bu genelge, çok calibi dikkat bir
genelgedir. Genelgede “gerek yazılı gerekse
telefon emirleriyle” diyor; biz de idarecilik yaptık,
yıllarca genel müdürlük yaptık, yani,
minareyi çalan kılıfını hazırlar;
çalınacak veyahut da çırpılacak
olan işlerle ilgili talimatlar telefonla; çünkü,
onun belgesi yok!.. 

TURBAN'ın bir sürü memuru yargılanıyor;
kimisi içeride, Ömer Bilgin de burada maşallah!..

Değerli arkadaşlar, bu genelgeden sonra,
Sayın Bilgin'in, artık, kendisine bağlı
birimlerin başındaki kişilerin sorumluluğunun
olmadığı kanaatini taşıyorum ve
buna göre, Bilgin'in dışında hiç
kimseninin bir sorumluluğu yoktur.

Şimdi, bu Meclis, Sayın Bilgin'i ve
koruyanları sorumsuz tutabilir mi? Yalnızca bu iddialar
bile, TURBAN Genel Müdürlüğünün,
gerek siyasî gerekse idarî açıdan bağlı
bulunduğu Başbakanın, ne kadar zafiyet içerisinde
olduğunu göstermiyor mu?!.. Milletin malı, herkesin
gözü önünde yağma edilmiş; fakat,
Başbakanlık, ilgili Genel Müdür hakkında
Cumhuriyet Başsavcılığının
bu suç duyurusunu, Memurin Muhakematı Kanununa göre
işleme dahi koymamıştır fezlekeleri
uzun zaman bekletmiş, ta ki, Ömer Bilgin milletvekili
olup, dokunulmazlık zırhına bürünene
kadar...

Değerli arkadaşlar, kendisi, bugün,
tam bir yıllık milletvekili. Yandaşları
hapiste veya bazıları sorgulamada...

MEHMET SEVİGEN (İstanbul) - O, şimdi,
milletvekili...

SÜLEYMAN HATİNOĞLU (Devamla) -Değerli
milletvekilleri, ayrıca, araştırmada, ilgili
kuruluşlardan istenen bazı bilgiler verilmemiş;
âdeta, devlet sırrı gibi saklanmış;
istenilen bazı kişilerden de ifadeler alınamamıştır.
Bu nedenle, temsilde adaletin, yönetimde istikrarın
sağlanabilmesi için ve olayların da kimsenin
yanına kâr kalmaması için, bu araştırmanın
soruşturmaya dönüştürülmesi zorunludur.
Ülkenin bu kadar âli menfaatları dururken, bu
kadar adi menfaatlarla uğraşanlar hakkında, ne
bu Hükümet ne bu Meclis asla seyirci kalamaz; aksi halde,
milletimize karşı dürüstlükten, ahlaktan,
faziletten, hukuktan, vicdandan ve Yüce İslam Dininden
bahsetmekle hiç kimseyi inandıramayız.

Değerli arkadaşlar, işin vebali büyüktür.
Bu konuda, Yüce Meclise güvenim tamdır; ancak,
bu Hükümete, yolsuzluk üzerinde güvenimiz
kalmamıştır; bu durumu, aklanan soruşturma
dosyaları açıkça ortaya koymaktadır.


Sayın milletvekilleri, şu ortak Hükümetin
yapısına bir bakınız; ortaklardan
birinin genel başkanı diğerine “eroinci”
diyor, 4 milyar tazminat alıyor; adaletin başındaki
Bakana “şerefsiz, milliyetsiz” diye hitap ediliyor,
2 milyar tazminat alıyor. Şimdi, bunlar ortak Hükümet;
bunlara güvenilir mi?!. 

Öte yandan, Türkiye yağma edilsin,
devletin ve milletin paraları onun bunun cebine insin...
Kimsede ses yok... Yeter ki bu Hükümet devam etsin,
yolsuzluklar örtbas edilsin, soruşturmalar aklansın,
gerisi kolay!.. “Hey gidi Türkiye Cumhuriyetinin ilkeleri,
demokrasinin kuralları, devletin kurumları, neredesiniz;
nerede bu devlet “ diyesim geliyor değerli arkadaşlar.


Ulu Önder Atatürk, cumhuriyeti bize emanet
ederken, cumhuriyet için “cumhuriyet, fikren, ilmen,
bedenen kuvvetli ve yüksek seciyeli muhafızlar ister”
demiştir. Değerli arkadaşlar, şimdi nerede
bu muhafızlar?!. (ANAP sıralarından alkışlar)

YAHYA ŞİMŞEK (Bursa) - Susurluk'ta!..

SÜLEYMAN HATİNOĞLU (Devamla) - Şimdiki
Hükümete bakıyoruz; ortaklar hacıyla bacı
olmuşlar, güya memleketi idare ediyorlar... Bacının
derdi yolsuzlukların örtülmesini beklemek, hocanın
derdi de Hükümette ne pahasına olursa olsun kalalım
ve Refah kadrolarını kuralım... 

Değerli arkadaşlar, işçi,
memur sokakta “ey hacım, ey bacım; memurum,
açım” diye bağırıyor; niye
sesinizi çıkarmıyorsunuz?!. (ANAP sıralarından
alkışlar)

Bugün, biz, askerimize verilen hiçbir
zamma karşı değiliz; ama, memuru, Türk siyasetine
düşman ettiniz. Bunun yanında, askere verilen
zammın, hiç olmazsa, bir kısmı da
memura verilseydi, bu sempati köprüsü kurulabilirdi.
Burada büyük bir yanlışımız
var.

Değerli arkadaşlar, evet, hiçbir
gizlilik, sorumluluğu gerektirmez. Gelin, her şeyi açığa
çıkaralım ve yargıya gitmesi için
gerekeni yapalım; Yüce Mecliste denetimi çalıştıralım.
Tersini yaparsak, TURBAN olayları, her işte bir yol
olur. Bu gibi yollar doğru yol değil, Refahyol değil;
ta Susurluk'a kadar uzanan yanlış, kirli ve silahlı
yol olur.

ALİ RIZA GÖNÜL (Aydın) -
Kaldığı yerden başlayın.

SÜLEYMAN HATİNOĞLU (Devamla) - Şimdi,
burada, bazı konuşmacılar -tabiî, Sayın
Bilgin de- Dumankaya'nın Başkanlığı
konusunu eleştirecekler. Sayın Dumankaya ile Ömer
Bilgin'in hiçbir akrabalığı, yakınlığı
ve eskiden dostluğu, tanışmışlığı
yok; herhangi bir husumetin olması da mümkün
değil. 

Sayın Dumankaya, bir milletvekilinin aslî
görevi olan denetim görevini yerine getirmiştir
ve getirmektedir. 

BAŞKAN - Sayın Hatinoğlu, son dakikaya
giriyorsunuz. Toparlayasınız diye uyarıyorum.

SÜLEYMAN HATİNOĞLU (Devamla) - Sayın
Bilgin, Sayın Dumankaya'ya bir dosya gönderiyor, bir
dosya dağıtmış ve “dosyada şunlar
şunlar var” diyor. Ben, Sayın Bilgin'e buradan
sormak istiyorum; ama, Sayın Bilgin'i de zaten göremiyorum;
çünkü, o, çok rahat, dışarıda
çay içiyor!..

Dumankaya, benim bildiğim kadarıyla, hepinizin
bildiği kadarıyla, namuslu, şerefli biridir.
Sizin gibi yanlışları olsaydı, eğer
bu şekilde yolsuzlukları olsaydı, Dumankaya,
bu yolsuzlukların üzerine zaten gidemezdi. Bir açığı
olsaydı, gidemezdi; gittiğine göre, hiçbir
açığı yok. Dumankaya'nın bütün
kurumları beş yıldır tetkik ediliyor.
Nerede raporları; kapatılan var mıdır,
cezası nedir, onları da çıkarın_

Değerli arkadaşlar, tapu daireleri, vergi
daireleri, gümrük kapıları, devlet bankaları
bu Hükümetin elinde değil miydi daha önce?
Beş yıldır neredesiniz? Dumankaya'nın
varsa böyle bir durumu gereğini yapın. 

Sayın Bilgin'e buradan şunu söylüyorum
ve “seni Meclis affetse, millet affetmeyecektir; seni Allah'a
havale ediyorum” diyorum. (ANAP sıralarından
alkışlar) 

Değerli milletvekilleri, eğer, bu işlerde
samimî isek, milletvekillerinin yüz kızartıcı
adi suçlarla, yolsuzluklarla ve hırsızlıklarla
ilgili dokunulmazlıklarını kaldıralım
ve bu iş bitsin. Burada yapmak istediğimiz de budur;
bu şekildeki pisliklerin ortadan kalkması için
mutlaka, dokunulmazlığın kaldırılması
gerekmektedir;

(Mikrofon otomatik cihaz tarafından kapatıldı)


Sayın Başkan, 1-2 dakikanızı
rica edeceğim. 

BAŞKAN - 1 dakika; peki.

SÜLEYMAN HATİNOĞLU (Devamla) - Sayın
Dumankaya'nın KİT Komisyonu üyesi olup, konuyu
bilen, araştıran bir milletvekili olarak bu komisyona
üye seçilmesi, Başkan olması çok
doğal bir olaydır; ancak, Sayın Ömer Bilgin'in
milletvekili seçildikten sonra, genel müdürlüğü
dönemiyle ilgili, TURBAN'daki icraatlarıyla ilgili
yolsuzlukları araştıran bir komisyona üye
olması bir talihsizliktir; çünkü, aynı
kişi, hem savcı hem hâkim hem de suçlanan
kişi nasıl olur değerli arkadaşlar?!.

Sayın milletvekilleri, neticede, Yüce
Meclisin -birçok müfettiş ve uzman ekiple müşterek
olarak hazırlanan- araştırma komisyonu raporunu
değerlendirip, sonucuna göre işlem yapacağına
inancım tamdır. 

Yüce Meclise saygılar sunuyorum. (ANAP,
DSP ve CHP sıralarından “Bravo” sesleri,
alkışlar)  

BAŞKAN - Sayın Hatinoğlu, teşekkür
ediyorum. 

Sayın milletvekilleri, şimdi, sıra,
Doğru Yol Partisi Grubu sözcüsünün konuşmasında;
Sayın Aykurt'u DYP sözcüsü olarak kürsüye
davet ediyorum. 

Buyurun. (DYP sıralarından alkışlar)

DYP GRUBU ADINA MUSTAFA KEMAL AYKURT (Denizli) -
Sayın Başkan, sayın milletvekilleri; Turban
Genel Müdürlüğü ile ilgili Meclis Araştırması
Komisyonu raporu üzerinde, Doğru Yol Partisi Grubunun
görüşlerini arz etmek üzere huzurlarınıza
geldim; bu vesileyle, Sayın Başkanlık Divanını
ve Yüce Meclisin değerli üyelerini saygıyla
selamlıyorum.

Çok değerli milletvekilleri, yüksek
huzurlarınıza getirilen bu araştırma
komisyonu raporu, bundan evvel, bu çatı altında
tartıştığımız, konuştuğumuz
benzeri raporlardan, muhteva itibariyle, üslup itibariyle,
karar nisabı itibariyle farklılıklar ve özellikler
göstermektedir.

Raporda ileri sürülen ve hiçbir
mesnede dayanmayan birtakım... (ANAP, DSP ve CHP sıralarından
“Oo...” sesleri, gürültüler)

AHMET KABİL (Rize) - Neyin mesnedi; dosyalar
var, dosyalar ortada_

MUSTAFA KEMAL AYKURT (Devamla) - Müsaade buyurun
efendim... 

AHMET KABİL (Rize) - Ne itiraz ediyorsun...

MUSTAFA KEMAL AYKURT (Devamla) - Birtakım
iddiaların ve ithamların sahibi Sayın Dumankaya'dır.

BAŞKAN - Sayın Aykurt, sürenizi
durdurdum; bir dakikanızı rica edeyim.

Sayın milletvekilleri, hiçbir hatip
muhatabın gönlünden geçtiği biçimde
konuşmaya mecbur değildir. Çıkan hatipler
belgeler gösteriyorlar ve “bunlar, namusu mücessem
belgelerdir” diyorlar. Kimsenin itiraz hakkı olmaz;
ama “o belge geçersiz” demeye de kimsenin hakkı
yok.

ALİ COŞKUN (İstanbul) - Büyük
talihsizlik...

BAŞKAN - Efendim, rica ediyorum... Müsaade
buyurun... Hatibi dinleyin... Efendim, ben, sükûnetle
Genel Kurulu yönetmek zorundayım.

SÜLEYMAN HATİNOĞLU (Artvin) - Sayın
Başkan, o, bir zamanlar Hoca için “eroinci”
demişti.

BAŞKAN - Sayın Hatinoğlu, kürsüden
şimdi indiniz.

Buyurun Sayın Aykurt.

MUSTAFA KEMAL AYKURT (Devamla) - Değerli milletvekilleri,
değerli arkadaşlarım; bu rapordaki iddiaların,
ithamların sahibi Sayın Dumankaya'dır. Başka
bir ifadeyle, bu raporda ileri sürülen olaydaki iddiaların
müddeisi, müştekisi ve muhbiri Sayın Dumankaya'dır.

MUSTAFA BALCILAR (Eskişehir) - Savcı..
Savcı...

MUSTAFA KEMAL AYKURT (Devamla) - Şimdi görüyoruz
ki, Sayın Dumankaya bu iddiaları araştırmakla
görevli Komisyonun da Başkanıdır; yani,
davacı, kendi açtığı davanın
hâkimidir. Böyle şey olur mu; evvela bunda bir
mutabakat sağlamamız lazım.

MUSTAFA CUMHUR ERSÜMER (Çanakkale) -
Komisyonda 9 kişi var... 

MUSTAFA KEMAL AYKURT (Devamla) - Bakınız,
bu olay, genel hukuk ilkelerine aykırıdır.
Bunu bilmek için, düşünmek için
hukukçu olmaya hacet yok.

MUSTAFA CUMHUR ERSÜMER (Çanakkale) -
Sayın Dumankaya tek başına mı karar
verdi?

MUSTAFA KEMAL AYKURT (Devamla) - Sayın Dumankaya,
biraz evvel, bu kürsüde, Sayın Çillerin,
Sayın Genel Başkanına hitaben “bu komisyona
Dumankaya seçilmesin” dediğini ifade etti.

ŞÜKRÜ YÜRÜR (Ordu) - Doğru.

MUSTAFA KEMAL AYKURT (Devamla) - Dedi mi demedi mi
bilmiyorum; ama, demiş ise, bu kürsüde dedikodu,
devlet adabına aykırı dedikodu yapılsın
diye değil, bir hukukun temel ilkesini hatırlayın
diye söylemiştir; bunu bile idrakten yoksun insanlar,
bu küsrüde bunu dedikodu malzemesi yaptılar;
üzüntü duyuyorum.

MUSTAFA CUMHUR ERSÜMER (Çanakkale) -
Ömer Bilgin de Komisyon üyesi...

MUSTAFA KEMAL AYKURT (Devamla) - Sayın milletvekilleri,
onun içindir ki, Sayın Dumankaya huzurumuza getirdiği
bu raporla...

ABBAS İNCEAYAN (Bolu) - Hepsi sahte öyle
mi?!.

MUSTAFA KEMAL AYKURT (Devamla) - ... her türlü
hukukî mesnetten yoksun, objektif kriterlerden yoksun, kin
ve nefret dolu; her zaman bildiğiniz ve alışageldiğiniz
hayalî, uydurma isnat ve iftiralar listesi tanzim etmiştir.
Bu rapor budur. (ANAP, DSP ve CHP sıralarından gürültüler)

AHMET KABİL (Rize) - Size göre öyle...

MUSTAFA KEMAL AYKURT (Devamla) - Bir başka
tarafını inceleyelim değerli arkadaşlarım...

ERKAN KEMALOĞLU (Muş) - Sayın Başkan;
lütfen_ Müdahale edin; olmuyor böyle...

MUSTAFA KEMAL AYKURT (Devamla) - ...komisyonun 9
üyesi olmasına rağmen, Komisyonda 4 üye arkadaşımız
imza koyuyor.

AHMET GÜRYÜZ KETENCİ (İstanbul)
- Öbürleri nerede; öbürleri niçin gelmezler?..

BAŞKAN - Sayın Aykurt, bir dakikanızı
rica edebilir miyim.

Değerli milletvekili, ben Genel Kurulu uyardım.
Şimdi, bakın, bundan sonra bir başka grup daha
konuşacak, sonra Komisyon konuşacak. Benim ricam şudur:
Sükûnetle dinleyelim, herkes, kararlarını,
serbest hürriyeti içerisinde versin. Ben rica ediyorum,
bundan önceki grupları, herkes, sakin ve sükûnetle
dinledi; buna mecburuz. Beğenmeyebiliriz hatibi; ama, kim
olursa olsun, her hatibi sükûnetle dinlemek zorundayız.


Benim görevim, sükûnetle herkesi
konuşma imkânına kavuşturmaktır.
Rica ediyorum...

Buyurun efendim.

MUSTAFA KEMAL AYKURT (Devamla) - Sayın milletvekilleri,
Komisyonun 9 üyesinden 4 üyesi rapora imza koyuyor,
5 üyesinin imzası yok; bu üyeler bilahara Komisyona
gelerek muhalefet şerhlerini ekliyorlar. Şimdi, hukukî
açıdan baktığımız zaman,
bu Komisyon raporu hukuken mualleldir. 

ALİ HAYDAR ŞAHİN (Çorum)
- Türkçe söyle...

MUSTAFA KEMAL AYKURT (Devamla) - Evet; başka
ifadeyle, bu rapor, yoklukla maluldür, keenlemyekûndür.
Çoğunluğun imzasını taşımayan
böyle bir raporun Meclis gündemine getirilip, bu kürsüde
nasıl görüşüldüğünü
anlamakta zorluk çekiyorum.

AHMET KABİL (Rize) - Gelmediler_ Yazı
yazıldı onlara; ama, gelmediler.

MUSTAFA KEMAL AYKURT (Devamla) - Şimdi, birtakım
sataşmalarla benim konuşma insicamımı
bozacağınızı sanıyorsanız,
aldanıyorsunuz_ Zorluk çekersiniz...

AHMET KABİL (Rize) - Hayır, ben, doğruyu
söylüyorum_ Yazı yazıldı; ama,
gelmediler; vicdanları müsaade etmedi.

MUSTAFA KEMAL AYKURT (Devamla) - Öte yandan,
raporu tetkik ettiğimiz zaman ve muhalefet şerhlerindeki
gerekçelere baktığımız zaman;
münhasıran, Komisyon Başkanı kendi itham
ve iddialarını ispat etmek gayreti içerisinde
çalışma yapmış ve Komisyon üyelerini
dışlayarak, birçok tahkikatı resen
kendisi yapmak suretiyle hayalî iddialarını
kanıtlamak gayreti içerisine girmiş.

AHMET KABİL (Rize) - Sayın hatip hangi
iddia hayalî; lütfen onu söyle.

BAŞKAN - Sayın Kabil, karşılıklı
konuşma usulü var mı efendim?

AHMET KABİL (Rize) - İsim versin.

BAŞKAN - Efendim, size ne isimden?.. Sayın
Kabil, rica ediyorum...

MUSTAFA KEMAL AYKURT (Devamla) - Komisyon Başkanı
Sayın Dumankaya, raporda tadat edilen isnat ve ithamların
-biraz evvel arz ettim-müddeisi, müştekisi, muhbiridir
dedik. Böyle bir insanın, böyle bir kimsenin,
böyle bir iddia sahibinin -ki oturduğu yer de bunu kanıtlıyor,
benim iddiamı teyit ediyor- kendi iddiasını
tahkikle görevli bir komisyonda görev almasının
hangi hukuka, hangi vicdana sığdığını
takdirlerinize sunuyorum. Böyle şey olur mu?

MUSTAFA BALCILAR (Eskişehir) - Ömer Bilgin
nasıl aldı?

MUSTAFA KEMAL AYKURT (Devamla) - Şimdi, bakınız;
eğer, bu yol açılırsa, bundan hepimiz
zarar görürüz. Yarın, bir başka siyasî
parti hakkında bu türlü bir komisyon kurulabilir;
yanlış olur diyorum. 

Sayın milletvekilleri, özetlersek; bu
rapor, Komisyonun kuruluş biçimiyle, Komisyon üyelerinin
sadece 4'ünün imzasının bulunuşu
ile, hukuken hiçbir değeri olmayan ve burada konuşulmaması
lazım gelen bir belgedir; ama, biz, bütün bunlara
rağmen -siz olsanız belki terk ederdiniz Meclisi, geçmişte
yaptığınız gibi- size olan saygımızdan
dolayı, Yüce Meclise olan saygımızdan
dolayı ve kamuoyuna olan saygımızdan dolayı
görüşlerimizi, burada, birer birer, delilleriyle,
zaman ve mekân göstererek, rakamlarıyla gözlerinizin
önüne sereceğiz.

AHMET KABİL (Rize) - Ser bakalım.

MUSTAFA KEMAL AYKURT (Devamla) - Sanıyorum
ki, bu rakamları, bu belgeleri koyduğumuz zaman, vicdanları
ve kalpleri gerçeklere âmâ olmayan insanların
yüzleri kızaracaktır. 

Raporda, Sayın Çiller ailesine yöneltilen
isnat ve iddialar şu başlıklar altında
tanzim edilmiştir: Yatlar olayı, Okan Ünalmışer
olayı -rapor böyle diyor- telefaks olayı, motorlu
su kayağı olayı, Pelister Çiftliğinde
açılan kuyu olayı ve Yeniköy Yalısının
boyanması olayı.

AHMET GÜRYÜZ KETENCİ (İstanbul)
- Artezyen var; artezyen...

MUSTAFA KEMAL AYKURT (Devamla) - Sayın milletvekilleri,
şimdi, yatlar olayından başlayalım.
“President” ve “Denge” isimlerini taşıyan
yatlar, Marmara Holding A.Ş adına kayıtlı
yatlardır...

MUSTAFA BALCILAR (Eskişehir) - Özer Çiller
ortak değil mi?!.

MUSTAFA KEMAL AYKURT (Devamla) - Her iki teknenin
marina, tamir, bakım masrafları, bu şirket
tarafından muntazaman ödenegelmektedir, ödenmiştir.

AHMET KABİL (Rize) - Ne zaman?!.

MUSTAFA BALCILAR (Eskişehir) - Şirketin
sahibi kim?!

MUSTAFA KEMAL AYKURT (Devamla) - Bekleyin, sabredin;
biraz sonra söyleyeceğim.

ALİ RIZA GÖNÜL (Aydın) -
Ortaktır, ortak_ Sahibi olmaz!..

MUSTAFA KEMAL AYKURT (Devamla) - “President”
isimli tekne için... (Gürültüler)

BAŞKAN - Sayın Aykurt, efendim, rica
ediyorum...

Sayın milletvekilleri, bakın, biraz
sonra...

MUSTAFA BALCILAR (Eskişehir) - Şirketin
ortağı kim; Özer Çiller mi, Tansu Çiller
mi?!.

BAŞKAN - Sayın milletvekilleri, biraz
sonra, Anavatan Partisi Grubu üyesi de olan Komisyon Başkanı
bir konuşma yapacak. Aynı manzarayla karşılaşmasını
ben de arzu etmem, siz de etmezsiniz. Rica ediyorum...

Buyurun efendim.

MUSTAFA KEMAL AYKURT (Devamla) - Şimdi, devam
ediyoruz; “President” isimli tekne için -biraz
evvel bir konuşmacı bahsetti; şimdi cevabını
alacak- 1994-1995 yıllarında 70 693 mark ve “Denge”
isimli tekne için 1995 yılında 13 873 mark
düşük ücret tarifesi uygulandığından
bahisle, ilave fark ücreti tutarı 29 500 mark ve böylece,
toplam ödenmemiş borcun 114 066 mark olduğu iddia
edilmekte. Bu borcun -yine iddia devam ediyor- tahsili için,
Ankara 7 nci İcra Memurluğu marifetiyle cebrî
icraya başvurulduğu da ileri sürülmekte. Muhalefetin
ve özellikle Anavatan Partisinin alışkanlık
haline getirdiği mesnetsiz ve asılsız iddia
ve ithamlara karşı hazırlıklı
olan Marmara Holding Anonim Şirketi...

AHMET KABİL (Rize) - O üslup size ait;
onu siz kullanıyorsunuz.

MUSTAFA KEMAL AYKURT (Devamla) - _Kuşadası
Marina Müdürlüğüne müracaatla, Marmara
Holding A.Ş'ye ait “President” ve “Denge”
isimli teknelerin borcu olup olmadığını
yazılı olarak sorar. Dikkat buyurun; Kuşadası
Marina Müdürlüğü tarafından verilen
16.9.1994 tarih ve 1994/933 sayılı cevabî
yazıda, adı geçen şirkete ait teknelerin
hiçbir borcu bulunmadığı bildirilir.

AHMET GÜRYÜZ KETENCİ (İstanbul)
- Belgeleri burada...

MUSTAFA KEMAL AYKURT (Devamla) - Burada, marina müdür
yardımcısı, muhasebe şef yardımcısı
imzasını taşıyan iki imza var; bu,
birincisi belge_

MUSTAFA BALCILAR (Eskişehir) - Üç
sene sonra mı hazırlandı o belgeler?!

AHMET KABİL (Rize) - Tarihi ne zaman?

MUSTAFA KEMAL AYKURT (Devamla) - Bütün
bunlara rağmen, icra takibi konusu olan, borç doğurucu
nitelikte olmayan ve ilamsız takip yoluyla takibe konulan
85 449 mark tutarındaki parayı ihtirazî kayıtla,
yani “her türlü talep ve dava hakkımız
saklı kalmak kaydıyla” şerhini koyarak
17.10.1996 tarih ve 1981 sayılı makbuz ile 85 450
mark olarak TURBAN Genel Müdürlüğü veznesine
öder. İşte belgesi...

AHMET KABİL (Rize) - Madem borcu yok, niye
ödedi?

MUSTAFA KEMAL AYKURT (Devamla) - Sen anlamıyorsun
ki benim konuştuğumu “ihtirazî kayıtla”
diyorum “talep ve dava hakkımız saklı
kalmak kaydıyla” diyorum. Nereden mezun oldunuz bilmiyorum;
ama, biraz hukuk bilgisi öğrenin canım_ İhtirazî
kayıt ne demek; ileride talep ve dava hakkım mahfuz.
Yarın göreceksiniz, zaten, bunlar, istirdat davasıyla
geri alınacak, mükerrer ödeme bunlar, mükerrer_
İşte belgesi...

AHMET KABİL (Rize) - Göreceğiz_ Zapta
geçsin_

MUSTAFA KEMAL AYKURT (Devamla) - Sabır gösterin_


Devam ediyoruz; keza, bu para ödendikten sonra,
ek bir yazıyla -yine aynı kuruluş tarafından-
181 875 378 lira daha istenmiş, bu para da, yine ihtirazî
kayıtla “talep ve dava hakkımız mahfuz
kalmak kaydıyla” şerhi konularak, 11.11.1996
tarih ve 2174 sayılı makbuzla TURBAN Genel Müdürlüğünce
ödenir. Tamam mı; bu da ödenir_ İşte
makbuzu_ Belgeler konuşuyor, belgeler; mücerred iddialar
değil!

AHMET KABİL (Rize) - Biraz sonra belge konuşacak,
cevabını alacaksın. 

MUSTAFA KEMAL AYKURT (Devamla) - Değerli arkadaşlarım,
bunun dışında, işletmenin teknik atölyesinde
yapılan hizmetler karşılığını...
Şimdi, bir arkadaşımız burada birtakım
şeyler söyledi ve “tamir, bakım, bilmem
ne masraflarını Marinaya ödettiler” dedi_
Bu kürsüde herkes konuşur, konuşmalıdır
da; yalnız, herkes, konuşmasının nereye
varacağını da hesaplamalıdır ve
söylenen sözlerin de vicdan terazisinde tartılması
lazımdır. Bakalım biz ne cevap vereceğiz?
Şimdi veriyoruz cevabı; bakalım öyle
mi, böyle mi? 

İşletmenin teknik atölyesinde yapılan
hizmetler karşılığında, 16.2.1995
tarih ve 23481 sayılı faturayla 130 751 901 lira;
yine aynı tarih ve 23480 sayılı faturayla
447 721 263 lira. 31.10.1994 tarih ve 94/1077 sayılı
Kuşadası Marina Müdürlüğünün
ayrıca... Devam ediyoruz...

SÜLEYMAN HATİNOĞLU (Artvin) - Onların
tarihi ne?

MUSTAFA KEMAL AYKURT (Devamla) - Söyledim.

Ödeniyor ve ayrıca, Kuşadası
Marina Müdürlüğünün TURBAN İşletmeleri
Genel Müdürlüğüne hitaben ilgi 31.10.1994
tarihli yazısına verdiği cevaba göre “President”
isimli yatın borçları için isimli
yatın borçları için, 20.9.1994 tarih
ve 276285 No'lu faturayla 1 355 010 805 lira ve yine bu belgede,
aynı tarihli ve 0222879 No'lu faturayla 1 719 052 022 lira
olmak üzere, toplam 3 136 062 927 lira olarak işletmeye
ödendiği... Bu da ödeniyor. Yine, 17.11.1995 tarih
ve 25711 sayılı faturayla 2 912 636 000 lira...
Faturası da bu.

ALİ RIZA GÖNÜL (Aydın) -
Artezyenden bahset...

MUSTAFA KEMAL AYKURT (Devamla) - Oraya geleceğim...

7.1.1994 tarih ve 6544 No'lu tahsil fişiyle
60 milyon lira ödendiği; 14.1.1994 tarih ve 6548 sayılı
tahsil fişiyle 169 milyon 673 bin lira ödendiği;
1.2.1994 tarih ve 6550 sayılı tahsil fişiyle
228 283 970 lira ödendiği... 

ALİ RIZA GÖNÜL (Aydın) -
Artezyene gel; süre bitti...

MUSTAFA KEMAL AYKURT (Devamla) - Niye?!. Teker teker
verelim hesabını... Öyle dediler burada.

14.4.1994 tarih ve 003537 sayılı tahsil
fişiyle 815 556 700 liranın ödendiği; 17.5.1994
tarih ve 3701 sayılı tahsil fişiyle 897 053
235 liranın ödendiği; 12.7.1994 tarih 001734 sayılı
tahsil fişiyle 965 495 400 lira ödendiği görülüyor.

AHMET GÜRYÜZ KETENCİ (İstanbul)
- Alacaklı çıkaracaksın galiba!..


MUSTAFA KEMAL AYKURT (Devamla) - Bakınız,
bu rakamları alt alta koyduğunuz zaman, tekne bedellerini
aşan boyutlarda ödenen para var. (ANAP sıralarından
“alacağı var” sesleri) Evet, alacağımız
var belki de... (ANAP, DSP ve CHP sıralarından alkışlar
[!]) 

Onun için, kaydı ihtiraziyle ödemişiz.
Bakın, siz bir şeyi anlamıyorsunuz; onun için
kaydı ihtirazi şerhi koyarak ödemişiz;
onu söylemeye çalışıyorum.

Hani, nerede buradaki iddialar?.. Marinadaki ödenmedi,
tamir parası ödenmedi, bakım parası
ödenmedi, kira parası ödenmedi... Bu ne?!.

AHMET KABİL (Rize) - Kaç kişinin
alacağı var?!.

MUSTAFA KEMAL AYKURT (Devamla) - Şimdi, Okan
Ünalmışer olayı, hiçbir mesnede,
delile, bilgiye, belgeye dayanmayan, mücerret iddianın
adıdır.

ALİ RIZA GÖNÜL (Aydın) -
Şu artezyene gel...

MUSTAFA KEMAL AYKURT (Devamla) - Telefaks olayı...
Bakınız, yine belge gösteriyorum; Sayın
Çiller ailesinin bahsedilen evdeki faksı, numarasıyla
bu; alındığı yer, Işık Elektrik...
Böyle bir faks filhal çalışır
vaziyetteyken, bir sorumsuz kişinin o eve başka bir
faks götürdüğü iddiasına inanmak
için, akıl, idrak ve izandan yoksun olmak lazım;
böyle şey olur mu?! (DYP sıralarından
alkışlar) Faturası da bu...

AHMET GÜRYÜZ KETENCİ (İstanbul)
- O faturanın sizde işi ne?!

MUSTAFA KEMAL AYKURT (Devamla) - Motorlu su kayağı
iddiası var. Güya, iddiaya göre, motorlu su kayağı,
Jet Ski marka motorlu su kayağı, üzerinde Honda
yazılı başka bir tekneyle değiştirilmiş,
ondan sonra da bilmem ne olmuş deniliyor. İşte
belgesi beyler... Bakınız, bu, motorlu su kayağının
bulunduğu yerdeki masrafları, ödenen faturaları;
dokümanlar cetvel halinde; resmî belge burada. Belge
konuşuyor.

SÜLEYMAN HATİNOĞLU (Artvin) - Savcıya
gönder savcıya...

MUSTAFA KEMAL AYKURT (Devamla) - Bu da kavli mücerrette
kalan soyut iddia...

(Mikrofon otomatik cihaz tarafından kapatıldı)

MUSTAFA KEMAL AYKURT (Devamla) - Sayın Başkanım,
2 dakika daha rica edeceğim.

BAŞKAN - Efendim, lütfen toparlayın.

MUSTAFA KEMAL AYKURT (Devamla) - Kuyu olayı
son derece gülünç bir olay. Efendim, Sayın
Çiller ailesi çiftliğinde kuyu açtırmış,
bunun bedelini TURBAN'a fatura ettirmiş iddiası var.
Bakınız beyler, insaflı konuşalım;
bu kuyu, Deşici Sondaj İşletmeleri tarafından
açılmış ve 1.9.1994 tarihli faturayla,
Katma Değer Vergisi dahil, 230 milyon lira bedel, bu şirketin
sahibine ödenmiş. 

ALİ RIZA GÖNÜL (Aydın) -
Adını okuyuver. 

MUSTAFA KEMAL AYKURT (Devamla) - Adı da -okuyalım-
Ahmet Fikirdeşici... Ne diyor: “Kuşadası
Kirazlıyolu üzeri Çamtepe mevkiindeki Suna
Gönül Pelister adına kayıtlı arazide
sondaj çalışmaları yaptım; su,
faal şekilde akmaktadır. Ücretini tam olarak
nakit aldım; hiç bir alacağım yoktur.
İşlerde doğabilecek aksaklıklar tarafıma
aittir.” 

Sayın Dumankaya bir şey unutmuş
burada; aklına gelmemiş galiba; burada, bir de elektrik
hattı, trafo yapıldığı iddiasını
söylemişti daha evvel; onu unutmuş; onun faturası
da bu; 575 milyon lira para ödenmiş_ Faturası
da bu...

Yeniköy Yalısının boyanması
iddiasını ispat edecek, tevsik edecek hiçbir
belge yoktur; iddia ediyorum ve büyük konuşuyorum.
Eğer, kimin elinde Yeniköy Yalısının
boyanması hususunda, Sait Halim Paşa Yalısının
boyasının alındığı hususunda
belgesi varsa, açıklamayan namerttir! Kimin elinde
varsa, açıklamayan namerttir! (DYP sıralarından
alkışlar) Açıklayın bunu!..
Böyle şey olur mu!.. 

AHMET KABİL (Rize) - Açıklamayan
namerttir.

MUSTAFA KEMAL AYKURT (Devamla) - Sayın Başkan,
sayın milletvekilleri; görülmektedir ki, Sayın
Çiller ailesine izafe edilen ve TURBAN'daki yolsuzluklarla
illiyet rabıtası kurulmaya çalışılan...

(Mikrofon otomatik cihaz tarafından kapatıldı)

BAŞKAN - Sayın Aykurt, Genel Kurula
saygınızı sunun.

MUSTAFA KEMAL AYKURT (Devamla) - Bağlıyorum
efendim.

...iddiaların hiçbir ciddiyeti, hiçbir
esası yoktur. Kaldı ki, o zamanın Genel Müdürü
hakkında, Başbakanlık Teftiş Kurulunca,
Yüksek Denetleme Kurulunca, KİT Komisyonunca tahkikat
yapılmış; bunlar sonuçlanmış.
Savcılar olaya el koymuş; mahallî cumhuriyet
savcılarına yazı yazmış, illiyet
rabıtası görmediği için. 

Tabiî ki, vaktimiz olsaydı, şurada,
Sayın Dumankaya'nın hatırlayacağı
birtakım isimler anons edecektim. Şurada, Show Oto
Elektrik Şirketiyle ilgili bir kira sözleşmesi
var. 53 bin dolar aylık kira veriyor Sayın Dumankaya.
6 112 metre yer kiralamış; yetmemiş; 1 490
metrekare daha kira sözleşmesi için kavga veriyor.


CENGİZ ALTINKAYA (Aydın) - Niye onun
için ayrı bir önerge vermiyorsun?!

MUSTAFA KEMAL AYKURT (Devamla) - Vaktim olsa bunu
konuşabilseydim...

SÜLEYMAN HATİNOĞLU (Artvin) - Önerge
ver.

MUSTAFA KEMAL AYKURT (Devamla) - Yine, asıl
yolsuzluk da, Nisan 1996 tarihinde_

(Mikrofon otomatik cihaz tarafından kapatıldı)

BAŞKAN - Sayın Aykurt, son cümlenizde
saygılar sunar mısınız lütfen.

MUSTAFA KEMAL AYKURT (Devamla) - Son cümlemi
söylüyorum.

Asıl yolsuzluk da, 1996 Nisan döneminde_

BAŞKAN - Sayın Aykurt, Genel Kurulu
selamlayın lütfen.

MUSTAFA KEMAL AYKURT (Devamla) - _Özelleştirme
İdaresinde sorumlu Devlet Bakanı Sayın Rüşdü
Saracoğlu tarafından yapılan TURBAN yolsuzluğudur_

BAŞKAN - Sayın Aykurt!.. Sayın
Aykurt!..

MUSTAFA KEMAL AYKURT (Devamla) - _ve müfettiş
raporlarında mevcuttur.

BAŞKAN - Sayın Aykurt, Genel Kurulu
selamlar mısınız.

MUSTAFA KEMAL AYKURT (Devamla) - Evet, tamamlıyorum.


Değerli arkadaşlarım, inşallah
önümüzdeki günlerde onu da anlatırız.

Ben, bu vesileyle sözlerimi toparlıyor_

BAŞKAN - Efendim, toparlamayın!

MUSTAFA KEMAL AYKURT (Devamla) - _Sayın Başkanlık
Divanını ve Yüce Heyetinizi saygıyla
selamlıyorum. 

Zalimin zulmü varsa, mazlumun da Allah'ı
vardır diyorum; saygılar sunuyorum.(DYP sıralarından
alkışlar, ANAP sıralarından gürültüler)

BAŞKAN - Sayın Aykurt, teşekkür
ediyorum.

HALİT DUMANKAYA (İstanbul) - Sayın
Başkan_

BAŞKAN - Buyurun efendim.

HALİT DUMANKAYA (İstanbul) - Sayın
konuşmacı, benim_

BAŞKAN - Sayın Dumankaya, siz Komisyon
Başkanısınız, konuşacaksınız
efendim; siz buyurun oturun.

HALİT DUMANKAYA (İstanbul) - Hayır,
Sayın Başkan, benim ismimi vererek, şirketimin
ismini vererek “asıl yolsuzluğu Halit Dumankaya'nın
şirketi yaptı” dedi. İçtüzük
gereği, bunun düzeltilmesini istiyorum.

MUSTAFA KEMAL AYKURT (Denizli) - Yolsuzluk demedim;
dinlememişsin.

BAŞKAN - Buyurun oturun, tutanakları
getirteyim.

MUSTAFA KEMAL AYKURT (Denizli) - Demin kaynak sordunuz
da; o kaynağı nereden buldun dedim.

BAŞKAN - Efendim, siz istirahat buyurun, ben
tutanağı getirteyim, bakayım.

Gruplar adına son konuşmayı yapmak
üzere, Refah Partisi Grubu adına, Sayın Mehmet
Ali Şahin.

Buyurun Sayın Şahin. (RP sıralarından
alkışlar)

RP GRUBU ADINA MEHMET ALİ ŞAHİN
(İstanbul) - Muhterem Başkan, Meclisimizin saygıdeğer
üyeleri; hepinizi sevgiyle, saygıyla selamlıyorum.
(10/2) esas numaralı Meclis Araştırması
Komisyonunun raporu üzerinde, Refah Partisi Grubunun görüşlerini
arz etmek üzere huzurunuzdayım. 

Değerli arkadaşlarım, 20 nci Dönemde
ilk kurulan araştırma komisyonlarından birinin
raporu üzerinde, şu anda müzakere yapıyoruz.
Bu araştırma önergesi ne için verilmişti
ve bu araştırma önergesinin kabulü üzerine
kurulan komisyon, hangi görevi ifa için kurulmuştu?


Değerli arkadaşlarım, bu komisyonun
iki amaç için kurulduğunu görüyoruz:

Bu komisyonun birinci görevi, 12 Kasım
1995 tarihinde, İstanbul'da Sait Halim Paşa Yalısında
meydana gelen yangının nedenlerini araştırmak,


İkinci görevi de, TURBAN Genel Müdürlüğüyle
ilgili yolsuzluk iddialarını araştırmak.


Araştırma raporunu okuduğumuzda,
araştırma önergesinin, Türkiye Büyük
Millet Meclisinin 13 Şubat 1996 tarihli 12 nci Birleşiminde
kabul edildiğini görüyoruz ve komisyonun 6 ay 8
gün çalıştığını,
yine rapordan tespit ediyoruz.  

Değerli arkadaşlarım, komisyon raporu,
toplam 216 sayfadan ibaret. Komisyon raporunu değerlendirmeye
aldığımızda, iki açıdan
değerlendirme yapmanın doğru olacağı
kanaatindeyim. Bunlardan biri usulî açıdan...


Değerli arkadaşlarım, şimdi
söyleyeceklerim sadece bu komisyonla ilgili değil, bu
zamana kadar kurulmuş olan araştırma ve soruşturma
komisyonlarıyla da ilgilidir, bundan sonra kurulacak muhtemel
araştırma ve soruşturma komisyonlarıyla
da ilgilidir. Bunlar, bir arkadaşınız olarak
tespitlerimdir. Bunu, burada arz etmeyi -biraz önce Sayın
Aykurt konuşurken bazı itirazlar oldu- bir görev
olarak biliyorum. 

Değerli arkadaşlarım, bilindiği
gibi, Meclis araştırması, Türkiye Büyük
Millet Meclisinin bilgi edinme ve denetim yollarından biridir.
Nitekim, Anayasamızın 98 inci maddesinin üçüncü
fıkrası “Meclis araştırması,
belli bir konuda bilgi edinilmek için yapılan incelemeden
ibarettir” diyor. Demek ki, Meclis araştırması,
sadece bir incelemedir, bir tespittir; Meclisimizin, belli bir
konuda bilgi edinme yoludur. 

Değerli arkadaşlarım, peki, araştırma
komisyonlarında kimler görev alabilir, acaba, tüm
milletvekilleri araştırma komisyonlarında
görev yapabilir mi? Bu konuda, İçtüzüğümüzün
104 ve 105 inci maddelerinde açık bir hüküm
göremiyoruz. Göremememize rağmen, acaba her milletvekili
-önergeyi imzalayan da olsa- araştırma komisyonlarında
görev alabilir mi? Saygıdeğer arkadaşlarım,
ben, görev alamayacağı kanaatindeyim.

Meclis araştırma komisyonlarının
başkanlık divanının nasıl teşekkül
edeceği, tatil ve ara vermelerde çalışması,
komisyonların toplantıya çağrılması,
toplantı karar yetersayısı, komisyonlara
devam gibi konularda da İçtüzüğümüzün
104 ve 105 inci maddelerinde hüküm yoktur; ama, biz
bu konuda ne yapıyoruz; İçtüzüğün,
ihtisas komisyonlarıyla ilgili, 24'ten başlayıp
29'a kadar devam eden maddelerinden ve sonraki maddelerinden yararlanıyoruz.
Araştırma komisyonlarında hangi üyelerimizin
görev alıp almayacağı sorununa da, aynı
yöntemle çözüm bulmamız mümkündür.

AHMET GÜRYÜZ KETENCİ (İstanbul)
- Konuya gelelim.

MEHMET ALİ ŞAHİN (Devamla) -
İçtüzüğümüzün 109 uncu
maddesinin üçüncü fıkrasından
yararlanabiliriz. Bu madde şöyle diyor: Ceza Muhakemeleri
Usulü Kanununa göre, hâkimlerin davaya bakmasına
veya karara katılmasına engel oluşturacak
durumda bulunanlar, Meclis soruşturma önergesini veren
veya daha önce Türkiye Büyük Millet Meclisinde
ya da dışında, bu konudaki görüşünü
açıklamış milletvekilleri, bu komisyonlara
seçilemezler.

ALTAN ÖYMEN (İstanbul) - Soruşturma
o.

MEHMET ALİ ŞAHİN (Devamla) -
Bir dakika. 

Sizin bir yorumunuz varsa, benim de bir yorumum var.
İçtüzüğü ve Anayasayı
yorumlamada Refah Partililerin ne kadar haklı olduğu
konusunda, Anayol Hükümetinin, güvenoyu almadığı
halde, almış gibi açıklanması
sonucu, Anayasa Mahkemesi gereken cevabı vermiştir.
Refah Partili hukukçuların Anayasa ve İçtüzükle
ilgili yorumlarını, lütfen dikkatli takip ediniz.

Değerli arkadaşlarım, biz, bu düzenlemenin,
aynen, araştırma komisyonları için
de geçerli olduğu kanaatindeyiz; ancak, maalesef, bu
hususlara, sadece bu Komisyon için değil, diğer
komisyonlar için de riayet edilmediğini üzülerek
görüyoruz.

Şu anda raporunu müzakere ettiğimiz
Komisyonun teşekkül tarzına, yukarıdaki
yasal düzenlemeleri göz önünde bulundurarak
baktığımızda ne görüyoruz:


Bir; önerge sahipleri Komisyonda görev
almışlardır, hatta, birinci imza sahibi arkadaşımız
Komisyon Başkanlığı görevini üstlenmiştir.


İki; önergede birinci imza sahibi ve
Komisyon Başkanı, Meclis içinde ve dışında,
önerge konusuyla ilgili görüşünü
defalarca açıklamıştır. 

Değerli arkadaşlarım, peki, bu uygulama
doğru mudur? Bir savcı, iddianamesini hazırladığı
ve açtığı davanın hâkimliğini
yapabilir mi? Ceza Muhakemeleri Usulü Kanunumuzun 21 inci
maddesi buna “hayır” diyor. 

Peki, bir araştırma ve soruşturma
önergesini veren veya verenler, önerge üzerine
kurulan komisyonlarda görev alabilirler mi? Bizim kanaatimize
göre, Meclis İçtüzüğünün
109 uncu maddesine göre, alamazlar. 

Peki, bir hâkim, baktığı
davayla ilgili görüşünü veya reyini
daha önce ihsası rey ederek, açıklayarak
görüşünü belirtmiş ise, o davaya
bakabilir mi? Ceza Muhakemeleri Usulü Kanununun 23 üncü
maddesi de buna “hayır” diyor. 

Peki, bir araştırma ve soruşturma
önergesini veren veya verenler, o önerge konusuyla ilgili
görüşlerini daha önce veya araştırma,
soruşturma devam ederken açıklarlar ise, kurulan
komisyonlarda görev alabilirler mi, göreve devam edebilirler
mi? Biz, Meclis İçtüzüğünün
109 uncu maddesinin üçüncü fıkrasının
buna cevaz vermediği kanaatindeyiz. 

Halit Dumankaya arkadaşımız,
çalışmaları başarılı,
girişken, işini takip eden bir arkadaşımız,
kendisini takdir ediyoruz. Keşke, vermiş olduğu
bu önerge üzerine kurulan Komisyonda kendisi görev
almasaydı.

HASAN HÜSAMETTİN ÖZKAN (İstanbul)
- Siz de, keşke ilk başta söyleseydiniz, sonunda
değil!

HİKMET AYDIN (Çanakkale) - Usulden
mi reddedeceksiniz bunu, ona mı hazırlanıyorsunuz;
geri zekâlı mıyız biz!

MEHMET ALİ ŞAHİN (Devamla) -
Rahatsız mı oldunuz?.. Efendim, bu gerçekler
sizi niye rahatsız ediyor?.. Bunlar hukukî gerçekler,
niye rahatsız oluyorsunuz?.. Bana teşekkür etmeniz
lazım; bu hukukî yorumdan dolayı beni kutlamanız,
tebrik etmeniz lazım. 

Değerli arkadaşlarım, Meclisimizin
siz değerli üyelerine bir önemli soru daha sormak
istiyorum: Araştırma önergesini verenlerin komisyonlarda
görev alması, hatta komisyon başkanlığını
yapması yanlış da, araştırma
önergesinin muhatabının o komisyonda görev
alması doğru mu? O da külliyen yanlıştır.
Sayın Ömer Bilgin'in de bu Komisyonda görev alması,
katmerli bir yanlıştır. Dolayısıyla,
bu, bir inat komisyonu olarak kurulmuştur. Sayın
Ömer Bilgin 24 Nisanda Komisyona üye olmuştur;
halbuki, bu Komisyon, şubat ayında kurulmuştur.
Herhalde, Doğru Yol Partili arkadaşlarımız,
önerge sahibinin Komisyon Başkanı olması
karşısında -demek ki, bu böyle oluyor
diye- Ömer Bilgin'i de -bana göre hatalı şekilde-
bu Komisyona üye olarak vermişlerdir. Bu kardeşinizin
hukukî yorumuna göre, her ikisi de yanlıştır.


Değerli arkadaşlarım, diğer
yandan, raporda iki ayrı ve farklı görüş
göze çarpıyor. Raporun sonunda, 2,5 sayfadan
ibaret, 5 imzalı bir çoğunluk görüşü
var; bir de, 214 sayfadan ibaret, azınlık görüşü
var. Şu rapor, Komisyonun azınlıkta kalan
üyelerinin hazırladığı bir rapor
mahiyetinde; demokratik kriterlere ne kadar uygun düşüp
düşmediğini, siz saygıdeğer arkadaşlarımın
takdirlerine bırakıyorum. 

Bir de, Komisyonun, koro halinde değil de solo
halinde çalıştığını,
solo görevi yaptığını müşahede
ediyorum. Sayın Dumankaya, bu konuları çok
iyi bildiği için, Komisyonu toplamaya bile gerek duymadan,
birçok çalışmalar yapmış;
çünkü, 16 işletmede inceleme yapıldığı
Komisyon raporunda belirtildiği halde, sadece 8 toplantı
yapılmıştır. Bu, Komisyonun, koro halinde
değil, solo halinde çalıştığının
da en çarpıcı örneklerinden biridir.

Değerli arkadaşlarım, gelelim, arz
ettiğimiz nedenlerle eleştirdiğimiz raporun içeriğine...
Arkadaşlarımız “sadede gelin” diyorlar;
şimdi sadede geliyorum.

BAŞKAN - Sayın Şahin, bundan öncekiler
de sadetti...

MEHMET ALİ ŞAHİN (Devamla) -
Hayır...

BAŞKAN - Efendim, sadet değilse, neyi ifade
buyurdunuz_ Bundan öncekiler de sadetti. 

Buyurun efendim.

MEHMET ALİ ŞAHİN (Devamla) -
_Komisyonun içeriğinin önemli olduğunu ima
etmek istiyorlar arkadaşlar. Benim usulle ilgili ortaya
koymuş olduğum düşüncelerden, bazı
arkadaşlarımız rahatsız oldular; aslında,
rahatsız olmamız lazım. Bundan sonra kurulacak
komisyonlarda buna dikkat edelim diye bu açıklamaları
yapma ihtiyacını hissettim. Yanlış
düşünebilirim. Yanlış düşündüğümü
söyleyen arkadaşlarımız beni ikna ederlerse,
fevkalade memnun olurum.

Değerli arkadaşlarım, Komisyonun
kuruluş amaçlarından biri, Sait Halim Paşa
Yalısında meydana gelen yangının nedenlerini
araştırmaktı. Raporda bu konuda ne görüyoruz_
Raporda bu konuya ayrılan bölüm, sadece 5,5 sayfadan
ibarettir. 

Öncelikle, tarihî bir yalının
yanmasını önemli görmesinden, bu konuyu
araştırma konusu haline getirip bir araştırma
önergesi vermesinden dolayı Sayın Dumankaya'yı
kutluyorum. 

ALİ KEMAL BAŞARAN (Trabzon) - Sadece
o kadar...

MEHMET ALİ ŞAHİN (Devamla) -
Sayın Dumankaya'nın Başkanlığındaki
Komisyon tarafından hazırlanmış bu
konuyla ilgili bölümde şöyle bir cümle
var: “Paha biçilemeyen kültür ve sanat hazinesi
ecdat yadigârımız Sait Halim Paşa Yalısının
tahribatına neden olan yangının planlı
bir eylem olduğu görüşü ağırlık
kazanmaktadır.” 

Şimdi, tabiî, bu, önemli bir yargıdır;
ancak, ben, bu 5,5 sayfayı didik didik, tekrar tekrar okuduğumda,
bu yargıya mesnet olacak delilleri ve gerekçeleri
doğrusu bulamadım; yani, eğer, Sait Halim Paşa
Yalısı planlı bir eylem sonucu yakılmışsa,
kim yakmış, kimler yakmış; bu plan nerede
yapılmış? Gerçekten, raporda, bu konuyla
ilgili herhangi bir bilgiyi yakalayamadım.

AHMET GÜRYÜZ KETENCİ (İstanbul)
- Kahraman Beye sorun, Kahraman Beye...

MEHMET ALİ ŞAHİN (Devamla) -
Değerli arkadaşlarım, bu böyle olduğu
halde, bu konuda bir de soruşturma açılması
talebi var. Bu konuyla ilgili raporun sonucunda şöyle
diyor: “Evet, biz böyle bir kanaate vardık, soruşturma
açılması lazım.” 

Değerli arkadaşlar, İçtüzükte,
soruşturmanın hangi hallerde açılacağı
bellidir, yazılıdır. Peki, kimin hakkında
açacağız soruşturmayı? Ömer
Bilgin hakkında mı açacağız? Sayın
Ömer Bilgin hiç başbakanlık da yapmadı,
bakanlık da yapmadı; kimin hakkında açacağız
soruşturmayı? Kaldı ki, değerli arkadaşlarım,
yine raporda, bu yangınla ilgili olarak, Mimarlar Odası
İstanbul Büyükkent Şubesinin, 28 Kasım
1995 tarihinde Sarıyer Cumhuriyet Savcılığına
suç duyurusunda bulunulduğu belirtiliyor. 

Şimdi, Komisyonumuz bunu bir delil olarak değerlendirip...
Bakın, bir yılı aşkın bir süredir,
Sarıyer Cumhuriyet Savcılığı bu
konuda bir soruşturma başlatmış; ama,
Komisyon raporunda bundan hiç eser yok. Bu dosyayı
getirtip incelemeliydi ve bu konuda ne yapılmış
olduğunu Genel Kurulun huzurunda bizlere anlatmalıydı.
Belki, önemli ipuçları bulunmuştur, belki
sanıklar yakalanmıştır, belki takipsizlik
kararı verilmiştir_ Bütün bunlardan habersiziz.


Değerli arkadaşlarım, birtakım
Komisyon üyelerince -benim kanaatime göre- hazırlanan
raporun 214 sayfası, TURBAN Genel Müdürlüğüyle
ilgili yolsuzluk iddialarına ayrılmıştır.
Bu konuyla ilgili, TURBAN'a bağlı 16 işletmede
inceleme ve araştırma yapıldığı
görülmektedir. Demin de ifade etmiştim; bu kadar
yoğun bir çalışma yapan Komisyonun sadece
8 defa toplanmış olmasını, biraz manidar
karşıladığımı da belirtmek
istiyorum.

Değerli arkadaşlarım, bu işletmelerde,
sahte faturalar yoluyla, sahte faturaların sahte faturalarla
değiştirilmesi yoluyla, avansların sahte faturalarla
kapatılması yoluyla, bilgisayar kayıtlarının
geriye dönük olarak değiştirilmesi yoluyla,
bilgisayar kayıtlarının silinmesi yoluyla,
muhasebe evrakının yok edilmesi yoluyla, bedelsiz
yaptırılan konaklamalar, usulsüz personel alımları
sebebiyle suiistimal yapıldığı ileri
sürülmektedir ve TURBAN'ın milyarlarca lira zarara
uğratıldığı beyan edilmektedir. 

Bu sonuçlara hangi delillerle varılmıştır;
raporda isimlerini göremediğim, zikredilmeyen birtakım
personelin beyanları, Sayın Dumankaya'nın
tedarik ettiği anlaşılan uzmanların araştırmaları
ve bir de, birtakım kamu kurum ve kuruluşlarının
yapmış olduğu incelemeler, bu yargının
delili olarak gösterilmektedir. 

Değerli arkadaşlarım, bu tespitler
doğru mudur, yanlış mıdır?.. Bu
sualin cevabını artık bağımsız
yargı organları verecektir. Niçin; çünkü,
Komisyon, 135 suç duyurusunu, bundan bir süre önce,
değişik cumhuriyet savcılıklarına
vermiştir. Artık, konu yargıya intikal etmiştir.
Bakınız, 135 ayrı suç duyurusunda
bulunulmuştur, 121'inde Sayın Ömer Bilgin  maznun
olarak gözükmektedir. 

Değerli arkadaşlarım, araştırma
komisyonlarına, araştırmanın sonucunda
savcılıklara suç duyurusunda bulunma yetkisi
verilip verilmediği konusunun tartışmalı
olduğu kanaatindeyim. Çünkü, sadece bir tespit
yapar araştırma komisyonları; ama, mademki
Araştırma Komisyonumuz, 135 ayrı dilekçeyle
böyle bir suç duyurusunda bulunmuştur; o halde,
yargıya güvenilmeli, yargının bu konuda
vereceği karar beklenmelidir. 

MUSTAFA KEMAL AYKURT (Denizli) - Anayasa hükmü
de var.

MEHMET ALİ ŞAHİN (Devamla) -
Şimdi, ben, bu noktada, adı sıkça zikredilen,
20 nci Dönem Parlamentosunda birlikte çalıştığımız
Ömer Bilgin arkadaşıma, bir arkadaş olarak
bir çağrıda bulunmak istiyorum: Sayın
Bilgin, sizi, cumhuriyet savcılıkları, bu
suç ihbarları üzerine çağırabilir.
Lütfen, dokunulmazlık zırhına bürünmeyin,
gidin, savcılıklara ifadenizi verin. (ANAP sıralarından
alkışlar) 

ÖMER BİLGİN (Isparta) - Tamam...
Tamam...

MEHMET ALİ ŞAHİN (Devamla) -
Eğer, gerçekten suçsuz olduğunuza inanıyorsanız,
gidin, verin ve hatta, bu cumhuriyet savcılıkların'dan
herhangi biri veya birkaçı sizin dokunulmazlığınızın
kaldırılmasıyla ilgili, buraya, fezleke gönderirse,
dokunulmazlığının kaldırılmasına
dair “evet”i, ilk defa siz ellerinizle işaret
edin, kaldırın. 

AHMET KABİL (Rize) - Siz verecek misiniz,
siz!.. Refah verecek mi!..

MEHMET ALİ ŞAHİN (Devamla) -
Bakın, ben ne diyorum; yakında, buraya, Sayın
Fethullah Erbaş'ın dokunulmazlığının
kaldırılmasıyla ilgili bir fezleke gelecek.
Kendisiyle görüştüm, dedi ki, en önce
ben isteyeceğim. Ben de dedim ki, ikinci olarak ben isteyeceğim.

AHMET KABİL (Rize) - Aynı şey
mi!..

MEHMET ALİ ŞAHİN (Devamla) -
Biz, yargıdan korkmuyoruz. Dokunulmazlık zırhına
da asla bürünmüyoruz. Eğer, Sayın Bilgin,
bu konularla ilgili, bu suçlamalarla ilgili suçsuz
olduğuna inanıyorsa, inanıyorum ki, cumhuriyet
savcılığının davetine icabet edecektir;
gidecek sivil bir vatandaş gibi ifadesini verecektir ve
hatta, dokunulmazlıkla ilgili fezleke geldiğinde, inanıyorum
ki, burada, dokunulmazlığın kaldırılması
istikametinde reyini ortaya koyacaktır. Arkadaşımızın
bu mertliği göstereceğine inanıyorum.

AHMET KABİL (Rize) - Siz de verirsiniz inşallah.

MEHMET ALİ ŞAHİN (Devamla) -
Değerli arkadaşlarım, raporun sonuç bölümünde
“yapılan araştırmanın ortaya koyduğu
sonuçlar, bu raporun konusu olan iddia ve olayların
soruşturmaya dönüştürülmesini
gerekli kılmaktadır” denilmektedir. Peki, kimin
için soruşturmaya dönüştürülecek?
Demin sordum, Sayın Bilgin'le ilgili mi; o mümkün
değil bir defa; İçtüzük müsait
değil. Peki, kimin için soruşturmaya dönüştürülecek?
Peki, Tansu Çiller'le ilgili mi?.. 

ALİ ER (İçel) - Sayın
konuşmacı, de ki, ben, bunları koruyorum_

MEHMET ALİ ŞAHİN (Devamla) -
Dinleyin arkadaşlar... 

Araştırma raporunun sonuç bölümünde,
bu araştırma raporunun soruşturmaya dönüştürülmesi,
şu gerekçeyle ifade edilmektedir. 

ALİ ER (İçel) - Yazık!..
Yazık!..

MEHMET ALİ ŞAHİN (Devamla) -
Deniliyor ki raporda: “TURBAN Genel Müdürlüğü,
Başbakanlığa bağlı bir kuruluştur.
Bu kurumun genel müdürünün faaliyetleri, Başbakanın
siyasî sorumluluğu altındadır.” Böyle
deniliyor...

Şunu belirtmek isterim ki, bu cümle çok
önemli bir cümledir. Bu cümle ve gerekçe,
bu olaya çok benzer bir ilişkiyi araştıran
bir başka komisyonda, muhalefet partisine mensup üyeleri,
özellikle ANAP'lı üye arkadaşlarımızı
çok güç durumda bırakabilecek bir cümledir,
çok iddialı bir cümledir. O nedenle, Araştırma
Komisyonu, böyle bir yaklaşımla, bana göre,
yetkisini aşmış, siyasî bir tavır
içerisine girmiştir. 

Değerli arkadaşlarım, sonuç
olarak, TURBAN'la ilgili iddia ve beyanlar, artık, yargının
malı olmuştur. Biz, Refah Partisi Grubu olarak, bağımsız
yargı organlarına güveniyoruz, onların
vereceği kararın bu olayı çözeceğine
inanıyoruz. Eğer, suçlular varsa, hiç
şüphesiz ki, yargı, bunları tespit edecek
ve Türk Ceza Kanununun tayin en ağır cezayla cezalandıracaktır;
kim olursa olsun...

METİN ŞAHİN (Antalya) - Yani,
dokunulmazlığın içerisinde tutmaya devam
edeceksiniz.

MEHMET ALİ ŞAHİN (Devamla) -
O nedenle, konuşmamı şöyle tamamlamak
istiyorum: Hukukun üstünlüğüne, kuvvetler
ayrılığı ilkesine yürekten inanan
Refah Partisi Grubu olarak, hepinizi sevgiyle, saygıyla,
muhabbetle selamlıyorum efendim. (RP ve DYP sıralarından
alkışlar)

BAŞKAN - Sayın Şahin, teşekkür
ediyorum efendim.

ALİ ER (İçel) - Millet size
cezanızı verecek bundan sonra, hiç merak
etmeyin!

MEHMET ALİ ŞAHİN (İstanbul)
- Gel dışarıda sen ver bakayım! Kabadayılık
yapma!

ALİ ER (İçel) - Verecek, verecek...

BAŞKAN - Sayın Şahin, siz buyurun
efendim.

MEHMET ALİ ŞAHİN (İstanbul)
- Gel dışarıda sen ver!..

BAŞKAN - Efendim, lütfen...

ALİ ER (İçel) - Yanlışı
savunduğun için niye sinirleniyorsun?!

BAŞKAN - Sayın Er, rica ediyorum...

ALİ ER (İçel) - Niye yanlışı
savunuyorsunuz?

BAŞKAN - Efendim, milletin işine karışmayın;
millet işini bilir.

(İstanbul Milletvekili Mehmet Ali Şahin'in
ANAP sıralarına yürümesi)

MEHMET ALİ ŞAHİN (İstanbul)
- Gel cezamı sen ver! (ANAP sıralarından
gürültüler)

BAŞKAN - Sayın Şahin!.. Sayın
Şahin!.. Efendim, rica ediyorum... Sayın Şahin,
bakın, gayet güzel bir birleşim götürüyoruz.

MEHMET ALİ ŞAHİN (İstanbul)
- Gel cezamı sen ver! (ANAP sıralarından
gürültüler)

ALİ ER (İçel) - Yanlışı
savunduğun için niye sinirleniyorsun ki?!.

BAŞKAN - Sayın Er, rica edeyim...

ALİ OĞUZ (İstanbul) - Aklının
ermediği işe ne karışıyorsun!

BAŞKAN - Sayın Oğuz, lütfen...

ALİ OĞUZ (İstanbul) - Çok
ayrı bir şey!..

BAŞKAN - Sayın Oğuz...

ALİ OĞUZ (İstanbul) - Mahkemeleri
de bakkallar görsün bari!...

BAŞKAN - Sayın Oğuz... Sayın
Oğuz, efendim, siz bari_ Lütfen...

Efendim, millet adına kavga etmeyin, millet
ne yapacağını bilir. Biz, işimize bakalım.


MEHMET SEVİGEN (İstanbul) - Efendim,
Ali Oğuz'a söz yok. Ali Oğuz'u sinirlendirmeyin...

BAŞKAN - Efendim, Sayın Komisyon söz
istiyor mu?

(10/2) ESAS NUMARALI MECLİS ARAŞTIRMASI
KOMİSYONU BAŞKANI HALİT DUMANKAYA (İstanbul)
- Evet efendim.

Sayın Başkan, önceki itirazım
üzerine mi? 

BAŞKAN -Hayır efendim, Komisyon
Başkanı olarak... O dosyaları da alın
efendim. Sayın görevliler, yardımcı
olun arkadaşımıza. 

Sayın Dumankaya, buyurun. (ANAP sıralarından
alkışlar)

Süreniz 20 dakikadır.  

(10/2) ESAS NUMARALI MECLİS ARAŞTIRMASI
KOMİSYONU BAŞKANI HALİT DUMANKAYA (İstanbul)
- Sayın Başkan, muhterem milletvekilleri; ben, bir
sıra takip ederek konuşmaya başlayacaktım;
ama, her iki partinin sözcüleri konuşmamın
sırasını değiştirdi. Sayın
DYP Sözcüsü “belge, belge” dedi. Ben,
bunları, buraya getirdiğim zaman, dediniz ki: “Bunları
niye getirdiniz?” İşte, siz “belge”
dediğiniz için bunları getirdim. 

Bakınız, 23 müfettiş raporunun
belgeleri burada; maliye müfettişlerinin hazırladığı
belgeler burada; teknik bilirkişilerin hazırladığı
belgeler burada; İzmir, Antalya, İstanbul defterdarlıklarının
hazırladıkları belgeler burada; TURBAN müfettişlerinin
hazırladığı 2 dosya belge burada ve 149
tane dosya, aynı bu şekilde, şu Meclis Başkanlığının
arşivinde. Sizden istirham ediyorum, bu belgeleri inceleyin;
bir hukukçusunuz, çok zor duruma düşeceksiniz.


Bakın, şimdi başlayayım...

MUSTAFA KEMAL AYKURT (Denizli) - Bizim itiraz ettiğimiz
belgeler...

(10/2) ESAS NUMARALI MECLİS ARAŞTIRMASI
KOMİSYONU BAŞKANI HALİT DUMANKAYA (Devamla)
- Tersten başladım işte, tamam.

O sizin söylediğinizi, TURBAN Genel Müdürü
Sayın Ömer Bilgin -o zamanki genel müdürü-
basına fakslamıştı; demişti ki:
“Özer Çiller'in, Tansu Çiller'in borcu
yoktur.” İşte, size, ödediği makbuzlar,
o sizin söylediğiniz makbuzlar...

ADNAN KESKİN (Denizli) - Saat başı
orada makbuz mu üretiliyor?

(10/2) ESAS NUMARALI MECLİS ARAŞTIRMASI
KOMİSYONU BAŞKANI HALİT DUMANKAYA (Devamla)
- Şimdi, Sayın Özer Çiller de, basına
“benim size borcum yoktur, TURBAN'a borcum yoktur, bana çamur
atıyorsunuz...” diyor.

MUSTAFA KEMAL AYKURT (Denizli) - TURBAN kendisi öyle
yazmış_

(10/2) ESAS NUMARALI MECLİS ARAŞTIRMASI
KOMİSYONU BAŞKANI HALİT DUMANKAYA (Devamla)
- Tabiî, ondan sonra, işte, keser döner, sap
döner, bir gün hesap döner...

Borcu tespit edildi; nasıl tespit edildi biliyor
musunuz değerli arkadaşlarım... Senin o söylediğin
makbuzlar var ya, onlar sahtedir. (ANAP sıralarından
“Bravo” sesleri, alkışlar) 

Bakınız, burada zabıtlara geçiriyorum
“sahtedir” diyorum. 

ADNAN KESKİN (Denizli) - O belgelerdi...

(10/2) ESAS NUMARALI MECLİS ARAŞTIRMASI
KOMİSYONU BAŞKANI HALİT DUMANKAYA (Devamla)
- Şimdi, o okuduğun 4 tane makbuz var ya, o makbuzların
bir tanesi şununla; yani, 10 uncu ayın 14'ü
1994 yılında bir tutanakla ambardan çıkmış,
muhasebeye gitmiş; halbuki, o makbuz, 5 inci ayın
14'ünde kesildi değerli arkadaşım. Demek
ki, ambarda iken biri o makbuzu kesti. (ANAP sıralarından
“Bravo” sesleri, alkışlar)

CENGİZ ALTINKAYA (Aydın) - Aksilik
olmuş!..

ALİ RIZA GÖNÜL (Aydın) -
Örneklerini gönderelim Sayın Dumankaya.

(10/2) ESAS NUMARALI MECLİS ARAŞTIRMASI
KOMİSYONU BAŞKANI HALİT DUMANKAYA (Devamla)
- Dahası var_ Öbürü bu makbuzdadır,
öbür dediklerin, 3 tanesi de bu makbuzdadır.
Bu, devletin makbuzudur. 

Bakınız, değerli arkadaşlarım,
bu, TURBAN'ın makbuzu; boş. Boş... Boş...

MUSTAFA KEMAL AYKURT (Denizli) - Benim gösterdiğim
makbuzu göstermedin.

(10/2) ESAS NUMARALI MECLİS ARAŞTIRMASI
KOMİSYONU BAŞKANI HALİT DUMANKAYA (Devamla)
- Burada... İşte, o dediğin makbuzun biri. “President
Yatı...” Yine buralar boş, boş... O saydığın...
Senin makbuzların bunlar... Bakınız, ondan
sonra “President Yatı...” İşte,
şu devletin -sahte makbuzlarıyla ödeme yapıldığını
iddia ettiğiniz- makbuzudur.

Değerli arkadaşlarım, siz, öyle
birine çatmışsınız ki... Benimle
öyle oynayamazsınız. (ANAP, CHP ve DSP sıralarından
“Bravo” sesleri, alkışlar) Onun için,
dikkat edin, size daha çok şey söyleyeceğim.

Değerli arkadaşlarım, şimdi
geldi, oradan bir yazı yazıldı ya “TURBAN'ın
borcu yoktur” diyorsunuz, işte oraya geldik. “Sayın
Çiller'in borcu yoktur” diyorsunuz. Okuyalım;
baştan sona kadar okuyacağız.

MEHMET SEVİGEN (İstanbul) - Oku, oku.

(10/2) ESAS NUMARALI MECLİS ARAŞTIRMASI
KOMİSYONU BAŞKANI HALİT DUMANKAYA (Devamla)
- “Marmara Holding AŞ'ye ait President ve Denge isimli
teknelere işletmemiz atölyesince aşağıdaki
işler yapılmıştır:

Çekme-atma-bağlama hizmetleri; boya, vernik
ve poliyester işleri; yeni krom tank yapımları,
muhtelif mekanik işler.

Yukarıda arz edilen işlerde kullanılan
malzemelerden kendi mağazamızdan kullandığımız
malzemelere yüzde 25, dışarıdan alınan
malzemelere ise yüzde 5 kâr konmuştur. President
Teknesinden 21 251 DM işçilik ücreti alınmış,
Denge isimli tekneden ise işçilik ücreti alınmamıştır.”
Yani, Turban yapmış.

“Tekne sahibiyle anlaşma yapan taşeron
firmalardan komisyon alınmamıştır.”
Halbuki, yüzde 30 komisyon alınması lazım;
niçin alınmamıştır? Soruyorum
size.

ALİ RIZA GÖNÜL (Aydın) -
Sonra almışlar işte.

(10/2) ESAS NUMARALI MECLİS ARAŞTIRMASI
KOMİSYONU BAŞKANI HALİT DUMANKAYA (Devamla)
- “President Teknesinin, işletmemize 92 215 DM borcu
bulunmaktadır. Denge Teknesinin ise borcu bulunmamaktadır.

16.9.1994 tarih, 933 sayılı yazı,
dönemin İşletme Müdürü Haydar
Mengi'nin -yani, sizin dediğiniz o yazı var ya- Sayın
Özer Çiller'den para getireceğini, ancak, kendisine
borcu bulunmadığı hakkında bir faks çekilmesini
istemesi üzerine tekrarlanmıştır.”
Yani, basına intikal etti, Özer Çiller para
ödemiyor ya, işte onun için bir faks çektik
diyor. 

“Marmara Holding tarafından işletmemize
yapılan ödemelerin tümü banka havalesiyle
yapılmıştır. Hiçbir zaman elden
para tahsil edilmemiştir. Bahse konu sahte tahsil fişleri
Marina eski Müdürü Haydar Mengi'nin talimatları
doğrultusunda hazırlanmış olup, işbu
durum tutanak ile kayıt altına alınmıştır.”
Yani, sahtekârlık tutanakla kayıt altına
alınıyor. Ben isterdim ki, siz, o dosyaları
inceleseydiniz de burada bu duruma düşmeseydiniz. 

“Sayın Özer Çiller'e ait
korumaların sayılarının çok
fazla olması ve tükettikleri yiyecek ve içecek
miktarlarının çok fazla olması nedeniyle,
durum, Genel Müdürlük makamına tarafımdan
ısrarla bildirilmiş; ancak, cevap alınamadığı
için... ikram giderlerine atılmıştır.”
Onun da miktarlarını vereceğim size, on günde
ne kadar işçi ne kadar yemek yedi, biraz sonra onu
da vereceğim size. 

Okan Ünalmışer olayında
ise, Okan Ünalmışer, Berk'e hocalık yapmak
için işletmeye uğramamış, maaşını
TURBAN'dan almıştır...

ŞÜKRÜ YÜRÜR (Ordu) - Berk
kim?!

(10/2) ESAS NUMARALI MECLİS ARAŞTIRMASI
KOMİSYONU BAŞKANI HALİT DUMANKAYA (Devamla)
- “_mahsup fişiyle kayıtlarımızda
görünen faks cihazının eski Müdür
Haydar  Mengi'nin talimatı üzerine, işletmemiz
demirbaş memuru Sayın Ahmet Yeleranmaz tarafından
Özer Çiller'e ait olduğu belirtilen çiftlik
evine gönderilmiştir...” 14 milyon liralık
faks!.. 

“İşletmemiz... evrakları
Ömer Bilgin tarafından alınmıştır...”

Değerli arkadaşlarım, ben isterdim
ki, buraya geldiğinizde... 

Şimdi, size bir ifade daha okuyayım.
Bakınız değerli arkadaşlarım, burada,
TURBAN müfettişlerince alınmış
belki yirmi ifade var. Bakın ne deniliyor: “Ancak,
söz konusu teknelerden President için gerçekte
tahsil edilmediği halde, tahsil edilmiş gibi gösterilmesi
amacıyla Kasım 1994 tarihinde yanılmıyorsam
4 adet tahsil fişi düzenlendi. Bu durumu, fişleri
kesmek zorunda kalan Adnan Mumcu arkadaşımız
bana söyledi. Tahsil fişlerinin kesilmesi için
Haydar Mengi talimat vermiş. Bu, ifade değil, bu, resmî
yazıdır, belgedir; bu da ifadedir. Şimdi,
siz ödedi diyebilir misiniz?!

MUSTAFA KEMAL AYKURT (Denizli) - Benimki de resmîdir...

(10/2) ESAS NUMARALI MECLİS ARAŞTIRMASI
KOMİSYONU BAŞKANI HALİT DUMANKAYA (Devamla)
- Peki, değerli arkadaşlarım, bir şey daha
sorayım: Biz desek ki, Sayın Çillerlerin
TURBAN'a 100 trilyon borcu vardır; Ödeyecek mi? Demek
ki, borcu var ki, borcu olmadığı halde “borcum
yok” dediği halde borcunu ödemiş. 

Değerli arkadaşlarım, bir başka
konuya geliyorum. Ben, buradan, Refah Partisi adına konuşan
çok sevdiğim kardeşime sesleniyorum, size sesleniyorum,
bakınız ne diyor. Bu da bir belgedir. Altında...

BAŞKAN - Sayın Dumankaya, Genel Kurula
hitap edin efendim.

(10/2) ESAS NUMARALI MECLİS ARAŞTIRMASI
KOMİSYONU BAŞKANI HALİT DUMANKAYA (Devamla)
- Hayır, arkadaşlara da sesleniyorum.

“İlişikteki adisyonlar, 12.3.1995-31.3.1995
tarihlerinde Sayın Özer Çiller ve korumalarına
verilen yemeklerdir, arkasındakiler içkilerdir.”
Bakınız, 10 günde 869 tabak yemek verilmiş;
karışık ızgara, şiş, köfte...
(ANAP sıralarından “Maşallah!..”
sesleri)

Bakınız 584 şişe de şarap,
bira, soda, rakı, Buzbağ şarabı, Efes
cup, diet cola, viski, viski tek, nescafe, bloody marry -bilmiyorum
ne içkisidir- verilmiş ve bunlar, fakirin fukaranın
cebinden tahsil edilmiş TURBAN tarafından, Özer
Çiller'in, Çiller ailesinin yatında içilmiş.
(ANAP, DSP ve CHP sıralarından alkışlar)

Değerli arkadaşlarım, Sayın
Refah Partisi Sözcüsü, konuşmasında
“evrakları yok burada” diyor; Allah aşkına,istirham
ediyorum!.. 149 adet dosya Meclisin arşivindedir; bu 149
dosyayı ben bu rapora yazamam ki... Dosyaları öyle
güzel düzenledim ki, işte, burada, istediğiniz
şekilde bakın, kararınızı ona
göre verin. 

Değerli arkadaşlarım, onbeş
gün sonra bu yine buraya gelecek; 150 bin evrakın
o rapora sığması mümkün değil;
o dosyaları tetkik edin.

MEHMET ALİ ŞAHİN (İstanbul)
- Ben raporu okudum.

(10/2) ESAS NUMARALI MECLİS ARAŞTIRMASI
KOMİSYONU BAŞKANI HALİT DUMANKAYA (Devamla)
- Bakınız, bunları seçmeninize belki
izah edebilirsiniz; ama, Allah'a nasıl izah edeceksiniz?!.
(ANAP, DSP ve CHP sıralarından “Bravo”
sesleri, alkışlar; DYP ve RP sıralarından
gürültüler)

Değerli arkadaşlarım, o jet ski
olayı vardı ya -işte, ben onu söyleyemiyorum,
o su kayağı- onu da almışlar, onun da
tutanakları vardır; onun yerine Hyundai diye bir
şey yazıp vermişler ve Özer Çiller'in,
Tansu Çiller'in oğlu şey yapmış.

Şimdi, değerli arkadaşlarım,
değerli DYP'liler, siz de bu işten alınmayın.
Bakın, Peygamberimiz diyor ki “eğer, hırsızlığa
giden el kızım Fatma'nın eli ise onu kesin”
(ANAP sıralarından “Bravo” sesleri, alkışlar;
DYP ve RP sıralarından gürültüler)

Yine, Sayın DYP Sözcüsü dedi
ki: “Yahu, şu TURBAN olayıyla ilgili, yalı
boyasıyla ilgili bir belge var mı?” Var kardeşim
var, noter tasdikli var; Cağaloğlu inşaatı...
(ANAP, DSP ve CHP sıralarından alkışlar)

Bakın ne diyor: “Boyacı Ferhat
Küçük ile Yeniköy'de Başbakanlık
Yalısının boya ve tadilat işleri Yapı
Firmadan Mimar Mesut Rahman, ön cephe, deniz tarafı,
havuzlu salon, iç kısım komple ve çatı
işleri, taraflar ve şahitler huzurunda ödenmesine
karşılık taraflar arasında iş
bitiminde 60 milyon tarafımdan ödenecektir” ve
bunu, TURBAN'ın müteahhidi Cağaloğlu İnşaat,
Mesut Rahman yapıyor. Refah Partili arkadaşımla
beraber_ Noter tasdikli beyannamesi burada.

ALİ RIZA GÖNÜL (Aydın) -
Ne alakası var?!

(10/2) ESAS NUMARALI MECLİS ARAŞTIRMASI
KOMİSYONU BAŞKANI HALİT DUMANKAYA (Devamla)
- Refah Partisi de şeydir... Onu yaptı, ödemediler
parayı. TURBAN'ın şeyleri yaptı.

ALİ RIZA GÖNÜL (Aydın) -
Ne alakası var?!. Almışlar 60 milyon işçilik
parası.

(10/2) ESAS NUMARALI MECLİS ARAŞTIRMASI
KOMİSYONU BAŞKANI HALİT DUMANKAYA (Devamla)
- Laf atmayın... Utanmıyor musunuz laf atmaya, bu
kadar rezalete?! (ANAP, DSP ve CHP sıralarından
“Bravo” sesleri, alkışlar)

Şimdi, değerli arkadaşlarım,
dikkat edin, söylediklerime dikkat edin, vatandaşlarım,
siz de dikkat edin. 

Şimdi, ihalelerde yolsuzluk yapılmıştır
diyoruz. Buralarda var... Bakınız, bunlar teklif
mektubudur; asıllarıdır bunlar değerli
arkadaşlarım. Bu teklif mektupları, kırılmamıştır,
zarfın içerisine konmamıştır;
bütün teklif mektupları böyledir. Yani -teklif
mektuplarının asılları bunlar- burada
ihalelere fesat karıştırılmıştır.


(Manisa Milletvekili Abdullah Akarsu ve Bolu Milletvekili
Necmi Hoşver'in karşılıklı sataşmaları
ve yumruklaşmaları; DYP ve ANAP milletvekillerinin
karşılıklı ayağa kalkmaları)

BAŞKAN - Sayın milletvekilleri... Sayın
milletvekilleri... Sayın idare amirleri... Sayın
idare amirleri... 

(10/2) ESAS NUMARALI MECLİS ARAŞTIRMASI
KOMİSYONU BAŞKANI HALİT DUMANKAYA (Devamla)
- Sayın Başkan, süremi durdurmamışsınız.

BAŞKAN - 6 dakikanız var; durduruyorum.

(10/2) ESAS NUMARALI MECLİS ARAŞTIRMASI
KOMİSYONU BAŞKANI HALİT DUMANKAYA (Devamla)
- Sayın Başkan, size haber verene kadar saat çalıştı.
13'teydik efendim.

BAŞKAN - Yok efendim, yok... 

(10/2) ESAS NUMARALI MECLİS ARAŞTIRMASI
KOMİSYONU BAŞKANI HALİT DUMANKAYA (Devamla)
- 13'teydik efendim...

BAŞKAN - Efendim, neyse... 13'se, 13...

Sayın milletvekilleri... Sayın idare
amirleri... Kim var idare amirlerinden burada?... Sayın
idare amirleri... Sayın milletvekilleri, lütfen sakin
olunuz...

Sayın milletvekilleri, saat 19.00'da yeniden
toplanmak üzere, birleşime ara veriyorum.

Kapanma Saati: 18.49


ÜÇÜNCÜ OTURUM

Açılma Saati : 19.05

BAŞKAN : Başkanvekili Yasin
HATİBOĞLU

KÂTİP ÜYELER : Ali GÜNAYDIN
(Konya), Kâzım ÜSTÜNER (Burdur)


BAŞKAN - Türkiye Büyük Millet
Meclisinin 39 uncu Birleşiminin Üçüncü
Oturumunu açıyorum.

Görüşmelere kaldığımız
yerden devam ediyoruz.

VI. - KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER
(Devam)

1. - İstanbul Milletvekili Halit Dumankaya
ve 15 arkadaşının, Sait Halim Paşa Yalısında
Meydana Gelen Yangının Nedenlerini ve Turban Genel
Müdürlüğüyle İlgili Yolsuzluk İddialarını
Araştırmak Amacıyla Meclis Araştırması
Açılmasına İlişkin Önergesi
ve Meclis Araştırması Komisyonu Raporu (10/2)
(S. Sayısı : 115) (Devam)

BAŞKAN - Sayın milletvekilleri, bir
tereddütü gidermek için arz ediyorum. Bu raporun
müzakeresi konusu kararlaştırılırken,
rapor müzakeresini sonuna kadar süre uzatımına
zaten heyetiniz karar vermişti. Bunu hatırlatayım,
tereddütler zail olsun; çünkü, arkadaşlarımız
“19.00'da bitiyorsa” diye soruyor.

Sayın Komisyon ve Sayın Hükümet
hazır.

Sayın Dumankaya'yı davet ediyorum.
(ANAP, DSP ve CHP sıralarından alkışlar)

Süre konusunda, Sayın Dumankaya ile aramızda
her ne kadar bir ihtilaf varsa da, onu usuletle, sühuletle
halledeceğimize emin olabilirsiniz.

Buyurun Sayın Dumankaya.

(10/2) ESAS NUMARALI MECLİS ARAŞTIRMASI
KOMİSYONU BAŞKANI HALİT DUMANKAYA (İstanbul)
- Değerli arkadaşlarım, mümkün olduğu
kadar üslubumu yumuşatmıştım. Ben,
olan olaylardan, Meclis adına üzüntü duyuyorum.


Burada, Refah Partili arkadaşım dedi
ki “Halit Dumankaya bu Komisyonun Başkanı olamaz.”
Halbuki, ben -Refah Partili kardeşlerime teşekkür
ediyorum- bu Komisyonun Başkanlığına onların
oylarıyla seçildim. (ANAP sıralarından
alkışlar)

İkincisi: Bakınız, şurada,
Sayın Kahraman Emmioğlu'nun bir konuşması
var. Orada, yedi madde halinde_ O zaman İstanbul Belediyesinin
Genel Sekreteriydi. “Yakılmıştır”
diyor. Şimdi beni eleştirmeleri yanlıştır.

YAHYA ŞİMŞEK (Bursa) - O zaman
muhalefetteydiler...

ADNAN KESKİN (Denizli) - Farklıydı
konumları...

(10/2) ESAS NUMARALI MECLİS ARAŞTIRMASI
KOMİSYONU BAŞKANI HALİT DUMANKAYA (Devamla)
- Değerli arkadaşlarım, şimdi, bakınız
-ben, zaman geçiyor, tek tek, kısaca açıklayacağım-
burada, yolsuzluk vardır, usulsüzlük vardır,
hırsızlık vardır, irtikâp vardır.
Sizden rica ediyorum, özellikle bütün milletvekillerinden
rica ediyorum; Kanunlar Dairesindeki belgeleri inceleyin; şu
belgeleri inceleyin, ona göre, yanlışa düşmeyin;
çünkü, ben... Burada, Refah Partili komisyon
üyesi arkadaşlarım -işte, DYP'li konuşmacı-
diyor ki: “Halit Dumankaya hazırladı.”
Burada, komisyon üyesi arkadaşlarıma bir hakaret
var; o arkadaşlarımla beraber hazırladık.
Mademki, değerli arkadaşlarım buna inanmıyorlardı,
o zaman 5'e 4 idik, gelselerdi Komisyonda reddetselerdi. Şimdi,
olay ortaya çıkacak, belgelenecek, bilgilenecek,
149 dosya oraya gidecek; ondan sonra da “ben bunu yaptım”
veya “yapmadım...” 

Bakınız değerli arkadaşlarım,
burada, polis kriminoloji laboratuvarının raporu
var; 35 firmanın faturalarını Çeşme
İşletme Müdürü Sabri Bayraktar kesiyor,
paraları Ankara'ya geliyor; aksini nasıl söylersiniz?!.
Bakınız, polis kriminoloji laboratuvarı inceleme
yapmış; faturalar buradadır. Rica ediyorum,
dosyaları inceleyin. Ben, incelemeden buraya gelmem, huzurunuza
gelmem.

Değerli arkadaşlarım, bakınız,
bu, sahte faturaların sahte faturalarla değişimidir.
Genel Müdürlükte yapılmış bu.
Nedir bu?.. Şimdi, bakınız, 1 milyar 210 milyon
liralık cam faturası var. Bilirkişi tetkik
ediyor, diyor ki “zelzele oldu, binanın camlarının
hepsi kırıldı; 210 milyon liralık
cam faturası olması lazım.” Yani, zelzele
oldu, tamam; ama, 1 milyar 210 milyon liralık fatura var.
(Gürültüler)

Değerli arkadaşlarım, bakınız,
sahte faturalar sahte faturalarla değişiyor. Nedir bunlar?..
1 milyon 560 bin liralık inşaat faturası,
Şahin Ticarete ait. 

ABBAS İNCEAYAN (Bolu) - 1 milyar mı?!.

(10/2) ESAS NUMARALI MECLİS ARAŞTIRMASI
KOMİSYONU BAŞKANI HALİT DUMANKAYA (Devamla)
- 1 milyar 506 milyon. Neyle değişiyor Adnan Cingöz'ün
et faturasıyla; 1 400 kilo dana eti, 1 200 kilo kuzu eti,
600 kilo dana bonfile, 400 kilo dana bonfile, 950 kilo pirinç,
600 kilo dana bonfile, 400 kilo dana bonfile, 950 kilo pirinç.
Değerli arkadaşlarım, bunları tabağa
koyduğunuz zaman, bir tane kuzu bir tabağa düşüyor.
(ANAP sıralarından alkışlar) 

Bakınız, değerli arkadaşlarım,
yine Asena İnşaatın faturaları_ Nedir?..
İşte, inşaat yapmışlar_ Onu yine
sahte faturayla değiştiriyorlar; 1 000 kilogram dana
eti_ Bu sefer, bir kuzu düşüyor bir tabağa.


YAŞAR OKUYAN (Yalova) - Devamlı yiyorlar.

(10/2) ESAS NUMARALI MECLİS ARAŞTIRMASI
KOMİSYONU BAŞKANI HALİT DUMANKAYA (Devamla)
- Değerli arkadaşlarım, bitmedi. Yine, Merkez
Et Tanzim Ticaretin 264 milyon liralık inşaat faturası,
bezelye, enginar, taze fasulye faturalarıyla -muhasebe
kayıtlarından- genel müdürlükte değiştiriliyor;
ifadeler vardır. 

Değerli arkadaşlarım, yine, 276
milyonluk fatura, 60 kilo kuzu eti, 150 kilo kontrfile, 130 kilo
bonfile ile değiştiriliyor. Bu sefer, bir öküz
düşüyor bir tabağa. (ANAP sıralarından
alkışlar) 

Değerli arkadaşlarım, aynı
şekilde, pastırma, sucuk, toz şeker, yine,
Asena İnşaatın faturaları değiştiriliyor
ve burada, bu sahte faturalar...

(Mikrofon otomatik cihaz tarafından kapatıldı)

BAŞKAN - Sayın Dumankaya, efendim, size
2 dakika süre veriyorum.

(10/2) ESAS NUMARALI MECLİS ARAŞTIRMASI
KOMİSYONU BAŞKANI HALİT DUMANKAYA (Devamla)
- Nasıl 2 dakika efendim?.. Hayır, olmaz. Benim,
burada, kavga nedeniyle 4-5 dakikamı yediler. Yani, sizden
de rica ediyorum_ (ANAP sıralarından gürültüler)

BAŞKAN -Efendim, müsaade buyurun.

Sayın Dumankaya, buyurun efendim; ben size
2 dakika süre verdim.

(10/2) ESAS NUMARALI MECLİS ARAŞTIRMASI
KOMİSYONU BAŞKANI HALİT DUMANKAYA (Devamla)
- Kaç dakika verdiniz efendim?

BAŞKAN - 2 dakika verdim efendim; buyurun.

(10/2) ESAS NUMARALI MECLİS ARAŞTIRMASI
KOMİSYONU BAŞKANI HALİT DUMANKAYA (Devamla)
- Değerli arkadaşlarım, Başkan, bana 2
dakika süre veriyor. Halbuki, burada, benim çok süre
kaybım var. 

Size, şunu söylemek istiyorum: İhalelerde
büyük yolsuzluk vardır, vurgun vardır.
Buradaki yolsuzluğun boyutu 3,6 trilyondur; bu, yüzde
5'idir. 

Sizlerden rica ediyorum; bunu, geliniz, soruşturmaya
çevirelim. Soruşturmaya niçin çevireceğiz;
soruşturmaya şundan çevireceğiz: Sayın
Tansu Çiller'in yalıdaki, Kuşadası'ndaki
harcamaları, yalısındaki harcamalar_ Ondan
sonra bu Komisyonun... Bu bakanlık ona bağlıdır.
O bakanlığa gerekli şeyi vermedi. 

İkincisi de şudur: Ben, sahte faturalarla
ilgili suç duyurusunda bulundum, bunlara geçit vermedi.
Sayın Ömer Bilgin'i milletvekili yaptıktan
sonra_ Hem de nasıl yaptı biliyor musunuz; cumhuriyet
tarihinin en büyük yanlışlığıyla;
ön seçime girmiş bir DYP'liyi çıkarıp,
onun yerine koyup, milletvekili dokunulmazlığına
büründürdükten sonra- buraya getirdi ve_ Bu
nedenle diyorum ki, bunu bir adaletin terazisiyle tartalım.
Geliniz, bunu tartınız ki_ Şu dosyaları
bir değerlendirin, ondan sonra... Bakınız, Kuşadası'na
giden keresteleri, çimentoları bir hesap edin, onları
hesap ettiğiniz zaman, o çimentoların, o şeylerin
nereye gittiğini göreceksiniz. 

Ben, buradan, tekrar seslenmek istiyorum, halkıma
da, size de seslenmek istiyorum. Burada, geliniz, milletvekili
dokunulmazlığını da kaldıralım.
Cezaevine girecek, mahkemeye gidecek kişilnin buraya gelmeye
hakkrı yoktur. 

Yüce Heyetinizi saygıyla selamlıyorum.
(ANAP, DSP ve CHP sıralarından “Bravo”
sesleri, alkışlar)

BAŞKAN - Sayın Dumankaya, tekrar süre
verdim; ama, Genel Kurulu selamladınız. 

HALİT DUMANKAYA (İstanbul) - Yani,
benim bu kadar belgelere... Ben size bu belgeyi göndermiştim.


BAŞKAN - Sayın Dumankaya, ben size istediğiniz
süreyi verdim. Ne yapalım ki, süre 20 dakikadır.
Ben ilave süreler verdim size. Buyurun efendim.

HALİT DUMANKAYA (İstanbul) - Peki.

BAŞKAN - Teşekkür ediyorum Sayın
Dumankaya'ya.

Görevliler, dosyaların kaldırılması
konusunda yardımcı olur musunuz. 

Efendim, sayın grup temsilcilerimiz ve Sayın
Komisyon görüşlerini ifade buyurdular...

HALİT DUMANKAYA (İstanbul) - Sayın
Başkan, tutanak geldiyse tutanağa bir bakın.

BAŞKAN - Sayın Dumankaya, Divanda hiçbir
şey hasıraltı edilmez; üzülmeyiniz
lütfen.

Sayın milletvekilleri, kişisel olarak,
Sayın Ömer Bilgin, Sayın Arslan Ali Hatiboğlu,
Sayın Miraç Akdoğan söz istemişlerdi;
yalnız iki arkadaşımıza söz verme
imkânım var. 

Sayın Bilgin, buyurun.

Sayın Bilgin, süreniz 10 dakikadır.

ÖMER BİLGİN (Isparta) - Sayın
Başkan, sayın milletvekilleri; şimdi, sizlere,
çok önemli bir konuyu hatırlatmak istiyorum.
Biliyorsunuz, bu Komisyonun esas amacı, Sait Halim Paşa
Yalısı yangınını araştırmak
idi. Bunun gerekçesi de, Dumankaya'nın, yalıyı,
kasıtlı olarak benim yaktırdığımı
söylemesiydi. 

İşte, elimde, Dumankaya'nın,
Türkiye Büyük Millet Meclisi tutanaklarında
yer alan konuşmaları var; bakın, ne diyor:
“Sait Halim Paşa Yalısı yanmıştır;
ama, bana göre yakılmıştır. Bu
tablolardan hangileri Başbakanın elindedir, hangileri
İsviçre'ye gitmiştir?.. Yalının
içi boşaltılmıştır.”


13 Kasım tarihli Hürriyet Gazetesinde
sürmanşet: “Dumankaya, Sait Halim Paşa Yalısının
içinde tarihî eşyaları değiştiren
TURBAN yetkililerinin bile... yaktıklarını
söylüyor.” (ANAP, DSP ve CHP sıralarından
alkışlar) Bekleyin_ Bekleyin... (DYP sıralarından
gürültüler)

MEHMET GÖZLÜKAYA (Denizli) - Sayın
Başkan, burası tiyatro salonu değil; böyle
gösteremez...

BAŞKAN - Sayın Dumankaya... (DYP sıralarından
gürültüler) 

Müsaade buyurun_ Müsaade buyurun...

Sayın Dumankaya, siz, Komisyon Başkanısınız;
size söz vermedim; rica ediyorum...

(10/2) ESAS NUMARALI MECLİS ARAŞTIRMASI
KOMİSYONU BAŞKANI HALİT DUMANKAYA (İstanbul)
- Ben konuşmadım...

BAŞKAN - Size söz vermedim efendim...

(10/2) ESAS NUMARALI MECLİS ARAŞTIRMASI
KOMİSYONU BAŞKANI HALİT DUMANKAYA (İstanbul)
- Sayın Başkan, ben konuşmadım ki...

BAŞKAN - Efendim, gazete gösteremezsiniz
ve çeşitli eylem ve işlemde bulunamazsınız.
Rica ediyorum Sayın Dumankaya...

Buyurun efendim.

ÖMER BİLGİN (Devamla) - “Ömer
Bilgin milletvekili adayı olmak için istifa edince,
olay ortaya çıkmasın diye yalıyı
yaktılar” diyor. Aynı şekilde, diğer
gazeteler de bu iddiaları manşetten veriyor. Dumankaya,
günlerce televizyonlara çıkarak bu iddialarını
kamuoyuna ezberletiyor; hop oturup hop kalkıyor, insanların
beyinlerine bu yalanını nakşediyor; bunu araştırmak
için de komisyon kurduruyor ve söylediklerini ispatlamak
için, deliler gibi, kafasını oradan oraya
vuruyor. (ANAP sıralarından gürültüler)

Gelelim_ 350 sayfalık Komisyon raporunda,
tek sayfa, Sait Halim Paşa Yalısından bahsedilmiyor.
Hazırladığı senaryolarda yalancı
ve rezil çıkıyor. Ayıptır...
Ayıptır... Ayıptır... (ANAP ve DSP
sıralarından gürültüler, sıra
kapaklarına vurmalar) Bu kadar hassas konularda...

BAŞKAN - Sayın Bilgin, sürenizi
durdurdum.

MUSTAFA CUMHUR ERSÜMER (Çanakkale) -
Sayın Başkan...

BAŞKAN - Efendim, ben kendisini uyarıyorum...

Sayın Bilgin... (ANAP ve DSP sıralarından
gürültüler, sıra kapaklarına vurmalar)

EYÜP AŞIK (Trabzon) - Sözünü
geri alsın Sayın Başkan. (ANAP ve DSP sıralarından
gürültüler, sıra kapaklarına vurmalar)

BAŞKAN - Efendim, müsaade ediniz... Sayın
Aşık... Uyarıyorum efendim. Müsaade ediniz
ki uyarayım efendim.

Sayın Bilgin...

ÜNAL YAŞAR (Gaziantep) - Utanır
insan, utanır biraz!..

BAŞKAN - Efendim, müsaade ediniz ki uyarayım...

SEBGETULLAH SEYDAOĞLU (Diyarbakır) - Burada
kimin rezillik yaptığı ortada!..

BAŞKAN - Sayın Bilgin, burada, kim olursanız
olun -kürsüde hangi arkadaşımız
olursa olsun- temiz bir üslupla konuşmaya mecbursunuz.
Rica ediyorum... Temiz bir üslupla...

Buyurun efendim.

EYÜP AŞIK (Trabzon) - Sözünü
geri alsın Sayın Başkan...

ÖMER BİLGİN (Devamla) - Ayıptır
beyler, ayıptır... Bu kadar hassas konuları
siyasî malzeme yapmayın... (ANAP ve DSP sıralarından
gürültüler, sıra kapaklarına vurmalar)
Böylesine gözü dönmüş olmayın.
Attığınız iftiraların, mezar açıp
yağmalamaktan farkı yoktur. (ANAP ve DSP sıralarından
gürültüler, sıra kapaklarına vurmalar)

EYÜP AŞIK (Trabzon) - Sayın Başkan,
sözünü geri alsın!.. (ANAP ve DSP sıralarından
gürültüler, sıra kapaklarına vurmalar)

BAŞKAN - Efendim, siz sakin olmazsanız,
birleşime ara veririm; yapacağım bir şey
yok. (ANAP ve DSP sıralarından gürültüler,
sıra kapaklarına vurmalar)

Sayın Bilgin, buyurun efendim.

MUSTAFA CUMHUR ERSÜMER (Çanakkale) -
Sayın Başkan, Genel Kurulda, konuşmacının
sözünü geri almasıyla ilgili bir fikir birliği
var...

BAŞKAN - Sayın Ersümer...

MUSTAFA CUMHUR ERSÜMER (Çanakkale) -
Sayın konuşmacının, bu Genel Kurula
bu şekilde hitap etmemesi gerektiği yönünde
bir fikir birliği var. 

BAŞKAN - Sayın Ersümer, bir hatip
var kürsüde. Bu nerede görülmüş
efendim... Müsaade buyurun... Konuşmasını
bitirsin...

MUSTAFA CUMHUR ERSÜMER (Çanakkale) -
Gerekeni yapacağınıza inanıyoruz...

BAŞKAN - Sayın Ersümer, konuşmasını
bitirsin, sonra dinlerim sizi.

Sayın Bilgin, rica ediyorum_

Buyurun.

ÖMER BİLGİN (Devamla) - Hani,
çalınan tabloları, yurt dışından,
eliyle koymuş gibi alıp gelecekti?! (ANAP ve DSP
sıralarından gürültüler, sıra
kapaklarına vurmalar) Hani, yalıyı ben yakmıştım?!
Raporun neresinde bununla ilgili bir şey var; yok; çünkü,
o zaman da yoktu, şimdi de yok. Ama, aynen personel alımları
gibi, satıp parasını yediğimiz 22 araç
gibi, aynen muhtarlar hikâyesi gibi, bu da, Dumankaya'nın
o gün yapması gereken şovunun bir parçasıydı.
Tüm bunlar, bana ve dolayısıyla Doğru Yol
Partisi Sayın Genel Başkanı Tansu Çiller'e
çamur atmak, bundan da partisine siyasî bir puan
kazandırmak için yazılan ve oynanan senaryolardı.
Burada bir doğru var; ya Dumankaya doğru ya ben doğruyum
ya gazete doğru... O zaman, dürüst olan da benim,
doğru olan da benim. (ANAP ve DSP sıralarından
gürültüler)

Sayın Başkan, sayın milletvekilleri;
bu rapor, 1993 yılında, Mesut Yılmaz'ın,
tetikçisi Halit Dumankaya'ya “TURBAN'da, Tansu Çiller'i
Yüce Divana götürecek bir şeyler ayarla”
talimatıyla başlayan çamur atma manzumesinin
son halkasıdır. (ANAP ve DSP sıralarından
gürültüler, sıra kapaklarına vurmalar)

BAŞKAN - Sayın Bilgin... 

MEHMET KEÇECİLER (Konya) - Sayın
Başkan...

(ANAP sıralarından “sözünü
geri al” sesleri)

BAŞKAN - Müsaade buyurun... 

EYÜP AŞIK (Trabzon) - Susturun! Kürsüde
konuşturmayın! Yeter artık... 

BAŞKAN -  Müsaade buyurun ki söyleyeyim...


AHMET ALKAN (Konya) - İndir onu oradan!

BAŞKAN - Rica ediyorum... 

AHMET ALKAN (Konya) - Utanmıyor!

BAŞKAN - Bir şey söyleyeceğim...
 Müsaade buyurun...

Sayın Bilgin “tetikçi” sözünüzü
geri alın lütfen... 

ÖMER BİLGİN (Devamla) - Peki Başkan.

BAŞKAN - Sayın Bilgin “tetikçi”
sözünüzü geri alın lütfen...

ÖMER BİLGİN (Devamla) - Sayın
Başkan, madem ki, siz Başkansınız...
Geri alıyoruz.

BAŞKAN - Teşekkür ederim.

Buyurun.

ÖMER BİLGİN (Devamla) - Bir şovmenin
siyasî hayatındaki beceriksizliğini bir şovmenin
raporuyla kurtaracağını zanneden Sayın
Mesut Yılmaz_ Artık, bazı gerçekleri
kabul etme zamanı gelmiştir. Sayın Mesut Yılmaz,
gözü dönmüş kiniyle (ANAP sıralarından
gürültüler, sıra kapaklarına vurmalar)
her zaman olduğu gibi yanlış karar vermiş
ve bir şovmenden... (ANAP sıralarından “Ne
biçim konuşuyor” sesleri, gürültüler)

MUSTAFA RÜŞTÜ TAŞAR (Gaziantep)
- Sayın Başkan, niye...

BAŞKAN - Sayın milletvekilleri... Sayın
Taşar...

(ANAP milletvekillerinin kürsü önünde
toplanmaları) 

SEBGETULLAH SEYDAOĞLU (Diyarbakır) - Hırsızsın
ulan, hırsız!..

LEVENT MISTIKOĞLU (Hatay) - Otur!.. Otur!..

BAŞKAN - Sayın idare amirleri_ Sayın
idare amirleri_(Gürültüler)

SEBGETULLAH SEYDAOĞLU (Diyarbakır) - İn
aşağıya! Terbiyesiz! Yeter artık!

LEVENT MISTIKOĞLU (Hatay) - Sayın Başkan,
ya sustur, ya biz sustururuz.

İn aşağı, şerefsiz!

EYÜP AŞIK (Trabzon) - İndir onu
aşağıya!

BAŞKAN - Sayın idare amirleri_ (Gürültüler)

MUSTAFA CUMHUR ERSÜMER (Çanakkale) -
Sayın Başkan, istirham ediyorum_

BAŞKAN - Sayın Ersümer, ben sizi
dinliyorum.

SÜLEYMAN HATİNOGLU (Artvin) - Ayıptır,
ayıp!

BAŞKAN - Sayın Hatinoğlu, siz bırakın,
Grup Başkanvekilinizi dinleyeyim.

Sayın Ersümer, buraya gelmeyin; ben sizi
oradan dinleyeyim.

MUSTAFA CUMHUR ERSÜMER (Çanakkale) -
Sayın Başkan, eğer bu hatibi siz bu şekilde
konuşturmaya devam ederseniz, bu Meclisteki olayların
sorumlusu olacaksınız.

BAŞKAN - Sayın Ersümer, işin
kolayına gitmeyin_

LEVENT MISTIKOĞLU (Hatay) - Evet efendim, doğru
söylüyor.

BAŞKAN - Sayın Bilgin_(Gürültüler)

LEVENT MISTIKOĞLU (Hatay) - Bu hırsız,
bu Meclise yakışmıyor.

İn aşağıya!

BAŞKAN - Sayın milletvekilleri, ara
vereceğim. (ANAP sıralarından “Ver, ver”
sesleri)

Sayın Bilgin, rica ediyorum_ Siz o üslubunuzu
dışarıda kullanın, nerede kullanacaksanız_
Burada kullanamazsınız.

ÖMER BİLGİN (Devamla) - Peki Sayın
Başkanım

SEBGETULLAH SEYDAOĞLU (Diyarbakır) - Çete!..
Çete!..

BAŞKAN - Sayın Bilgin, tekrar rica ediyorum_
Sözünüzü keserim, kürsüden indiririm.

ÖMER BİLGİN (Devamla) - Tamam
Sayın Başkanım.

BAŞKAN - Buyurun.

ÖMER BİLGİN (Devamla) - Bugüne
kadar, sadece ve sadece televizyonlara çıkmak, seçmene
şirin görünmek, hatta kendi yaptıklarını
örtbas etmek için, Ömer Bilgin ismi_ 65 milyon
Türk halkı, beş yıldır kandırıldı
ve şov yapıldı_

ERKAN MUMCU (Isparta) - Seni kendi partin de biliyor.

ÖMER BİLGİN (Devamla) - Dumankaya,
Ömer Bilgin dışında, yani şovmenlik
dışında, fakir fukaranın ekmek parası
için, beş yıllık milletvekilliği
döneminde, bir tek kanun teklifi vermiş midir; hayır.


LEVENT MISTIKOĞLU (Hatay) - Sana ne ondan!

ÖMER BİLGİN (Devamla) - Ömer
Bilgin olmasa, Dumankaya'yı televizyonlara hiç çıkarırlar
mı; hayır. (ANAP sıralarından gürültüler)

Beş yıldır da, hiçbir
savcının, hiçbir mahkemenin kararı
olmadan hep suçlandık, hep şov yapıldı;
beş yıldır da, mezardaki ölülerin
bile hesabı, hep Ömer Bilgin'den soruldu. 

Ömer Bilgin kimdi? (ANAP sıralarından
“hırsız, hırsız” sesleri)
Ömer Bilgin, boynunda Kur'an, göğsünde iman
(ANAP ve DSP sıralarından “yuh” sesleri,
gürültüler) vatan diyen, millet diyen, ezan diyen,
Kur'an diyen bir Türk milliyetçisiydi, bir Türk
milliyetçisiydi. (ANAP sıralarından gürültüler)


Tekrar ediyorum. Sizlerde eğer devlet ciddiyeti
olsaydı, bu raporları sokaklarda, ayak altlarında
dolaştırmaz, şimdiye kadar çoktan yüce
adalete, devletin savcılarına, devletin hâkimlerine
teslim eder ve yüce adaletin vereceği kararı beklerdiniz.
Unutmayın, adalet bir gün size de lazım olacaktır.
Ama, Dumankaya bunu yapmadı; adalete inanmadı, savcılara
inanmadı, hâkimlere inanmadı; adaleti kendi
yaptı, kendi hâkim oldu, adaleti kendi koydu. TV'lerde,
her gün -65 milyon Türk Halkını kandırdınız-
şov yaptın, hedef saptırdın... 

Siz gayet iyi bilirsiniz; mitinglerde, yankesiciler
“bakın, bakın” diyerek hedef gösterir,
herkes oraya bakarken ceplerini boşaltır. (ANAP sıralarından
gürültüler) 

Yüce Türk Milletine sesleniyorum... Yüce
Türk Milletine sesleniyorum... (ANAP, DSP ve CHP sıralarından
gürültüler) 

BAŞKAN - Sayın Bilgin... Sayın
Bilgin...   

ÖMER BİLGİN (Devamla) - ...1950
yılında doğdum. 46 yılın hesabını...(ANAP
 sıralarından gürültüler)

BAŞKAN - Sayın Bilgin, beni dinleyin.


Üslubunuzu düzeltmezseniz, bu ikinci ikazım,
indiririm kürsüden. 

ÖMER BİLGİN (Devamla) - Peki...
Bitti Sayın Başkanım. (ANAP sıralarından
gürültüler) 

ALGAN HACALOĞLU (İstanbul) - Sayın
Başkan, konuya gelsin, Parlamentoya hitap etsin. 

BAŞKAN - Bir dakika efendim... Bir dakika...

Buyurun. 

ÖMER BİLGİN (Devamla) - Yüce
Türk Milletine sesleniyorum. 1950 yılında doğdum.
46 yılın hesabını, her yerde, her
zeminde ve her zaman vermeye hazırım. Yasalara aykırı
hiçbir işim olmadı, kanunların müsaade
etmediği hiçbir işi yapmadım, haktan,
hukuktan, adaletten de ayrılmadım. Ben kula kulluk
etmedim, sadece ve sadece Cenabı Allah'a, Yüce Allah'a
kulluk ettim. (ANAP sıralarından gürültüler)


Kimin elinde, benimle ilgili, yasaların suç
saydığı bilgi ve belge varsa, yarın sabah,
devletin savcılarına, yüce adalete teslim etsin.
Bu rapor, tehdit, şantaj ve hile ile hazırlanmıştır.
TURBAN personelini sindirerek, korkutarak, ekmekleriyle oynayarak,
âdeta terör havası estirilerek var güçleriyle
elde ettikleri bu rapor, ne yazık ki, düzmece bir
rapordur; boş bir kovan olarak ortaya çıkmıştır.
Bir şovmen_ Bir kamu kurumunda çalışan
dürüst insanları zan altında bırakmaya,
devletin imkânlarını ve zamanını
boşa harcamaya kimsenin hakkı yoktur.

Bu rapor, Dumankaya tarafından, Genel Başkanımızı
Yüce Divana gönderme tutkusu doğrultusunda hazırlanmıştır.
Kirli yöntemlerle hazırlanan bu raporun, çamur
siyasetçilere ne sağlayacağını göreceğiz.
Ne yazık ki, bitmekte olan siyasî ömrünü,
sonunda, bir akrep gibi kendi kendini sokarak bitirecek ve medet
umduğu çamur siyasetinin kurbanı olacaktır.

Sayın milletvekilleri, demagojiyle, kavgayla,
şantajla sulandırılan, kokuşturulan
belgelerle, şovlarla, daha ne kadar bu Yüce Meclis
oyalanmaya devam edilecek? (ANAP sıralarından gürültüler)
Karanlık siyasetçilere, işte, mahallî
seçimlerin sonucunda, bu Yüce Millet “dur”
demiştir. (ANAP sıralarından gülüşmeler,
gürültüler)

Gülmesini bile beceremeyen, gülme gibi
insancıl bir duyguyu kursla öğrenmeye çalışan
(ANAP sıralarından gürültüler) insandan
bu memlekete, bu millete ne hayır gelir? (ANAP sıralarından
“Ayıp Sayın Başkan” sesleri, gürültüler)

Sözümü bağlıyorum.

Sayın Başkan, sayın milletvekilleri;
Yüce Türk Milleti, Anadolu da bir atasözü
vardır, “kılavuzu karga olanın burnu
yumruktan kurtulmaz” derler. (ANAP sıralarından
“Yuh” sesleri, gürültüler)

Yüce Meclisi saygılarımla selamlıyorum.

BAŞKAN - Sayın Bilgin, teşekkür
ediyorum.

VII. - SATAŞMALARA İLİŞKİN
KONUŞMALAR

1. - Kastamonu Milletvekili Murat Başesgioğlu'nun,
Isparta Milletvekili Ömer Bilgin'in, Genel Başkanlarına
ve Gruplarına sataşması nedeniyle konuşması

AGÂH OKTAY GÜNER (Ankara) - Sayın
Başkan...

BAŞKAN - Buyurun Sayın Güner. (Gürültüler)

Efendim, biraz sakin olur musunuz lütfen.

HALİT DUMANKAYA (İstanbul) - Sayın
Başkan...

BAŞKAN - Sayın Dumankaya, bir dakika
oturun efendim. Efendim, bir Sayın Grup Başkanvekilini
dinliyorum.

Buyurun Sayın Güner.

AGÂH OKTAY GÜNER (Ankara) - Sayın
Başkan, biraz önce bu kürsüde konuşan
hatip, Meclis tarihinde ender rastlanan bir seviye sergileyerek,
Genel Başkanımıza, Partimize, Grubumuza, Sözcümüze,
siyasetteki üslubumuza hakarette bulunmuştur. İçtüzük
hükümleri ortadadır. Bu sataşmayı
aşan hakaretler sebebiyle, Anavatan Partisi Grubu adına
söz istiyorum efendim. 

BAŞKAN - Sayın Güner... (ANAP ve
DSP sıralarından “Doğru” sesleri,
gürültüler)

Efendim, müsaade buyurun... Ne söyleyeceğimi
bilmiyorsunuz ki sayın milletvekilleri.

AGÂH OKTAY GÜNER (Ankara) - Zatıâliniz,
İçtüzüğü en iyi bilen yardımcılardansınız.
69 uncu madde sarihtir...

BAŞKAN - Sayın Güner, ben, sizi
Grup Başkanvekili biliyorum, Grup Başkanvekili misiniz?

AGÂH OKTAY GÜNER (Ankara) - Hayır
efendim.

BAŞKAN - Hangi sıfatla efendim?..

AGÂH OKTAY GÜNER (Ankara) - Ben Genel
Başkanvekiliyim.

BAŞKAN - Affedersiniz, ben, sizi Grup Başkanvekili
olarak bildiğim için dinledim. 

EYÜP AŞIK (Trabzon) - Genel Başkanvekili
Sayın Başkan.

BAŞKAN - Efendim, Genel Başkanvekili
ayrı şey...

Siz yerinize buyurun.

ZEKİ ÇAKAN (Bartın) - Sayın
Başkan...

BAŞKAN - Ben, sizin talebinizi alayım
Sayın Çakan.

ZEKİ ÇAKAN (Bartın) - Sayın
Başkan, bu Yüce Parlamentonun çatısı
altında bir milletvekiline yakışmayacak şekilde,
ancak, bugüne kadar yaptığı hareketlerle
kendisine yakışacak şekilde konuşan bu
milletvekili, gerek Anavatan Partisi Genel Başkanımıza
gerekse...

BAŞKAN - Efendim, Grubunuza sataşma olduğunu
mu ifade ediyorsunuz?

ZEKİ ÇAKAN (Bartın) - Evet.

BAŞKAN - Buyurun efendim, Grup Başkanvekili
olarak size söz veriyorum.

ZEKİ ÇAKAN (Bartın) - Efendim,
Sayın Güner konuşacaklar. (Gürültüler)

BAŞKAN - Efendim, Grup Başkanvekili...

MURAT BAŞESGİOĞLU (Kastamonu) -
Sayın Başkan, Grup Başkanvekili olarak ben
konuşacağım.

BAŞKAN - Sayın Başesgioğlu,
ben sizden çok rica ediyorum, gecenin bu saatindeyiz, zabıtlara
falan bakmadan zatıâlinize söz verdim, çok
kısa, iki dakikada meramınızı ifade
buyurun. 

Buyurun efendim. (ANAP sıralarından
alkışlar)

MURAT BAŞESGİOĞLU (Kastamonu) -
Sayın Başkan, muhterem milletvekilleri; burada, biraz
evvel konuşan Sayın Bilgin...

EYÜP AŞIK (Trabzon) - “Sayın”
deme şuna ya!..

MURAT BAŞESGİOĞLU (Devamla) - ...kendisiyle
ilgili bir Meclis Araştırması Komisyonu raporu
üzerinde konuşması gerekirken, hiç de
alakası olmayan konulara girmiştir; Grubumuza ve
Sayın Genel Başkanımıza sataşmıştır.
Aslında, bu, konuşmacının bir suçluluk
psikolojisi içerisinde olduğunu göstermektedir.
(ANAP sıralarından alkışlar) Kendisi,
bazı şeyleri öne sürerek, ardına
saklanmayı yeğlemiştir. 

Biz, arzu ederdik ki, beklerdik ki, bu Parlamentonun
bir üyesi, burada, demin Refah Partili arkadaşın
söylediği gibi, dokunulmazlık geldiği zaman,
ilk oyu ben vereceğim, cumhuriyet savcılarına
gidip ifadeyi ben vereceğim demesi gerekirdi. ( ANAP sıralarından
“Bravo” sesleri, alkışlar) Ama, burada,
hiçbir konuya değinmeden, alakası olmayan Anavatan
Partisi Genel Başkanı Sayın Mesut Yılmaz'a
ve diğer partili arkadaşlarımıza sataşmak
suretiyle, bir savunma yapmıştır. Bu savunmayı,
bütün Türk Milleti buradan izledi, Yüce Parlamento
da izledi. 

Biz, Anavatan Partisi Grubuna ve Sayın Genel
Başkanına yapılan bütün tenkitleri,
iftiraları şiddetle protesto ediyoruz. Bir muhalefet
partisi genel başkanının yurtdışında
uğramış olduğu bir menfur saldırıyı
burada kendine malzeme yapan insanlar, Türk milliyetçiliğinden
bahsedemezler. (ANAP sıralarından “Bravo”
sesleri, alkışlar)

BAŞKAN - Sayın Başesgioğlu,
2 dakika süre vermiştim; 1 dakika daha eksüre
veriyorum. 

Lütfen efendim... Maksadınız hasıl
olmuştur diye düşünüyorum.

Buyurun.

MURAT BAŞESGİOĞLU (Devamla) - Peki;
çok teşekkür ederim.

Değerli milletvekilleri, ülkemizin kritik
ortamda bulunduğu şu dönemde...

SEBGETULLAH SEYDAOĞLU (Diyarbakır) - Anladığı
dilden cevap ver, anladığı dilden!..

MURAT BAŞESGİOĞLU (Devamla) - ...bu
ortamda, Parlamento olarak, milletvekilleri olarak üzerimizde
büyük sorumluluk olduğunu bilmek zorundayız.
Bu Parlamento çatısı altında, herkes,
kendi hesabını vermek zorundadır. Bu konuda
da, Anavatan Partisi, hem Türk Milleti huzurunda hem de yüce
yargı önünde hesabını vermiştir.


Hepinize saygılar sunarım. (ANAP sıralarından
“Bravo” sesleri, alkışlar)

BAŞKAN - Sayın Başesgioğlu,
çok teşekkür ediyorum.

VI. - KANUN TASARI VE TEKLİFLERİYLE
KOMİSYONLARDAN

GELEN DİĞER İŞLER
(Devam)

1. - İstanbul Milletvekili Halit Dumankaya
ve 15 arkadaşının, Sait Halim Paşa Yalısında
Meydana Gelen Yangının Nedenlerini ve Turban Genel
Müdürlüğüyle İlgili Yolsuzluk İddialarını
Araştırmak Amacıyla Meclis Araştırması
Açılmasına İlişkin Önergesi
ve Meclis Araştırması Komisyonu Raporu (10/2)
(S. Sayısı : 115) (Devam)

BAŞKAN - Son söz sahibi, Sayın
Aslan Ali Hatipoğlu; buyurun efendim.

AHMET GÜRYÜZ KETENCİ (İstanbul)
- Sayın Başkan, bu konuda konuşabilir miyim?

BAŞKAN - Buyurun efendim; nedir?..

AHMET GÜRYÜZ KETENCİ (İstanbul)
- Bakınız, sayın sözcü konuşmasında
“bu raporu, Komisyon değil, doğrudan doğruya
Dumankaya hazırladı” diye, diğer Komisyon
üyelerine, yani bizlere sataşmada bulunmuştur.
(ANAP sıralarından “Doğru” sesleri)

BAŞKAN - Sayın Ketenci, yapmayın...
 (Gürültüler)

AHMET GÜRYÜZ KETENCİ (İstanbul)
- Şimdi, bu konuda açıklama yapmak üzere,
69'a göre söz istiyorum.

BAŞKAN - Sayın Ketenci, bulunduğunuz
yerden iki cümleyle; lütfen...

AHMET GÜRYÜZ KETENCİ (İstanbul)
- Sayın Başkan, sesim kısık...

BAŞKAN - Bulunduğunuz yerden efendim, zabıtlara
geçmesi açısından; buyurun. (ANAP
sıralarından “Kürsüden” sesleri)

AHMET GÜRYÜZ KETENCİ (İstanbul)
- Efendim, kürsüden konuşayım, sesim kısık...

BAŞKAN - Efendim, sataşma yok; lütfen,
bulunduğunuz yerden ifade buyurun. 

AHMET GÜRYÜZ KETENCİ (İstanbul)
- Sayın Başkan, bakın, ben 69'a göre
söz istiyorum. 

BAŞKAN - Efendim, 69'un unsurları yok;
bulunduğunuz yerden maksadınızı ifade
edin... (ANAP sıralarından “Var” sesleri,
gürültüler)

Efendim, oradan ifade ediyor musunuz? Oradan ifade
ediyorsanız buyurun.

AHMET GÜRYÜZ KETENCİ (İstanbul)
- Efendim, sesim kısık, müsaade edin...

BAŞKAN - Efendim, ben duyuyorum, stenograflar
da duyuyor. Oradan buyurun. (ANAP sıralarından “Biz
duymuyoruz” sesleri)

AHMET GÜRYÜZ KETENCİ (İstanbul)
- Değerli milletvekilleri, bu Komisyon, gerçekten,
dört aylık bir süre içerisinde... (DYP
sıralarından “Başkana dön, Başkana”
sesleri)

BAŞKAN - Buyurun efendim, siz nazik bir insansınız.

AHMET GÜRYÜZ KETENCİ (İstanbul)
- ...cumartesi pazar demeden, tatillerinden fedakârlık
yaparak, bu raporun hazırlanmasına katkı
yapmıştır. Bakın, ben, 6 oyla seçildim.
Seçildiğimde, 6 oyun 2'sini Refah Partili arkadaşlar
verdiler; yani, bu Komisyon toplantılarına katılmayan
arkadaşlarım tarafından seçildim ben.
Başkan da, alt komisyondaki her üye de 6 oyla seçildi;
Sözcü 6 oyla seçildi, Başkan 6 oyla seçildi,
diğer arkadaşlarım 6 oyla seçildi. 

Rapor, bizim tarafımızdan hazırlandı.
Kendisi, ikide bir, Dumankaya'yı öne sürerek,
abartarak, Komisyonun çalışmasını
yok saymakta, dikkatleri de başka tarafa çekmeye,
yöneltmeye gayret etmektedir; yanlıştır.

Teşekkür ediyorum.

BAŞKAN - Ben teşekkür ediyorum.


Efendim, zaten, Komisyon raporunun altında,
en sonunda, sayın üyelerin imzaları var. Bu
anlaşılıyor; ama, bir de, zatı âliniz
ifade buyurdunuz.

Sayın Aslan Ali Hatipoğlu; buyurun efendim.
(ANAP sıralarından alkışlar)

Sayın Hatipoğlu, gecenin bu saatindeyiz,
ben rica ediyorum... (ANAP sıralarından gürültüler)

Efendim, az konuşun demedim, gecenin bu saatindeyiz,
tansiyonu görüyorsunuz dedim. Sayın Hatipoğlu,
hatiptir.

Buyurun efendim.

ASLAN ALİ HATİPOĞLU (Amasya) -
Sayın Başkan, değerli milletvekilleri; Sait Halim
Paşa Yalısında meydana gelen yangının
nedenlerini ve TURBAN Genel Müdürlüğüyle
ilgili yolsuzluk iddialarını araştırmak
amacıyla kurulan Meclis Araştırması
Komisyonunca hazırlanan rapor üzerine şahsım
adına söz almış bulunuyorum. Bu vesileyle,
Yüce Heyetinizi ve Yüce Türk Milletini saygıyla
selamlıyorum. 

Komisyon, 4 ay fedakârca çalışmış,
binlerce evrakı incelemiş, yüzlerce insanı
dinlemiş, neticede, 216 sayfalık, akıllara
durgunluk verecek sahtekârlıkların nasıl
yapıldığını tek tek belgeleyen
bir rapor hazırlamıştır. Bu raporda
en dikkat çekici olan, cumhuriyet savcılıklarına
tam 135 adet suç duyurusunda bulunulmasıdır.
Zamanın yetersizliğinden, TURBAN'a bağlı
birçok kuruluş incelenmemiş olmasına
rağmen, yapılan yolsuzlukların sadece görünen
kısmı 3,5 trilyon lira civarındadır.


Değerli arkadaşlarım, cumhuriyet
tarihimizin en büyük skandalıyla karşı
karşıyayız ve Yüce Meclis ciddî
bir sınavdan geçecektir.

Değerli milletvekilleri, Sait Halim Paşa
Yalısı, ne TURBAN Genel Müdürlüğünün
ne de Başbakanlığındır; o ve bütün
tarihî eserler, şanlı ecdadımızın,
bizlere ve gelecek nesillere bıraktığı
mirasın en kıymetli hazinesidir, bizim emanetimizdir.
Emanete ihanet edene de, Türk'ün örfünde,
Türk'ün âdetinde af yoktur. (ANAP sıralarından
“Bravo” sesleri, alkışlar) 

Bir yıl öncesinden yanacağını
ihbar eden Sayın Dumankaya'nın ikazlarına
kulak tıkayanların başı, cezasız
kalamaz, kalmamalıdır. Birkaç kıymetli
tablo ve eşya uğruna, çalınanları
gizleme uğruna, koskoca bir tarihî binanın yakılmasına
göz yumanlara verilecek ceza, ecdadımıza ve
Türk İslam kültürüne göstereceğiniz
hassasiyetin ve saygının da bir göstergesi
olacaktır. Bir millet mazisine sahip çıkmazsa,
geleceğine de sahip çıkamaz; çünkü,
bir milleti millet yapan değer, tarihidir, kültürüdür.


Değerli milletvekilleri, söz konusu dosya
dikkatle incelendiğinde, yapılan sahtekârlıklar
ve yolsuzlukları şu ana başlıklar altında
toplayabiliriz: Sahte faturalar; sahte faturaların, yine
sahte faturalarla değiştirilmesi; bilgisayar kayıtlarının
değiştirilmesi, yerine yenilerinin konulması;
bedelsiz konaklamalar; usulsüz personel alımı
ve konaklamalar; işe gelmeden ödenen ücretler;
genel müdürün usulsüz talimatları;
kurum personelinin DYP'nin mitinglerinde görevlendirilmesi;
marinalar, yatlar, bilmem ne olayları; yalının
bakım, onarım ve boyanması esnasında
sahtekârlıklar yapılması ve bunların
yanı sıra, nice asılsız ve usulsüz
işler... Bütün bunların yapılmasına
göz yuman, dokunulmazlığının kaldırılmasını
isteyerek yiğitlik göstereceğine, bağırarak
yiğitlik olacağını sanan Bilgin'in konuşmasını
kınıyorum. (ANAP sıralarından alkışlar)
Türk milliyetçiliğini, mukaddes ezanı ve
Kur'an'ı, ağzına almaya layık olup olmadığını
da Yüce Heyetinizin takdirlerine arz ediyorum. (ANAP sıralarından
“Bravo” sesleri, alkışlar)

Değerli milletvekilleri, bu dosya incelendiğinde,
Kuşadası Marina bakımevlerinde, Sayın
Çillerlere ait bu iki tane yatın, iki tane teknenin
onarımından 114 bin mark borçlu çıkılmıştır.
Acaba, bir Ali Hatipoğlu olsaydım, o marinada, benim
de olmayacak yatım olsaydı, acaba bakarlar mıydı?
Acaba, orada, normal bir vatandaşın yatı da
tamir edilebilir miydi? Varsayalım ki edilirdi, acaba,
borcunu ödemeden, o yat, o marinadan dışarıya
çıkarılabilir miydi? Bunları da takdirlerinize
arz ediyorum.

EMİN KARAA (Kütahya) - Vatandaşın
yatı mı olur?

ASLAN ALİ HATİPOĞLU (Devamla) -
Sait Halim Paşa Yalısında, 1992'den yangın
tarihine kadar geçen sürede meydana gelen tüm
gelişmeler ile TURBAN Genel Müdürlüğüne
bağlı işletmelerde yapılan bütün
yolsuzluklar, sonuçta, maalesef, Çiller ailesi ile
TURBAN eski Genel Müdürünün arasındaki,
önemli, karanlık ilişkileri ortaya koymaktadır
ve kimin tetikçi olduğunu da göstermektedir. (ANAP
sıralarından alkışlar)

Devletin Maliye Bakanlığı müfettişlerince
faturaların sahte olduğu kanıtlanmış,
Ankara Cumhuriyet Savcılığı kendisine
iletilen suç duyurusunu yerinde bulmuş ve ilgililer
hakkında dava açmak üzere düzenlediği
tezkere, Adalet Bakanlığı aracılığıyla,
TURBAN Genel Müdürlüğünün bağlı
olduğu Başbakanlığa iletilmiş olmasına
rağmen, dönemin Başbakanı Tansu Çiller,
TURBAN Genel Müdürü hakkında işlem
yapmamıştır; çünkü, yasal
olmayan işler, kendisine kadar uzanmaktadır. 

Sayın Bilgin, bunu da fırsat bilerek,
24 Aralık genel seçimlerinde milletvekili seçilmiş
ve milletvekilliği dokunulmazlığının
demir zırhı arkasına gizlenme başarısını
göstermiştir. Bu başarının müsebbibi
olan Çillerler'in yaptığı ince hesaplar,
kamuoyunda ciddî kuşkular uyandırmaktadır.


Değerli milletvekilleri, son yıllarda
yaşanan olaylar, aziz milletimizi derinden üzmüş,
devletine olan güven duygusunu zedelemiştir. Eğer,
bugün, 65 milyon insanımız sokaklara dökülmüyorlarsa,
sanmayın ki yapılanları görmüyorlar,
sanmayın ki yapılanları hoş görüyorlar...
Bunlar, milletimizin aczinden değil, efendiliğinden ve
devlete olan saygısındandır. Hiç kimsenin,
bu yüce milletin temiz duygu ve düşünceleriyle
oynamaya hakkı yoktur. Her ne kadar sizler birbirinizi,
Meclis araştırma komisyonlarında, su arıtma
tesisleri gibi temizleseniz de, aziz milletimizin temiz vicdanında
ve ilahî adalette, günahkâr olmaya devam edeceksiniz
ve bir gün, ama mutlaka bir gün, hak ettiğinizi
göreceksiniz. 

Değerli milletvekilleri, bugün Yüce
Meclis, itibarı açısından, son derece
hassas bir imtihanla karşı karşıyadır.
Başta koalisyon ortağı olan partilere mensup
milletvekilleri olmak üzere, hepimize, tarihî bir görev
düşmektedir. Bugün, halkımızın
sisteme ve Meclise karşı sarsılan güvenini
yeniden inşa etmek zorunda olduğumuz bir gündür
ve bugün, 24 Aralık seçimlerinin 1 inci yıldönümüdür.
Geliniz, Türkiye'nin içerisinde bulunduğu karanlık
ilişkileri sona erdirecek ve Türkiye'nin aydınlık
geleceği için tüm engelleri ortadan kaldıracak
kararı alalım. Bugün, inkârı mümkün
olmayan belgelere dayalı bu raporu, bu dosyayı kapatamayız,
kapatmamalısınız. 

Muhalefetteyken, TEDAŞ ve TOFAŞ dosyalarını
gündeme getirenler, hak diyenler, hukuk diyenler, iktidar
ortağı olunca, üç beş günlük
dünya ikbali için, başbakanlık koltuğunda
bir müddet daha oturabilmek için, verdikleri önergeleri,
yine kendileri temizlediler; anlaşılan, Hükümeti
götürü aldılar. 

Değerli arkadaşlarım, Hazreti Mevlana'nın
dediği gibi “Ya olduğunuz gibi görününüz
ya da göründüğünüz gibi olunuz”
üçüncüsünü asla olmayınız.


Karnını doyurmak için bir somun
ekmek çalanın yıllarca hapsedildiği bu
ülkede, fakirin fukaranın, tüyü bitmemiş
yetimin hakkını yiyenlere, trilyonları götürenlere
göz yumamazsınız. Hiçbir şeyden
habersiz sokakta oynayan, okulda ilim, irfan öğrenmeye
çalışan evlatlarınız, yarın
sizden hesap sorarlar. Bu nedenle, geliniz, soruşturma açılması
yönünde çalışmalar yapalım.
Haksız olanlar hesabını versinler, haklı
olanlar da aklansınlar. Bunun için de, temiz toplum,
temiz siyaset ve milletvekilliği dokunulmazlığının
sınırlandırılması teklifimizin,
acilen gündeme getirilip kanunlaşmasını
sağlamamız gerekir. 

DYP ve RP Partisi sözcüsü arkadaşlardan,
Meclis kürsüsünde, bizim aklanmayacak hesabımız
yoktur; yalıyı yakan da, yalıdaki tarihî
eserlerimizi çalanlar da ortaya çıkmalıdır
diyeceklerini bekledim; ama, nafile. Yakan da, çalan da,
alan da, kaçan da, korkarım ki, sayelerinde affedilecek.
Neredeyse, arkadaşlarını, sütten çıkmış
kaşığa benzetecekler. 

Değerli milletvekilleri, ayinesi iştir
kişinin, lafa bakılmaz; bu nedenle, adaleti ortaya
koyacak, laf değil, icraattır. Bize göre, adalet,
zengin-fakir, güçlü-güçsüz,
başbakan-çoban demeden, din, dil, ırk, kavim,
zümre ayırt etmeden herkes için yerine getirilmelidir.
Eğer, kendinize bu konuda rehber arıyorsanız...


(Mikrofon otomatik cihaz tarafından kapatıldı)

ASLAN ALİ HATİPOĞLU (Devamla) -
Bitiriyorum efendim.

BAŞKAN - Buyurun efendim.

ASLAN ALİ HATİPOĞLU (Devamla) -
Teşekkürler Sayın Başkanım.

“Suçlu, kızım Fatıma
dahi olsa, cezasını veririm. Sizden öncekiler,
cezaları, güçsüzlere uygulayıp,
güçlülere uygulamadıkları için
helak oldular” diyen Hazreti Muhammed ile suç işleyen
öz evladını cezalandıran Hazreti Ömer'i
kendinize rehber alın ve her fırsatta kendinize
materyal olarak kullandığınız İslam
ahlakına da artık uyun. (ANAP ve DSP sıralarından
alkışlar)

Yüce Meclisin en önemli denetim mekanizması
olan ve uygulamalardaki kirli çamaşırları
yıkama tezgâhlarına çevirdiğiniz
araştırma ve soruşturma komisyonlarının
da, artık, gerçek işlevlerine dönmesine
yardımcı olunuz. 

Yapılan görüşmelerin, ülkemizin
aydınlık geleceği için bir vesile olması
dileğiyle, Yüce Heyetinizi ve aziz milletimizi saygıyla
selamlıyorum. (ANAP sıralarından alkışlar)

BAŞKAN - Sayın Hatipoğlu, teşekkür
ediyorum.

Sayın milletvekilleri, Sait Halim Paşa
Yalısında Meydana Gelen Yangının Nedenlerini
ve TURBAN Genel Müdürlüğüyle İlgili
Yolsuzluk İddialarını Araştırmak
Amacıyla Kurulan 10/2 Esas Numaralı Meclis Araştırması
Komisyonu raporu üzerindeki genel görüşme
tamamlanmıştır. 

MEHMET SEVİGEN (İstanbul) - Sayın
Dumankaya'ya sataşma vardı.

BAŞKAN - Sayın Dumankaya burada var,
Divan da var!

MEHMET SEVİGEN (İstanbul) - Hatırlatıyorum.

VII. - SATAŞMALARA İLİŞKİN
KONUŞMALAR (Devam)

2. - İstanbul Milletvekili Halit Dumankaya'nın,
Isparta Milletvekili Ömer Bilgin'in, şahsına
sataşması nedeniyle konuşması

BAŞKAN - Rapor üzerindeki görüşmeler
tamamlanmıştır; biraz sonra birleşimi
kapatacağım; ancak, Sayın Dumankaya'nın
bir talebi oldu “Bana sataşma oldu” derler. (ANAP
sıralarından “Doğru” sesleri)

Efendim, sataşmanın varlığı,
sizin, zatıâlinizin yahut Yüce Heyetin “doğrudur”
demesine bağlı değil. Başkanın takdir
hakkı var, nasıl kullanacağımı
görmediniz ki daha.

Sayın Dumankaya, gecenin bu saatinde yeni
bir sataşmaya fırsat vermemek üzere, buyurun.
(ANAP sıralarından alkışlar)

Sayın Dumankaya, size, çok kısa;
2 dakika süre veriyorum.

HALİT DUMANKAYA (İstanbul) - Sayın
Başkanım, iki defa...

BAŞKAN - Efendim, benimle süre pazarlığı
yapmayın lüten.

Siz buyurun, sataşmayı izah edin lütfen.

Buyurun Sayın Dumankaya.

HALİT DUMANKAYA (İstanbul) - Sayın
Başkan, muhterem milletvekilleri; Sayın Ömer
Bilgin'in, benim için söylediği sözlere,
aynayı karşısına koyuyorum ve başka
bir şey söylemiyorum. 

Ben isterdim ki, Sayın Ömer Bilgin buraya
çıksın, Beldibi'ne seçim için
yapmış olduğu 6 milyar 100 milyonluk harcamayı
diğer işletmelere nasıl dekont ettiğini anlatsın.
Bu, raporda var. (ANAP sıralarından “vay, vay”
sesleri)

Ben isterdim ki, 2 tane müdürü, sahte
diplomayla nasıl tayin ettiğini anlatsın. (ANAP
sıralarından “vay, vay” sesleri)

Ben isterdim ki, Genel Müdürlükte,
telefonları, seçim meydanlarına, kasım
ayında 2 797 telefonun 973'ünü, aralık
ayında 6 982 telefonun 5 946'sını Isparta'ya
nasıl yaptığını izah etsin. (ANAP
sıralarından “vay, vay” sesleri) Bunlar
raporda var.

BAŞKAN - Sayın Dumankaya... Sayın
Dumankaya, raporun müzakeresine dönmüyoruz!

HALİT DUMANKAYA (Devamla) - Ben isterdim ki,
12 300 odanın nasıl “free” olarak bırakıldığını...


ÖMER BİLGİN (Isparta) - Yalan
söylüyor!..

HALİT DUMANKAYA (Devamla) - Ben isterdim ki...

BAŞKAN - Sayın Dumankaya, raporun müzakeresi
tamamlandı efendim...

HALİT DUMANKAYA (Devamla) - Hayır,
bunları şey ettik; yani daha...

HALUK YILDIZ (Kastamonu) - Devletin savcısı
var; sen ne karışıyorsun!..

BAŞKAN - Efendim, raporun müzakeresi tamamlandı;
siz sataşmayla ilgili ne buyuruyorsanız buyurun.


HALİT DUMANKAYA (Devamla) - Değerli arkadaşlarım,
burada, ben, kendinin, bir insanın, bir şey patladı
mı, ona daha artık bir şey yapamazsın.
 Dolayısıyla, ben şunu söylemek istiyorum,
ben sizden de rica ediyorum, DYP Grubu size de söylüyorum:
Geliniz, çıkınız yukarı şu
dosyaları bir inceleyin de, bu kirliliği temizleyelim.
Eğer...

(Mikrofon otomatik cihaz tarafından kapatıldı)


HALİT DUMANKAYA (Devamla) - ...bu kirliliği
temizleyemezsek, siz Refah Partililer, siz DYP'liler bunları
inceleyin, eğer, bu raporları incelerseniz, o zaman
göreceksiniz ki, burada...

ÖMER BİLGİN (Isparta) - Emlak...(Gürültüler)

BAŞKAN - Sayın Bilgin, oturun yerinize...


Sayın Dumankaya, ben süre verdim size,
buyurun. 

HALİT DUMANKAYA (Devamla) - _buradaki durum
hâsıl olmayacaktır. Sizlerde temiz insanlar
çoktur, orada çoktur. Bu yolsuzlukların üzerine
gidelim. Eğer, bunların üzerine gidersek, bu Meclis
şaibeden kurtulur; ama, bu tutumla, bu Meclis hiçbir
şeyden kurtulmaz. Biz bunların arkasını
bırakmayacağız; bu iş zor iştir,
kolay iş değildir; ama, bu zoru başaracağız.
Hiçbir şey, o birinin dediği, o yukarıda
suç örgütünün dediği gibi “Halit
Dumankaya'yı vurup bir çukura atacağım”
ona da boyun eğmeyeceğiz. 

Şimdi, burada bir ihbarda daha bulunuyorum
Sayın Başkan, eğer müsaade ederseniz, bu
çok önemlidir. 

MEHMET GÖZLÜKAYA (Denizli) - Sayın
Başkan, olur mu canım...

HALİT DUMANKAYA (Devamla) - Şu ihbarda
bulunuyorum: TURBAN 'da Yeşil pasaport alanlar : Ömer
Bilgin, Ahmet Dündar, Erol Uğurlu, Özcan Ali Gür,
Metin Riyaz Karaaltın'ı şikâyet ediyorum,
ihbar ediyorum...

(Mikrofon otomatik cihaz tarafından kapatıldı)


AGÂH OKTAY GÜNER (Ankara) - Bir daha oku...
Bir daha...

BAŞKAN - Sayın Dumankaya, efendim, lütfen,
Genel Kurulu selamlayıp inin efendim. 

HALİT DUMANKAYA (Devamla) - Peki efendim.

Yüce Heyetinize saygılar sunuyorum. (ANAP
sıralarından alkışlar) 

BAŞKAN - Sayın milletvekilleri, Amerika
Birleşik Devletleri, İngiltere, Fransa hava unsurlarının
katılımıyla, Türkiye tarafından
belirlenecek ilke ve kurallara bağlı olarak, sadece,
keşif ve gerektiğinde önleme uçuşlarıyla
sınırlı hava harekâtında bulunulmasına
Anayasanın 92 nci maddesi uyarınca izin verilmesine
dair Başbakanlık tezkeresi ile gündemde yer
alan diğer işleri sırasıyla görüşmek
için, 25 Aralık 1996 Çarşamba günü
saat 15.00'te toplanmak üzere, birleşimi kapatıyorum.

Kapanma Saati: 19.55



VIII.- SORULAR VE CEVAPLAR


A) YAZILI SORULAR VE CEVAPLARI

1.- Gaziantep Milletvekili Mustafa R. Taşar'ın,
ahlak dışı yayın yapan özel TV'lerin
kapatılacağı iddiasına ilişkin
Başbakandan sorusu ve Devlet Bakanı Lütfü
Esengün'ün yazılı cevabı (7/1600)

Türkiye Büyük Millet Meclisi
Başkanlığına

Aşağıdaki sorumun Başbakan
Sayın Necmettin Erbakan tarafından yazılı
olarak cevaplandırılması hususunda delaletlerinizi
arz ederim.

  Mustafa R. Taşar

  Gaziantep

İnsanların ahlakını bozduğu
gerekçesiyle özel TV'lerin hükümetinizce
kapatılacağı iddiası doğru mudur?
Özel TV'lerdeki ahlaksız yayınları yasaklamayı
düşünüyor musunuz?


 T.C.

 Devlet Bakanlığı 18.12.1996

 Sayı : B.02.0.0010/01182

Türkiye Büyük Millet Meclisi
Başkanlığına

İlgi : a) TBMM Başkanlığının
14.11.1996 tarih ve A.01.0.GNS.0.10.00.02-7/1600-4060/11230 Sayılı
yazısı.

b) Başbakanlık Kan. ve Kar. Gen. Müd.
nün 21.11.1996 tarih ve B.02.0.KKG/401-398-9/4575 sayılı
yazısı.

Gaziantep Milletvekili Sayın Mustafa R. Taşar'ın;
Sayın Başbakanımıza tevcih ettiği
ve Sayın Başbakanımızın da kendileri
adına Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

  Lütfü Esengün

  Devlet Bakanı

Gaziantep Milletvekili Sayın Mustafa R. Taşar'ın
Sayın Başbakanımıza Tevcih Ettiği
7/1600-4060 Esas No.lu Yazılı Soru Önergesinin
Cevabıdır.

Hükümetin özel televizyonları
kapatma gibi bir yetkisi yoktur, bu husus kanunla düzenlenmiş
ve kanuna aykırı yayın yapan televizyonlar
hakkında yasal işlem yapma ve yayın durdurma
dahil tüm müeyyidelerin uygulanması yetkisi RTÜK'na
verilmiştir.

Bilgilerinizi rica ederim.


2.- Bilecik Milletvekili Şerif Çim'in,
Bulgaristan'dan göç edenlerin vatandaşlığa
alınmaması nedenine ilişkin sorusu ve İçişleri
Bakanı Meral Akşener'in yazılı cevabı
(7/1627)


Türkiye Büyük Millet Meclisi
Başkanlığına

Aşağıda belirtilen konu hakkında
İçişleri Bakanı tarafından Meclis
İç Tüzüğünün 96 ıncı
maddesi gereği yazılı olarak cevaplamasını
rica ederim.

  11.11.1996

  Şerif Çim

  Bilecik

  Millî Sav. Kom. Üyesi

1989 ile 1996 yılları arasında
Bulgaristan'dan Ülkemize zorunlu olarak göçe
zorlanan 299 622 kardeşimizin 258 732'si T.C. vatandaşlığına
alındığını fakat bunların
40 890 kardeşimizin halen vatandaşlığa
alınmadığım araştırmalarım
sonucu öğrenmiş bulunmaktayım.

Ülkemizin çeşitli bölgelerinde
yaşamakta olan fakat resmi olarak var olmayan göçmen
kardeşlerimiz hiç bir vatandaşlık hakkından
da faydalanamamaktadır.

1. Sayıları 40 890'ı bulan bu
mağdur durumdaki göçmen kardeşlerimizin
mağduriyetinin giderilmesi için, vatandaşlığa
alınmaları hususunda herhangi bir çalışmanın
yapılıp yapılmadığının
cevaplanmasını rica ederim.


 T.C.

 İçişleri Bakanlığı

 Nüfus ve Vatandaşlık İşleri

 GenelMüdürlüğü 12.12.1996

 Şb. Md: B.050NÜV0070001-238-672(77)

 Konu : Bilgi talebiniz

Türkiye Büyük Millet Meclisi
Başkanlığına

(Kanunlar ve Kararlar Dairesi Başkanlığı)

İlgi : 20.11.1996 gün ve A.01.0.GNS.0.10.00.02-4272/11489
sayılı yazınız.

İlgide kayıtlı yazınız
ekinde Bakanlığımıza gönderilen
Bilecik Milletvekili Millî Savunma Komisyonu üyesi
Şerif Çim tarafından verilen yazılı
soru önergesi üzerine Bulgaristan uyruklu kişilerin
durumları incelenmiştir.

Bulgaristan'dan zorunlu göçe tabi tutularak
1989-1991 yılları arasında yurdumuza gelen
ve Türk Vatandaşlığına alınma
talebinde bulunan 240 782 kişinin tamamı 2510 sayılı
İskân Kanunu ve 403 sayılı Türk
Vatandaşlığı Kanunu uyarınca Bakanlar
Kurulu Kararı ile vatandaşlığımıza
alınmış bulunmaktadır. Ancak bunlardan
Bulgaristan'a dönmek üzere müracaat ederek pasaportlarını
alan ve vatandaşlık işlemlerinin iptalini isteyen
15 068 kişinin Türk Vatandaşlığı
Bakanlar Kurulu Kararı ile iptal edilmiştir.

Zorunlu göçten sonra 1989-1996 yılları
arasında göçmen vizesi ile yurdumuza gelen
ve vatandaşlık talebinde bulunan 17 098 kişinin
tamamı göçmen olarak Türk Vatandaşlığına
alınmış bulunmaktadır. Göçmen
vizesi dışındaki vizelerle yurdumuza gelen
ve Türkiye'de ikamet etmelerine izin verilenlerden 403 sayılı
Türk Vatandaşlığı Kanunu uyarınca
Bulgaristan uyruklu 17 153 kişi vatandaşlığımıza
alınma talebinde bulunmuştur.


Bunlardan;

1. 852 kişinin işlemleri tamamlanarak
Türk Vatandaşlığına alınmıştır.

2. 3 057 kişinin vatandaşlığımıza
alınmaları için isimleri Başbakanlığa
gönderilmiştir.

3. 5 905 kişi hakkında ise güvenlik
bakımından yaptırılan araştırmaları
halen devam etmektedir.

4. 1 262 kişinin dosyalarında noksan
bulunan yurdumuzda ikamet ettiklerine dair belgeleri ilgili Valiliklerden
istenmiştir.

5. 792 kişinin talepleri Kanun da öngörülen
şartları taşımadıklarından
red edilmiştir.

6. 5 285 kişinin işlemleri, isimleri
Başbakanlığa sunulmak üzere sürdürülmektedir.

Bilgilerinize arz ederim.

  Dr. Meral Akşener

  İçişleri Bakanı

3.- İstanbul Milletvekili Bülent Akarcalı'nın,
Kayseri Belediye Başkanının bazı beyanlarına
ilişkin sorusu ve İçişleri Bakanı
Meral Akşener'in yazılı cevabı (7/1629)

Türkiye Büyük Millet Meclisi
Başkanlığına

Aşağıdaki sorumun İçişleri
Bakanı Sayın Meral Akşener tarafından
yazılı olarak cevaplandırılmasını
arz ederim.

  Bülent Akarcalı

  İstanbul

Kayseri Belediye Başkanı, Şükrü
Karatepe hakkında Atatürk'e hakaretten, Türk
Milletinin Millî duygularını rencide etmekten,
halkı kin ve nefret hisleri ile tahrik ederek, vatandaşlar
arasında hasmane duygular yaratmaktan dolayı ne
gibi işlem yapıp, ne gibi tedbir alacaksınız?



 T.C.

 İçişleri Bakanlığı

 Mahallî İdareler Genel Müdürlüğü
23.12.1996

 Sayı : B050MAH0650002/(80-84)96-80972

 Konu : İstanbul Milletvekili Sayın
Bülent Akarcalı'nın yazılı soru
önergesi

Türkiye Büyük Millet Meclisi
Başkanlığına

İlgi : TBMM Başkanlığının
20.11.1996 tarih ve A.01.0.GNS.0.10.00.02-4272/114897/1629-4170/11484
sayılı yazısı.

İlgi yazı ekinde alınan ve tarafımdan
cevaplandırılması istenilen, İstanbul
Milletvekili Bülent Akarcalı'nın “Kayseri
Büyükşehir Belediye Başkanının
bazı beyanlarına ilişkin” yazılı
soru önergesiyle ilgili olarak;

Kayseri Büyükşehir Belediye Başkanı
Şükrü Karatepe'nin 10 Kasım Atatürk'ü
anma törenine katıldıktan sonra verdiği
beyanlarla ilgili olarak 11.11.1996 tarihli onayımla mülkiye
müfettişi görevlendirilmiştir.

Mülkiye Müfettişlerince adı
geçenin, 10 Kasım 1996 pazar günü Refah
Partisi genişletilmiş İl Divan toplantısında
yaptığı konuşma ile Türk Ceza Kanunu'nun
312 nci maddesi 2 nci fıkrası kapsamındaki
fiili işlediği, Memurin Muhamekatı Hakkında
Kanun kapsamına girmeyen bu fiilden dolayı ilgili
hakkında gerekli soruşturmanın Devlet Güvenlik
Mahkemesince başlatılan 1996/32 sayılı
hazırlık soruşturması ile birleştirilerek
Kayseri Devlet Güvenlik Mahkemesi Başsavcılığınca
yapılması gerektiğine dair rapor hazırlanarak,
ilgili Başsavcılığa tevdi edilmiş
olup, sonucu izlenmektedir.

Devlet Güvenlik Mahkemesince verilecek karar
neticesinde gereğinin yapılacağı muhakkaktır.

Bilgilerinize arz ederim.

  Dr. Meral Akşener

  İçişleri Bakanı

4.- Adana Milletvekili İmren Aykut'un,
Kayseri Belediye Başkanının bazı beyanlarına
ilişkin sorusu ve İçişleri Bakanı
Meral Akşener'in yazılı cevabı (7/1630)

Türkiye Büyük Millet Meclisi
Başkanlığına

Aşağıdaki sorularımın
İçişleri Bakanı Sayın Meral
Akşener tarafından yazılı olarak cevaplandırılmasını
arz ederim.

Saygılarımla

  11.11.1996

  Dr. İmren Aykut

  Adana

Ulu Önder Atatürk'ün Ölümünün
58 inci Yıldönümü Törenlerine katıldıktan
sonra gittiği Partisinin İl Divanı Toplantısında
yaptığı konuşmada;

“Cumhuriyetin Dikta Rejimi” olduğunu,
“Süslü püslü görünüşüme
bakıpta beni sakın Laik sanmayın” diyerek,
resmî görevi nedeniyle bu törenlere içi
kan ağlayarak katılmak zorunda bırakıldığını,

“Müslümanların içindeki
hırsı, kini ve nefreti eksik etmemeleri biraz daha
beklemeleri gerektiğini” televizyonlardan bizzat kendi
sesi ile kamuoyu önünde dile getiren Kayseri Belediye
Başkanı Şükrü Karatepe Cumhuriyete
ve onun kurucusu Yüce Atatürk'e karşı hakaretamiz
beyanlarda bulunmuştur.

Soru 1. T.C. nin bir Bakanı olarak, Ulu Önder
Atatürk'ün gerçekleştirdiği reformlar
çerçevesinde kurmuş olduğu Cumhuriyeti
yıkmayı hedef alan bu ürkütücü
beyanlar karşısında ne düşünüyor
sunuz?

Soru 2. Laik toplum düzenini ve Cumhuriyetin
temel ilkelerini yıkmayı hedef aldığını
kendi beyanları ile dile getiren sözkonusu Belediye
Başkanını görevden almayı düşünüyor
musunuz?

Soru 3. Türk Kadınına tüm
demokratik haklarını, özellikle Seçme
ve Seçilme hakkını vererek bugünkü
çağdaş konuma gelmesini sağlayan Yüce
Atatürk'ün yarattığı imkân sayesinde
elde ettiğiniz bugünkü konumunuz da onun fikir ve
düşüncelerine karşı girişilen
tehlikeli ve endişe verici saldırılar karşısında
ne gibi tedbirler almayı düşünüyor
sunuz?

 T.C.

 İçişleri Bakanlığı

 Mahallî İdareler Genel Müdürlüğü
23.12.1996

 Sayı : B050MAH0650002/

 (80-84)96-80971

 Konu : Adana Milletvekili

 Sayın İmren Aykut'un

 yazılı soru önergesi

Türkiye Büyük Millet Meclisi
Başkanlığına

İlgi : TBMM Başkanlığının
20.11.1996 tarih ve A.01.0.GNS.0.10.00.02-4272/114897/1630-4175/11489
sayılı yazısı.

İlgi yazı ekinde alınan ve tarafımdan
cevaplandırılması istenilen, Adana Milletvekili
İmren Aykut'un “Kayseri Büyükşehir
Belediye Başkanının bazı beyanlarına
ilişkin” yazılı soru önergesiyle
ilgili olarak;

Kayseri Büyükşehir Belediye Başkanı
Şükrü Karatepe'nin 10 Kasım Atatürk'ü
anma törenine katıldıktan sonra verdiği
beyanlarla ilgili olarak 11.11.1996 tarihli onayımla mülkiye
müfettişi görevlendirilmiştir.

Mülkiye Müfettişlerince adı
geçenin, 10 Kasım 1996 Pazar günü Refah
Partisi genişletilmiş İl Divan toplantısında
yaptığı konuşma ile Türk Ceza Kanunu'nun
312 nci maddesi 2 nci fıkrası kapsamındaki
fiili işlediği, Memurin Muhakematı Hakkında
Kanun kapsamına girmeyen bu fiilden dolayı ilgili
hakkında gerekli soruşturmanın Devlet Güvenlik
Mahkemesince başlatılan 1996/32 sayılı
hazırlık soruşturması ile birleştirilerek
Kayseri Devlet Güvenlik Mahkemesi Başsavcılığınca
yapılması gerektiğine dair rapor hazırlanarak,
ilgili Başsavcılığa tevdi edilmiş
olup, sonucu izlenmektedir.

Devlet Güvenlik Mahkemesince verilecek karar
neticesinde gereğinin yapılacağı muhakkaktır.

Bilgilerinize arz ederim.

  Dr. Meral Akşener

  İçişleri Bakanı

5.- İçel Milletvekili D. Fikri Sağlar'ın,
kamuoyuna “Susurluk Kazası” olarak yansıyan
olaya ilişkin Başbakandan sorusu ve İçişleri
Bakanı Meral Akşener'in yazılı cevabı
(7/1631)

Türkiye Büyük Millet Meclisi
Başkanlığına

Aşağıdaki sorularımın
Başbakan Sayın Necmettin Erbakan tarafından
yazılı olarak yanıtlanması hususunda
gereğini saygılarımla arz ederim.

  3.11.1996

  D. Fikri Sağlar

  İçel

Son bir kaç aydır birbiri ardına
kamuoyuna yansıyan yasadışı, örgütlü
faaliyetler içerisinde devletin son derece hassas mevkilerinde
görev yapan memurların da yer aldığı
görülmektedir. Kamu görevlileri, suç çeteleri
ve siyaset üçgeninin gündeme geldiği bu organize
yasadışı faaliyetler toplumda devlete duyulan
güveni giderek daha fazla sarsmaktadır. Son olarak
kamuoyuna “Susurluk kazası” olarak yansıyan
olay toplumun tüm kesimlerinde büyük kaygı
yaratırken kamu kurumlarına güvensizliği
daha da artmıştır. Demokratik hukuk devleti
tanımı içerisinde hukukun üstünlüğü
en temel değer olması gerekirken, bu değerin yerini
organize suç çetelerinin yasadışı
yöntemlerine bıraktığı gözlenmektedir.
Tüm bu gelişmeler karşısındaki
sessizliğinizin anlamını kamuoyu ciddi olarak
merak etmektedir. Bu konuların açıklığa
kavuşturulması, kamu vicdanının rahatlatılması
ve kamuoyunun aydınlatılması için
aşağıdaki sorularımın içtenlikle
yanıtlanması gereğine inanmaktayım :

1. Uyuşturucu kaçakçılığı
nedeniyle İsviçre'de yargılanacak mahkûm
olmuş ve ülkemizde de başta Bahçelievler
katliamı olmak üzere birçok terörist faaliyetin
sanığı olarak aranan ve İnterpol tarafından
da yakalanması istenen Mehmet Özbay sahte kimlikli
Abdullah Çatlı'nın yeşil pasaport taşıdığı
doğru mudur? Doğru ise devlet memurlarının
özel koşullarla edinebildiği bu pasaporta nasıl
sahip olmuştur? Yasal prosedür gereğince ibraz
edilmesi gereken devlet memuru olduğunu belirtir hizmet belgesi
hangi kurum tarafından verilmiştir? Bu belge kimler
tarafından tanzim edilmiştir? Tanzim edenler hakkında
herhangi bir araştırma yapılmış
mıdır?

2. Aynı şahsa emniyet amiri ya da emniyet
görevlisi kimliği verilmiş midir? Verildi ise hangi
merci tarafından ve ne amaçla verilmiştir?
Bir yandan İnterpole yakalanması için başvurulan
bir şahsa aynı kurum tarafından güvenlik
görevlisi kimliği ve yeşil pasaport verilmesini
nasıl açıklayabilirsiniz? Kamuoyunca bilinen
devletin en önemli güvenlik kurumlarından biri
olan Emniyet Genel Müdürlüğünce aranan
bu kişiye yine aynı kurum tarafından pasaport
ve kimlik verilmesi emniyetin yetersiz olduğunu mu yoksa bu
kişiyi çeşitli amaçlarla koruyarak kullandığını
mı göstermektedir?

3. Türk emniyeti ve İnterpol tarafından
terörist faaliyetleri ve uyuşturucu kaçakçılığı
nedeniyle aranan bir kişinin tabutunun Türk Bayrağına
sarılması yasal mıdır? Değilse
bu konuda sorumluluk taşıyan kamu görevlileri
hakkında herhangi bir soruşturma açılmış
mıdır? Açıldı ise sorumlular
belirlenerek gerekli yasal müeyideler uygulanmış
mıdır?

4. Korkut Eken isimli şahıs hangi kamu
görevinde bulunmaktadır? Botaş A.Ş. ile
bir bağlantısı var mıdır? Mehmet
Özbay sahte kimlikli Abdullah Çatlı adlı
şahıs Botaş'tan herhangi bir ihale almış
mıdır? Almış ise Korkut Eken'in bu
ihaledeki rolü nedir? Korkut Eken'in İçişleri
eski Bakanı Mehmet Ağar'ın danışmanı
olduğu doğru mudur? Şu anda Daire Başkanlığı
görevini sürdürdüğü söylenen
Eken'in Abdullah Çatlı ile ilişkisi nereden
kaynaklanmaktadır? Bu konuda herhangi bir araştırma
yapılmakta mıdır?

5. Kamuoyunun gündeminde yoğun biçimde
yer almaya devam eden Susurluk kazası ile ilgili olarak
trafik kazası dışında devletçe
herhangi bir araştırma yapılmadığı
iddia edilmektedir. Ayrıca kaza yapan araçta bulunduğu
öne sürülen silah, susturucu ve dinleme cihazları
gibi delillerle ilgili balistik, mülkiyet v.b. konularda
bugüne kadar neden bir araştırma yapılmamıştır?
Böyle durumlarda ilk elde yapılması gereken
bu araştırmaların geciktirilmesinde sizin
özel amacınız var mıdır? Böyle
bir talimatınız yoksa araştırmalar
neden yapılmamıştır. Bu gecikmenin
sorumluları hakkında ne yapmayı düşünüyor
sunuz?

6. Sokaktaki adamın ve hatta ilkokul öğrencilerinin
bile konuştuğu, tartıştığı
Susurluk kazası ve sonrasındaki gelişmeler
üzerinde bugüne değin hiçbir açıklama
yapmaya gerek duymadınız? Bu olayı çok
önemsiz bulmanızdan mı, yoksa sonuçların
yıllar sonra ele geçirdiğiniz Başbakanlık
Makamını kaybetme kaygısından mı
kaynaklanıyor? Açıkça sergilediğiniz
bu tedirgin davranışınız kamuoyuna
bu hükümet tarafından bu olayın çözülmesine
yönelik samimi çaba göstermeyeceğiniz izlenimi
yaratıyor. Bu izlenimi kırmayı ve ciddi biçimde
konuyu araştırmayı düşünüyor
musunuz?


 T.C.

 İçişleri Bakanlığı

 Emniyet Genel Müdürlüğü
23.12.1996

 Sayı : B.05.1.EGM.0.12.01.01.285263

 Konu : Yazılı Soru Önergesi.



Türkiye Büyük Millet Meclisi
Başkanlığına

İlgi : a) TBMM Başkanlığının
20.11.1996 gün ve A.01.0.GNS.0.10.00.02-7/1631-4163-11467
sayılı yazısı.

b) Başbakanlık Kan. ve Kar. Gen. Müd'nün
27.11.1996 tarih ve B.02.0.KKG/106-405/4651 sayılı
yazısı.

c) Devlet Bakanlığının 9.12.1996
gün ve B.02.0.0010/01285 sayılı yazısı.

İçel Milletvekili D. Fikri Sağlar
tarafından TBMM Başkanlığına sunulan
ve Sayın Başbakanımızca da kendileri
adına tarafımdan cevaplandırılması
istenilen soru önergesinin cevabı aşağıya
çıkarılmıştır.

Önergede sözü edilen Abdullah Çatlı'ya;
3.8.1996 tarihinde Mehmet Özbay adına düzenlenmiş
sahte kimliği ile Maliye Bakanlığına bağlı
1 inci kadro derecede görevli Maliye Müfettişi
olduğundan bahisle Bakanlığımızdan
Hususi Damgalı pasaport (Yeşil Pasaport) talebinde
bulunduğu ve adına TR-A 245202 seri numaralı
pasaport tanzim edildiği anlaşılmıştır.

Konuyla ilgili olarak tayin edilen iki Polis Başmüfettişi
tarafından yapılan soruşturmada; hizmette
kusuru saptanan görevliler hakkında görevi ihmalden
adlî yönden yargılanabilmesi için fezleke
tamamlanma aşamasındadır.

Sözkonusu şahsa Emniyet Amiri yada Emniyet
Görevlisi kimliği verilmemiş ve “Silah Uzmanı”
unvanında bir kadromuz da yoktur.

5.11.1996 günü Abdullah Çatlı'nın
cenazesi Nevşehir ili Devlet Hastanesi morgundan öğle
namazını müteakip alınarak, Türk
Bayrağına sarılı vaziyette 3 000 kişilik
bir kalabalık tarafından götürülmekte
olduğu görülmüş ancak, Türk Bayrağının
tabuttan alınması yönünde yapılacak
bir müdahalenin infial uyandıracağını
düşünerek müdahalede bulunmayan görevliler
defini müteakip Cumhuriyet Başsavcılığı
ile derhal temasa geçmişler ve sanıklar hakkında
“Türk Bayrağı Kanununa Muhalefet” suçundan
gerekli soruşturma yapılarak adlî mercilere
intikal ettirilmiştir.

Bu olayda görevliler yönünden herhangi
bir ihmal ve kusur görülmediğinden soruşturma
açılmamıştır.

Korkut Eken isimli şahıs 2.8.1994 tarihinde
Botaş Genel Müdürlüğünde görev
yapmakta iken Emniyet Genel Müdürü Danışmanı
olarak vekaleten atanmış bilahare 6.3.1996 tarihli
onay ile de görevine son verilerek 12.4.1996 tarihinde Emniyet
Genel Müdürlüğü ile ilişiği
kesilmiştir.

Önergede bahsedilen ve Susurluk'ta meydana gelen
trafik kazasının inceleme ve soruşturması
başlangıçta CMUK'un 153 ve 154 ncü maddeleri
gereğince Susurluk Cumhuriyet Başsavcılığınca
yapılmış, bilahare dosya İstanbul Devlet
Güvenlik Mahkemesi Başsavcılığına
devredilmiştir. Bu hususta gerekli soruşturma halen
ilgili Başsavcılık tarafından yürütülmektedir.

Olayı müteakip otomobilde bulunan malzemelerin
incelenmesi ilgili savcılık tarafından Jandarma
Genel Komutanlığından istenmiş, inceleme
sonuçları vaktinde savcılığa gönderilmiştir.

Sözkonusu olayın tüm yönleriyle
araştırılması için müfettiş
görevlendirilmiş olup, tahkikat halen devam etmektedir.

Bilgilerinize arz ederim.

  Dr. Meral Akşener

  İçişleri Bakanı

6.- Manisa Milletvekili Tevfik Diker'in, Devlet
İstatistik Enstitüsünün Gelir Dağılım
Anketine ilişkin Başbakandan sorusu ve Maliye Bakanı
Abdüllatif Şener'in yazılı cevabı
(7/1636)

Türkiye Büyük Millet Meclisi
Başkanlığına

TBMM İçtüzüğünün
96 ıncı maddesi gereğince aşağıdaki
sorularımın Başbakan Sayın Necmettin
Erbakan tarafından yazılı olarak cevaplandırılmasını
arz ederim.

  13.11.1996

  Tevfik Diker

  Manisa

Sorular : 

1. Başbakanlığınıza
bağlı Devlet İstatistik Enstitüsü
tarafından Kasım 1996 tarihi itibariyle “Gelir
Dağılım Anketi” yapılmış
mıdır?

2. Yapıldı ise bu anketlerin içinde
toplam hane halkı kullanılabilir gelirleri içinde
“karşılıksız” olarak belirtilen
bir gelir bölümü var mıdır?

3. Karşılıksız olarak
gelir elde ettiği devletin kurumu tarafından belirlenen
bu kişilerin, bu gelirlerini ne yönde edindikleri yönünde
bir soru, isim, adres gibi özellikleri de bu araştırmayla
belirlendi mi?

4. Türkiye Cumhuriyeti sınırları
içinde “Karşılıksız”
geliri olduğu belirlenen bu kesimin bu gelirlerinden herhangi
bir vergi alınıyor mu ya da vergi alınması
düşünülüyor mu?

 T.C.

 Maliye Bakanlığı

 Gelirler Genel Müdürlüğü
23.12.1996

 Sayı : B.07.0.GEL.0.82/8211-11.61232

Türkiye Büyük Millet Meclisi
Başkanlığına

İlgi : Kanunlar ve Kararlar Dairesi Başkanlığı
Kanunlar Kararlar Müdürlüğü'nün 27.11.1996
tarih ve B.02.0.KKG/106-405-5/4653 sayılı yazısı.

Manisa Milletvekili Sayın Tevfik Diker'in
Sayın Başkanımıza tevcih ettiği
ve Sayın Başbakanımızın da Devlet
Bakanı Sayın Lütfü Esengün'ün
koordinatörlüğünde cevaplandırılmasını
istediği ilgi yazı eki 7/1636-4189 esas no.lu yazılı
soru önergesi incelendi.

Sözkonusu soru önergesinin Bakanlığımla
ilgili 4 üncü maddesinde, Türkiye Cumhuriyeti sınırları
içinde karşılıksız geliri olduğu
belirlenen kesimin bu gelirlerinden herhangi bir vergi alınıp,
alınmadığı ve bu gelirlerden vergi alınmasının
düşünülüp, düşünülmediği
hususu sorulmaktadır. Belirtilen soruya ilişkin cevabımız
Devlet Bakanı Sayın Lütfü Esengün'ün
örneği ekli yazısı üzerine aşağıda
açıklanmıştır.

Başbakanlık Devlet İstatistik
Enstitüsünce yayınlanan “1994 Yılı
Hane Halkı Gelir Dağılımı Anketi”nin
haber bülteni şeklinde yayımlanan çalışmasının
V-C faaliyet dışı gelirler bölümünün
incelenmesinden, faaliyet dışı gelirler içerisinde
yer alan ve karşılıksız olduğu
belirtilen gelirlerin devletten, yurt dışından,
özel kişi ve kuruluşlardan sağlanan emekli
maaşı, burs, yaşlılık maaşı,
vergi iadesi gibi nakdi ve yiyecek, giyecek, yakacak gibi ayni
transfer gelirleri olduğu anlaşılmıştır.

193 sayılı Gelir Vergisi Kanununun
ücretlerde istisnaları düzenleyen 23 üncü
maddesine göre, kanunla kurulan veya tüzel kişiliği
haiz bulunan emekli sandıkları tarafından
kişilere ödenen emekli, maluliyet, dul ve yetim aylıkları,
maddede sayılan şartlarla gelir vergisinden istisna
edilmiştir.

Öte yandan, aynı Kanunun 28 inci maddesine
göre, resmî ve özel müesseseler ve şahıslar
hesabına Türkiye'de tahsilde bulunan öğrenciye
iaşe, ibate ve tahsil gideri olarak ödenen paralar
ile öğrencilere tatbikat dolayısıyla öğretim
müesseseleri veya tahsil masrafları deruhde edenler
tarafından verilen paralar, gelir vergisinden müstesna
bulunmaktadır.

Bu durumda, Başbakanlık Devlet İstatistik
Enstitüsü Başkanlığının
söz konusu “1994 Hane Halkı Gelir Dağılımı
Anketi”nin haber bülteni şeklinde yayınlanan
çalışmasına göre, faaliyet dışı
gelirler içerisinde yer alan ve karşılıksız
olduğu belirtilen emekli maaşı, burs ve yaşlılık
maaşının vergilendirilmesi söz konusu
değildir. Ayrıca, 2978 sayılı Kanuna
göre, emekli, maluliyet, dul ve yetim maaşı
alanlar ile bunların eş, çocuk ve bakmakla
hükümlü oldukları kimselere ödenen
vergi iadesinin de vergilendirilmesi mümkün değildir.
Bu tür gelirlerin vergilendirilmesi de düşünülmemektedir.

Diğer taraftan, malların veraset yoluyla
veya her ne suretle olursa olsun ivazsız bir şekilde
bir şahıstan diğer şahsa intikali veraset
ve intikal vergisinin konusuna girmektedir.

Buna göre, Türkiye Cumhuriyeti sınırları
içeresinde vuku bulan ivazsız (karşılıksız)
intikallerden, Kanunda yazılı olan ve her yıl
yeniden değerleme oranında artırılan
istisna miktarı düşüldükten sonra
kalan tutar üzerinden gerekli vergilendirme yapılmaktadır.

Bilgilerine arz ederim.

  Doç. Dr. Abdullatif Şener

  Maliye Bakanı

7.- Kocaeli Milletvekili Bekir Yurdagül'ün,
Bağ-Kur'a tabi sigortalılardan basamak yükseltme
talebinde bulunanların miktarına ve Bağ-Kur'luların
durumlarını iyileştirmek için alınması
gereken tedbirlere ilişkin sorusu ve Çalışma
ve Sosyal Güvenlik Bakanı Necati Çelik'in yazılı
cevabı (7/1649)

Türkiye Büyük Millet Meclisi
Başkanlığına

Aşağıdaki sorularımın
Çalışma ve Sosyal Güvenlik Bakanı
Sayın Necati Çelik tarafından yazılı
olarak cevaplandırılması için gereğini
arz ederim.

  19.11.1996

  Bekir Yurdagül

  Kocaeli

1479 sayılı Esnaf ve Sanatkârların,
Diğer Bağımsız Çalışanların
Sosyal Sigortalar Kurumu Kanununa geçici 9 uncu maddenin
eklenmesine ilişkin 4181 sayılı Kanun 4.9.1996
tarihli ve 22747 sayılı Resmî Gazetede yayınlanmıştır.
Sözkonusu yasa 1 Ekim 1996 tarihi itibariyle yürürlüğe
girmiştir.

Buna göre;

1. 3 Şubat 1996 tarihine kadar basamak yükseltmek
talebinde bulunma hakkı olan iki milyon aktif sigortalıdan
bugüne kadar kaç kişi bu talepte bulunmuştur?

2. Yaşlılık aylığı
almakta iken bu kanunla tanınan basamak yükseltme
hakkından yararlanmak için son müracaat tarihi
olan 30 Eylül 1996 günü mesai bitimine kadar, Bağ-Kur
İl Müdürlüklerine  beş yüzbin
pasif sigortalıdan, yani emekliden ne kadarı dilekçe
vererek üç yıl süre ile aylıklarını
kestirip aktif sigortalılığa dönmüştür?

3. Bağ-Kur'a altı ay gibi kısa
bir dönemde 43 trilyon lira civarında ilave bir kaynak
sağlayacağı ve Bağ-Kur'u düzlüğe
çıkaracağı gibi gerekçelerle TBMM'nin
Ağustos 96 sonundaki olağanüstü toplantısında
görüşülerek alelacele geçirilen bu
yasanın, bugüne kadarki getirisi nedir?

4. Aynı zamanda Bağ-Kur'luya emekliliğinde
insanca yaşam süreceği bir emekli aylığı
verebilmeyi amaçladığı açıklanan
bu yasal düzenlemenin bir hayal ürünü olduğu
ve fiyasko ile sonuçlandığının
görülmesi üzerine, Bağ-Kur'lunun durumunu düzeltecek
hayali olmayan, gerçekçi bir çözüm
öneriniz var mı? Varsa nedir?

 T.C.

 Çalışma ve Sosyal Güvenlik
Bakanlığı

 Sosyal Güvenlik Kuruluşları

 Genel Müdürlüğü 19.12.1996

 Sayı : B.13.0.SGK-0-13-00-01/7843.33400

Konu : Yazılı Soru Önergesi

Türkiye Büyük Millet Meclisi
Başkanlığına

İlgi : 22.11.1996 tarih ve A.01.0.GNS.0.10.00.02-7/1649-4254/11752
sayılı yazınız.

Kocaeli Milletvekili Bekir Yurdagül tarafından
hazırlanan “Bağ-Kur'a tabi sigortalılardan
basamak yükseltme talebinde bulunanların miktarına
ve Bağ-Kur'luların durumlarını iyileştirmek
için alınması gereken tedbirlere ilişkin”
yazılı soru önergesi Bakanlığımca
incelenmiştir.

Bilindiği üzere; Bağ-Kur'da 1987 yılına
kadar aylıkların ve primlerin hesaplanmasına
ilişkin basamak sayısı 12 iken, aynı
yıl Bakanlar Kurulu kararı ile basamak sayısının
24'e çıkarılması, emeklilik programlarını
12 basamaklı sisteme göre ayarlayan sigortalıların
bugün çok düşük basamaklarda kalmalarına
neden olmuştur. Bu durumda olan sigortalılardan ve
özellikle onların temsilcisi durumundaki meslek kuruluşlarından
gelen yoğun istek üzerine, 4 Eylül 1996 tarihli
ve 4181 sayılı Kanunla sigortalılara, bulundukları
basamakları 12 basamağı geçmemek üzere
diledikleri sayıda yükseltebilmeleri hakkı
tanınmıştır.

4181 sayılı Kanun hükümlerinin
uygulanmasına 1.11.1996 tarihi itibariyle başlanılmış
olup, bugüne kadar basamak yükseltme hakkından
yararlanmak üzere talepte bulunan aktif sigortalı
sayısı 7196 kişidir.

Ancak, basamak yükseltmek için talepte
bulunma süresinin 3 Şubat 1997 tarihinde sona ereceği
gözönüne alındığında,
talep sayısının daha da artacağı
tahmin edilmektedir.

Sözkonusu kanunda yaşlılık
aylığı almakta olanlara basamak yükseltme
hakkı tanınmıştır. Ancak, Bağ-Kur'dan
aylık almakta olanlara mektup gönderilerek, 1479 sayılı
Kanunun 38 inci maddesi gereği yaşlılık
aylıklarını iptal ettirmek suretiyle 4181
sayılı Kanunun yürürlüğe girdiği
1.10.1996 tarihi itibariyle aktif sigortalı olmaları
halinde basamak yükseltme hakkından yararlanabilecekleri
duyurulmuştur.

Buna göre, 30.9.1996 tarihi itibariyle aylıklarını
iptal ettirerek, basamak yükseltme hakkından yararlanmak
üzere talepte bulunan sigortalı sayısı
130 dur.

Basamak yükseltme hakkından yararlanmak
üzere talepte bulunma süresi 1.11.1996 tarihinde başlamış
olup, 3.2.1997 tarihinde sona erecektir. Basamak yükseltme
fark primini ödeme süresi ise, 1.5.1997 tarihinde sona
erecektir.

Bu nedenle, ödeme süresinin bitim tarihi
olan 1 Mayıs 1997 tarihinden önce tahsil edilecek
basamak yükseltme prim tutarı hakkında tahmini
bir hesap yapılması mümkün bulunmamaktadır.

Dolayısıyla, basamak yükseltme
talep süresi 3 Şubat 1997 tarihinde, basamak yükseltme
prim tutarlarının ödeme süresi ise 1 Mayıs
1997 tarihinde sona ereceğinden, uygulamanın sonuçları
bu tarihlerden sonra değerlendirilebilecektir.

Bilgilerinize arz ederim.

  Necati Çelik

  Çalışma ve Sosyal Güvenlik
Bakanı

8.- Artvin Milletvekili Süleyman Hatinoğlu'nun,
yapılan zamlara ilişkin Başbakandan sorusu
ve Devlet Bakanı Lütfü Esengün'ün yazılı
cevabı (7/1659)

Türkiye Büyük Millet Meclisi
Başkanlığına

Aşağıdaki sorularımın
Sayın Başbakan tarafından yazılı
olarak cevaplandırılması hususunda delaletlerinizi
arz ederim.

  Süleyman Hatinoğlu

  Artvin

Hükümete geldiğinizde “hiç
zam yapılmayacağını” ifade etmenize
rağmen, yaklaşık 4 ay içerisinde akaryakıta
% 40'lara yaklaşan 5 kez zam yaptınız. Dolayısıyla
akaryakıtla ilgili tüm girdilerde de büyük
artışlar olmuştur.

Bu durum : özellikle memur, işçi,
emekli, dul ve yetime yapılan % 50 zammı alıp
götürmüştür.

Bu Nedenle Sorularım:

1. a) “Hiç zam yapılmayacak”
vaadinize rağmen peşisıra yapılan ve halkımızı
inim inim inleten bu zamları neye bağlıyorsunuz?

b) Hükümetin başı olarak “hiç
zam yapılmayacak” sözünüze rağmen
her gün yapılan bu zamlardan sizin haberiniz olmuyor
mu?

2. Başbakanlığınızın
ilk günlerinde “Allahın bize verdiği nimetlerden,
bizde size veririz” dediniz.

Şimdiye kadar Allahın hükümete
verdiği nimetlerden henüz fakir-fukara halka yansıyan
bir nimet bulunmamaktadır. Allahın verdiği bu
nimetlerden kimler faydalanmaktadır?

3. İki ekonomik paket açıkladınız.
Bu paketleri mübarek olarak vasıflandırdınız
ve bir kurbanlık koyun benzetmesi ile her türlü
organlarından halkın yararlanabileceğini ifade
ettiniz.

Bu mübarek kaynaklar nelerdir ve ne zaman halka
yansıyacaktır?

4. 18.11.1996 tarihi itibariyla basın açıklamalarınızda
“artık un, yağ ve şekeri elde ettik, sıra
şimdi size helvayı yapıp yedirmeye geldi”
demektesiniz.

Helvayı fakir-fukaraya, dar gelirli mamura,
emekliye, dul ve yetime ne zaman ve nasıl yedireceksiniz?

Yoksa bu pahalılık karşısında
ölen vatandaşın, ölü helvası
mı yenecek?

5. Açıkladığınız
iki ekonomik paketten 800 trilyondan fazla gelir elde ettiğinizi
söylediniz. Bu para nereden geldi, nereye gitti?

İş dünyasının istihkak
bedellerinin ödenmediği söylenmektedir. Bunun nedenini
açıklar mısınız?

6. Bir Bakanınız “ipin ucu p....
elindedir” diyor. Sayın Bakan bu ifadesiyle kimleri
kastetmektedir?

 T.C.

 Devlet Bakanlığı 18.12.1996

 Sayı : B.02.0.0010/01295

Türkiye Büyük Millet Meclisi
Başkanlığına

İlgi : a) TBMM Başkanlığının
25.11.1996 tarih ve A.01.0.GNS.0.10.00.02-7/1659-4284/11861 sayılı
yazısı.

b) Başbakanlık Kan. ve Kar. Gen. Müd.'nün
27.11.1996 tarih ve B.02.0.KKG/106-411-4/4658 sayılı
yazısı.

Artvin Milletvekili Sayın Süleyman Hatinoğlu'nun;
Sayın Başbakanımıza tevcih ettiği
ve Sayın Başbakanımızın da kendileri
adına, Bakanlığım koordinatörlüğünde
cevaplandırılması istenilen ilgi (b) yazı
ekindeki yazılı soru önergesi cevabı
ekte sunulmuştur.

Bilgilerinizi ve gereğini arz ederim.

  Lütfü Esengün

  Devlet Bakanı

Artvin Milletvekili Sayın Süleyman
Hatinoğlu'nun Sayın Başbakanımıza
Tevcih Ettiği 7/1659-4284 Esas No.lu Yazılı
Soru Önergesinin Cevabıdır.

Hükümetimizce bugüne kadar açıklanan
ekonomik paketlerin hiçbirisinde zam ve vergi yer almamış,
ülke zenginliklerinin yatırıma, üretime
dönüştürülmesi hedef alınmıştır.

Hazırlanan ve uygulamaya konulan kaynak paketlerinin
mahiyeti, muhtevası, bugüne kadarki  gerçekleşme
durumu Sayın Başbakanımız tarafından
müteaddit basın toplantıları ile kamuoyuna
açıklanmıştır ve bu konuda bilgi
verilmeye devam olunacaktır.

Yapılan açıklamaların
iyi bir şekilde takibi ve değerlendirilmesi, kaynakların
ne olduğu ve halka nasıl yansıyacağı
hakkında yeterli bilgiyi vermektedir.

Bilgilerinizi rica ederim.


9.- İstanbul Milletvekili Bülent Akarcalı'nın,
Teaş ihalesine ilişkin sorusu ve Enerji ve Tabiî
Kaynaklar Bakanı M. Recai Kutan'ın yazılı
cevabı (7/1664)

Türkiye Büyük Millet Meclisi
Başkanlığına

Aşağıdaki sorularımın
Enerji ve Tabiî Kaynaklar Bakanı Sn. Recai Kutan
tarafından yazılı olarak cevaplandırılmasını
arz ederim.

  Bülent Akarcalı

  İstanbul

1. 12 trilyonluk Teaş İhalesini hangi
şirket kazanmıştır?

2. Kıyaslanabilecek başka teklif olmadığına
göre, ihalenin iptali gerekirken, niçin İngiliz
Catego Energy şirketinin teklifi değerlendirmeye alınmıştır?

3. İngiliz Catego Energy şirketi ile
Kalyon Yapı A.Ş. arasında nasıl bir
ilişki vardır?

4. Kalyon Yapı A.Ş.'nin ortakları
kimlerdir?


 T.C.

 Enerji ve Tabiî Kaynaklar Bakanlığı

 Araştırma, Planlama ve Koordinasyon


 Kurulu Başkanlığı 23.12.1996

 Sayı : B.15.0.APK.0.23-300-1777-20307

 Konu : Yazılı Soru Önergesi

Türkiye Büyük Millet Meclisi
Başkanlığına

İlgi : TBMM Başkanlığı'nın
2.12.1996 tarih ve A.01.0.GNS.0.10.00.02-4426/11922 sayılı
yazısı.

İstanbul Milletvekili Sayın Bülent
Akarcalı'nın tarafıma tevcih ettiği ve
Türkiye Büyük Millet Meclisi İçtüzüğünün
99 uncu maddesi gereğince cevaplandırılması
istenen 7/1664 esas no.lu yazılı soru önergesi
ile ilgili bilgiler hazırlanarak ekte sunulmuştur.

Bilgilerinize arz ederim.

  Recai Kutan

  Enerji ve Tabiî Kaynaklar Bakanı


İstanbul Milletvekili Sayın
Bülent Akarcalı'nın

Yazılı Soru Önergesi ve
Cevabı(7/1664-4299)

Soru 1 :

12 trilyonluk Teaş ihalesini hangi şirket
kazanmıştır?

Cevap 1:

Mevcut Babaeski-Dimodichev ve Hopa-Batum Enerji İletim
Hatları üzerinden elektrik enerjisi ithali için
ELEK. EN. İTH. 96/1 referans no.su altında çıkılan
ihale neticesinde;

- Astronom Energy Finance/İsviçre

- Multigroup Bulgaria Ag Holding/Bulgaristan

- Catego-Kalyon Joint Venture (Ortak Girişim)

firmalarından teklifler temin edilmiştir.
Ancak ihale şartname hükümlerine aykırı
olarak Astronom Energy Firmasının geçici
teminat mektubu ibraz etmemesi, Multigroup Bulgaria Firmasının
ise yabancı bir bankanın kontrgarantisine istinaden
herhangi bir Türk Bankasınca düzenlenmiş
geçici teminat mektubu yerine, doğrudan bir Bulgar
Bankasınca düzenlenmiş geçici teminat
mektubu ibraz etmesinden dolayı, Teaş Genel Müdürlüğü'nün
Satınalma ve İhale Yönetmeliği gereği,
teklifleri geçerli sayılmamıştır.

Hopa-Batum (Gürcistan) 220 kV E. İ. H.
üzerinden aylık 70+ % 20 GWh, yıllık
840+ % 20 GWh elektrik enerjisi ithali hususunda Catego-Kalyon
Joint Venture Ortak Girişimi'nin teklifi; 3,65 Cent/kWh
birim üzerinden yaklaşık toplam 30 660 000 US
$ (3 066 000 000 000.-TL) şeklindedir. Teaş Genel
Müdürlüğü Yönetim Kurulunun 29.11.1996
tarih 44-503 sayılı kararı; ihale şartnamesinde
yeralmayan karşı şartların kaldırılması
halinde, yukarıda belirtilen bedel üzerinden, siparişin
Catego-Kalyon Ortak Girişimi'ne verilmesi, aksi halde ihalenin
iptali şeklinde  olup, firmadan karşı şartların
kaldırıldığının teyidi
istenecektir.

Dolayısıyla Catego-Kalyon Ortak Girişimi
ile elektrik enerjisi ithali hususunda henüz bir akit yapılmamıştır.
Aktin yapılması Ortak Girişimin karşı
şartlarını kaldırması ile ilgili
cevabına bağlıdır.

Soru 2 :

Kıyaslanabilecek başka teklif olmadığına
göre, ihalenin iptali gerekirken, niçin İngiliz
Catego Energy şirketinin teklifi değerlendirmeye alınmıştır?

Cevap 2 :

Catego-Kalyon Ortak Girişimi'nin teklifi;

- Doğu ve Kuzeydoğu Anadolu bölgesindeki
mevcut enerji iletim hatlarının yetersizliğinden,
bu bölgede 154 kV olan işletme gerilimlerinin 110 kV
seviyelerine düştüğü, bu nedenle enerjinin
kalitesizliğinden dolayı bölgede sanayinin ve
elektrikli makina ve teçhizatın çalışamadığı,
böylece bu durumun giderilerek enerji kalitesinin yükselmesi,

- Bölge enerji iletim hatlarındaki yetersizlikten
dolayı yılda 75 milyon kWh'e ulaşan enerji
iletim kayıplarının önlenmesi,

- Önümüzdeki yıl muhtemel enerji
açığının bir kısmının
Hopa-Batum (Gürcistan) 220 kV Enerji İletim Hattı
üzerinden alınacak enerji ile karşılanması,

- Alınacak enerji fiyatının
Teaş'ın Ambarlı (4,32 Cent/kWh), Hopa (6,75
Cent/kWh), fuel oil ve Aliağa (17,02 Cent/Kwh), motorin santrallarında
üretilen enerjiden ve Teaş Termik Santrallar ticari
maliyet ortalamasından (3,98 Cent/kWh) daha ucuz olması,
sebeplerinden dolayı değerlendirmeye alınmıştır.

Soru 3 :

İngiliz Catego Energy Şirketi ile Kalyon
Yapı A.Ş. arasında nasıl bir ilişki
vardır?

Cevap 3 :

Teklif sahibi, Catego Energy-Kalyon İnşaatı
ve Ticaret Kollektif Şirketi'nin oluşturmuş
olduğu Joint Venture (Ortak Girişimi)'dir. Her iki Firmanın
Ortak Girişimdeki hisse oranı % 50'dir.

Soru 4 :

Kalyon Yapı A.Ş.'nin ortakları
kimlerdir?

Cevap 4 :

Teaş Genel Müdürlüğü
kayıtlarına göre Kalyon İnşaat
ve Ticaret Kollektif Şirketi'nin ortakları Hasan
ve Cemal Kalyoncu'dur.

10.- İstanbul Milletvekili Bülent
Akarcalı'nın, otoyol gişelerine ilişkin
sorusu ve Bayındırlık ve İskân
Bakanı Cevat Ayhan'ın yazılı cevabı
(7/1666)

Türkiye Büyük Millet Meclisi
Başkanlığına

Aşağıdaki sorularımın
Bayındırlık ve İskân Bakanı
Sayın Cevat Ayhan tarafından yazılı
olarak cevaplandırılmasını arz ederim.

  Bülent Akarcalı

  İstanbul

1. Otoyol gişelerinde personel yetersizliği
ne zaman giderilecektir?

2. Otoyolu kullanmak için yüzbinlerce
lira alıp, sonra gişelerde para tahsil etmek için
vatandaşı bir saate kadar bekletmek ne zaman son
bulacaktır?


 T.C.

 Bayındırlık ve İskân
Bakanlığı

 Basın ve Halkla İlişkiler Müşavirliği
23.12.1996

 Sayı : B.09.0.BHİ.0.00.00.25/2-A/8074

 Konu : İstanbul Milletvekili Bülent
Akarcalı'nın Yazılı Soru Önergesi.

Türkiye Büyük Millet Meclisi
Başkanlığına

İlgi : T.B.M.M.'nin 2.12.1996 gün ve
A.01.0.GNS.0.10.00.02-7/1666-4301/11904 sayılı yazısı.

İlgi yazı ekinde alınan, İstanbul
Milletvekili Bülent Akarcalı'nın Bakanlığımıza
yönelttiği yazılı soru önergesi incelenmiştir.

Soru : Otoyol gişelerinde personel yetersizliği
ne zaman giderilecektir? Otoyolu kullanmak için yüzbinlerce
lira alıp, sonra gişelerde para tahsil etmek için
vatandaşı bir saate kadar bekletmek ne zaman son
bulacaktır?

Cevap : Otoyollar üzerinde bulunan ücret
toplama istasyonlarındaki gişe memuru ihtiyacının
karşılanması konusunda yapılan girişimler
henüz sonuçlanmamıştır.

Bu konu ile ilgili olarak, münhal bulunan 185
adet gişe memuru kadrosuna açıktan atama izni
verilmesi hususunda Maliye Bakanlığına başvurulmuş,
henüz cevap alınamamıştır.

Trafik akışını hızlandırmak
için öncelikle Boğaziçi ve Fatih Sultan
Mehmet köprülerinde otomatik geçiş sistemi
kurulmasıyla ilgili teknik çalışmalar
tamamlanmış ve uygulama olanakları araştırılmıştır.
Bu konuda T.C. Ziraat Bankası ile yapılan görüşmeler
son aşamasına girmiştir. Anılan projenin
yatırımı banka tarafından, sistemin
işletilmesi ise Karayolları Genel Müdürlüğümüz
tarafından yapılacaktır.

Bilgilerinize arz ederim.

  Cevat Ayhan

  Bayındırlık ve İskân
Bakanı

11.- Yozgat Milletvekili Kâzım Arslan'ın,
öğretmenlik için müraacat edenlerin atamalarına
ilişkin sorusu ve Millî Eğitim Bakanı Mehmet
Sağlam'ın yazılı cevabı (7/1673)

Türkiye Büyük MilletMeclisi
Başkanlığına

Aşağıdaki sorularımın
Millî Eğitim Bakanı Sayın Mehmet Sağlam
tarafından yazılı olarak cevaplandırılması
talep etmekteyim.

Gereğini saygılarımla arz ederim.

  22.11.1996

  Dr. Kâzım Arslan

  Yozgat

1. Değişik Fakülte ve Yüksekokul
mezunlarından, Öğretmenlik için müracaat
eden adayların atamaları ne zaman yapılacaktır?

2. Bu kadroların bir bölümünün
(6 000.- Adet) Millî Eğitim Bakanı tarafından,
bilgisayar dışı kullanılacağı
ve istediği kişileri atayacağı şeklindeki
iddialar doğru mudur?

 T.C.

 Millî Eğitim Bakanlığı

Araştırma, Planlama ve Koordinasyon

 Kurulu Başkanlığı 24.12.1996

Sayı : B.08.0.APK.0.03.01.00-022/3535

Konu : Soru Önergesi

Türkiye Büyük Millet Meclisi
Başkanlığına

İlgi : T.B.M.M. Başkanlığının
2.12.1996 tarih ve A.01.0.GNS.0.10.00.02-7/1673-4330/11936 sayılı
yazısı.

Yozgat Milletvekili Sayın Dr. Kâzım
Arslan'ın “öğretmenlik için müracaat
eden adayların atamalarına ilişkin” yazılı
soru önergesi incelenmiştir.

1. Değişik fakülte ve yüksekokul
mezunlarından, öğretmenlik için müraacatta
bulunan ve gerekli şartları taşıyan
adaylardan, 11.001 sınıf ve branş öğretmenlerinin
atamaları, 27.11.1996 ve 28.1.1996 tarihlerinde çekilen
bilgisayar kur'ası ile gerçekleştirilmiştir.

Atamaları yapılan bu öğretmen
adaylarının dışında kalanların
atamaları ise kadro kullanma izni alındıktan
sonra bilgisayar kur'ası yoluyla peyderpey yapılacaktır.

2. Öğretmen atamaları yürürlükteki
mevzuat hükümlerine göre yapılmaktadır.

Arz ederim.

  Prof. Dr. Mehmet Sağlam

  Millî Eğitim Bakanı

12.- Amasya Milletvekili Cemallettin Lafçı'nın,
İsrail'in Lübnan'a yönelik saldırısına
ilişkin sorusu ve Dışişleri Bakanı
ve Başbakan Yardımcısı Tansu Çiller'in
yazılı cevabı (7/1691) (1)

Türkiye Büyük MilletMeclisi
Başkanlığına

Aşağıda dile getirilen hususların
Sayın Dışişleri Bakanı Emre Gönensay
tarafından sözlü olarak cevaplandırılmasına
delaletlerinizi saygılarımla arz ederim.

  16.4.1996

  Cemallettin Lafçı

  Amasya

Tüm dünyanın gözleri önünde
Ortadoğu'da (Lübnan'da) İsrail'in Hizbullah'a
yönelik saldırısı sivil bir katliama
dönüşürken ve İsrail Genelkurmay Başkanı
“Sivilleri öldürmekten çekinmeyeceğiz”
açıklamasını ibretle ve nefretle basından
öğrenmekteyiz.

İsrail'in Ortadoğu'da estirdiği bu
devlet terörünün sivil halkı katletmesine
ve katliamdan da çekinmeyeceğini küstahca haykırmasına
karşılık İsrail'e karşı
hükümetin dışişlerinden sorumlu bir
bakanı olarak ne gibi girişimlerde bulunuyorsunuz?

Türkiye'nin de katıldığı
Mısır'da toplanan sözde terör zirvesinde
İsrail tarafından müslüman Filistin halkının
yokedilmesi için gizli bir karar mı alındı?
Alınmadı ise bu sivil halka karşı işlenen
cinayetler niçin? Terör zirvesi niçin toplandı?
İsrail'in yapmış olduğu bu hareket terör
değil mi?

Bir halkın öz malı olan toprağını
işgal etmek, gerçek sahipleri olan Filistin müslümanlarını
evinden, barkından zorbalıkla kovarak oraya yerleşip,
Amerika ve batının desteği ile sözde bir
devlet kurdurup müslüman halkın ezilmesi karşısında
sessiz mi kalacaksınız?

Dünya öyle hale geldi ki, ülkesinden,
evinden zorla kovulan insanlar, topraklarını, öz
vatanlarını geri almak için kurtuluş
mücadelesini veren insanları (Müslümanlara)
terör, işgalci İsaril de meşru müdafaa
yapıyor diye övgü yağdırılıyor.




1. İçtüzük değişikliği
nedeniyle yazılı soruya çevrilmiş ve
7/1691 numarasını almıştır.

Siz de hükümet olarak böyle mi düşünüyorsunuz?

Eğer böyle düşünülüyorsa;
Biz Kurtuluş Savaşını niçin yaptık?
Ecdadımız bugün dost olduğumuz batılılara
yaptığı kurtuluş savaşında
başarıya ulaşıp düşmanı
ülkemizden kovmasaydı, İşgalciler ülkemize
yerleşip kalsalardı. Biz de bu gün işgalcilere
karşı vatanımızı onlardan kurtarmak
için mücadele verseydik, bizler terörist mi olacaktık?

Milletimiz İsrail terörüne karşı
isyan halinde, kan ağlıyor. Hükümet neden
suskun? Milletimiz bu durumdan ızdırap çekerken
hükümet İsrail'le antlaşma yapıyor.
Üstelik katil uçakları da ülkemizde. Bu
uçakların ülkemizde ne işi var? Müslüman
sivil halkı bombalamak için ülkemizi üs
olarak mı kullanacaklar?

Şahsınızda hükümetten
bu konuda açıklamalar bekliyorum.


 T.C.

 Dışişleri Bakanlığı

Orta Doğu, Afrika ve Uluslararası

Siyasi Kuruluşlar Genel Müdürlüğü
25.11.1996

 Sayı : OAGY-I.3105-737

 Konu : Dışişleri Eski Bakanına

 Tevcih Edilen Soru Önergesi

Türkiye BüyükMilletMeclisi
Başkanlığı Genel Sekreterliğine

İlgi : TBMM Başkanlığı
Genel Sekreterliğinin 9 Mayıs 1996 tarihli ve A.01.0.GNS.0.10.00.02-6/57-1357/3579
sayılı yazısı.

Amasya Milletvekili Sayın Cemalettin Lafçı'nın
Sayın Dışişleri Bakanına tevcih
ettiği sözlü soru önergesinin cevabı
ekte takdim kılınmaktadır.

Saygılarımla arz ederim.

  Prof. Dr. Tansu Çiller

  Dışişleri Bakanı ve Başbakan
Yardımcısı

İsrail'de genel seçimlerin Mayıs
ayına alınması ve Orta Doğu Barış
Sürecinde kaydadeğer ilerlemeler sağlanması
ile irtibatlı olarak, Lübnan'da üslenmiş
bulunan ve Barış Sürecine karşı
olan Hizbullah örgütü, Güney Lübnan'daki
mevzilerinden Kuzey İsrail'deki sivil yerleşim merkezlerine
zaman zaman yapmakta olduğu taciz ateşlerini arttırmış
ve “Katyuşa füzeleri” kullanarak yaptığı
bu atışları adeta düzenli bir hale getirmişti.
İsrail Silahlı Kuvvetleri bu gelişmeleri takiben,
11 Nisan 1996 sabahından itibaren Lübnan'daki Hizbullah
mevzi ve karargahlarına uçak ve helikopterler kullanmak
suretiyle geniş bir hava harekatı düzenlenmiş,
bu hareket kara ve denizden de top atışlarıyla
desteklenmeye başlanmıştır.

İsrail hükümetince bu konuda yapılan
açıklamada, harekatın münhasıran
Hizbullah Terör Örgütünün karargah, mevzi
ve silah araç-gereçlerine karşı düzenlendiği
vurgulanmış, bölgedeki sivil halk, çatışmadan
zarar görmemesi için bölgeyi terke çağrılmıştır.

Bu gelişme üzerine, Ankara'daki İsrail
Büyükelçisi aynı gün Bakanlığa
çağrılarak, kendisinden operasyon hakkında
bilgi istenmiş ve harekatın sivil halka zarar vermemesi
gerektiği vurgulanarak, Lübnan'ın büyük
güçlükler sonucu sağladığı
iç barışın ve yine önemli kaynaklar
tahsis etmek suretiyle yapımına giriştiği
altyapının zarar görmemesine verilen önem,
hükümetine iletilmek üzere, Büyükelçinin
dikkatine getirilmiştir.

Dışişleri Bakanlığınca
12 Nisan günü bir açıklama yapılarak,
bu hususlar kamuoyuna da duyurulmuştur.

Harekatın genişleyerek devam etmesi
üzerine 15 Nisan günü Ankara'daki Büyükelçisi
bu defa bizzat Dışişleri Eski Bakanı
tarafından kabul edilmiştir. Kendisine, İsrail
operasyonunun açıklanmış hedef ve kapsamını
aşmakta olduğunun müşahade edildiği;
sivil halkın mal ve can güvenliğini tehdit altında
görüldüğü; dünya televizyonlarının
sivil kayıplarla ilgili olarak yayınladığı
görüntülerin bu endişeleri teyid ettiği
belirtilerek, operasyonun ilan edilen amaç ve kapsamı
içinde kalınmasının gerek Lübnan
halkının güvenliği gerek Orta Doğu
Barış Sürecinin selameti açısından
arzettiği önem vurgulanmaktadır. Aynı gün,
Ankara'daki Lübnan Büyükelçisi de, yine
Dışişleri Eski Bakanı tarafından
kabul edilerek, görüşleri alınmıştır.
Yukarıda belirtilen görüşleri kendisine
de duyurulmuş, bu olayla ilgili hassasiyetimiz belirtilmiştir.
Lübnan Büyükelçisine, İsrail harekatı
nedeniyle yerlerini terketmek zorunda kalan Lübnan halkına
insani yardım sağlamak için gerekli çalışmaları
başlattığımız da bildirilmiştir.

Bu temasların ve operasyonun giderek açıklanan
amacını aşması karşısında
duyduğumuz endişe Dışişleri Bakanlığının
ikinci bir açıklamasıyla kamuoyuna duyurulmuştur.

Ayrıca, 17 Nisan 1996 günü Lübnan
Dışişleri Bakanı Farez Bouiez ile İsrail
Dışişleri Bakanı Ehud Barak'ı
telefonla aradım. Lübnan Dışişleri
Bakanı, Arap Ligi Olağanüstü Toplantısına
katılmak amacıyla Kahire'de bulunduğundan kendisiyle
o gün temas mümkün olamamıştır.
Dışişleri Eski Bakanı Barak'a harekatın
giderek genişlemesi, şiddetin tırmanması
ve olayların Lübnan halkı için yeni
bir trajedi halini almakta olduğunu endişeyle izlediğimizi
belirtmiştir. Kendisine, terörizmden çok zarar
görmüş olan Türkiye'nin, bu afet ile mücadelenin
meşruluğuna inanmakla beraber, meşrutiyet sınırlarının
aşılmaması ve sivil halka hiçbir surette
zarar verilmemesi hususundaki hassasiyetimiz nakledilmiş,
masum insanların can ve mal güvenliğini hedef
alan bir afet olan terörizme karşı yürütülen
mücadelenin de aynı şekilde masum insanların
hayatına mal olması halinde haklılığını
ve anlamını yitireceği İsrail Dışişleri
Bakanı Barak'ın dikkatine getirilmiş; Türkiye'nin
harekatın durdurulması için başlatılan
girişimleri desteklediği ve bu girişimlere yardımcı
olmak için üzerine düşen herşeyi
yapmaya hazır olduğu ifade edilmiştir. İsrail
Dışişleri Bakanı Ehud Barak cevaben,
Lübnan halkının zarar görmesinden kendilerinin
de üzüntü duyduğunu, ancak sivil halkı
kalkan olarak kullanan Hizbullah'ın ve bu örgütün
sivil halk arasında yuvalanmasına bigane kalan Lübnan
hükümetinin bu sonucun aslî sorumlusu olduklarını
ileri sürmüş, ABD'nin harekatın durdurulması
amacıyla bir plan geliştirdiğini belirtmiş
ve tüm ülkelerin bu planı desteklemesini istediklerini
ifade etmiştir.

İsrail harekatı, 18 Nisan günü
İsrail Silahlı Kuvvetlerinin Lübnan'daki bir
Birleşmiş Milletler kampını bombalayarak,
aralarında çocuk, kadın ve yaşlıların
da bulunduğu çok sayıda sivilin ölümüne
ve yaralanmasına sebebiyet vermesi üzerine mazur gösterilemez
bir safhaya girmişti. Aynı gün yapılan
Dışişleri Bakanlığı açıklamasıyla,
bu olay ve İsrail'in tutumu karşısında
duyulan infial açık şekilde dile getirilmiştir.

Dışişleri Bakanlığının
18 Nisan 1996 tarihli açıklamasında aynen
şu ifadeler yer almıştır :

“İsrail askerî harekatının
terörizm ile mücadele sınırlarını
aşmasını ve iç barışını
henüz ve zorlukla sağlamış, yıllar
süren kardeş kavgası sonucu tamamen tahrip olmuş
altyapısını yeni yeni imar etme yoluna girmiş
olan masum Lübnan halkı için yeni bir trajedi
haline dönüşmesini infialle karşılıyoruz.”

Türkiye, barış girişimlerine
katkıda bulunmak üzere, çok taraflı
bir diplomatik çaba içine de girmiştir. ABD
ve Fransa'nın Lübnan'daki çatışmaların
sona erdirilmesi amacıyla ortaya koydukları ve taraflara
ilettikleri bazı görüşler ve girişimleri
ilke olarak tarafımızdan da desteklenmiştir.

Birleşmiş Milletler Güvenlik Konseyinde
18 Nisan günü İsrail'in Lübnan'a düzenlediği
saldırı konusunda yapılan açık
toplantıya Türkiye'de katılarak söz almış
ve konuya ilişkin olarak yukarıda belirtilen görüşler
Konseyinde ifade edilmiştir.

Öte yandan, Birleşmiş Milletler
İnsan Hakları Komisyonunun Cenevre'deki toplantıları
sırasında İslam Konferansı Örgütü
adına bu konuda yapılan beyanatın hazırlanmasına
Türkiye katkıda bulunmuştur.

İslam Konferansı Örgütü'nün
BM nezdindeki Daimi Temsilciler düzeyinde 19 Nisan günü
bu konuda yapmış olduğu toplantıda da
görüşlerimiz aynı çerçevede
dile getirilmiştir.

Daha önce Kahire'de olduğu için görüşme
imkanı bulunamayan Lübnan Dışişleri
Bakanı ile Dışişleri Eski Bakanı
19 Nisan 1996 günü uzun bir telefon görüşmesi
yapmıştır. Bu görüşmede ifade
edilen hususlarla ilgili olarak Lübnanlı Bakan, Türkiye'nin
tutumundan Lübnan'ın duyduğu memnuniyeti dile
getirerek, olayların başlangıcından
bu yana gösterdiğimiz ilgi ve hassasiyetten dolayı
teşekkürlerini bildirmiştir. Dışişleri
Bakanlığınca aynı akşam yapılan
bir açıklamayla sözkonusu görüşmenin
içeriği de kamuoyuna duyurulmuştur.

Lübnan'da son İsrail harekâtı
nedeniyle, yerlerinden olan halkın acil gıda ve
ilaç ihtiyacını karşılamak üzere
Türkiye'nin Lübnan halkına gönderdiği
insani yardım malzemesi, 23 Nisan Salı günü
Kızılay vasıtasıyla ve havayoluyla
sevk edilmiştir.

Diğer taraftan, BM Genel Kurulu'da 25 Nisan 1996
günü oylanan, Lübnan'daki durum konusunda Bağlantısız
ve Arap ülkelerince sunulan karar tasarısına
tarafımızdan çekimser oy kullanılmıştır.
Bu konuda Daimi Temsilcimizce yapılan oy açıklamasında,
Lübnan'ın toprak bütünlüğüne
ve BM Güvenlik Konseyi'nin 425 (1978) sayılı
kararının uygulanmasına verdiğimiz önem
belirtilmiş, ancak son karar tasarısında terörizmle
mücadelenin meşrutiyetine atıf yapılmamasının
bir eksiklik olarak mütalaa ettiğimiz, bu sebeple çekimser
oy kullandığımız kaydedilmiştir.
Daimi Temsilcimizce BM Genel Kurulunda oylama öncesinde yapılan
konuşma ise bilinen tutumumuz dile getirilmiş, bu
bağlamda BM kampının bombalanmasından
ve masum sivil halkın uğradığı kayıplardan
infial duyduğumuz vurgulanmıştır.

Bilindiği gibi, İsrail harekâtı
taraflar arasında verilen ateşkes mutabakatı
uyarınca 27 Nisan 1996 günü sabah saat 04.00
itibarıyla sona ermiştir. Dışişleri
Bakanlığı aynı gün bu konuda da
bir açıklama yapmış ve operasyonun
sona ermesinden duyduğu memnuniyeti Türk ve dünya
kamuoyuna açıklamıştır.

Bilindiği gibi Hizbullah örgütü,
Lübnan'daki Şii toplumu içinde ortaya çıkan
ve Orta Doğu Barış Sürecine karşı
olmakla kalmayıp İsrail'in bölgede varlığını
da kabul etmeyen, amaç ve hedeflerine terör yoluyla
ulaşmak yolunu tercih eden bir örgüttür.
Binaenaleyh, soru önergesinde değinildiğinin aksine,
müslüman Filistin halkı ile herhangi bir bağlantısı
yoktur.

Diğer yandan, tüm Filistin halkının
yegane ve meşru temsilcisi olarak, tüm dünyayla
birlikte bizim de tanıdığımız
Filistin Kurtuluş Örgütünün Lideri ve
Filistin Devletinin Başkanı Sayın Arafat'ın
da iştirak ettiği Sharm El Şeyh Zirvesinde “Müslüman
Filistin halkının yok edilmesi için gizli
bir karar” alındığını düşünebilmek,
en azından Orta Doğudaki gelişmeleri takip eden
insanlar için sözkonusu olmasa gerekir.

Yine bu vesileyle Yüce Meclisin teyiden bilgisine
arzedilmesinde yarar olan bir husus da, İsrail'in son askerî
harekâtı henüz devam ederken 24 Nisan günü
Filistin Ulusal Konseyi, kuruluş yasasında değişiklik
yaparak, “İsrail'in yok edilmesi gerektiği”
yolundaki ifadeleri bu yasadan çıkarmış
olduğudur.

Dünyada ve bölgemizde tüm karşı
çıkmalara rağmen barış ve dostluk
rüzgarları esmeye devam ediyor.

On yıllarca devam eden ve masum insanlara
maddi ve manevi acılardan başka bir şey vermeyen
düşmanlıkların yerini, barış
ve ekonomik refaha yönelik dostluk ve işbirliği
çabaları alıyor.

Bundan çok değil on yıl önce
birbirleriyle savaş halinde olan bir Orta Doğunun yerini
bugün aralarındaki düşmanlıkları
imzaladıkları anlaşmalarla bitiren veya bu
amaçla müzakere süreci içinde yeralan
devletleri görüyoruz. Artık Orta Doğuda İsrail'in
varolma hakkını inkar eden İran ve Libya
dışında ülke kalmamıştır.

Ürdün 26 Ekim 1994'te İsrail ile
Barış anlaşmasını imzaladı.

Filistin halkının meşru temsilcisi
olan FKÖ, İsrail'in varlığını
1993'te kabul etti. Biraz önce belirttiğim gibi, 26 Nisan
1996 tarihinde, Filistin Ulusal Konseyi aldığı
kararla, kuruluş yasasındaki İsrail'in varolma
hakkını öngörmeyen maddeyi metinden çıkarttı.

Suriye-İsrail kanalındaki görüşmelerin
geçici olarak durgunluk dönemine girmiş olmakla
beraber devam etmesi beklenmektedir.

Bu konudaki ilerlemelere bağlı olarak
İsrail-Lübnan kanadında da ilerleme sağlanacağını
herkes kabul ediyor.

Mısır, Barış Sürecinden
çok önce 1979'da İsrail ile Barış
Anlaşması imzaladı. Bunu takiben iki ülke
arasındaki her alanda 67 tane anlaşma aktedildi.

Körfez ve Magrep ülkeleri İsraille
çeşitli düzeyde temaslarını sürdürüyorlar.

Bütün bu gelişmeler önümüzde
dururken, Türkiye'nin millî menfaatlerini ön planda
tutarak ve bölgede hiç bir ülke ve toplumun aleyhinde
olmadığını defaatle açıklamak
suretiyle, İsrail ile ilişkilerini geliştirmesinin
bazı çevrelerde yarattığı rahatsızlığı
anlamak güçtür.


13.- Hatay Milletvekili Fuat Çay'ın,
Olağanüstü Hal Koordinasyon Kurulunun bazı
kararlarına ilişkin sorusu ve İçişleri
Bakanı Meral Akşener'in yazılı cevabı
(7/1697)


Türkiye Büyük Millet Meclisi
Başkanlığına

Aşağıdaki sorularımın
İçişleri Bakanı Sayın Meral
Akşener tarafından yazılı olarak cevaplandırılması
hususunu saygılarımla arz ederim.

  26.11.1996

  Fuat Çay

  Hatay

1. Olağanüstü Hal Koordinasyon Kurulu,
olağanüstü hal uygulaması olmayan illerde
görev yapan bazı kamu görevlileriyle ilgili kararlar
vermeye yetkili midir?

2. Bu Kurul'un kararı ya da teklifine dayanarak,
olağanüstü hal uygulanmayan bir ilde görev
yapmakta iken, başka bir ile ataması yapılan
öğretmenler var mıdır? Var ise bu uygulama
hukuk devleti ilkelerine uygun mudur?


 T.C.

 İçişleri Bakanlığı

 Olağanüstü Hal Koordinasyon

 Kurulu Başkanlığı 23.12.1996

 Sayı : 1300/GEN-SEK/10-447

 Konu : Yazılı Soru Önergesi


Türkiye Büyük Millet Meclisi
Başkanlığına

İlgi : T.B.M.M. Başkanlığı
Genel Sekreterliğinin günsüz, Kan. Kar. Md : A.01.0.GNS.0.10.00.02-4540-12189
sayılı yazıları.

Hatay Milletvekili Sayın Fuat Çay tarafından
TBMM Başkanlığına verilen ve yazılı
olarak İçişleri Bakanı tarafından
cevaplandırılması istenen soru önergesi
incelenerek, hazırlanan cevap aşağıya
çıkarılmıştır.

1. Olağanüstü Hal Koordinasyon Kurulu;
2935 sayılı Olağanüstü Hal Kanununun
34 üncü maddesine göre hazırlanarak 21.2.1984
tarih ve 84/7778 sayılı Bakanlar Kurulu Kararı
ile yürürlüğe giren Yönetmeliğin 5
inci maddesinde belirtilen görevleri yerine getirmektedir.
Olağanüstü hal ilan edilen iller ve bunlara ait
iş ve işlemlerle ilgili konularda karar vermektedir.
Uygulama bu kapsam içindedir.

2. Olağanüstü hal uygulaması
olmayan illerde görev yapan kamu görevlisi veya görevlileri
hakkında Kurulumuzun vermiş olduğu bir karar
mevcut değildir.

Belirtilen konuyla ilgili müşahhas örnek
verilmediğinden böyle bir olayın varlığını
veya doğruluğunu tesbit etme imkanı da bulunmamaktadır.

Arz ederim.

  Dr. Meral Akşener

  İçişleri Bakanı

  OHAL Koor. Krl. Başkanı

14.- İstanbul Milletvekili Bülent
Akarcalı'nın, Emniyet Müdürleri kadrolarına
ilişkin sorusu ve İçişleri Bakanı
Meral Akşener'in yazılı cevabı (7/1704)

Türkiye Büyük Millet Meclisi
Başkanlığına

Aşağıdaki sorularımın
İçişleri Bakanı Sayın Meral
Akşener tarafından yazılı olarak cevaplandırılmasını
arz ederim.

  Bülent Akarcalı

  İstanbul

1. Şu anda Emniyet Müdürü unvanı
ile görev yapanların sayısı kaçtır?

2. Önümüzdeki 5 yılda Emniyet
Müdürü sayısı kaç olacaktır?

3. Gereksinim açısından, gerçekte
Emniyet Müdürü kadrosu ihtiyacı ne kadardır?

4. Emniyet Müdürü olmak için
yürürlükte olan prosedür nedir? Hangi kurallara
bağlıdır?

5. Emniyet Müdürü fazlalığı,
İçişleri Bakanlığı piramidini
bozmamakta mıdır?


 T.C.

 İçişleri Bakanlığı

 Emniyet Genel Müdürlüğü
23.12.1996

 Sayı : B.05.1.EGM.0.12.01.01.285266

 Konu : Yazılı Soru Önergesi


Türkiye Büyük Millet Meclisi
Başkanlığına

İlgi : TBMM Başkanlığının
9.12.1996 gün ve A.01.0.GNS.0.10.00.02-4540/12189-7/1704-4369/12188
sayılı yazısı.

İstanbul Milletvekili Bülent Akarcalı
tarafından TBMM Başkanlığına sunulan
ve tarafımdan yazılı olarak cevaplandırılması
istenen soru önergesinin cevabı aşağıya
çıkarılmıştır.

Şuanda 2096 Emniyet Müdürü görev
yapmakta olup, bu sayı ihtiyacımızı
karşılamaktadır.

Önümüzdeki 5 yıl içinde;
1997 yılında 2285, 1998 yılında 2504,
1999 yılında 2727, 2000 yılında 2738
ve 2001 yılında ise Emniyet Müdürü
sayısının 2943'e ulaşması beklenmektedir.

Emniyet Müdürlerinin rütbe terfisi
3201 sayılı Emniyet Teşkilatı Kanununda
değişiklik yapan 22.3.1993 tarihinde Resmî Gazetede
yayımlanarak yürürlüğe giren 3870 sayılı
Kanun ve bu kanuna bağlı olarak 5.8.1993 günlü
Resmî Gazetede yayımlanarak yürürlüğe
giren Emniyet Hizmetleri Sınıfı Personelinin
Rütbe Yükselmeleri ile Görev Unvanlarında
Uygulanacak Esaslara Dair Yönetmelik Hükümleri
uyarınca yapılmaktadır.

Emniyet Müdürlüğü rütbesi
1.2.3 ve 4 üncü sınıf olmak üzere
4 gruba ayrılmaktadır. 3 ve 4 üncü sınıf
Emniyet Müdürlerinin bir üst rütbeye terfileri
her yıl Mayıs ayı içerisinde toplanan
Yüksek Değerlendirme Kurulunca görüşülmekte
ve 30 Haziran tarihi itibariyle rütbe terfileri yılda
bir kez yapılmaktadır. 2 nci Sınıf
Emniyet Müdürlerinin 1 inci Sınıf Emniyet
Müdürlüğüne terfileri ise, 2451  Sayılı
Bakanlıklar ve Bağlı Kuruluşlarda Atama
Usulüne İlişkin Kanun uyarınca ve atamaya
yetkili amir olan Bakan tarafından yapımaktadır.

4 ve 3 üncü Sınıf Emniyet
Müdürlüğüne terfilerde kadro açısından
hiçbir sorunla karşılaşılmamaktadır.
Ancak 3 üncü Sınıf Emniyet Müdürlüğünden
2 nci Sınıf Emniyet Müdürlüğüne,
2 nci Sınıf Emniyet Müdürlüğünden
1 inci Sınıf Emniyet Müdürlüğüne
terfilerde kadrosuzluk nedeniyle terfii ettirilmemeden doğan
ciddi sorunlar mevcuttur. Bu sorunların varlığı
Emniyet Teşkilatı personel sayısına
göre oluşturulan pramidin genel yapısını
bozmaktadır. Emniyet Teşkilatı pramidi Emniyet
Hizmetleri sınıfı personelinin mevcut sayısı
dikkate alınarak yapılmakta olup, Bakanlığımız
pramidiyle herhangi bir bağlantısı yoktur.

Bilgilerinize arz ederim.

  Dr. Meral Akşener

  İçişleri Bakanı


15.- İstanbul Milletvekili Ercan Karakaş'ın,
1978 yılında İ.Ü. Eczacılık
Fakültesinde meydana gelen bombalama olayının
faillerine ilişkin sorusu ve İçişleri
Bakanı Meral Akşener'in yazılı cevabı
(7/1719)

Türkiye Büyük MilletMeclisi
Başkanlığına

Aşağıda yer alan sorularımın
İçişleri Bakanı tarafından yazılı
olarak yanıtlanmasını arz ederim.

  Ercan Karakaş

  İstanbul

18 Yıl önce İstanbul Ünivesitesi
Eczacılık Fakültesi önünde bir grup
öğrencinin üzerine önce bomba atılmış
ve daha sonra öğrenciler taranmıştı.
Bu saldırı sonucunda 7 genç ölmüş,
41 genç de yaralanmıştı.

O günlerde üniversitede görevli bazı
güvenlik görevlilerinin ve onların üslerinin
yanlı tutumu sonucu meydana gelen bu katliam “gerçek
bir delil yetersizliği” nedeniyle faili meçhul
kalmış sıradan bir katliam değildi.

Olay üzerine İstanbul sıkıyönetim
mahkemesinde açılan dava sanıkların
beraatiyle sonuçlanmış ve diğer binlerce
faili meçhul olay gibi rafa kaldırılmıştı.

Katledilen gençlerin avukat arkadaşlarının
1988 yılında kurduğu komisyonun çalışmaları
sonucu olaydan 14 yıl sonra katliama katılan bir
kişinin, aile mensupları itirafta bulunmuşlardı.
Bunun üzerine öldürülen gençlerin avukat
arkadaşları 10 Eylül 1992 tarihinde İstanbul
Cumhuriyet Savcılığına yeni deliller
ve faillerle ilgili suç duyurusunda bulundular, bunun sonucu
olarak zaman aşımına az bir zaman kala 2 Ekim
1995 tarihinde davaya tekrar başlandı.

Bu katliamın aydınlatılması
bugünlerde tüm toplumu meşgul eden devlet içinde
devlet gibi davranan oluşumların geçmişini
de ortaya çıkaracaktır. Çünkü
“ortaya çıkan ipuçları Susurluk'ta
ortaya çıkan ilişkiyle, 16 Mart katliamını
planlayanlar arasında ciddi bağlantılar olduğunu
göstermektedir.” (6.11.1996 tarihli Cumhuriyet sayfa
7 Ali Yurtaslan'ın itirafları ile ilgili Alper Turgut'un
haberi)

16 Mart'da katledilenlerin yakınlarının
ve yaralanan gençlerin avukatları davanın
adlî soruşturması ile görevli emniyet
mensupları arasından bu olayla ilgisi olan kimselerin
bulunduğunu belirtiyorlar. Avukatlar açıklamalarında
“Esasen 16 Mart katliamının faillerinin olduğu
gerekçesi ile hakkında ek iddianameyle dava açılması
talep edilen Terörle Mücadele Şubesi Müdürü
Reşat Altay'ın halen görevinin başında
olabilmesini kuşkuyla karşılıyoruz”
demektedirler. Avukatlar “Mahkeme ve Savcının
emrinde delil toplamakla ve olayı diğer faillerinin
yanısıra gıyabi tutuklu sanığı
yakalamakla görevli emniyet güçlerine, açık
suistimalleri ve olayla doğrudan ilgileri nedeniyle”
güvenlerinin kalmadığını belirterek
İçişleri Bakanlığının
ve hükümetin bu konudaki başvurulara ve uyarılara
duyarsız kaldığını vurgulamaktadır.

İstanbul Terörle Mücadele Müdürlüğü
15.3.1995 tarihinde İstanbul Cumhuriyet Başsavcılığına
yazdığı cevabi yazısında “ilgi
sayılı yazınız ile zaman aşımı
haddine kadar daimi aramaya aldırılan faili meçhul
patlayıcı madde atılması olayı
faillerinin bugüne kadar kimlikleri tesbit edilmemiş
ve bulunamamıştır. Araştırmalarımız
devam etmekte olup, tespit edildiğinde veya yakalandığında
bilgi verilecektir” denilmiştir.

Emniyet katliamın sanıklarından
olan ve 18 yıl önce Toplum Zabıta Müdürlüğünde
görevli bulunan Mustafa Doğan hakkında Cumhuriyet
Savcılığının bilgi isteyen yazılarına
birbiriyle çelişen üç ayrı yanıt
verilmiş olması da avukatların kuşkularının
haklılığını göstermektedir.

Sorular

1. Her gün İstanbul Üniversitesi'nin
yan ve arka kapılarından çıkan sol
eğilimli öğrenciler o gün yani 16 Mart 1978
tarihinde neden zorla ön kapıdan çıkartılmışlardır?
Ön kapıdan çıkarılma emrini veren
güvenlik yetkilisi kimdir?

2. Sol eğilimli öğrencilerin üniversiteden
çıkışlarında her gün onlarla
sağcı öğrenciler arasında etten duvar
ören emniyet güçleri o gün neden orada değillerdi?
Barikat kurulmaması emrini veren yetkili kimdir?

3. Dönemin Toplum Polis Müdür vekili
Murat Naiboğlu'nun bombalama olayından 9 gün önce
“İstanbul Üniversitesi Hukuk Fakültesinde
sol gruba mensub öğrencilerin fakülteye gelmeye
devam etmeleri halinde 8-10 gün içinde bu grup üzerine
dinamit atılacağı istihbar olunmuştur”
şeklindeki bütün emniyet birimlerine gönderdiği
7.3.1978 ve plan Hrk. Şb. K. 1892 sayılı yazısına
rağmen ya da yazısı üzerine bu önlemlerin
kaldırılması ne ifade etmektedir?

4. İstanbul Emniyet Müdürlüğü
Terörle Mücadele Şubesi'nden sorumlu müdür
olan, o dönemde üniversitede komiser olarak görev
yapan Reşat Altay'ın saldırganların
takip edilmesini engellediği iddiaları doğru mudur?

5. Çocukları Zülküf İsot'un
olayın faillerinden olduğu ve bu yüzden daha sonra
öldürüldüğünü beyan eden tanıkların
bu olaya karıştığını iddia
ettikleri polis Mustafa Doğan'ın o dönemde görevli
olduğu yerin tespit edilerek bildirilmesi işlemi neden
bir yıl sürmüştür?

6. Aynı tanıkların 1992 yılında
verdikleri ifadelerdeki bazı iddiaları neden zapta
geçirilmemiştir?

7. Bu olayın soruşturmasını
üstlenen komiser Günay Uslu'ya soruşturma süresinde
baskı yapan görevliler kimlerdir? Baskı yapanlar
arasında olduğu söylenen milletvekili kimdir?

8. Bu katliamın aydınlatılması
suçluların ve suç örgütünün
ortaya çıkarılması suçsuz olanların
da zan altından kurtulması için İçişleri
Bakanlığı ve İstanbul Emniyeti bugüne
kadar hangi çalışmaları yapmıştır?

9. Mahkemenin idarî soruşturma başlatılıp
başlatılmadığına ilişkin
sorusuna İçişleri Bakanlığının
Emniyet Genel Müdürlüğü aracılığı
ile yanıt verilmesini ve bu yanıtın konu
ile ilgili olmamasını nasıl karşılıyorsunuz?

10. İstanbul sıkıyönetim
1 Nolu Askerî Mahkemesi olay tarihinde olay yerinde görevli
olan emniyet mensupları hakkında görevi ihmal
ettikleri nedeniyle suç duyurusunda bulunmuştu. İçişleri
Bakanlığı, hakkında suç duyurusunda
bulunan bu görevliler hakkında ne gibi işlem
yapmıştır?

11. Basında olayın gıyabi tutuklu
sanığı polis Mustafa Doğan'ın olaydan
bir yıl sonra Atatürk Hava Limanında görevli
Hakkı Eroğlu isimli başkomiserin yardımıyla
ve üstüne zimmetli silahı ile birlikte Almanya'ya
Münih'e gittiği yer almıştır. Basında
yer alan bu iddialar araştırılmış
mıdır?

 T.C.

 İçişleri Bakanlığı

 Emniyet Genel Müdürlüğü
23.12.1996

 Sayı : B.05.1.EGM.0.12.01.01.285262

 Konu : Yazılı Soru Önergesi.

Türkiye Büyük MilletMeclisi
Başkanlığına

İlgi : TBMM Başkanlığının
9.12.1996 gün ve A.01.0.GNS.0.10.00.02-4549/12415-7/1719-4466/12404
sayılı yazısı.

İstanbul Milletvekili Ercan Karakaş
tarafından TBMM Başkanlığına sunulan
ve tarafımdan yazılı olarak cevaplandırılması
istenen soru önergesinin cevabı aşağıya
çıkarılmıştır.

16.3.1978 günü İstanbul Üniversitesi
merkez binasında bulunan Hukuk ve İktisat Fakültesi
öğrencileri güvenlik kuvvetlerinin refakatinde her
zamanki gibi ana giriş kapısından çıkıp
dağılma bölgesine giderlerken üzücü
olay meydana gelmiş ve 7 kişi ölmüş,
41 kişide yaralanmıştır.

Öğrencilerin o gün zorla ön kapıdan
çıkarılmaları sözkonusu olmadığı
gibi bu konuda hiçbir güvenlik yetkilisi emir vermemiştir.

Ana binadan çıkan öğrenciler
sağ ve sol taraflarında, önlerinde ve grubun ortasında
görevlendirilen güvenlik güçlerinin refakatinde
çıkış yapmışlardır.

İstanbul Üniversitesinde derslere başlandığı
1.3.1978 sabahından itibaren önceden tespit olunan
hertürlü güvenlik tedbirleri en ileri derecede
alınmış, dönemin Toplum Polisi Müdür
Vekili Murat Naipoğlu'na (9) gün önce İstanbul
Üniversitesi Hukuk Fakültesinde Sol gruba mensup öğrencilerin
Fakülteye devam etmeleri halinde 8-10 gün içerisinde
bu gruba eylem yapılacağı yolunda istihbari
bilgilerin ulaşmasından sonra tüm görevliler
uyarılmış, kuvvetler takviye edilmiş
ve önlemler kaldırılmamış bilakis
daha da arttırılmıştır.

Halen İstanbul Emniyet Müdürlüğünde
Terörle Mücadele Şube Müdürlüğünden
sorumlu Emniyet Müdür Yardımcısı
olan ve o dönemde Üniversitede görevli Toplum Zabıtasında
Komiser Yardımcısı rütbesiyle görev
yapan Reşat Altay'ın görevini ihmal ettiğine
dair iddialara ilişkin herhangi bir bilgi ve belge mevcut
değildir.

Bu olayın faillerinden olduğu önergede
belirtilen, Zülküf İsot'un öldürüldüğünü
beyan eden tanıkların ifadelerinin 1992 yılında
İstanbul Emniyet Müdürlüğünde alındığına
dair bir kayıt mevcut değildir.

Bu olayın soruşturması önergede
ileri sürüldüğü gibi Komiser Günay
Uslu'ya verilmemiştir. Dolayısıyla kendisine
baskı yapılması da sözkonusu olmamıştır.
Hiçbir Milletvekilinin isminin de bu soruşturmaya
karışmadığı yapılan incelemeden
anlaşılmıştır.

Olayın faili olduğu iddia edilen Polis
Memuru Mustafa Doğan hakkında İstanbul Cumhuriyet
Başsavcılığı Toplum ve Sahtecilik
Suçları Bürosunca Hazırlık 1978/9417
sayısına kayden, bomba atıp silahla tarayarak
tasarlamak suretiyle (7) kişiyi öldürmek ve tasarlayarak
adam öldürmeye tam teşebbüs'ten dava açılmış
ve dava halen İstanbul 6 ncı Ağır Ceza
Mahkemesinde devam etmektedir.

Mustafa Doğan'ın olaydan bir yıl
sonra Atatürk Hava Limanında görevli Başkomiser
Hakkı Eroğlu'nun yardımıyla Almanya'ya
gittiği iddialarını doğrulayacak hiç
bir belgeye rastlanılmamıştır.

Bilgilerinize arz ederim.

  Dr. Meral Akşener

  İçişleri Bakanı

16.- İzmir Milletvekili Sabri Ergül'ün,
öğrenci yurtlarına ilişkin Başbakandan
sorusu ve Devlet Bakanı Ahmet Cemil Tunç'un yazılı
cevabı (7/1727)

Türkiye Büyük Millet Meclisi
Başkanlığına

Aşağıdaki sorularımın
Başbakan tarafından yazılı olarak yanıtlanması
için gereğini dilerim.

Saygılarımla.

  2.12.1996

  Sabri Ergül

  İzmir

1. Türkiye'de Yüksek Öğretim ve
orta öğretim öğrencilerinin barınması
için kamuya, devlete, Yurt-Kur'a ait kaç yurt, barınma
yeri, tesisi vardır?

Bunlarda kalan, barınan, öğrenci,
yatak sayısı nedir?

Bunların tesis ve yatak öğrenci sayısı
itibariyle il, il dağılımı, sayısı
nedir?

2. Türkiye'de Vakıflar Genel Müdürlüğüne
bağlı, Vakıflar Genel Müdürlüğünün
malı kaç öğrenci yurdu vardır? Bu
yurtlar hangi illerdedir? Ve bu yurt ve öğrenci yatak
sayısı iller itibariyle nedir?

3. Yüksek Öğretim Kurumu (YÖK),
Millî Eğitim Bakanlığı, Başbakanlık,
Vakıflar Genel Müdürlüğü ve diğer
kamu kuruluşlarından ve/veya İl valiliklerinden
izin alması, bilgi vermesi gerekli resmî mercilerden
izin almış, açılmış, faaliyet
gösteren kaç vakıf, dernek, özel, resmî
gerçek veya tüzel kişi ve kişiler ile
şirketlere il özel idare ve belediyelere ait yüksek
öğretim veya ortaöğretim veyahutta kuran kursu
öğrencisi yurdu, öğrenci barınma ve yatmasına
yarar bina, tesis vardır? Bunların İller
itibariyle dağılımı nedir? İller
itibariyle bu yurtların yüksek öğrenim, ortaöğretim,
kuran kursu öğrencilerine ait yatak sayıları
nedir? Toplam yatak sayısı nedir?

4. Başbakanlık, Millî Eğitim
Bakanlığı, Yurt-Kur Genel Müdürlüğü
tarafından lisans ve lisans üstü öğrenim
öğrencisi kaç kişiye, öğrenim kredisi,
harç kredisi ve öğrenim bursu kredisi adı
altında devletçe malî destekte bulunulmaktadır?

 T.C.

 Devlet Bakanlığı 23.12.1996

 Sayı : B.02.0.012/04.01-1301

Türkiye Büyük Millet Meclisi
Başkanlığına

İlgi : a) Devlet Bakanlığının
(Sn. Lütfü Esengün), 18.12.1996 tarih ve B.02.0.0010/01430
sayılı yazısı.

b) 9.12.1996 tarih ve A.01.0.GNS.0.10.00.02-7/1727-4479/12418
sayılı yazınız.

Bakanlığımıza İlgi
(a) yazıyla intikal ettirilen, İzmir Milletvekili
Sabri Ergül'ün 7/1727-4479  sayılı yazılı
soru önergesinin 2 numaralı sorusuna verilen cevap
ekte gönederilmiştir.

Bilgilerinizi ve gereğini arz ederim.

  Ahmet Cemil Tunç

  Devlet Bakanı

İzmir Milletvekili Sayın Sabri
Ergül'ün 7/1727-4479 Sayılı Yazılı


Soru Önergesinin 2 Numaralı Sorusuna
Verilen Cevaptır.

Soru 2. Türkiye'de Vakıflar Genel Müdürlüğüne
bağlı, Vakıflar Genel Müdürlüğünün
malı kaç  öğrenci yurdu vardır?
Bu yurtlar hangi illerdedir? Ve bu yurt ve öğrenci yatak
sayısı iller itibariyle nedir?

Cevap 2. Bakanlığım bağlı
kuruluşu Vakıflar Genel Müdürlüğünün
yönetiminde halen 2'si kız olmak üzere 59 orta
öğrenim öğrenci yurdu vardır. Bu yurtalarda
11.570 öğrenci barındırılmaktadır.
Yurtların bulunduğu yerleri ve öğrenci yatak
kapasitelerini gösterir liste ekte sunulmuştur.


Vakıflar Orta Öğrenim Öğrenci
Yurtları

1996-1997 Öğretim Yılı
Durum Çizelgesi

   Bağlı Bulunduğu  Öğrenci
Yatak

      Bölge Adı                  
                  Yurdun Adı                          
        Kapasitesi     

 1. Bolu 250

 2. Çankırı 150

Ankara 3. Kastamonu 100

 4. Kırşehir 300

 5. Mucur 100

 6. Karabük 300


 7. Antalya 150

Antalya   8. Burdur 300

   9. Isparta 120


Aydın 10. Aydın 300

 11. Denizli 200

  Bağlı Bulunduğu  Öğrenci
Yatak

      Bölge Adı                  
                  Yurdun Adı                          
        Kapasitesi     

 12. Balıkesir 300

Balıkesir 13. Burhaniye 120

 14. Biga 100

 15. Gelibolu 100


 16. Bitlis 200

 17. Hakkâri   80

Bitlis 18. Muş 200

 19. Siirt 300

 20. Van 100


Bursa 21. Bursa 300

 22. İzmit 100


 23. Diyarbakır 300

Diyarbakır 24. Bingöl 100

 25. Tunceli 300

 26. Elazığ 300


 27. Erzurum 300

 28. Erzincan 300

 29. Bayburt 100

Erzurum 30. Ardahan 100

 31. Kemah   50

 32. Kars 100


Edirne 33. Edirne   60

 34. Kırklareli   60


 35. Malatya 200

 36. Kilis   50

Gaziantep 37. Şanlıurfa 300


Kayseri 38. Kayseri 300

 39. Niğde 150


Kütahya 40. Afyon 120

 41. Uşak 150


Konya 42. Konya 300


Hatay 43. Hatay 300

 44. Kahramanmaraş 300

 45. Belen   80


İzmir 46. Manisa 250


İstanbul 47. İstanbul 250


 48. Samsun   80

 49. Amasya 150

 50. Bayat   50

Samsun 51. Çorum 350

 52. Ordu 200

 53. Fatsa 300

  Bağlı Bulunduğu  Öğrenci
Yatak

      Bölge Adı                  
                  Yurdun Adı                          
        Kapasitesi     

 54. Sıvas 300

Sıvas 55. Tokat 250

 56. Yozgat 300


Trabzon 57. Trabzon 300

 58. Giresun 100

 59. Gümüşhane 200

Not : Amasya ve Manisa Yurtlarının
mülkiyeti Sosyal Yardımlaşma ve Dayanışma
Vakfına aittir. Bu yurtlar idaremize sözkonusu vakıfça
tahsis edilmiştir. Diğer 57 yurdun mülkiyeti Vakıflar
Genel Müdürlüğüne aittir.

17.- İzmir Milletvekili Sabri Ergül'ün,
polisle girdiği çatışma sonucunda hayatını
kaybeden bir şahsa ilişkin sorusu ve İçişleri
Bakanı Meral Akşener'in yazılı cevabı
(7/1734)

Türkiye Büyük MilletMeclisi
Başkanlığına

Aşağıdaki sorularımın
İçişleri Bakanlığınca yazılı
yanıtlanması için gereğini dilerim.

Saygılarımla.

  2.12.1996

  Sabri Ergül

  İzmir

1. İstanbul Alibeyköy'de 13 Mayıs
1996 tarihinde polisle girdiği çatışma
sonucunda öldürüldüğü ileri sürülen
İrfan Ağdaş'ın ölüm olayı
ile ilgili olarak, C. Savcılığınca dosyanın
lüzumu mahkeme kararı istemiyle İstanbul Valiliğine
gönderilmiş olduğu ve aradan bir yıla yakın
süre  geçtiği dikkate alınarak, İstanbul
Valiliğince bu konuda ne gibi işlem yapılmış
ve ne karar verilmiştir?

Karar verilmedi ise, mumeleler ne aşamadadır?

Diğer yargısız infazlarda olduğu
gibi 17 yaşındaki genç çocuğun
öldürülmesi ile sonuçlanan bu olayın
failleri de yargı önüne çıkarılmayacak
mıdır?


 T.C.

 İçişleri Bakanlığı

 Emniyet Genel Müdürlüğü
23.12.1996

 Sayı : B.05.1.EGM.0.12.01.01.285265

 Konu : Yazılı Soru Önergesi

Türkiye Büyük Millet Meclisi
Başkanlığına

İlgi : TBMM Başkanlığının
12.12.1996 gün ve A.01.0.GNS.0.10.00.02-4611-12411/7/1734
sayılı yazısı.

İzmir Milletvekili Sabri Ergül tarafından
TBMM Başkanlığına sunulan ve tarafımdan
yazılı olarak cevaplandırılması
istenen soru önergesinin cevabı aşağıya
çıkarılmıştır.

13.5.1996 tarihinde polisle girdiği silahlı
çatışma sonucunda öldürüldüğü
ileri sürülen İrfan Ağdaş'ın
ölüm olayı ile ilgili olarak, İstanbul
Emniyet Müdürlüğü Terörle Mücadele
Şube Müdürlüğünde görevli 3
polis memuru hakkında “ölüme sebebiyet vermek”
suçundan dolayı inzibati yönden tanzim edilen
tahkikat evrakı İl Polis Disiplin Kuruluna sevk
edilmiş, adlî yönden ise İstanbul Valiliği
İl İdare Kurulunca 14.11.1996 gün ve 1996/380
sayılı Lüzum'u Muhakeme kararı verilmiştir.

Bilgilerinize arz ederim.

  Dr. Meral Akşener

  İçişleri Bakanı




TUTANAĞIN SONU




















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












