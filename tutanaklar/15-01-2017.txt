



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

59’uncu Birleşim
15 Ocak 2017 Pazar

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- YOKLAMA 
IV.- AÇIKLAMALAR
1.- Uşak Milletvekili Özkan Yalım’ın, Bursa
Milletvekili İsmail Aydın’ı 58’inci Birleşimde yaptığı konuşmasındaki bazı
ifadeleri nedeniyle kınadığına ilişkin açıklaması
2.- Balıkesir Milletvekili Ahmet Akın’ın,
on dört yıldır tek başına ülkeyi yöneten AK PARTİ’nin Türkiye’yi getirdiği
noktanın ortada olduğuna ilişkin açıklaması
3.- İstanbul Milletvekili Sibel Özdemir’in,
Cumhurbaşkanının tarafsızlık yeminini yok sayarak Anayasa değişikliği
görüşmeleri sürecine dâhil olduğuna ilişkin açıklaması
4.- Niğde Milletvekili Ömer Fethi Gürer’in,
Türkiye Büyük Millet Meclisinin demokrasinin güç merkezi olarak güçlendirilmesi
doğru iken tüm yetkilerin tek kişiye devrinin ülkede ciddi tahribat yaratan
sorunlar üretmesinin olası olduğuna ilişkin açıklaması
5.- İstanbul Milletvekili Ravza Kavakcı
Kan’ın, milletvekilleri olarak kin ve nefret dilinden uzak durmanın çok önemli
olduğuna ilişkin açıklaması
6.- Mersin Milletvekili Hüseyin Çamak’ın,
Anayasa değişikliği kabul edilirse Meclisin kendi varlığını tek kişiye ve tek
siyasi partiye teslim edeceğine ve ülkenin geleceği için hayırlı olmayacak bu
değişikliğe “hayır” dememenin gelecekte vicdanları sızlatacağına ilişkin
açıklaması
7.- Denizli Milletvekili Kazım Arslan’ın,
Anayasa değişiklik teklifiyle getirilen cumhurbaşkanı yardımcılığıyla ilgili
bilgi almak istediğine ilişkin açıklaması
8.- Kırklareli Milletvekili Türabi
Kayan’ın, getirilen anayasal düzenlemeyle pek çok konuda yıllarca geriye
gidildiğine ve istikrar konusunda sorun yaşanabileceğine ilişkin açıklaması
9.- Kahramanmaraş Milletvekili İmran
Kılıç’ın, İslam dininin, sahip olduğu hoşgörüyle çeşitli ırk, inanç ve geleneğe
mensup insanların birlikte yaşamalarına imkân tanıyan bir vatan anlayışına
sahip olduğuna ve buna “birlikte yaşama ahlakı” dendiğine ilişkin açıklaması
10.- Bursa Milletvekili Emine Yavuz
Gözgeç’in, teklif edilen Anayasa değişikliğiyle ülkenin çok daha hızlı
ilerleyeceğine ve güçleneceğine ilişkin açıklaması
11.- Kayseri Milletvekili Çetin Arık’ın,
AKP’nin hiçbir şeyinin yerli ve millî olmadığına ve istediğini aldıktan sonra
milliyetçiliği yeniden ayaklar altına alacağına ilişkin açıklaması
12.- Kütahya Milletvekili Mustafa Şükrü
Nazlı’nın, Kocaeli Milletvekili Saffet Sancaklı’ya ve ailesine geçmiş olsun
dileğinde bulunduğuna ve içinde bulunulan tarihî anları Halil Cibran’ın bazı
dizeleriyle ifade etmek istediğine ilişkin açıklaması
13.- Balıkesir Milletvekili Mehmet Tüm’ün,
Nazım Hikmet’in doğum günü anısına bir şiirini okumak istediğine ilişkin
açıklaması
14.- İzmir Milletvekili Ali Yiğit’in, Nazım
Hikmet’in 115’inci doğum gününe ve Başbakanın İzmir’e vadettiği 35 projeden
biri olan Alaçatı havaalanıyla ilgili bilgi almak istediğine ilişkin açıklaması
15.- Mersin Milletvekili Yılmaz Tezcan’ın,
Kocaeli Milletvekili Saffet Sancaklı’nın eşine acil şifalar dilediğine ve
Anayasa değişikliği görüşmeleri devam ederken Cumhuriyet Halk Partisinin
çarşamba gecesi Türkiye’ye, Türk milletine yakışmayan bir görüntüye neden
olduğuna ilişkin açıklaması
16.- Adıyaman Milletvekili Behçet
Yıldırım’ın, Anayasa değişikliği adı altında bir dikta rejimi inşa edilmeye
çalışıldığına, seçilmiş iradenin tutuklu olduğu bir yerde demokratik Anayasa
değişikliğinden söz edilemeyeceğine ve tutuklu milletvekillerinin yasama
faaliyetlerine katılması için Meclisi göreve davet ettiğine ilişkin açıklaması
17.- Osmaniye Milletvekili Ruhi Ersoy’un,
Diyarbakır Milletvekili Sibel Yiğitalp’in HDP grup önerisi üzerinde yaptığı
konuşmasındaki bazı ifadelerine ilişkin açıklaması
18.- İstanbul Milletvekili Engin Altay’ın,
Oturum Başkanı TBMM Başkan Vekili Ahmet Aydın’ın Cumhurbaşkanına yönelik ifadelerle
ilgili görüş bildirmesinin hukuki olmadığına ilişkin açıklaması
19.- Aydın Milletvekili Bülent Tezcan’ın,
447 sıra sayılı Anayasa Değişiklik Teklifi’nin 17’nci maddesinin Anayasa yazım
tekniğine aykırı olduğuna ve usulüne uygun düzenlenmesi için Komisyona iade
edilmesini talep ettiğine ilişkin açıklaması
20.- İstanbul Milletvekili Celal Doğan’ın,
özerk bölgelerin demokratik ülkelerde anayasal bütünlük içerisinde ele alınması
gereken bir konu olduğuna ve bu nedenle Anayasa’ya dercedilmemiş bir konunun
fiilen hayata geçirilmesinin söz konusu olmayacağına ilişkin açıklaması
21.- İstanbul Milletvekili Engin Altay’ın,
Adalet Bakanı Bekir Bozdağ’ın 447 sıra sayılı Anayasa Değişiklik Teklifi’nin
18’inci maddesi üzerinde yapılan soru-cevap işleminde yaptığı konuşmasındaki
bazı ifadelerine ilişkin açıklaması
22.- Adalet Bakanı Bekir Bozdağ’ın,
İstanbul Milletvekili Engin Altay’ın yaptığı açıklamasındaki bazı ifadelerine
ilişkin açıklaması
23.- Amasya Milletvekili Mehmet Naci
Bostancı’nın, İstanbul Milletvekili Engin Altay’ın yaptığı açıklamasındaki bazı
ifadelerine ilişkin açıklaması
V.- SATAŞMALARA İLİŞKİN KONUŞMALAR
1.- İstanbul Milletvekili Engin Altay’ın,
Mersin Milletvekili Yılmaz Tezcan’ın yaptığı açıklaması sırasında CHP Grubuna
sataşması nedeniyle konuşması
2.- İstanbul Milletvekili Mehmet Muş’un,
Diyarbakır Milletvekili Sibel Yiğitalp’in HDP grup önerisi üzerinde yaptığı
konuşması sırasında Adalet ve Kalkınma Partisine sataşması nedeniyle konuşması
3.- Diyarbakır Milletvekili Sibel
Yiğitalp’in, İstanbul Milletvekili Mehmet Muş’un sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
4.- Muş Milletvekili Ahmet Yıldırım’ın,
Osmaniye Milletvekili Ruhi Ersoy’un yaptığı açıklaması sırasında HDP Grubuna
sataşması nedeniyle konuşması
5.- Amasya Milletvekili Mehmet Naci
Bostancı’nın, Muş Milletvekili Ahmet Yıldırım’ın sataşma nedeniyle yaptığı
konuşması sırasında AK PARTİ eski Genel Başkanına sataşması nedeniyle konuşması
6.- Manisa Milletvekili Erkan Akçay’ın,
İstanbul Milletvekili Engin Altay’ın usul görüşmesi nedeniyle yaptığı konuşması
sırasında Milliyetçi Hareket Partisine sataşması nedeniyle konuşması
7.- İstanbul Milletvekili Engin Altay’ın,
Manisa Milletvekili Erkan Akçay’ın sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
8.- Manisa Milletvekili Erkan Akçay’ın,
İstanbul Milletvekili Engin Altay’ın sataşma nedeniyle yaptığı konuşması
sırasında Milliyetçi Hareket Partisine sataşması nedeniyle konuşması
9.- Amasya Milletvekili Mehmet Naci
Bostancı’nın, İstanbul Milletvekili Engin Altay’ın usul görüşmesi nedeniyle
yaptığı konuşması sırasında AK PARTİ eski Genel Başkanına sataşması nedeniyle konuşması
10.- Amasya Milletvekili Mehmet Naci
Bostancı’nın, Gaziantep Milletvekili Ümit Özdağ’ın 447 sıra sayılı Anayasa
Değişiklik Teklifi’nin 18’inci maddesi üzerinde şahsı adına yaptığı konuşması
sırasında AK PARTİ Grup Başkanına sataşması nedeniyle konuşması
11.- Samsun Milletvekili Erhan Usta’nın,
Mardin Milletvekili Mithat Sancar’ın 447 sıra sayılı Anayasa Değişiklik
Teklifi’nin 18’inci maddesiyle ilgili önerge üzerinde yaptığı konuşması
sırasında Milliyetçi Hareket Partisine sataşması nedeniyle konuşması
VI.- GEÇEN TUTANAK HAKKINDA KONUŞMALAR
1.- Konya Milletvekili Mustafa Hüsnü Bozkurt’un,
14/1/2017 tarihli 58’inci Birleşimdeki bazı ifadelerini düzelttiğine ilişkin konuşması
VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Artvin Milletvekili Uğur Bayraktutan ve
21 milletvekilinin, Artvin genelinde yapılması planlanan HES projelerinin
bazılarının iptal edilme kriterlerinin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/432)
2.- Artvin Milletvekili Uğur Bayraktutan ve
21 milletvekilinin, kamuda çalışan mühendis ve mimarların özlük haklarında
yaşanan mağduriyetlerin araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/433)
3.- Artvin Milletvekili Uğur Bayraktutan ve
21 milletvekilinin, Afet ve Acil Durum Yönetimi Başkanlığı ile il
müdürlüklerinde çalışanların sorunlarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/434)
VIII.- ÖNERİLER
A) Siyasi Parti Grubu Önerileri
1.- HDP Grubunun, 2/3/2016 tarihinde
Diyarbakır Milletvekili Çağlar Demirel ve Diyarbakır Milletvekili İdris Baluken
tarafından, basın özgürlüğünü ve ifade özgürlüğünü ihlal eden uygulamalara son
verilmesi ve basın özgürlüğünün tesis ile tahkim edilmesinin yol haritasının
belirlenmesi amacıyla verilmiş olan Meclis araştırması önergesinin, Genel
Kurulun bilgisine sunulmak üzere bekleyen diğer önergelerin önüne alınarak 15
Ocak 2017 Pazar günkü birleşiminde sunuşlarda okunmasına ve ön görüşmelerinin
aynı tarihli birleşiminde yapılmasına ilişkin önerisi 
IX.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet
Aydın’ın, ifade edilen bazı bölgesel tanımlamaların Türkiye Cumhuriyeti’nin
üniter yapısı içerisinde gerçekçi olmadığına ilişkin konuşması
X.- USUL HAKKINDA GÖRÜŞMELER
1.- Oturum Başkanı TBMM Başkan Vekili Ahmet
Aydın’ın Cumhurbaşkanına yönelik bazı ifadelerle ilgili görüş bildirmesinin İç
Tüzük hükümlerine uygun olup olmadığı hakkında
XI.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Türkiye Cumhuriyeti Emekli Sandığı
Kanunu ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı (1/796) ile Plan ve Bütçe Komisyonu Raporu (S. Sayısı: 446)
2.- Adalet ve Kalkınma Partisi Genel
Başkanı İzmir Milletvekili Binali Yıldırım ve Grup Başkanvekilleri Kayseri
Milletvekili Mustafa Elitaş, Amasya Milletvekili Mehmet Naci Bostancı, Aksaray
Milletvekili İlknur İnceöz, Çanakkale Milletvekili Bülent Turan ve İstanbul
Milletvekili Mehmet Muş ile 310 Milletvekilinin Türkiye Cumhuriyeti
Anayasasında Değişiklik Yapılmasına Dair Kanun Teklifi (2/1504) ve Anayasa
Komisyonu Raporu (S. Sayısı: 447)
3.- Serbest Bölgeler Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı
(1/666) ile Sanayi, Ticaret, Enerji, Tabii Kaynaklar, Bilgi ve Teknoloji Komisyonu
Raporu (S. Sayısı: 443)
4.- Türkiye Cumhuriyeti ile Rusya
Federasyonu Arasında Cezai Konularda Karşılıklı Adli Yardımlaşma ve Suçluların
İadesi Anlaşmasının Onaylanmasının Uygun Bulunduğuna Dair Kanun Tasarısı
(1/650) ve Dışişleri Komisyonu Raporu (S. Sayısı: 439)
XII.- YAZILI SORULAR VE CEVAPLARI
1.- Manisa Milletvekili Tur Yıldız
Biçer’in, 2007 yılından itibaren Cumhuriyet Halk Partisine mensup
milletvekillerince yöneltilen yazılı soru önergelerine ilişkin sorusu ve
Türkiye Büyük Millet Meclisi Başkan Vekili Ahmet Aydın’ın cevabı (7/10145)
15 Ocak 2017 Pazar
BİRİNCİ OTURUM
Açılma Saati: 16.04
BAŞKAN: Başkan Vekili Ahmet AYDIN
KÂTİP ÜYELER: Özcan PURÇU (İzmir), Ömer SERDAR (Elâzığ),
----- 0 -----
BAŞKAN – Türkiye Büyük Millet Meclisinin 59’uncu
Birleşimini açıyorum. 
Toplantı yeter sayısı vardır, görüşmelere başlıyoruz. 
Gündeme geçmeden önce on beş sayın milletvekiline birer
dakikayla 60’a göre söz vereceğim.
Buyurun Sayın Yalım.
IV.- AÇIKLAMALAR
1.- Uşak Milletvekili Özkan Yalım’ın, Bursa
Milletvekili İsmail Aydın’ı 58’inci Birleşimde yaptığı konuşmasındaki bazı
ifadeleri nedeniyle kınadığına ilişkin açıklaması
ÖZKAN YALIM (Uşak) – Teşekkür ederim Sayın Başkanım.
Değerli arkadaşlarım, ilk önce, bütün
arkadaşlarımıza iyi çalışmalar olsun.
Yeni Anayasa’nın maalesef sonuna doğru geliyoruz,
maddelerin ilk oylamasının. Ancak, ben hâlâ -dünkü yapılan- AKP Milletvekili
İsmail Bey’in yaptığı açıklamanın çok hatalı olduğunu, kendisinin bunu geri
çekmemesinden veya hatalı olduğu hâlâ en ufak teyit edilmediğinden dolayı
üzüntümü belirtmek istiyorum ve de kendisini kınadığımı tekrar belirtmek
istiyorum. 
Teşekkür ederim. 
BAŞKAN – Teşekkür ediyorum. 
Sayın Akın…
2.- Balıkesir Milletvekili Ahmet Akın’ın,
on dört yıldır tek başına ülkeyi yöneten AK PARTİ’nin Türkiye’yi getirdiği
noktanın ortada olduğuna ilişkin açıklaması
AHMET AKIN (Balıkesir) – Sayın Başkan, teşekkürler. 
On dört yıldır tek başınıza ülkeyi yönetiyorsunuz.
Türkiye’yi getirdiğiniz nokta ortada. Ekonomi can çekişiyor, dış politika iflas
etmiş ve tutarsız politikalarınız tarihe geçmiş, terör iyice azmış ve “IŞİD”
adındaki katil sürüsünü ülkemizin başına bela etmişsiniz. Aynı menzilin yolcusu
olduğunuz, koruyup kolladığınız, Hükûmet ortaklığı yaptığınız ve devleti teslim
ettiğiniz yol arkadaşınız FETÖ ülkemize kastetmiş, darbeye kalkışmış ve kısaca
güzel ülkemizi yönetilemez hâle getirdiniz. Şimdi kendi beceriksizliğinizi
parlamenter sisteme yükleyip buradan, bu çıkmazdan bir diktatörle
kurtulabileceğinizi iddia ediyorsunuz. Çok istediğiniz başkanlığı kabul
ettirmek için mi bu güzel ülkemizi içinden çıkılmaz sorunlarla baş başa
bıraktınız? Halkımızı başkanlığa razı etmek için mi bu koşulları oluşturdunuz? 
BAŞKAN – Sayın Özdemir…
3.- İstanbul Milletvekili Sibel Özdemir’in,
Cumhurbaşkanının tarafsızlık yeminini yok sayarak Anayasa değişikliği
görüşmeleri sürecine dâhil olduğuna ilişkin açıklaması
SİBEL ÖZDEMİR (İstanbul) – Teşekkür ederim Sayın
Başkan. 
Dün Sayın Cumhurbaşkanının açıklamalarını dinledik.
Yine Sayın Cumhurbaşkanı tarafsızlık yeminini yok sayarak Anayasa değişikliği
görüşmeleri sürecine de dâhil olmuştur. Parlamentoda yüzde 52 temsil gücü olan
muhalefetin Parlamento işleyişi ve İç Tüzük gereği yasal haklarını kullanarak
Anayasa değişikliği görüşmelerindeki hukuk içindeki tavrını siz “edep ve adap
bilmeden engelleme gayretleri” olarak nitelendirdiniz. 
Sayın Cumhurbaşkanı, size şunu hatırlatırım: Komisyonda
ve Genel Kurulda insani olmayan çalışma saatlerinde ve bir aceleyle ülkenin
bütün sorunlarını bir kenara bırakarak günlerdir görüştüğümüz bu Anayasa
değişikliği sizin Anayasa’daki yetkilerinizi ve tarafsızlığınızı aşarak devlet
yönetiminde sebep olduğunuz hukuk dışı yönetim krizine çözüm arama çabasıdır.
Tekrar hatırlatmak istedim. 
BAŞKAN – Sayın Gürer... 
4.- Niğde Milletvekili Ömer Fethi Gürer’in,
Türkiye Büyük Millet Meclisinin demokrasinin güç merkezi olarak güçlendirilmesi
doğru iken tüm yetkilerin tek kişiye devrinin ülkede ciddi tahribat yaratan
sorunlar üretmesinin olası olduğuna ilişkin açıklaması
ÖMER FETHİ GÜRER (Niğde) – Teşekkür ederim Sayın
Başkan.
Ülkemiz birinci sınıf demokrasiyi hak
etmektedir. Bunun yolu, parlamenter sistemin sorunlarının giderilmesi, parlamenter
denetim mekanizmalarının etkin kılınması, sivil toplumun güçlendirilmesi,
demokratik hak ve taleplerin karşılanması, Siyasi Partiler Yasası, Sendikalar
Yasası, Seçim Yasası, şeffaflık gibi düzenlemelerin sağlanmasıdır. Yargının
kâğıt üzerinde değil, gerçek anlamda bağımsız ve tarafsız olması sağlanmalıdır.
Özgürlükçü ve çoğulcu demokrasinin, hukuk devletinin temelinde insan hakları
bulunan bir düzenin inşa edilebileceği yer Türkiye Büyük Millet Meclisi
olmalıdır. Türkiye’nin demokrasi sarayı Türkiye Büyük Millet Meclisidir, başka
saraylara ihtiyaç yoktur. Türkiye Büyük Millet Meclisinin demokrasinin güç
merkezi olarak güçlendirilmesi doğru iken tüm yetkilerin tek kişiye devrinin
ülkemizde ciddi tahribat yaratan sorunlar üretmesi olasıdır. 
Teşekkür ederim Başkanım.
Sayın Kavakcı…
5.- İstanbul Milletvekili Ravza Kavakcı
Kan’ın, milletvekilleri olarak kin ve nefret dilinden uzak durmanın çok önemli
olduğuna ilişkin açıklaması
RAVZA KAVAKCI KAN (İstanbul) – Teşekkür ederim Sayın
Başkan.
Meclisimiz yoğun bir şekilde çalışıyor; bizim için,
tarihimiz için çok önemli bir Anayasa düzenlemesi üzerinde çalışıyoruz. Yalnız,
bunu yaparken milletvekilleri olarak kin ve nefret dilinden uzak durmamızın çok
önemli olduğunu düşünüyorum. Saygıdeğer milletvekillerinin konuşmalar
yaptıklarında vatandaşlarımıza örnek olacak şekilde 15 Temmuz ruhunu, bilincini
yaşatarak söz almalarını saygılarımla arz ediyorum.
Teşekkür ederim.
BAŞKAN – Sayın Çamak…
6.- Mersin Milletvekili Hüseyin Çamak’ın,
Anayasa değişikliği kabul edilirse Meclisin kendi varlığını tek kişiye ve tek
siyasi partiye teslim edeceğine ve ülkenin geleceği için hayırlı olmayacak bu
değişikliğe “hayır” dememenin gelecekte vicdanları sızlatacağına ilişkin
açıklaması
HÜSEYİN ÇAMAK (Mersin) – Türkiye Cumhuriyeti, tek bir
siyasi partiye ve onun başındaki tek bir kişiye emanet edilemeyecek denli güçlü
ve köklü bir devlet geleneğine sahiptir. Bu gücün her defasında ehil kişilerce
kullanılacağı güveniyle geleceğe yönelik bir sistem kurulamaz. İnsanlık tarihi,
niyetlerinden bağımsız olarak kontrolsüz gücü ele geçirenlerin yarattığı
trajedilerle doludur. Bu değişiklikler kabul edilirse Meclis kendi varlığını
tek kişiye ve tek siyasi partiye teslim eden bir Meclis olacaktır. Ülkemizin
geleceği için hayırlı olmayacağı belli olan bu değişikliklere “Hayır.” dememek
gelecekte vicdanları sızlatacaktır. Hayırlı olmayacak işe “Hayır.” diyelim.
Teşekkür ederim.
BAŞKAN – Sayın Arslan…
7.- Denizli Milletvekili Kazım Arslan’ın,
Anayasa değişiklik teklifiyle getirilen cumhurbaşkanı yardımcılığıyla ilgili
bilgi almak istediğine ilişkin açıklaması
KAZIM ARSLAN (Denizli) – Başbakana soruyorum:
Anayasa’da yaptığınız değişiklikle, Cumhurbaşkanı, seçildikten sonra bir veya
birden fazla yardımcı atayabilir. Cumhurbaşkanlığı makamının boşalması hâlinde
kırk beş gün içinde seçim yapılır. Yenisi seçilinceye kadar Cumhurbaşkanına
vekâlet eder ve Cumhurbaşkanının yetkilerini kullanır. Genel seçime bir yıl
kala Türkiye Büyük Millet Meclisi seçimle, Cumhurbaşkanıyla birlikte yenilenir.

Şimdi size soruyorum: Milletin iradesiyle seçilmiş
milletvekillerini oluşturan Meclisin Başkanının Cumhurbaşkanına vekâlet etmesi,
atanmış cumhurbaşkanı yardımcısının Cumhurbaşkanının yetkilerini kullanması,
ayrıca Türkiye Büyük Millet Meclisinin seçimine bir yıl veya daha az süre
kalmış ise seçimler Türkiye Büyük Millet Meclisiyle birlikte yapılacağından,
atanmış cumhurbaşkanı yardımcısı bir yıla yakın görev yapmış olacaktır. Bu
durum milletin iradesini hafife almak değil midir? Seçilmiş olan vekiller,
cumhurbaşkanı yardımcısının atanmış olması sebebiyle onun altında nasıl bir
görev yapacaktır?
Teşekkür ederim.
BAŞKAN – Sayın Kayan…
8.- Kırklareli Milletvekili Türabi
Kayan’ın, getirilen anayasal düzenlemeyle pek çok konuda yıllarca geriye
gidildiğine ve istikrar konusunda sorun yaşanabileceğine ilişkin açıklaması
TÜRABİ KAYAN (Kırklareli) – Teşekkür ederim Sayın
Başkan.
On beş yıldır iktidardasınız, yeni bir anayasal
düzenleme getiriyorsunuz. Bu düzenlemeyle, temel hak ve hürriyetleri kullanmada
elli altı yıl geriye gidiyoruz; sosyal devlet anlayışında elli altı yıl geriye
gidiyoruz; medyanın özgür, yargının bağımsız, üniversitenin özerk olmasında
elli altı yıl geriye gidiyoruz; egemenliğin halk tarafından Meclis eliyle
kullanılmasında yüz kırk yıl geriye gidiyoruz; can ve mal güvenliği konusunda
iki yüz on yıl geriye gidiyoruz; hatta, 1215 yılında kabul edilen Magna
Carta’ya göre de mahkeme kararı olmadan hiçbir insanın mahkûm edilemeyeceği
konusundaki anlayışta da tam sekiz yüz iki yıl geriye gidiyoruz. 
Seçimlerde Cumhurbaşkanı başka bir partiden, Meclis
başka bir partiden olduğu zaman, bu seçimlerden sonra Cumhurbaşkanı Meclisi
feshedecektir. Sonraki yapılan seçimlerde yine aynı sonuç çıkarsa tekrar seçim
yenilenecektir, tekrar aynı sonuç çıkarsa tekrar yenilenecektir. Peki, böyle
bir sonuçta, bugüne kadar çok iltifat ettiğiniz istikrar ne olacaktır? 
BAŞKAN – Sayın Kılıç…
9.- Kahramanmaraş Milletvekili İmran
Kılıç’ın, İslam dininin, sahip olduğu hoşgörüyle çeşitli ırk, inanç ve geleneğe
mensup insanların birlikte yaşamalarına imkân tanıyan bir vatan anlayışına
sahip olduğuna ve buna “birlikte yaşama ahlakı” dendiğine ilişkin açıklaması
İMRAN KILIÇ (Kahramanmaraş) – Teşekkür
ederim Sayın Başkan. 
İslam, aidiyet hisleriyle kişinin
kimliğinin oluşmasına katkıda bulunan vatan, millet ve bayrak sevgisini meşru
kabul etmiştir. Farklı memleketlerde yaşayan, farklı milliyete mensup insanları
dışlamak, onlara karşı düşmanlık besleyerek ayrımcılık yapmak İslam’ın evrensel
ilkeleriyle bağdaşmamaktadır. Zira, İslam, sahip olduğu hoşgörüyle çeşitli ırk,
inanç ve geleneğe mensup insanların birlikte yaşamalarına imkân tanıyan bir
vatan anlayışına sahiptir. Farklı din ve milliyetlerden insanlarla bir arada
yaşamanın en güzel örneklerinden birini Allah Resulü Medine’de göstermiştir.
Ecdadımız da asırlarca farklı dil, din ve renklerden insanın birlikte
yaşamasına imkân tanımıştır. Bizler de ecdadımıza layık olmanın cabası içinde
olmalıyız. Buna “birlikte yaşama ahlakı” diyoruz. 
BAŞKAN – Sayın Gözgeç…
10.- Bursa Milletvekili Emine Yavuz Gözgeç’in,
teklif edilen Anayasa değişikliğiyle ülkenin çok daha hızlı ilerleyeceğine ve
güçleneceğine ilişkin açıklaması
EMİNE YAVUZ GÖZGEÇ (Bursa) – Deniliyor
ki: “Terör var, ekonomik sorunlar var, sırası mıydı, bu telaş niye?” Öncelikle,
ortada bir telaş yok. Usulüne uygun teklif edilen bir değişiklik var. Ancak, AK
PARTİ’nin her alanda gerçekleştirdiği hız kesmeden devam eden yatırımlara,
gelişmelere ayak uyduramayanların yılların alışkanlığıyla “Bu ne hız?” demeleri
doğaldır. “On dört yılda ne istediniz de yapamadınız?” deniyor. Yıl 2002
“Eyvah! Mahvolduk.” çığırtkanlığı, 367 krizi, parti kapatma davası, 27 Nisan
e-muhtırası, gezi olayları, 17-25 Aralık, 15 Temmuz, bir yandan terör diğer
yandan vesayet organlarını devreye sokarak Türkiye'nin güçlenmesini engelleme
çabaları. Buna rağmen reform niteliğinde atılan önemli adımlar. Sistem
krizlerine rağmen on dört yılda büyüyen Türkiye. Teklif edilen değişiklikle,
ülkemiz, çok daha hızlı ilerleyecek ve güçlenecektir. 
Teşekkür ediyorum. 
BAŞKAN – Sayın Arık…
11.- Kayseri Milletvekili Çetin Arık’ın,
AKP’nin hiçbir şeyinin yerli ve millî olmadığına ve istediğini aldıktan sonra
milliyetçiliği yeniden ayaklar altına alacağına ilişkin açıklaması
ÇETİN ARIK (Kayseri) – Teşekkür ederim
Sayın Başkan.
Hepimiz çok iyi biliyoruz ki AKP’nin
hiçbir şeyi yerli ve millî değildir, Türk tipi değildir. Getirecekleri
başkanlık sistemi de Türk tipi olmayacaktır, olsa olsa FETÖ’cü tipi olacaktır.
Şu çok iyi bilinmelidir ki AKP istediğini aldıktan sonra milliyetçiliği yeniden
ayaklar altına alacaktır. Eğer bu sürecin sonunda, Allah muhafaza, amaçlarına
ulaşacak olurlarsa tarih kitapları şöyle yazacaktır: “Önce demokrasiyi
kullandılar. Sonra Türk milliyetçiliğini kullandılar. Diktatörlük rejimi kurulduğunda
ne demokrasi ne Türk milliyetçiliği ne de cumhuriyet, hiçbirisi kalmamıştı,
hepsinin izlerini bile çoktan silmişlerdi.” Tarih kitaplarının bunları
yazmaması için -tek bir kişinin değil de- milletimize hizmet eden bütün
milletvekillerini göreve davet ediyorum. Teşekkür ediyorum. 
BAŞKAN – Sayın Nazlı…
12.- Kütahya Milletvekili Mustafa Şükrü
Nazlı’nın, Kocaeli Milletvekili Saffet Sancaklı’ya ve ailesine geçmiş olsun
dileğinde bulunduğuna ve içinde bulunulan tarihî anları Halil Cibran’ın bazı
dizeleriyle ifade etmek istediğine ilişkin açıklaması
MUSTAFA ŞÜKRÜ NAZLI (Kütahya) – Sayın Başkan, değerli
milletvekilleri; konuşmamın başında değerli milletvekili arkadaşımız Saffet
Sancaklı’ya ve ailesine geçmiş olsun dileklerimi iletiyorum. 
Tarihî anlara tanıklık ediyoruz Türkiye Büyük Millet
Meclisi olarak. Korku imparatorluğu ve onun vesayetçi artıklarına veda
ettiğimiz bu anları, Halil Cibran’ın şu dizeleriyle ifade etmek istiyorum: 
“Biz hüznün çocuklarıyız 
ve hüzün, âleme hayır ve bilgi yağdıran buluttur. 
Siz sevinçlerin çocuklarısınız. 
Sevinçleriniz ne kadar yükselirse yükselsin
Sonuçta rüzgârın yıktığı dumandan direkler gibidir.” 
Hakikat güneşinin aydınlattığı bir Türkiye heyecanıyla
hepinize saygılar sunuyorum. 
BAŞKAN – Sayın Tüm…
13.- Balıkesir Milletvekili Mehmet Tüm’ün,
Nazım Hikmet’in doğum günü anısına bir şiirini okumak istediğine ilişkin
açıklaması
MEHMET TÜM (Balıkesir) – Teşekkür ederim Başkan.
Bugün Nazım Hikmet’in doğum günü. Nazım Hikmet’in
anısına bir şiir okumak istiyorum Nazım Hikmet’ten: 
“O duvar,
duvarınız,
vız gelir bize vız!
Bizim kuvvetimizdeki hız, 
Ne bir din adamının dumanlı vaadinden, 
Ne de bir hülyanın gönlü yakışındandır. 
O yalnız 
tarihin durdurulmaz akışındandır. 
Bize karşı koyanlar, 
karşı koymuş demektir. 
Maddede hareketin, 
Yürüyen cemiyetin ezelî kanunlarına. 
Sükûn yok, hareket var 
bugün yarına çıkar 
yarın bugünü yıkar 
ve bu durmadan akar, 
akar, 
akar. 
Biz bugünün münadisi
yarının kahramanlarıyız.
Biz bu durmadan akan, 
yıkıp yapan akışın 
çizgilenmiş sesiyiz. 
Biz, adımlarını tarihin akışına uyduran 
temelleri çöken emperyalizme vuran, 
yarını kuranlarız.
O duvar, 
duvarınız, 
vız gelir bize vız!”
Teşekkür ederim. 
BAŞKAN – Teşekkür ederim.
Sayın Yiğit…
14.- İzmir Milletvekili Ali Yiğit’in, Nazım
Hikmet’in 115’inci doğum gününe ve Başbakanın İzmir’e vadettiği 35 projeden
biri olan Alaçatı havaalanıyla ilgili bilgi almak istediğine ilişkin açıklaması
ALİ YİĞİT (İzmir) – Nazım Hikmet’i 115’inci doğum
gününde saygı ve sevgiyle anıyoruz.
Sayın Başkan, Sayın Başbakan İzmir’in milletvekili ve
İzmir’e vadettiği 35 projeden birisi de Alaçatı Havaalanı’ydı. Bugün
Alaçatı’dan bir arkadaşım aradı beni. “Başbakan gitti gidecek. Bize de söz
vermişti. Bu 35 projeden biri olan Alaçatı Projesi ne olacak, hayal mi olacak,
biz rüyaya mı yatacağız?” diye sordular. Bu konuda Başbakandan bir cevap
bekliyorum.
Teşekkür ederim.
BAŞKAN – Sayın Tezcan…
15.- Mersin Milletvekili Yılmaz Tezcan’ın,
Kocaeli Milletvekili Saffet Sancaklı’nın eşine acil şifalar dilediğine ve
Anayasa değişikliği görüşmeleri devam ederken Cumhuriyet Halk Partisinin
çarşamba gecesi Türkiye’ye, Türk milletine yakışmayan bir görüntüye neden
olduğuna ilişkin açıklaması
YILMAZ TEZCAN (Mersin) – Teşekkür ediyorum Sayın
Başkan.
Ben de sözlerimin başında Milliyetçi Hareket Partisi
Kocaeli Milletvekili Sayın Saffet Sancaklı kardeşimizin muhterem eşine
Allah’tan acil şifalar diliyorum. 
Anayasa değişikliği görüşmelerimizin on yedinci
günündeyiz. Hayırlara vesile olmasını temenni ediyorum. Muhalefet partisi
Cumhuriyet Halk Partisi çarşamba gecesi burada Türkiye’ye, Türk milletine
yakışmayan bir görüntüye neden oldu. Hukuk tanımayan, şiddeti meşru kabul eden
bu tavrı kınıyorum. Tekrarlanmaması dileklerimi sunuyorum.
Ayrıca, gözümün önünde, kendisi de benim gibi doktor
olan yani hayatını insanlık hizmetlerine adayacağına, insan hayatına mutlak
surette saygı göstereceğine ve bilgilerini insanlık aleyhinde kullanmayacağına
yemin eden CHP Antalya Milletvekili Niyazi Nefi Kara, partimizin Genel Başkan
Yardımcısı olan Sayın Fatih Şahin’e, burnunu ve gözünü hedef alarak, yumruk
atmıştır. Bu alçak saldırı sonucu başkanımızın burnu kırılmıştır, ameliyat
olmuştur. 
Nefi Kara insan hayatına saygı duymamış, bilgilerini
insanlık aleyhinde…
(Mikrofon otomatik cihaz tarafından kapatıldı) 
BAŞKAN – Sayın Yıldırım…
16.- Adıyaman Milletvekili Behçet
Yıldırım’ın, Anayasa değişikliği adı altında bir dikta rejimi inşa edilmeye
çalışıldığına, seçilmiş iradenin tutuklu olduğu bir yerde demokratik Anayasa
değişikliğinden söz edilemeyeceğine ve tutuklu milletvekillerinin yasama
faaliyetlerine katılması için Meclisi göreve davet ettiğine ilişkin açıklaması
BEHÇET YILDIRIM (Adıyaman) – Teşekkürler Başkanım. 
Bugünlerde sözüm ona Anayasa değişikliği adı altında
bir dikta rejimi inşa edilmeye çalışılıyor. Her ne kadar muhalefet etsek de
gizli anlaşmalar ile ödünlerle yasa maddeleri bir bir kabul ediliyor. Bu
getirilecek olan tek adam yasasının Türkiye halklarına yarar getirme yerine
zarar getireceği gerçekliği inkâr edilemez. 
Hemen hemen her ilden milletvekilleri lehte veya
aleyhte kısa süreli de olsa ifadelerini dile getirmekte ama Hakkâri ilimizin
tüm vekilleri, 3 vekil şu anda tutuklu, daha doğrusu rehin olduklarından dolayı
bu yasama faaliyetlerine katılamamaktadır. Bu durum, insan haklarına aykırıdır.
HDP’nin yüzde 84 oy aldığı bu il âdeta cezalandırılmaktadır. Seçilmiş iradenin
tutuklu olduğu bir yerde demokratik Anayasa değişikliğinden söz edilemez.
Tutuklu tüm vekillerimizin yasama faaliyetlerine katılması için Meclisi göreve
davet ediyorum.
BAŞKAN – Sayın Altay…
ENGİN ALTAY (İstanbul) – Konuşanı göremedim ama iktidar
partisi grubuna mensup bir sayın milletvekili, çarşamba akşamı yaşanan
olayların bütün sorumluluğunu partimize yıkmak ve “alçakça duruş, davranış”,
“rezil” gibi ifadeler kullanmak suretiyle bir sataşmada bulundu Sayın Başkanım.

MEHMET MUŞ (İstanbul) – “Alçakça saldırı.” dedi ya,
“duruş” demedi. 
ENGİN ALTAY (İstanbul) – “Alçakça bir saldırı.”, evet. 
BAŞKAN – Buyurun Sayın Altay. (CHP sıralarından
alkışlar) 
Lütfen, iki dakikada tamamlayalım ve yeni bir sataşmaya
meydan vermeyelim. 
V.- SATAŞMALARA İLİŞKİN KONUŞMALAR
1.- İstanbul Milletvekili Engin Altay’ın,
Mersin Milletvekili Yılmaz Tezcan’ın yaptığı açıklaması sırasında CHP Grubuna
sataşması nedeniyle konuşması
ENGİN ALTAY (İstanbul) – “Tarihten husumet çıkarılmaz,
ders çıkarılır.” diye çok bilinen bir laf vardır. Çarşamba günü de bir
tarihtir. Sayın milletvekili nerede, kimin konuştuğunu bilmiyorum, göremedim
yani.
TEKİN BİNGÖL (Ankara) – Sütunun arkasına saklanmış. 
ENGİN ALTAY (Devamla) - Neyse, önemli değil. 
Çarşamba akşamı bu Mecliste yaşanan görüntülerin
kamuoyunda da tasvip edilmediğinin ben de farkındayım. Bu görüntülerin
yaşanması tek taraflı bir iradeyle gerçekleşmemiştir. Daha önce burada bir
konuşmamda anlattım, bu kürsü millî iradenin, Meclisin, milletin kürsüsüdür. Bu
kürsü üzerinden milletin vekilleri, millete, kamuoyuna ve milletvekillerine
mesaj verirler. Bu kürsünün kuruluş gerekçesi, amacı budur. Çarşamba akşamı
yaşananlar keşke yaşanmasaydı, ama sizin -hepinizi kastetmiyorum- demokratik
taleplere tahammülsüzlüğünüz de bunda önemli bir rol oynamıştır. 
Öte yandan, Sayın Fatih Şahin’in durumu en az onun
kadar beni de üzmüştür. Buradan da, çok üzgün olduğumuzu, geçmiş olsun
dileğimizi belirttik. Değerli milletvekilleri, olan olmuş, kaşımak istiyorsanız
kaşıyalım ama bilinen bir şey var, hepinizin bildiği bir şey var: Kavgada
yumruk sayılmaz. O gece kim kime ne kadar vurdu, kaç tane? Yani bizim
milletvekillerimiz darbe almadı mı zannediyorsunuz. Yani öyle bir algı
yaratıyorsunuz ki: “CHP’liler AKP’lileri dövdü.” Bunu istemem. Bu, size de
yakışmaz, bize de yakışmaz. Bunu kaşımanın kimseye de bir faydası yoktur Sayın
Vekil. 
AHMET HAMDİ ÇAMLI (İstanbul) - Ama siz sürdürüyorsunuz.
ENGİN ALTAY (Devamla) – Sayın Vekil, kim
sürdürüyor? Twitter’lara bakın.
AHMET HAMDİ ÇAMLI (İstanbul) – Dün akşam,
yok beygir ısırdı, yok köpek ısırdı…
ENGİN ALTAY (Devamla) – Sen kendi
açıklamalarına bak. 
AHMET HAMDİ ÇAMLI (İstanbul) – Ne var
benim açıklamalarımda?
ENGİN ALTAY (Devamla) – Böyle şey
olabilir mi? 
TEKİN BİNGÖL (Ankara) – Rezalet, rezalet.
AHMET HAMDİ ÇAMLI (İstanbul) – Ne
rezalet, hepsi gerçek. 
TEKİN BİNGÖL (Ankara) – Hepsi yalan.
AHMET HAMDİ ÇAMLI (İstanbul) – Kayıtlı
gerçek. 
BAŞKAN – Sayın milletvekilleri, istirham
ediyorum, lütfen. 
ENGİN ALTAY (Devamla) – Burası fikrî
münakaşanın yapılacağı bir yerdir, fiziki münakaşa burada olmaz. Ayrıca, bu
kürsüyü biz yıkmadık, bu kürsüyü biz kırmadık. 
Teşekkür ederim. (CHP sıralarından
alkışlar) 
BAŞKAN – Teşekkür ediyorum. 
MEHMET DEMİR (Kırıkkale) – Kürsüyü bloke
ettiniz. 
MEHMET MUŞ (İstanbul) – Sayın Başkan…
BAŞKAN – Buyurun.
MEHMET MUŞ (İstanbul) – Yaşananlar milletin gözü önünde
yaşanmıştır. Sayın Altay’a cevap verip polemiğe girmek istemiyoruz ama her şey
milletin terazisinde tartılmaktadır. Herkes hak ettiğini almıştır milletten.
BAŞKAN – Teşekkür ediyorum.
MUSTAFA HÜSNÜ BOZKURT (Konya) – Sayın Başkan…
BAŞKAN – Sayın Bozkurt, size 60’a göre yerinizden…
Buyurun. 
MUSTAFA HÜSNÜ BOZKURT (Konya) – Başkanım, 58’e göre…
BAŞKAN - İki dakikaya çıkartacağım. 
Buyurun, buyurun, tamamlarsanız, vereceğim ben size.
Lütfen…
ENGİN ALTAY (İstanbul) – Bir dakika… Talep 58’inci
madde Sayın Başkan.
MUSTAFA HÜSNÜ BOZKURT (Konya) – Ama benim göstereceğim
şeyler var. 58’e göre rica ediyorum.
BAŞKAN – Neyi, hangi şeyi düzelteceksiniz?
MUSTAFA HÜSNÜ BOZKURT (Konya) – Dün akşamki konuşmamı
düzeltmek istiyorum.
BAŞKAN - Şimdi, Sayın Bozkurt, bunu tamamen şeye
çevirmemiz lazım, zaman kaybı da olmasın. Ben yerinize zaten meramınızı
anlatacağım.
ENGİN ALTAY (İstanbul) – Hayır… Hayır…
MUSTAFA HÜSNÜ BOZKURT (Konya) – Kürsüden rica ediyorum
Sayın Başkan.
BAŞKAN – Şimdi, düzeltmeyi hangi hususla, hangi
ibareyle yapacağınızı belirtmeniz lazım açıkça. Bakın, İç Tüzük çok açık, ona
göre.
MEHMET MUŞ (İstanbul) – Hangi maddeye göre?
BAŞKAN - Bir saniye… Dinliyorum ben Sayın Bozkurt’u.
MUSTAFA HÜSNÜ BOZKURT (Konya) – Efendim, ben konuşmamda
tam izah edemedim. AKP milletvekili arkadaşımızın “Beni bir CHP’li ısırdı ama
Eren Erdem değildi.” sözünü tam anlatamadım. Onun için, lütfen düzeltmeme izin
verin.
BAŞKAN – Hayır, onu yapamıyorsunuz işte. Siz kendi
beyanınızı düzeltmeye ilişkin… Sizin hangi beyanınıza yönelik…
MUSTAFA HÜSNÜ BOZKURT (Konya) – Yani kendi beyanım.
Bakın, burada var efendim.
BAŞKAN – Sizin beyanınız ne? Hangi beyanınızı, nasıl
düzelteceksiniz? Yani onu söylemeniz lazım. İç Tüzük, 58’i bu şekilde
uyguluyor. Sizin dediğiniz sataşmaya girer, o dünde kaldı.
MUSTAFA HÜSNÜ BOZKURT (Konya) – Bakın, kırk üç yıllık
bir hekim olarak bu ısırmanın diş izi olmadığını tam anlatamadım, onu düzeltmek
istiyorum müsaade ederseniz.
BAŞKAN – Buyurun, iki dakika veriyorum Sayın Bozkurt.
Yeni bir polemik oluşturmayalım lütfen. (CHP sıralarından alkışlar) 
MEHMET MUŞ (İstanbul) – O ayrı bir şey Sayın Başkan.
Sayın Başkan, İç Tüzük’ü uygulayın, usule aykırı işlem yapmayın.
ENGİN ALTAY (İstanbul) – Ya, konuştuğu bir beyanı
düzeltecek, bu İç Tüzük’ün hükmü.
VI.- GEÇEN TUTANAK HAKKINDA KONUŞMALAR
1.- Konya Milletvekili Mustafa Hüsnü
Bozkurt’un, 14/1/2017 tarihli 58’inci Birleşimdeki bazı ifadelerini
düzelttiğine ilişkin konuşması (x)
MUSTAFA HÜSNÜ BOZKURT (Konya) – Teşekkür ederim Sayın
Başkanım.
Şimdi, dün akşam burada konuşurken, çok iyi niyetle,
arkadaşımızın konuşmasından mülhem söz aldım çünkü dedi ki: “Beni bir CHP
milletvekili ısırdı ama o Eren Erdem değildi.” O hengâmede kendisini ısıranın
bir CHP milletvekili olduğunu ve Eren Erdem olmadığını saptayanın adını da
vermesi gerekir. Bu, bütün CHP milletvekillerini ilzam eder. Öte yandan, o yara
izinin bir ısırık izi olmadığını da bir hekim gözüyle arz ettim.
Şimdi, bütün bundan sonra şunları da arz etmeme lütfen
izin verin. Bugün 2 madde görüşeceğiz, 17 ve 18’inci maddeler. Bu 2 madde,
sevgili arkadaşlar, günlerdir bu kürsüye çıkıp “Kişiye özel, kişilerle ilgili
değil, Sayın Recep Tayyip Erdoğan’la ilgili değil.” dediğiniz bu Anayasa değişikliğinin
tam da Sayın Recep Tayyip Erdoğan için özel olarak konulan 2 maddesi: Teklifin
17’nci maddesinde, siz getirdiğiniz geçici 21’inci maddenin (b) bendiyle Sayın
Cumhurbaşkanına, bugünkü Cumhurbaşkanına yetki veriyorsunuz Cumhurbaşkanlığı
kararnamesiyle. 18’inci maddenin yani yürürlük maddesinin (c) bendiyle de
mevcut Sayın Cumhurbaşkanının Adalet ve Kalkınma Partisine dönüp Genel Başkan
olabilmesine, hemen, yayımı tarihinde, imkân kılıyorsunuz. Dolayısıyla,
getirdiğiniz bu 2 madde tamamen kişiye özel maddeler olarak görünüyor. 
Bir şey de arz edip sözlerimi bitireceğim sevgili
arkadaşlar. 15 Temmuzdan sonra gerek Sayın Başbakan gerek Sayın Cumhurbaşkanı,
meydanlarda milleti “idam, idam” diye bağırttınız ve “İdam eğer gelirse ben
bunu onaylarım.” laflarını da duyduk. Gerek ben kişi olarak gerek biz parti
olarak idama şiddetle karşıyız ama 18 maddelik bir yasa değişikliği
getiriyorsunuz, idam burada yok, Anayasa değişikliğinde yok. Niye o zaman
insanları kandırdınız, neden meydanlarda bağırttınız, neden “İdam gelirse ben…”
(CHP sıralarından alkışlar) 
(Mikrofon otomatik cihaz tarafından kapatıldı) 
MEHMET DEMİR (Kırıkkale) – İstiyor musunuz idamı siz,
istiyor musunuz? 
MEHMET MUŞ (İstanbul) – Sayın Başkan, böyle bir usul
yok. 
BAŞKAN – Teşekkür ediyorum. 
MEHMET DEMİR (Kırıkkale) – İstiyorsanız o teklifi de
siz getirin. 
MEHMET MUŞ (İstanbul) – Sayın Başkan…
MUSTAFA HÜSNÜ BOZKURT (Devamla) – Sayın Başkan...
BAŞKAN – Lütfen bitirin, son bir cümle. 
Buyurun. 
MUSTAFA HÜSNÜ BOZKURT (Devamla) – Bakın, bu, doğru bir
tavır değil sevgili arkadaşlar. Sürekli mağduriyet üzerinden yani önce askerî
vesayet mağduriyeti, sonra yargı mağduriyeti, sonra şu, bu; şimdi de bir 15
Temmuz mağduriyeti icat ettiniz. Ama o 15 Temmuz mağduriyetini kullanarak
milleti meydanlarda “idam, idam” diye bağırtıyorsunuz, getirdiğiniz Anayasa
değişikliği teklifinde idam neden yok? 
Çok teşekkür ederim. 
BAŞKAN – Teşekkür ediyorum Sayın Bozkurt. 
MEHMET MUŞ (İstanbul) – Sayın Başkan…
MEHMET DEMİR (Kırıkkale) – İdam gelse oy verecek misin?
MUSTAFA HÜSNÜ BOZKURT (Konya) – Tabii ki vermeyeceğim. 
BAŞKAN – Buyurun Sayın Muş. 
MEHMET MUŞ (İstanbul) – İç Tüzük’e, herkes uygun
hareket etmek zorunda. 
MEHMET DEMİR (Kırıkkale) – Dayanaksız konuşuyorsun,
bunun istismarını yapıyorsun? Bunun istismarını niye yapıyorsun?
MUSTAFA HÜSNÜ BOZKURT (Konya) – Ne alakası var! Biz
zaten karşıyız ama siz idamdan yanaydınız, bura da idamdan yanaydı. Anlaştınız,
getirmediniz. Onu söylüyorum. 
MEHMET DEMİR (Kırıkkale) – Geldiği zaman gene idamdan
yana olacağız, merak etme sen. 
OSMAN AŞKIN BAK (Rize) – Millet ne derse o olur, merak
etmeyin. 
BAŞKAN – Bir saniye…
Sayın Bozkurt, yerinize buyurun. 
Buyurun Sayın Muş. 
MEHMET MUŞ (İstanbul) – Parlamento İç Tüzük’e göre
yönetilmek zorunda. Burada 58’e göre söz isteniyorsa geçmiş bir beyanın
düzeltilmesi gerekir, yeni beyanlara yer vermek üzere 58’e göre söz alınamaz. 
Lütfen, herkesi İç Tüzük’e uygun hareket etmeye davet
ediyorum. Genel Kurul İç Tüzük’e uygun şekilde yönetilmek durumundadır.
BAŞKAN – Teşekkür ediyorum.
İç Tüzük 58’e göre, kendi beyanını düzeltmek üzere iki
dakika ben de söz verdim.
Şimdi, Başkanlığın Genel Kurula sunuşları vardır.
Meclis araştırması açılmasına ilişkin üç adet önerge
vardır, ayrı ayrı okutuyorum:
VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Artvin Milletvekili Uğur Bayraktutan ve
21 milletvekilinin, Artvin genelinde yapılması planlanan HES projelerinin
bazılarının iptal edilme kriterlerinin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/432)
Türkiye Büyük Millet Meclisi
Başkanlığına
Artvin genelinde 126 HES projesinin 70 civarındakinin
iptal edildiği, bu iptallerin hangi kriterler göz önüne alınarak yapıldığı,
halkın büyük tepki gösterdiği birçok HES projesinin neden iptal edilmediği,
alınan kararların siyasi olup olmadığı konusundaki iddiaların gerçekliğinin
araştırılması amacıyla Anayasa'nın 98’inci ve İç Tüzük’ümüzün 104‘üncü ve
105’inci maddeleri gereğince Meclis araştırma komisyonu açılmasını
saygılarımızla arz ederiz.
1) Uğur Bayraktutan  (Artvin)
2) Kazım Arslan (Denizli)
3) Ceyhun İrgil  (Bursa)
4) Mahmut Tanal  (İstanbul)
5) Kadim Durmaz  (Tokat)
6) Ali Akyıldız  (Sivas)
7) Mazlum Nurlu  (Manisa)
8) Orhan Sarıbal  (Bursa)
9) Gülay Yedekci (İstanbul)
10) Tur Yıldız Biçer (Manisa)
11) Mustafa Sezgin Tanrıkulu  (İstanbul)
12) Nihat Yeşil  (Ankara)
13) Türabi Kayan  (Kırklareli)
14) Candan Yüceer (Tekirdağ)
15) Hüseyin Yıldız (Aydın)
16) Ahmet Akın (Balıkesir)
17) Tekin Bingöl (Ankara)
18) Veli Ağbaba (Malatya)
19) Onursal Adıgüzel (İstanbul)
20) Vecdi Gündoğdu (Kırklareli)
21) Ünal Demirtaş (Zonguldak)
22) Mehmet Göker (Burdur)
Gerekçe:
Barajlar kenti Artvin ülkemizin enerji üretiminde büyük
bir söz sahibidir. Artvin birçok güzelliğini ülkesine bu uğurda feda etmiş,
tarihini, güzelliklerini, geçmişini sular altında bırakan, feda eden
insanlarıyla da büyük bir vatandaşlık örneği göstermiştir. Ancak son yıllarda
Artvin ve ilçelerinde hidroelektrik santrallerinin irili ufaklı birçok dereye
yapımı bölge halkında rahatsızlık, hatta, devletine bağlılığıyla bilinen
Artvinliyi isyan ettirme noktasına getirmiştir. 
Sayısı her geçen gün değişen HES projeleri Artvin'in ve
bölgenin kanayan bir yarasıdır. Halk, ırmaklarının ellerinden alınmasını ve
akabinde ekolojik dengenin bozulmasını asla istememektedir. Bu durum yediden
yetmişe herkese rahatsızlık vermektedir. Elbette ülkemizin enerji ihtiyacı
vardır ve bu ihtiyaçlar ülkemizin uygun kaynaklarından sağlanmalıdır. Ancak bir
kenti, bir coğrafyayı, bir milleti ve kültürü yok edecek boyutlara
ulaşmamalıdır, Artvin ilini haritadan silecek şekilde her noktasına
girilmemelidir, ihtiyaç yağmaya dönüşmemelidir. Artvinli, il sınırları
içerisinde 200'e yakın HES projesini iyi niyetli görmemektedir. 
Yapılması düşünülen HES projeleri hangi kriterler göz
önünde tutularak belirlenmiştir? Hatta son günlerde siyasetçilerin 70 HES
projesinin iptal edildiğini müjdelemesi hem sevindirici hem de üzücüdür. 70 HES
projesinin bölgeye vereceği ekolojik zarardan dönülmesi sevindirici bir durum
olsa dahi, geri kalan HES projeleri endişe vericidir. Dün olması yönünde karar
alınan HES projelerinin bugün 70 tanesi iptal ediliyorsa bugün yapımına
uygunluk verilen HES'lerin yarın yanlış olmayacağına nasıl inanabiliriz?
Yapılması planlanan HES'lerin 70 tanesi keyfî ve siyasi bir kararla iptal
edilmiş olabilir. Veya iptal edilmeyen HES projeleri kim ve kimler için iptal
edilmemiştir? Vaktinde sağlıklı bir karar verilmiş olsa bugün bu 70 HES
projesinin yapımı iptal edilmezdi. Tüm bu ve benzeri sorulara kamuoyunda cevap
aranmaktadır. Bölgede yapılması planlanan tüm HES'ler incelenmelidir.
Birilerinin rant sağlaması için değil, millî menfaatler gözetilerek HES
projeleri belirlenmelidir. Ülkemiz için HES projesi mi, RES projesi mi, yoksa
GES projesi mi daha rantabldır, iyi incelenmeli ve ona göre karar verilmelidir.
Kısacası, Artvin genelinde yapılmasına karar verilen
HES projeleri meşruiyetini kaybetmiştir. O nedenle Artvin genelinde yapılması
planlanan HES projelerinin 70 tanesinin iptal edildiği, iptal edilmenin siyasi
ve keyfî olduğu, iptal edilmeyen diğer projelerin neden iptal edilmediğiyle
ilgili kamuoyunda oluşan birçok iddiaların kurulacak bir Meclis araştırması
komisyonu tarafından görülmesi ve tespit edilmesi amacıyla, Anayasa'nın 98’inci
ve İç Tüzük’ümüzün 104’üncü ve 105’inci maddeleri gereğince, Meclis araştırması
komisyonu açılmasını saygılarımızla arz ederiz.
2.- Artvin Milletvekili Uğur Bayraktutan ve
21 milletvekilinin, kamuda çalışan mühendis ve mimarların özlük haklarında
yaşanan mağduriyetlerin araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/433)
Türkiye Büyük Millet Meclisi
Başkanlığına
Kamuda çalışan mühendis ve mimarların özlük haklarında
yaşanan mağduriyetlerin araştırılması amacıyla, Anayasa'nın 98’inci ve İç
Tüzük’ümüzün 104’üncü ve 105’inci maddeleri gereğince, Meclis araştırması
komisyonu açılmasını saygılarımızla arz ederiz.
1) Uğur Bayraktutan (Artvin)
2) Kadim Durmaz (Tokat)
3) Mahmut Tanal (İstanbul)
4) Ceyhun İrgil (Bursa)
5) Ali Akyıldız (Sivas)
6) Mazlum Nurlu (Manisa)
7) Orhan Sarıbal (Bursa)
8) Kazım Arslan (Denizli)
9) Gülay Yedekci (İstanbul)
10) Tur Yıldız Biçer (Manisa)
11) Mustafa Sezgin Tanrıkulu (İstanbul)
12) Nihat Yeşil (Ankara)
13) Türabi Kayan (Kırklareli)
14) Candan Yüceer (Tekirdağ)
15) Hüseyin Yıldız (Aydın)
16) Ahmet Akın (Balıkesir)
17) Tekin Bingöl (Ankara)
18) Veli Ağbaba (Malatya)
19) Onursal Adıgüzel (İstanbul)
20) Vecdi Gündoğdu  (Kırklareli)
21) Ünal Demirtaş  (Zonguldak)
22) Mehmet Göker (Burdur)
Gerekçe:
02/10/2011 tarih ve 28103 sayılı Resmî Gazete’de
yayımlanarak yürürlüğe giren 666 sayılı KHK’nın 3’üncü maddesinde “Uzman ve
uzman yardımcılarının mesleğe alınmaları, yetiştirilmeleri, yarışma sınavı, tez
hazırlama ve yeterlilik sınavı ile uzman ve uzman yardımcıları ile ilgili diğer
hususlar, Devlet Personel Başkanlığının görüşü alınarak kurumlarınca
hazırlanacak yönetmelikle düzenlenir.” hükmü yer almaktadır. 2011 yılında
yapılan bu düzenlemeyle, aynı işyerinde çalışan bir kısım teknik elemanlar
uzmanlık kadrosu almış veya uzman yardımcısı kadrosuyla yeni mühendisler
alınmıştır. Kurumlarda uzun yıllar görev yapan mühendislerle aynı işyerinde,
aynı görevi yapmalarına rağmen, uzman ve/veya uzman yardımcısı olanlar yüzde 30
oranında daha fazla maaş almaktadırlar. 
2011 yılında çıkarılan 666 sayılı KHK’yle, aynı
işyerinde aynı işi yapan personel arasındaki dengesizliğin giderilmesi, eşit
işe eşit ücret verilmesi amaçlanmıştır. Ancak, devlet kurumlarında aynı unvanda
çalışan ve aynı işi yapan mühendisler için eşitsizlik giderilmemiştir. Kamuda
yaklaşık 38 farklı isimde uzmanlık kadroları ile mühendis kadroları arasında,
aynı iş yerinde, aynı ortamda, hatta aynı odada benzer nitelikteki işleri
yapmalarına rağmen,, ciddi maaş farkları bulunmaktadır. Bu durum, çalışma
motivasyonunu yok etmekte ve çalışma barışını bozmaktadır.
Bugüne dek ülkemizin inşasında, imarında ve
kalkınmasında önemli görevler üstlenmiş; zor arazi koşullarında, şantiyelerde,
fabrikalarda, yollarda, köprülerde, yer altı ve yer üstü maden işletmelerinde
özveriyle çalışmakta olan mühendislerin ekonomik mağduriyetlerinin giderilmesi
gerekmektedir.
Doktorlar, uzman ve uzman yardımcısı statüsünde
çalışanlar ile içinde bulunduğumuz dönemde akademisyenler ve hâkim,
savcılarımıza yönelik yapılmış olan ekonomik iyileştirmeleri biliyor, bununla
birlikte ülkenin en önemli katmanlarından birini oluşturan mühendisler için de
gerekli ekonomik iyileştirmelerin yapılmasını ve aileleriyle birlikte bu toplum
kesiminin yaşadıkları mağduriyetten kurtarılmasını hedefliyoruz
Bildiğiniz gibi, TÜİK resmî rakamlarına göre 2015 yılı
itibarıyla 4 kişilik bir ailenin asgari geçim sınırı yaklaşık 4.112 TL olarak
hesaplanmıştır. 1’inci derece 4’üncü kademede çalışan yirmi beş yıllık bir
mühendis, çocuk ve aile yardımı dâhil 3.500 TL maaş almaktadır. Yaşadıkları
şehrin dışında arazilerde, şantiyelerde görevlendirilen ve ailelerinden uzak,
zor şartlarda ve gerektiğinde hayatını ortaya koyarak görev yapan mühendisler
il dışında arazide görev yaptıkları her gün için 35 TL gündelik almaktadırlar.
Diğer taraftan, 2011 yılında çıkarılan 666 sayılı
KHK’ye istinaden yapılan ek ödemeden mühendisler derecelerine göre yüzde 140 ve
yüzde 150 oranında faydalandırılmaktadır. Bazı meslek gruplarının bu ek
ödemeden yüzde 200 oranında yararlandırıldığı bilinmektedir. Mühendisler için
de bu ek ödemeden yararlanma oranının yüzde 200’e çıkarılması ekonomik
sorunlarının az da olsa hafiflemesine katkı olacaktır.
Ayrıca, emekli olan mühendislerin aldıkları ücretler
yoksulluk sınırının altına düşmüş durumdadır. Uzun yıllar çalışan ve
emekliliğinde rahat bir yaşam süreceği hayaliyle yaşayan çoğu kişiler geçim
sıkıntısı nedeniyle yeniden düşük ücretlerle çalışmaya başlamakta, çoğu
mühendislik ve müşavirlik firmalarında denetçi mühendis veya benzer adlarla
çalışmaya zorlanmaktadır. Mühendislik ve müşavirlik firmaları, aslında
yapmadıkları denetim hizmetleri süreçlerinde, emekli mühendis
meslektaşlarımızın ekonomik zorluklarından faydalanarak uygunsuz mühendislik
hizmetlerini emekli mühendisler üzerinden yürütmektedirler. Bu sorunun çözümü
için, bütün kamu çalışanlarına verilen denge tazminatının emekli mühendislere
de yansıtılması gerekmektedir.
Yukarıda belirtilen hususlar ışığında, kamuda çalışan
mühendis ve mimarların özlük haklarında yaşanan mağduriyetlerin araştırılması
amacıyla, Anayasa'nın 98’inci ve İç Tüzük’ümüzün 104’üncü ve 105’inci maddeleri
gereğince, Meclis araştırması komisyonu açılmasını saygılarımızla arz ederiz. 
3.- Artvin Milletvekili Uğur Bayraktutan ve
21 milletvekilinin, Afet ve Acil Durum Yönetimi Başkanlığı ile il
müdürlüklerinde çalışanların sorunlarının araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/434)
Türkiye Büyük Millet Meclisi
Başkanlığına
Afet ve acil durum il müdürlükleri ve Afet ve Acil
Durum Yönetimi Başkanlığı çalışanlarının mevcut sorunları, talepleri ve çözüm
önerilerinin tespiti amacıyla, Anayasa’nın 98’inci ve İç Tüzük’ümüzün 104’üncü
ve 105’inci maddeleri gereğince, Meclis araştırması komisyonu açılmasını
saygılarımızla arz ederiz.
1) Uğur Bayraktutan (Artvin)
2) Kadim Durmaz (Tokat)
3) Mahmut Tanal (İstanbul)
4) Kazım Arslan (Denizli)
5) Ceyhun İrgil (Bursa)
6) Ali Akyıldız (Sivas)
7) Mazlum Nurlu (Manisa)
8) Orhan Sarıbal (Bursa)
9) Gülay Yedekci (İstanbul)
10) Tur Yıldız Biçer (Manisa)
11) Mustafa Sezgin Tanrıkulu (İstanbul)
12) Nihat Yeşil (Ankara)
13) Türabi Kayan (Kırklareli)
14) Candan Yüceer (Tekirdağ)
15) Hüseyin Yıldız (Aydın)
16) Ahmet Akın (Balıkesir)
17) Tekin Bingöl (Ankara)
18) Veli Ağbaba (Malatya)
19) Onursal Adıgüzel (İstanbul)
20) Vecdi Gündoğdu (Kırklareli)
21) Ünal Demirtaş (Zonguldak)
22) Mehmet Göker (Burdur)
Gerekçe:
Afet ve acil durum il müdürlükleri ve Afet ve Acil
Durum Yönetimi Başkanlığı çalışanlarının sorunları, çözüm önerileri ve
talepleri şu şekildedir:
7126 sayılı Kanun’la sivil savunma hizmetlerini yürüten
Sivil Savunma Genel Müdürlüğü kapatılıp yerine 5902 sayılı Yasa’yla illerde il
özel idareleri bünyesinde görev yapan il afet acil durum müdürlükleri kuruldu.
Yine 5902 sayılı Yasa’yla merkezi Ankara’da olan, Başbakanlığa bağlı ve taşrası
bulunmayan Afet ve Acil Durum Yönetimi Başkanlığı kurulmuştur.
İllerde il özel idaresi bünyesinde görev yapan il afet
acil durum müdürlükleri ile 11 ilde kurulu bulunan arama ve kurtarma
birlikleri, 5902 sayılı Yasa’yla mahkemelerle uğraşır hâle getirilmiş ve sorun
her geçen gün kronik bir hâl almaktadır. 5902 sayılı Yasa’nın 18/3’üncü
maddesine göre müdürlüklerin personel ve personelle ilgili harcamaları
başkanlıkça karşılanır. 18/3: “İl afet ve acil durum müdürlüklerinin
harcamaları, il özel idarelerinin bütçelerine bu amaçla konulacak ödenekten
yapılır. Harcamalarda, İl Özel İdaresi Kanunu’nda il genel meclisi ve il
encümenine verilen yetkiler vali tarafından kullanılır. Müdürlüklerin personel
harcamaları ve personelle ilgili diğer harcamaları Başkanlık bütçesinden
karşılanır.” ibaresinin il özel idarelerince olumsuz yorumlanması, 81 ilde il
afet ve acil durum çalışanlarını mahkemelik etmiş ve personelin yüzde 70’i
hâlen yasaların uygulanması için mahkemededir. Mahkeme sonuçları ise il afet ve
acil durum müdürlüğü çalışanlarını haklı bulmaktadır. Mahkeme kararlarıyla,
AFAD emekçileri, kendilerini yasaya rağmen kabul etmeyen il özel idaresi
personeli olduklarını ispatlamış ancak il özel idareleri mahkeme kararlarını
dahi uygulamamaktadır. İl afet ve acil durum müdürlüklerinde yaşanan sorun bu
hâliyle net çözüme kavuşturulamazken 5216 sayılı Büyükşehir Kanunu’yla 30 ilde
il özel idareleri kapatılmakta, büyükşehirlere devredilmektedir. İl özel
idarelerinin kapatılmasıyla, 30 ilde bulunan il afet ve acil durum
müdürlüklerinin hangi kurum bünyesinde olduğu, nereye bağlanacağı, çalışma
esaslarının ve koordinasyonunun kim tarafından yapılacağı bilinmemekte, önlem
alınmamaktadır. 
1) Asli görevleri afet öncesi afetlerle ilgili eğitim,
seminer, tatbikat, halkı afet konusunda eğitmek ve bilgilendirmek olan AFAD
çalışanları, maalesef, mesailerini mahkemelerde ve özlük haklarının iyileşmesi
için basın açıklamaları ve eylemlerle geçirmektedir. Bunun önüne geçebilmek
için tüm çalışanları kapsayacak AFAD tazminatı çıkarılmalıdır. 
2) İl afet ve acil durum müdürlüklerinin Büyükşehir
Yasası kapsamı içerisinde olanları büyükşehir belediyeleri bünyesinde AFAD
daire başkanlığı kurulmalıdır. Büyükşehir kapsamının genişletilmesi ve nüfus
oranı dikkate alındığında, yerelde arama ve kurtarma hizmetlerinin öneminin göz
ardı edilmeyeceği gibi, merkezî koordinasyonun önemi ise bilgi birikimi,
enformasyon, hukuki nedenler, uzman ve tecrübeli kadronun bulunmasından
kaynaklı büyükşehir belediyeleri bünyesinde oluşturulması gereken AFAD daire
başkanlığı, Afet ve Acil Durum Yönetimi Başkanlığıyla koordineli çalışmalıdır.
Hem yerel hem ülke ve yurt dışında nitelikle kamusal afet hizmetlerini
yürütebilmesi açısından ise Afet ve Acil Durum Yönetimi Başkanlığının
koordinesiyle çalışabilecek yasal düzenlemeler yapılmalıdır. 
3) Büyükşehir Yasası dışında kalan il özel idareleri
bünyesinde bulunan il afet ve acil durum müdürlüklerinin ise var olan
pozisyonları korunmalı, il özel idareleri bu kurumlara gerekli kaynağı 5902
sayılı Yasa gereği sağlayacağı gibi, yine bu il özel idareleri bünyesinde
bulunan il afet acil durum müdürlükleri de Afet ve Acil Durum Başkanlığı
koordinasyonunda tüm ülke genelinde kamusal nitelikli afet acil hizmetlerini
yürütmelidir.
4) Her türlü malzeme, araç gereç, personelle ilgili
ihalelerde standart sağlanması ve ihale konularının önündeki her türlü şüphe ve
şaibenin engellenmesi için, Afet ve Acil Durum Başkanlığınca tek elden ve tek
merkezden yürütülmelidir.
Nüfusumuzun yüzde 95’ine yakınının deprem tehlikesi
içinde yaşadığı ülkemizde, kamusal nitelikli afet ve acil durum hizmetlerine
yeterli önem verilmediği aşikâr bir gerçektir. Yine bu kapsamda, başta deprem
olmak üzere, toprak kayması, heyelan, sel, çığ, sanayi patlamaları gibi acil
durumlarda vatandaşların hayatlarını korumak ve kurtarmak gibi kutsal bir görev
hizmeti yürütenler ile hizmet alan, en iyi şekilde, kamusal hizmet olan afet,
acil durum hizmetlerinden faydalanmalıdır. Önemli olan, afet olduğu zaman
yapılan yardım vb gibi faaliyetler değil, afet olmadan önce alınacak
tedbirlerdir.
Yukarıda belirtilen hususlar ışığında, afet ve acil
durum il müdürlükleri ve Afet ve Acil Durum Başkanlığı çalışanlarının mevcut
sorunları, talepleri ve çözüm önerilerinin belirlenmesi amacıyla, Anayasa'nın
98’inci ve İç Tüzük’ümüzün 104’üncü ve 105’inci maddeleri gereğince, Meclis
araştırması komisyonu açılmasını saygılarımızla arz ederiz.
BAŞKAN – Bilgilerinize sunulmuştur. 
Önergeler gündemdeki yerlerini alacak ve Meclis
araştırması açılıp açılmaması konusundaki görüşmeler, sırası geldiğinde
yapılacaktır.
Halkların Demokratik Partisi Grubunun İç Tüzük’ün
19’uncu maddesine göre verilmiş bir önerisi vardır, okutup işleme alacağım ve
oylarınıza sunacağım.
VIII.- ÖNERİLER
A) Siyasi Parti Grubu Önerileri
1.- HDP Grubunun, 2/3/2016 tarihinde
Diyarbakır Milletvekili Çağlar Demirel ve Diyarbakır Milletvekili İdris Baluken
tarafından, basın özgürlüğünü ve ifade özgürlüğünü ihlal eden uygulamalara son
verilmesi ve basın özgürlüğünün tesis ile tahkim edilmesinin yol haritasının
belirlenmesi amacıyla verilmiş olan Meclis araştırması önergesinin, Genel Kurulun
bilgisine sunulmak üzere bekleyen diğer önergelerin önüne alınarak 15 Ocak 2017
Pazar günkü birleşiminde sunuşlarda okunmasına ve ön görüşmelerinin aynı
tarihli birleşiminde yapılmasına ilişkin önerisi 
15/1/2017
Türkiye Büyük Millet Meclisi
Başkanlığına
Danışma Kurulu 15/1/2017 Pazar günü (bugün)
toplanamadığından, grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
 Filiz Kerestecioğlu Demir
 İstanbul
 Grup
Başkan Vekili
Öneri:
2 Mart 2016 tarihinde Diyarbakır Milletvekili Çağlar
Demirel ve Diyarbakır Milletvekili İdris Baluken tarafından, 1286 sıra numaralı
basın özgürlüğünü ve ifade özgürlüğünü ihlal eden uygulamalara son verilmesi ve
basın özgürlüğünün tesis ile tahkim edilmesinin yol haritasının belirlenmesi
amacıyla Türkiye Büyük Millet Meclisine verilmiş olan Meclis araştırması
önergesinin Genel Kurulun bilgisine sunulmak üzere bekleyen diğer önergelerin
önüne alınarak 15/1/2017 Pazar günlü birleşiminde sunuşlarda okunması ve
görüşmelerin aynı tarihli birleşimde yapılması önerilmiştir.
BAŞKAN – Sayın Yıldırım, öneri üzerine siz mi
konuşacaksınız, yoksa sisteme… 
AHMET YILDIRIM (Muş) – Yok, hayır.
BAŞKAN – Söz vereyim mi şimdi?
Buyurun.
AHMET YILDIRIM (Muş) – Yani isterseniz önce, isterseniz
sonra…
BAŞKAN – Peki.
Önerinin lehinde ilk söz, Diyarbakır Milletvekili Sibel
Yiğitalp. (HDP sıralarından alkışlar)
ENGİN ALTAY (İstanbul) – Yok, yok, biz de söz
istiyoruz.
AHMET YILDIRIM (Muş) – Ama diğer arkadaşların da varmış
Sayın Başkan, diğer arkadaşların da 60’a göre söz talebi varmış.
BAŞKAN – Tamam.
ENGİN ALTAY (İstanbul) – Biz atladık, önerge okunuyor
diye şey yapmadık Başkanım, söz talebimiz vardı da. 
BAŞKAN – “Sonrasında da olabilir.” deyince…
AHMET YILDIRIM (Muş) – Benim için fark etmez.
BAŞKAN – Ben artık davet ettim, tamam, Sibel Hanım’dan
sonra sizlere söz veririm.
Buyurun Sayın Yiğitalp, önerinin lehinde.
Süreniz on dakikadır.
SİBEL YİĞİTALP (Diyarbakır) – Sayın Başkan, değerli
milletvekilleri; partimizin önerisi üzerinde söz almış bulunmaktayım ve konumuz
basın özgürlüğü. 
Bu basın özgürlüğünün şu anki sonuçlarını size okumak
istiyorum: 2016 yılında 3 medya mensubu öldürüldü, 80 basın mensubu tutuklandı,
299 basın mensubu gözaltına alındı; 32’si darbedildi, şiddete uğradı, tehdit
edildi; 7 yabancı gazeteci sınır dışı edildi. 157 medya kurumu, 9 yayınevi ve
şirket kapatıldı. 3 basın merkezine polis baskını yapıldı. 24 olay hakkında
yayın yasağı getirildi. 20 siteye erişim engeli konuldu ve bazı sitelere birden
fazla uygulandı. 624 basın kartı, 32 Parlamento kartı iptal edildi. 
Biz buraya nasıl geldik, önce kısaca özetlemek
istiyorum. 7 Haziran sonrası, yapılan seçim sonrası yapılan seçimleri kabul
etmeyen AKP iktidarı aslında 8 Haziranda bu ülkeye bir sivil darbe uygulamaya
başlamıştı ve o süreci bugüne kadar adım adım ördü. Bunu defalarca, sokağa
çıkma yasaklarıyla, ablukalarla, beraberinde sivil katliamlarla, özellikle
kürdistanda doğanın talan edildiği, yakılıp yıkıldığını defalarca buradan
zikrettik. 
Şunu önce hatırlatmak istiyorum, Sur’la ilgili bir tane
anekdot hatırlatmak istiyorum: Sur’da 6 kez sokağa çıkma yasağı ilan edildi ve
6 kez sokağa çıkma yasağı ilan edildikten sonra, yasağın 94’üncü günü
mahalleden bana bir telefon geldi, orada dediler ki: “Biz burada 50’den fazla
kişiyiz, burada çocuk ve gebeler var, yaralılar var; bir koridor oluşturulsun
ve biz bunları buradan çıkaralım.” O dönemin Vali Yardımcısını, Valisi dâhil,
Kamu Güvenliği Müsteşarlığına kadar her tarafı aradık, ulaşmaya çalıştık;
hiçbiriyle iletişim kuramadık. En son, bir şekilde Adalet Bakanı Sayın
Bozdağ’ın korumasının üzerinden Adalet Bakanına ulaştım; bu mahalleden gelen
bir telefonda 50’den fazla insanın olduğu, bunların içinde çocuk ve gebelerin
olduğu, yaralıların olduğu ve bir koridor oluşturulması gerektiğini izah ettim.
Ondan sonra saat iki civarında Vali Yardımcısı beni aradı dedi ki: “Bana
telefon geldi, tamam, oraya koridor açacağım saat 16.00 ve 17.00 saatleri
arasında, o saatte çıksınlar.” O saate kadar da mahalleden açılan telefonda şunu
söylediler bana, dediler ki: “Bizim bulunduğumuz alan bombardıman altında, her
an her şey olabilir.” Ben de aynı bu bilgiyi Vali Yardımcısına söyledim, dedim
ki: Bakın, bombardıman yapılan, tank atışlarının yapıldığı yer o 50’den fazla
kişilerin olduğu alandır ve şu anda en azından bu bombardıman durdurulmalı ve o
insanlar oradan çıkarılmalı. Bana dediği aynen şu: “Yapabileceğim hiçbir şey
yok, bizim aldığımız karar saat 16.00 ve 17.00 arası olacak, onun dışında ben
hiçbir şey yapamam.” Ve saat 16.00’da gerçekten durduruldu, 16.40’da Vali
Yardımcısı tekrar beni aradı “Sibel Hanım, siz bize şunu söylediniz: ‘Bakın,
orada gebe ve çocuklar var…’ Aslında oradan şimdiye kadar 15 genç çıktı; bakın,
siz çocuk ve gebeler diyorsunuz, siz bizi kandırıyorsunuz; hani çocuk ve
gebeler?” diye bana hesap sordu. Ben de şunu söyledim: Siz hukuk devletisiniz,
çocuk mu çıkar, genç mi çıkar, gebe mi çıkar o sizin sorununuz değil; çıktıktan
sonra yasalar ne gerektiriyorsa o yapılır; tutuklanır mı, yargılanır mı
durumuna göre, bu ülkede eğer yargı varsa zaten bunun işlemini yapacaktır.
Ne oldu, biliyor musunuz? Saat 16.40’ta konuştuktan
sonra 17.00’ye kadar sadece 15 kişi çıkabildi; 13 genç erkek, 2 kadın, 1 çocuk
çıktı. Ondan öncesinde de yine öyle bir girişimimiz olmuştu; 22 insan çıkmıştı,
bunun 21’i çocuktu ve o çocuklar ve o gençler -özellikle ondan sonra o gençler-
çırılçıplak soyuldu, resimleri sosyal medyaya atıldı ve bu, JÖH’ün, PÖH’ün
hesapları üzerinden inanılmaz kirli bir propagandaya dönüştü. 
Şimdi, üç gün öncesinde, yine bu bahsettiğim olay gibi,
yine yapmış olduğumuz görüşmelerden çıkan çocukların 11’i SHÇEK’e verildi,
yuvaya verildi, ailelerin girişimi üzerine tekrar alındı ve şimdi o çocukların
videolarını, o çocukların nasıl incitildiğini, nasıl ırkçı, cinsiyetçi küfürler
edildiğini umarım hepiniz izlemişsinizdir. 
Şimdi, o dönemin basınının, özgür basının çok yoğun
çabaları oldu ve basın nöbeti tuttular. O basın nöbeti tutanlar bugün ya
gözaltına alındı ya tutuklandı ya basın kartları iptal edildi. Yine o dönemde
bu olayın oluş biçimini tarafsız bir şekilde yazanlar aynı akıbete uğradı. 
Burada anlatmak istediğim şuydu: Bu darbe aslında 8
Haziran darbesiyle başlamıştı, fiilî olarak sürüyordu; bugün Anayasa’yla bunu
kendine bir çıkara dönüştürüp tekçi, cinsiyetçi, hiçbir farklılıkları görmeyen,
hiçbir farkları gözetmeyen, tek başına, kendisinin sesi olan bir zümreye hitap
eden bir Anayasa’ya, tırnak içinde bir “rejim uygulaması”na dönüştü. 
Bunu biz kürdistanda uzun süre yaşıyorduk ve bunu
anlattığımızda, insanlar, önce bunun sahici olup olmadığını tartışmaktan çok,
hemen bir itirazla, hemen bir yargılamayla, orada yaşayan insanların hayatına
saygı duymadan, o insanların taleplerini, siyasi taleplerini görmezden gelen
bir yerden tepkiler gösteriyordu. Oysa kürdistanda bir Kürt sorunu var
arkadaşlar ve bu, siyasi sorundur. Bu siyasi sorunun arka planı da tarihseldir
ve bu tarihsel sorunun da tek çözümü, yegâne çözümü siyasi çözümdür. Bugün bu
siyasi çözümün tam fırsatı olmuşken, Anayasa değişikliği bunun için bir fırsatken
Anayasa’yı ne yazık ki burada AKP nicel rakamlar üzerinden, nicel çoğunluğu
üzerinden kendi çıkarına, kendini yasal güvence altına almaya, geçmişte
işlenmiş insanlık suçlarını bir şekilde görmezden gelmeye ve saklamaya gayret
ediyor. Neden diyorum biliyor musunuz? 2016 Haziran ayında askere ve polise
dokunulmazlık zırhı getirilmişti, aynen bu şekilde dokunulmazlık zırhı
getirilmişti. Ve bugün, bu çocukları, oradaki çocukları videoya çeken,
çırılçıplak servis eden ve bunun üzerinden, sosyal medya hesaplarından bunu
paylaşan ve bunun altına, bizim hesaplarımız da dâhil olmak üzere her türlü
ırkçı, cinsiyetçi küfürler eden bir güruh var ama bir gün bu güruha karşı bir
işlem yapıldığını görmedik, duymadık. Neden görmüyoruz, duymuyoruz diyorum.
Eğer gerçekten bu ülkede bağımsız bir yargı var idiyse şimdiye kadar bize
yapılmış olan bu kadar linç saldırısına karşı oturup bir işlem yapmış olurdu. 
Yine, bizim, aynı şekilde bu sürecin bir devamı olan,
12 milletvekilimizin tutuklanması, hakkımızda onlarca yıl hapis istenmesi,
tamamen kürsü dokunulmazlığımıza… Yapmış olduğumuz konuşmaları suç altına alıp
bunun hakkında fezleke hazırlayanlar, yine bu AKP’nin rejim değişikliğinin
güvencesi altında bunları yapıyor, bunu görüyoruz. Şunu da iyi biliyoruz: Bu
yasayı belki buradan çok zorlama bir şekilde, zorla rıza üreterek çıkarmaya
çalışıyorsunuz, bunu da görüyoruz. İnanılmaz bir çalışma azmi var. Keşke bu
çalışma azmi bu ülkenin bu akan kanını durdurmaya, ekonomik yoksulluğunu,
ekonomik krizini oturup çözmeye olsaydı ama bu azim, nedense sadece kendi
iktidarını güçlendirme üzerinden gelişmiş.
Bakın, sokaklar böyle demiyor. Bir gidin sokaklara,
marketlere bir gidin, alışveriş merkezlerine bir gidin; ekonomik krizden
insanlar ağlıyor, insanlar kendini güvende hissetmiyor, sosyal medyada attığı
bir “tweet”ten dolayı kaygı yaşıyor; hiçbir şeye itiraz etmeme ve her şeye
sessiz kalma, tamamen biat ve itaat üzerine oluşan bir anayasa, tekçi bir
anayasanın farkında ve buna karşı da yoğun bir tepki var. AKP’nin yerinde ben
olsaydım, bu ülkeyi yönetiyor olsaydım bu tepkiye, bu öfkeye bir ses verirdim,
bir kulak verirdim, bu sorunlara bir kulak verirdim; bu kanın durması için ne
yaparım, oturup onun çalışmasına girerdim; bu ekonomik krizi nasıl toparlarım,
onun çalışmasına girerdim. Amaç, bu halkın iradesiyse bu kadar mutsuz ve her
gün cenaze giden bir halkın sesine cevap vermemek, sadece kendi zümresine ve
bir insana özel bir rejim değişikliği üzerinden bu kadar yoğun mesai sarf etmek
hiç yakışmıyor. Bu ülke hepimizin ülkesi. Ortak vatan, eşit yurttaş ve cinsiyet
eşitlikçi bir anayasaya bu ülkenin çok acil ihtiyacı var. Bunu defalarca
söyledik ve söylemeye devam edeceğiz. Bununla ilgili, daha önceki
arkadaşlarımız, daha önce bizim siyasi kültürden gelen arkadaşlarımız çok
çalışma yaptı ve bunun üzerinden çok cümle kurdu ama hiçbir şekilde buna cevap
olunmadı. 
Bakın, burada kaybeden kim? Halk. Kaybeden kim? Halk
kaybediyor. Ölen kimin çocuğu? Halkın çocuğu. Ekonomik kriz yaşayan kim? Halk.
Buradaki insanlar bu halkın temsilcileriyse buna ses vermek, cevap olmak
zorunda oldukları gibi bir sorumlulukları var. Ve bunu da söylemeden kapatmak
istemiyorum: Yol yakınken, ülkenin bu kadar acil ve kanayan sorunları varken bu
ağır mesai şartlarını ve koşullarını, lütfen, ülkenin gerçekliğine uygun… 
(Mikrofon otomatik cihaz tarafından kapatıldı) 
BAŞKAN – Tamamlayın lütfen. 
SİBEL YİĞİTALP (Devamla) – …ülkenin gerçekten kanayan
yaralarına uygun politikalar üretmek için harcayalım. Bunun için çok geç kalmış
sayılmayız. Eğer ki bu halkın hassasiyetlerine ve duyarlılıklarına saygı
duyuyor isek çoğulculuğu, cinsiyet eşitliğini ve doğayı gerçekten koruyan,
kollayan, ekolojik dengeyi gözeten bir anayasaya ihtiyacımız olduğunu tekrar
hatırlatır, herkese saygılar sunarım. (HDP sıralarından alkışlar) 
BAŞKAN – Teşekkür ediyorum. 
MEHMET MUŞ (İstanbul) – Sayın Başkan…
BAŞKAN – Sayın Muş… 
YUSUF HALAÇOĞLU (Kayseri) – Sayın Başkan…
BAŞKAN – Bir saniye, Sayın Muş’a söz verdim, kendisi
ayakta. 
Buyurun Sayın Muş. 
MEHMET MUŞ (İstanbul) – Sayın Başkan, grubumuza
yönelik, demokratik uygulamalara tahammülsüzlük gösterdiğimiz, tek tipçi bir
anayasa getirdiğimiz gibi… Sadece bu ikisi bile açık bir sataşma için
yeterlidir.
BAŞKAN – Buyurun, sataşmadan dolayı söz veriyorum.
Lütfen yeni bir sataşmaya meydan vermeyelim. 
ENGİN ALTAY (İstanbul) – “Tek tipçi anayasa” bir
eleştiridir yani bence. 
BAŞKAN – Buyurun Sayın Muş. (AK PARTİ sıralarından
alkışlar)
V.- SATAŞMALARA İLİŞKİN KONUŞMALAR (Devam)
2.- İstanbul Milletvekili Mehmet Muş’un,
Diyarbakır Milletvekili Sibel Yiğitalp’in HDP grup önerisi üzerinde yaptığı
konuşması sırasında Adalet ve Kalkınma Partisine sataşması nedeniyle konuşması
MEHMET MUŞ (İstanbul) – Sayın Başkan, değerli
milletvekilleri; bir kere, burada kullanılan ifadelerin hiçbir tanesini kabul
etmediğimizi özellikle belirtmek isterim. “Sivil katliam”ı -tırnak içinde
söylüyorum bunu- kesinlikle kabul etmemiz mümkün değildir. Hükûmetin sivil
katliam yaptığı ifade ediliyor. 
Değerli milletvekilleri, bu açıkça PKK terörünü
aklamaya, yok saymaya, saklamaya yönelik bir çabanın eseridir; başka bir şey
değildir. Bunu net bir şekilde reddettiğimizi ifade etmek isterim. 
Sivil katliamı yapan kimdir? PKK terör örgütüdür. 
BEDİA ÖZGÖKÇE ERTAN (Van) – Roboski?
MEHMET MUŞ (Devamla) – Ankara’da bombaları patlatan
kimdir? PKK terör örgütüdür. 
O açıdan, burada Hükûmeti olmayan ithamlar üzerinden
suçlamaya çalışarak PKK’yı aklamaya kimse yeltenmesin. Hele bir milletvekili
asla bunu yapmasın.
Bir diğeri: Değerli milletvekilleri, çocuklardan
bahsediliyor. Allah aşkına, ufacık çocukları dağa kaldıran eli kanlı terör
örgütü PKK değil midir? 
SİBEL YİĞİTALP (Diyarbakır) – Sur’da olan çocuklar,
Sur’da.
MEHMET MUŞ (Devamla) – Kız, erkek ayırt etmeden 13-14
yaşlarındaki çocukları dağa kaldırıyorken neredesiniz? Niye sesiniz çıkmıyor? Niye
sesiniz çıkmıyor?
SİBEL YİĞİTALP (Diyarbakır) – Bunun ispatı var, ispatı;
ispatı var.
MEHMET MUŞ (Devamla) – Kandil’dekilere sorun, ispatını
gösterirler onlar size.
SİBEL YİĞİTALP (Diyarbakır) – Siz ispatı görmüyorsunuz,
ispatı var. Siz ispatı görmek istiyorsanız açın bakın.
DİRAYET TAŞDEMİR (Ağrı) – Sen bak asıl. Bu ülkeyi siz
yönetiyorsunuz.
MEHMET MUŞ (Devamla) – Bir diğer ifade, değerli
milletvekilleri, bu kürsüden, olmayan yerlerle alakalı ifadeler kullanılıyor.
Sürekli bir “kürdistan’da biz bunu çok gördük…” Neresi arkadaşlar kürdistan,
kürdistan neresi? (HDP sıralarından “Erdoğan’a sor, Erdoğan’a” sesleri)
SİBEL YİĞİTALP (Diyarbakır) – Kürdistan neresi, aç bak.
AHMET YILDIRIM (Muş) – Cumhurbaşkanına sor,
Cumhurbaşkanına.
DİRAYET TAŞDEMİR (Ağrı) – Cumhurbaşkanına sor, Tayyip’e
sor. 
MEHMET MUŞ (Devamla) – Neresi kürdistan, “kürdistan”
diye bir yer var mı Türkiye’de?
DİRAYET TAŞDEMİR (Ağrı) – İnkarcı!
MEHMET MUŞ (Devamla) – Türkiye'nin idari yapısı
bellidir. 81 il vardır, 7 coğrafi bölge vardır, “Kürdistan” diye bir yer
yoktur.
SİBEL YİĞİTALP (Diyarbakır) – Bir ili yok ettiniz.
DİRAYET TAŞDEMİR (Ağrı) – Var, sen “yok” dedin diye yok
olmaz. 
BERDAN ÖZTÜRK (Ağrı) – Coğrafi bir bölgenin adıdır.
Tarihe bak tarihe!
SİBEL YİĞİTALP (Diyarbakır) – Sizin “yok” demenizle yok
olmuyor.
MEHMET MUŞ (Devamla) – İller vardır, illerin isimleri
vardır. Bunların, kanunlarda ve Anayasa’da, nasıl, hangi şekilde ifade
edileceği açık bir şekilde belirtilmiştir değerli milletvekilleri. 
LEZGİN BOTAN (Van) – Başbakan geçen hafta kürdistan…
MEHMET MUŞ (Devamla) – Bir diğer şey: “Kanın durması
için hiçbir şey yapmıyorsunuz.” gibi ağır bir ithamla karşı karşıyayız. Biz
kanın durması için çok şey yapıyoruz. PKK’ya yapılan operasyonlar kanın durması
içindir. PKK gibi bir terör örgütü ortadan kaldırıldığı an Türkiye’de kan
akmayacaktır değerli milletvekilleri.
Genel Kurulu saygıyla selamlıyorum. (AK PARTİ
sıralarından alkışlar)
BAŞKAN – Teşekkür ediyorum Sayın Muş.
AHMET YILDIRIM (Muş) – Sayın Başkan…
BAŞKAN – Sayın Yıldırım…
AHMET YILDIRIM (Muş) – Sayın Başkan, sayın hatip
özellikle dağa kaçırılan çocuklardan partimizi sorumlu tutacak minvalde sözler
etti. Bu, İç Tüzük’e göre açık sataşmadır.
BAŞKAN – Buyurun, size de sataşmadan iki dakika…
AHMET YILDIRIM (Muş) – Sayın Sibel Yiğitalp konuşacak.
BAŞKAN – Sayın Yiğitalp buyurun.
İki dakika süre veriyorum sataşmadan.
3.- Diyarbakır Milletvekili Sibel
Yiğitalp’in, İstanbul Milletvekili Mehmet Muş’un sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
SİBEL YİĞİTALP (Diyarbakır) – Ben burada yaşadığım bir
olayı anlatıyorum. O çocukların nasıl çıktığının ve ne şekilde çıktığının,
yetiştirme yurtlarına verildiğinin çok somut ispatı var, bakmak isterseniz
görebilirsiniz. 
İkincisi, eğer bu ülkede siyasetin yolunu kapatırsanız
dağın yolunu açan sizsiniz. 
MEHMET MUŞ (İstanbul) – Ne demek ya? Ne demek yani?
SAĞLIK BAKANI RECEP AKDAĞ (Erzurum) – Saçmalamayın!
SİBEL YİĞİTALP (Devamla) - Eğer bugün 12
milletvekilimiz tutukluysa, 80’in üzerinde belediye başkanımız tutukluysa,
burada konuştuğunuz her söz suç üzerinden tarifleniyorsa siz insanların konuşma
özgürlüğünü, siyaset yapma özgürlüğünü kapatıyorsunuz demektir. Bugün eğer
insanlar kendilerini rahat ifade etmezse, gelip burada bu sorunu çözme
üzerinden bu kadar mücadele etmezse başka alternatif bırakmazsınız insanlara.
Asla tercih ettiğimiz bir yol değildir, asla hiçbir insanın ölmesi üzerinden
cümle kurmamışızdır. 
Ben size şunu söylüyorum: Dönemin Vali Yardımcısı
Mehmet Demir şu an FETÖ’den açığa alındı; 43 kişi, o dönemin savcı ve hâkimi ya
tutuklandı ya açığa alındı. Yine o dönemin Orgenerali Adem Hududi cezaevinde.
Bunların hiçbiri de orada yaptıkları katliamlardan değil, sadece sizin
iktidarınıza itiraz ettikleri için alındı.
MEHMET MUŞ (İstanbul) – Ne katliamı ya? Teröre yapılan
operasyonlar. “Katliam” diye ifadeyi kabul etmiyorum.
SİBEL YİĞİTALP (Devamla) – Katliamdır. 
9 Mart 2016’dan bu yana, devam eden operasyonun
bittiğini söyleyen Sayın Efkan Ala. Bakın, mart ayı gelecek, bir yıl boyunca
operasyonun bittiğini söylemiş olmasına rağmen hâlen yasak devam ediyor. Bunu
neyle izah edebilirsiniz?
SAĞLIK BAKANI RECEP AKDAĞ (Erzurum) – PKK’ya operasyon
yapılmasın mı, ne diyorsun?
SİBEL YİĞİTALP (Devamla) - Sur’daki operasyonun 9
Martta bittiğini ifade eden sizin İçişleri Bakanınız…
MEHMET MUŞ (İstanbul) – Yerleştirilen mayınlar
temizleniyor.
SİBEL YİĞİTALP (Devamla) - Bakın, marta giriyoruz, bir
yıl boyunca mayın mı temizlenir yoksa orada talan ve yağmacılıkla mı
uğraşılıyor?
MEHMET MUŞ (İstanbul) – Bakın, ifadelerinize dikkat
edin sayın hatip, böyle bir ifade olamaz!
SİBEL YİĞİTALP (Devamla) - Oradaki hafriyatların
içinden ne çıktı, biliyor musunuz?
MEHMET MUŞ (İstanbul) – Bu ifadeleri devlete
kullanıyorsunuz. Bunları devlete karşı mı kullanıyorsunuz? Talan ve yağmayı
terör örgütleri yapar.
SİBEL YİĞİTALP (Devamla) - Kadın bedeni çıktı, kafası
olmayan, başı kopmuş bir kadın bedeni çıktı. O hafriyatlardan insan uzuvları
çıkıyor. Oturun, neler olduğunu bir görün. Bir oturun, oralarda neler olduğunu
görün. İnsanların evlerindeki ziynet eşyaları çalındı.
MEHMET MUŞ (İstanbul) – İnsanların mahallesine giren
PKK terör örgütüdür.
SİBEL YİĞİTALP (Devamla) - Sur içinde evi sapasağlam
olan insanların evleri şu anda yıkılıyor. 
(Mikrofon otomatik cihaz tarafından kapatıldı) 
SAĞLIK BAKANI RECEP AKDAĞ (Erzurum) – Siz, PKK terör
örgütünün desteğinden olduğunuz için bunları söylüyorsunuz, bu desteği
kaybettiğiniz için…
SİBEL YİĞİTALP (Devamla) - Bir yıl boyunca biten bir
operasyonu söyleyen bir Hükûmet, neden devam ediyor sokağa çıkma yasakları,
neden sürdürülüyor? Önce bunun bir açıklamasını yapın.
MEHMET MUŞ (İstanbul) – Tuzaklanan evler temizleniyor,
yollar temizleniyor, mayınlar temizleniyor.
SİBEL YİĞİTALP (Devamla) - Bu ülkenin iktidarısınız, bu
ülkeyi siz yönetiyorsunuz, akan kandan da siz sorumlusunuz.
BAŞKAN – Buyurun Sayın Yiğitalp, teşekkür ediyoruz,
süreniz doldu.
SİBEL YİĞİTALP (Devamla) - Oradaki çocuklardan da,
sokağa çıkma yasaklarından da siz sorumlusunuz. 
SAĞLIK BAKANI RECEP AKDAĞ (Erzurum) – Biz IŞİD’e de
karşıyız, PKK’ya da karşıyız, bütün terör örgütlerine karşıyız. Aynısını siz de
söyleyin, “PKK’ya karşıyız.” deyin. Bir kere söyleyemediniz.
LEZGİN BOTAN (Van) – Hem FETÖ’cü diye adamı
tutuklayacaksın hem de o uygulamaları savunacaksın.
BAŞKAN - Sayın Ersoy’un mikrofonunu açalım grup adına.
Sayın Altay, siz de sisteme girmişsiniz, size de söz
vereceğim.
Buyurun. 
IV.- AÇIKLAMALAR (Devam)
17.- Osmaniye Milletvekili Ruhi Ersoy’un,
Diyarbakır Milletvekili Sibel Yiğitalp’in HDP grup önerisi üzerinde yaptığı
konuşmasındaki bazı ifadelerine ilişkin açıklaması
RUHİ ERSOY (Osmaniye) – Sayın Başkan, değerli
milletvekilleri; bir kere, çalışma usul ve esasları açısından hatipler söz
aldıkları konuya bağlı olarak gündem değerlendirmeleri yaptığında daha verimli
çalışmalar olacağı kanaatindeyiz. Biz ilgili önergeyi okuduğumuzda basın
özgürlükleriyle ilgili sözler ifade edilecek, biz de görüşlerimizi, basın ve
güvenlik ilişkisi üzerine konuşacağımızı düşünüyorduk. Oysa devleti katliamcı
ifade etmekle, sözde retorikler üzerinden adını bile zikretmediğim, etmek
istemediğim hadiseleri devletin içerisinde başka alanlar varmış gibi ifadelerle
itham eden bu konuşmayı, bu değerlendirmeyi Milliyetçi Hareket Partisi Grubu
adına reddediyoruz. Devletin PKK’yla, terörle, teröristle olan mücadelesi ile
vatandaşla olan gönül bağı arasındaki münasebeti birbirinden siyasilerin de
ayırt etmesini, vatandaşın temsilcisi olduklarını, vatandaş dışındaki odakların
tesirinden kurtulmalarını yürekten temenni ediyoruz. Şu anki yaşanan Türkiye'nin
terörle mücadele…
(Mikrofon otomatik cihaz tarafından kapatıldı) 
BAŞKAN – Tamamlayın lütfen.
RUHİ ERSOY (Osmaniye) – Tamamlıyorum.
Her türlü terör örgütüne karşı devletimizin vermiş
olduğu mücadelede vatandaşla kucaklaşma sürecine siyaset olarak da katkı
verilir ve teröre ve terörizme karşı ortak bir tavır alınırsa Türkiye o zaman
rahatlayacaktır diyor, Türkiye’de farklı bölgelerin olduğu iddialarını şiddetle
akademik olarak, ilmî olarak, siyasi olarak Milliyetçi Hareket Partisi Grubu
adına yok sayıyoruz, reddediyoruz.
Teşekkür ediyorum.
BAŞKAN – Teşekkür ediyoruz.
Sayın Altay…
AHMET YILDIRIM (Muş) – Sayın Başkan, şimdi, sayın hatip
konuşurken özellikle hatibimizin yapmış olduğu konuşmayı realiteden yoksun,
gerçeklikten yoksun, çok farklı yerlere çekerek ithamda bulundu. Bu, grubumuza
ve hatiplerimizin konuşmasına açık bir sataşmadır. İç Tüzük’ün 69’uncu
maddesine göre sataşmadan söz istiyoruz.
BAŞKAN – Buyurun
İki dakika süre veriyorum.
Sayın Yıldırım, lütfen yeni bir sataşmaya meydan
vermeyelim.
V.- SATAŞMALARA İLİŞKİN KONUŞMALAR (Devam)
4.- Muş Milletvekili Ahmet Yıldırım’ın,
Osmaniye Milletvekili Ruhi Ersoy’un yaptığı açıklaması sırasında HDP Grubuna
sataşması nedeniyle konuşması
AHMET YILDIRIM (Muş) – Teşekkür ederim Sayın Başkan.
Önce, Değerli Sağlık Bakanına söyleyeyim. Sayın Bakan,
özellikle hatiplerimiz konuşurken onların her sözüne -bunu iyi niyetli bir
temenni olarak algılayın- laf yetiştirmek devlet sorumluluğu açısından
bulunduğunuz makama, çok hafif tabirle söyleyeyim, denk düşmüyor. Söylenen, her
hatibin sözüne laf yetiştirmek zorunda değilsiniz. Bu, ayrı partilerde
bulunuşumuzun en doğal sonucudur, ayrı toplumsal olaylara farklı bakmamız. 
Daha önce söylemiştim, yine söylüyorum, sadece ilim
açısı bir tek sizde bulunmaz Sayın Ersoy. Bir coğrafyacı olarak yer
isimlerinin, coğrafik mekânların, bölgelerin adlandırılmasını ilmî olarak ben
de çalıştım. Biz, Sayın Cumhurbaşkanının daha iki buçuk, üç yıl önce
“Kürdistan” kavramını kullanmasından söz etmiyorum, neden kullanılması
gerektiğini, bugün kullanılmasının neden sorun olmadığını, grup toplantısında
on üç dakika Atatürk’e, Osmanlı arşivlerine ve ilk Meclis zabıtlarına
göndermeler yaparak nasıl kullandığını ve kullanılması gerektiğini burada
söyledik. 
RUHİ ERSOY (Osmaniye) – MHP onu da reddetmiştir, MHP
onu da reddetmiştir o zaman. 
AHMET YILDIRIM (Devamla) - Bir diğer husus... Öncelikle
şunu söyleyeyim, Sayın Muş diyor ki: “Türkiye 81 il, 7 bölgeden oluşur.” Ben de
coğrafik olarak söyleyeyim, siz resmî olarak tanımladığınız kavramları sadece
yer, bölge adı olarak kullanamazsınız. Mesela resmiyette -bakın, ben de ilmî
açıdan söylüyorum- “Kapadokya” diye bir yer yoktur ama realitede vardır.
“Trakya” denen bir yer resmiyette yoktur ama realitede vardır.
“Kürdistan” kavramını kullanmamız, asla bu ülkenin ne
sinir uçlarına dokunmak ne bölücülük yapmak ne bunun üzerinden herhangi bir
bölme emelleri geliştirmekten ziyade, tarihsel, sosyolojik, coğrafik bir
gerçekliğe gönderme yapmanın dışında hiçbir amaç taşımamaktadır diyorum, bütün
Genel Kurulu saygıyla selamlıyorum. (HDP sıralarından alkışlar) 
BAŞKAN – Teşekkür ediyorum. 
MEHMET NACİ BOSTANCI (Amasya) - Sayın Başkan...
SAĞLIK BAKANI RECEP AKDAĞ (Erzurum) – Sayın Başkanım,
bizzat ismim zikredilerek ifade ettiklerim çarpıtıldı. Müsaadenizle bu hususta
açıklama yapmak istiyorum. 
AHMET YILDIRIM (Muş) – Ben bir şey söylemedim ki
sadece... Sizin söylediğinizi çarpıtmadım ya Sayın Bakan.
BAŞKAN – Bir saniye Sayın Bakanım, Sayın Bostancı’ya
söz vereceğim. 
Sayın Bakanım, siz oturun bir saniye. 
Buyurun Sayın Bostancı. 
MEHMET NACİ BOSTANCI (Amasya) - Eski Genel Başkanımız
Sayın Cumhurbaşkanına atıfla, niçin “Kürdistan” kavramının kullanılması
gerektiğine ilişkin bir değerlendirme yaptığını ifade etti.
DİRAYET TAŞDEMİR (Ağrı) - İyi de Cumhurbaşkanı sizin
tekelinizde mi?
MEHMET MUŞ (İstanbul) – Genel Başkanımızdı. 
DİRAYET TAŞDEMİR (Ağrı) - Eski Genel Başkan, şimdi
Cumhurbaşkanı, herkesin Cumhurbaşkanıdır, niye siz cevap veriyorsunuz? Bu
ülkenin Cumhurbaşkanıdır. 
MEHMET NACİ BOSTANCI (Amasya) - Eski Genel Başkanımızın
böyle bir değerlendirmesi yoktur. Bu açık bir çarpıtmadır. Bu çerçevede 69’a
göre söz talep ediyorum. 
BAŞKAN – Sayın Bostancı, buyurun. (AK PARTİ
sıralarından alkışlar)
İki dakika süre veriyorum. 
Lütfen yeni bir sataşmaya meydan vermeyelim. 
LEZGİN BOTAN (Van) – “Lazistan, kürdistan vardır.” diye
Sayın Cumhurbaşkanı dedi.
5.- Amasya Milletvekili Mehmet Naci
Bostancı’nın, Muş Milletvekili Ahmet Yıldırım’ın sataşma nedeniyle yaptığı
konuşması sırasında AK PARTİ eski Genel Başkanına sataşması nedeniyle konuşması
MEHMET NACİ BOSTANCI (Amasya) – Sayın Başkanım, değerli
arkadaşlar; Sayın Cumhurbaşkanımız Recep Tayyip Erdoğan AK PARTİ Genel
Başkanıyken ve sonraki dönemlerde Türkiye siyasetinin, cumhuriyet tarihinin en
temel problemlerinden biri olan Kürt meselesine ilişkin barışçı bir çözüm
yolunda çok önemli riskler alarak önemli bir irade gösterdi fakat bu çözüm
sürecinden bir netice çıkmadı çünkü terör örgütleri karakterlerini
değiştirmiyorlar. Ama, esasen, çözüm sürecinin de kastı terör örgütünün terör
örgütü olmaktan çıkması değil; halka, kendisine, kendi kitlesine vermeye
çalıştığı meşruiyet, kendi bağlamı içerisindeki meşruiyet mesajlarını ortadan
kaldıran, Türkiye'nin o barışçı iradesini ortaya koyan bir yaklaşımdı. Bu
bakımdan hedefine ulaşmıştır. Türkiye’deki insanlar kimlikleri ne olursa olsun,
demokratik siyaset içerisinde barışın ve kardeşliğin yolunun mümkün olduğunu
biliyorlar, AK PARTİ’nin tavrı da bu istikamette. Terör örgütüyle mücadelemiz
de bu barışa bir katkıdır. 
Öte yandan, bu kürdistan meselesi… Bu ülkede barışı ve
kardeşliği istiyorsak dilimize dikkat edeceğiz. Geçmişte kullanıldı, doğru,
imparatorluklarda kullanıldı. Ama, modern dünyada ulus devletler, herkesi ortak
coğrafyanın paydaşları olarak görür. Türkiye’de Kürtler vardır, Türkiye’de
Kürtler vardır ama “kürdistan” dediğinizde Türklere de, Kürtlere de haksızlık
edersiniz, doğru olmaz. 
LEZGİN BOTAN (Van) – Başbakan geçen hafta
kürdistan’daydı kardeşim.
DİRAYET TAŞDEMİR (Ağrı) – Ay çok komiksiniz gerçekten!
MEHMET NACİ BOSTANCI (Devamla) – Bu, hegemonik, etnik
milliyetçi bir stratejinin terminolojisi olarak öne çıkar. Barışı isteyenlere
barışçı bir dil yakışır. 
Teşekkür ediyorum. (AK PARTİ sıralarından alkışlar)
BAŞKAN – Teşekkür ediyorum. 
ENGİN ALTAY (İstanbul) – Sayın Başkan…
AHMET YILDIRIM (Muş) – Sayın Başkan…
SAĞLIK BAKANI RECEP AKDAĞ (Erzurum) – Sayın Başkan…
BAŞKAN – Bir saniye sayın milletvekilleri…
ENGİN ALTAY (İstanbul) – Buyurun, tabii takdir sizin
efendim. 
BAŞKAN – Bir saniye… Oturun, ben size söz vereceğim. Sayın
Bakanım siz de oturun lütfen.
IX.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet
Aydın’ın, ifade edilen bazı bölgesel tanımlamaların Türkiye Cumhuriyeti’nin
üniter yapısı içerisinde gerçekçi olmadığına ilişkin konuşması
BAŞKAN
– Sayın milletvekilleri, Sayın Cumhurbaşkanımızın ifadesini ben de açtım
baktım: “Bu millet köksüz değildir, yüz yıl öncesine gidin, Meclis zabıtlarına
baksınlar; “Kürdistan” kelimesini o Meclis zabıtlarından görecekler. Osmanlıya
gittiklerinde doğuyu, güneydoğuyu Kürdistan eyaleti olarak görecekler,
Karadeniz’i Lazistan eyaleti olarak görecekler.” 
Şimdi,
Meclisteki geçmiş zabıtlara atıf yapıyor, yüz yıl önceki yapıdan bahsediyor
Sayın Cumhurbaşkanı. 
DİRAYET
TAŞDEMİR (Ağrı) – Siz de yüz yıl önce inkâr etmişsiniz!
BAŞKAN
– Sayın Cumhurbaşkanı toplumların tarih bilincine aslında burada bir atıf
yapıyor. Osmanlı bakiyesi üzerinde kurulmuş olan Türkiye Cumhuriyeti devletinin
bu tarih bağlamından kopamayacağından söz ederek bir tarih okuma çağrısı
yapıyor, bugün Osmanlı bakiyesi üzerinde inşa edilen üniter Türkiye Cumhuriyeti
devletine ilişkin bir tanımlama yapmıyor. Dolayısıyla, Türkiye Cumhuriyeti’nin
üniter yapısı içerisinde bu şekildeki bölgesel tanımlamalar gerçekçi değildir. 
DİRAYET
TAŞDEMİR (Ağrı) – Başkan, inkârdan söz ediyoruz burada.
BAŞKAN
– Bunun tarih ve coğrafi bağlamından koparılarak kullanılmasının doğru olmadığı
ve Anayasa’nın 126 ve 127’nci maddeleri çerçevesinde de Türkiye'nin merkezî ve
mahallî idare yapılanmasının da çok açık ortada olduğunu ben de bir kez daha
ifade etmek istiyorum.
Teşekkür
ediyorum.
DİRAYET
TAŞDEMİR (Ağrı) – İnkârdan söz ediyoruz, inkârdan!
ENGİN
ALTAY (İstanbul) – Sayın Başkan…
AHMET
YILDIRIM (Muş) – Sayın Başkan, ben sadece zabıtlara geçmesi için…
ENGİN
ALTAY (İstanbul) – Önce ben kaldırdım Başkanım, önce ben kaldırdım. 
BAŞKAN
– Bir saniye…
Tamam,
Sayın Yıldırım zabıtlara geçmesi için söyleyecek, sonra söz sırası Sayın
Altay’da.
AHMET
YILDIRIM (Muş) – Gerçekten, konuşmanın bir metnini okuyarak yerinde bir
tespitte bulundunuz. Ancak, o dönemi iyi hatırlıyorum, o konuşmayı neye binaen
yaptığını şimdi söyleyeceğim; isterseniz ona da bakın. O konuşmayı grup
toplantısında yapmadan altı gün önce Diyarbakır’da, bakın, açık söylüyorum,
Irak Kürdistan Bölgesel Yönetimi Başkanı Mesut Barzani, Şivan Perver, İbrahim
Tatlıses vesairle Diyabakır’da bu kavram sıkça kullanıldı ve Cumhurbaşkanı
kullandı; farklı partilerden de buna itiraz geldiği için kendi kullanımının
neden doğru olduğunu ifade etmek için sizin okuduğunuz metni dile getirmişti
diyorum.
Teşekkür
ederim.
BAŞKAN
– Teşekkür ediyorum.
Sayın
Altay, size söz vereceğimi söylemiştim, dinliyorum sizi. İsterseniz oturduğunuz
yerden, nasıl arzu ederseniz, 60’a göre söz veriyorum.
Buyurun.

IV.- AÇIKLAMALAR (Devam)
18.- İstanbul Milletvekili Engin Altay’ın,
Oturum Başkanı TBMM Başkan Vekili Ahmet Aydın’ın Cumhurbaşkanına yönelik
ifadelerle ilgili görüş bildirmesinin hukuki olmadığına ilişkin açıklaması
ENGİN
ALTAY (İstanbul) – Başkanım, niyetiniz halis olabilir, inanıyorum da halis
olduğuna ama bir tartışma var, tartışmanın odak noktasında şimdiki Sayın
Cumhurbaşkanı -eski Başbakan sıfatıyla- var ve eski Başbakan sıfatıyla, şimdiki
Cumhurbaşkanının bizde de belgeli olan kimi söylemleri var. Şimdi, -bunu
müteaddit defalar söyledik ama- 64’e göre size çok tenkitte, uyarıda,
eleştiride, talepte bulunmamıza rağmen, aidiyetinizden de kaynaklı olarak Sayın
Cumhurbaşkanına yönelik bir koruma güdüsü içinde olmanızı insani buluyorum ama
hukuki bulmuyorum, hukuki bulmuyorum Sayın Başkan. 
(Mikrofon
otomatik cihaz tarafından kapatıldı) 
ENGİN
ALTAY (İstanbul) – Biraz sonra nasıl olsa üç dakika söz vereceğiniz için bu
konuda şimdi bir usul tartışması talep etmeyeceğim ama bu konuya yeniden dikkat
çekmeyi de bir görev sayıyorum. 
YUSUF
HALAÇOĞLU (Kayseri) – Sayın Başkan…
BAŞKAN
– Teşekkür ediyorum Sayın Altay.
Şunu
özellikle ifade edeyim: Benim böyle bir kastım yok ama burası, bu makam, aynı
zamanda, Cumhurbaşkanına vekâlet eden bir makam konumunda.
ENGİN
ALTAY (İstanbul) – Olabilir.
BAŞKAN
– Yine, İç Tüzük’ümüzün 161’inci maddesi, Cumhurbaşkanına karşı yapılan
atıflara ilişkin nelerin yapılabileceğini söylüyor. Yine, ülkemizin millî
birlik ve beraberliği, bölünmez bütünlüğü söz konusu olduğu zaman, doğal
olarak, biz de Başkanlık Divanı olarak görüşümüzü açıklamak durumundayız. 
ENGİN
ALTAY (İstanbul) – Şimdi usul tartışması talep ediyorum. Şunun için: Siz bizi
açıkça tehdit ettiniz. 
BAŞKAN
– Tehdit etmedim Sayın Altay.
ENGİN
ALTAY (İstanbul) – Ben arz edeyim efendim, hatta, Genel Kurul da duysun müsaade
ederseniz. 
BAŞKAN
– Buyurun, buyurun.
Hayır,
açıyorsanız, buyurun, direkt açın isterseniz. 
ENGİN
ALTAY (İstanbul) – Evet, açıyorum.
Aleyhinizde
söz istiyorum.
MEHMET
DOĞAN KUBAT (İstanbul) – Lehte…
MEHMET
MUŞ (İstanbul) – Lehte…
AHMET
YILDIRIM (Muş) – Aleyhte…
YUSUF
HALAÇOĞLU (Kayseri) – Sayın Başkan, deminden beri söz istiyorum. 
BAŞKAN
– Lehte Sayın Mehmet Doğan Kubat, Sayın Mehmet Muş; aleyhte Sayın Engin Altay,
Sayın Ahmet Yıldırım. 
YUSUF
HALAÇOĞLU (Kayseri) – Sayın Başkan, biz de lehte…
BAŞKAN
– Tamam, lehte Sayın Halaçoğlu aynı zamanda.
Tutumumun
lehinde ilk söz Sayın Muş’un.
Buyurun.
(AK PARTİ sıralarından alkışlar)
X.- USUL HAKKINDA GÖRÜŞMELER
1.- Oturum Başkanı TBMM Başkan Vekili Ahmet
Aydın’ın Cumhurbaşkanına yönelik bazı ifadelerle ilgili görüş bildirmesinin İç
Tüzük hükümlerine uygun olup olmadığı hakkında
MEHMET
MUŞ (İstanbul) – Sayın Başkan, burada ifade edilen Türkiye Cumhuriyeti
devletiyle alakalı bir konudur. İdari yapımızın nasıl olacağı, ne şekilde
olacağı, illerin hangi tanımlamalarla ifade edileceği, hangi coğrafi bölgelerin
olduğu ortadadır. Geçmişte anlamından çıkartılarak, anlamından kopartılarak,
farklı noktalara çekilerek birilerinin kendi istedikleri ifadeleri kullanmak
için bir sebep ve temel oluşturulmak istenen konuşmanın ne olduğu kayıtlarda
mevcuttur. Bunu defaatle bu kürsüden bizler de ifade ettik. Orada kastedilenin
neresi olduğu, Osmanlı dönemine atıf yapıldığı, genç cumhuriyetle beraber
illerimizin, bölgelerimizin nasıl ifade edileceği çok açık şekilde mevcuttur ve
bunun üzerinden tekrar farklı bir amaca yönelik bir çabanın içerisine
girilmesini de doğru bulmuyoruz.
Bir
diğeri: Türkiye Cumhuriyeti’yle alakalı olan meselelerde Başkanlık Divanının
devletin yapısını ilgilendiren, devletin idari yapısını ilgilendiren konularla
alakalı görüş beyan etmesi doğal bir şeydir. Burada AK PARTİ’yle alakalı
Başkanlık Divanı bir görüş beyan etse bunu anlayabilirim. O zaman “Neden bir
siyasi parti noktasında açıklama yapıyorsunuz.” diye muhalefetin eleştirisini
anlayabilirim ama Türkiye Cumhuriyeti devletiyle alakalı Başkanlık makamının
bir görüş beyan etmesinin muhalefet partilerini rahatsız etmemesi gerektiğini
düşünüyorum, bundan kimsenin rahatsız olmaması lazım. Kaldı ki Başkanlık
Divanına “Bakın, 64’e uymuyorsunuz”, “Dikkat edin!”, “Usul tartışması açarız
ha!” gibi tehditvari bir söylemi de yadırgadığımı ifade etmek isterim değerli
arkadaşlar. Yani sürekli “Bizim istediğimiz gibi hareket edin yoksa usul
tartışması açarız, ona göre.” Bu doğru bir söylem değildir. Önümüzde önemli gündemler
var, önemli yasalar var. 
Bakın,
tartıştığımız konu Başkanın Türkiye Cumhuriyeti devletiyle alakalı ifade ettiği
bir konudan dolayı “Neden böyle bir şey ifade ediyorsun?” noktasında Cumhuriyet
Halk Partisinin “Acaba, buradan da bir on on beş dakika daha işi öteler miyiz?”
derdiyle kaynaklı bir hadise. 
ENGİN
ALTAY (İstanbul) – Yok ya, “Bitirelim, gidelim.” diyoruz.
MEHMET
MUŞ (Devamla) - Budur Sayın Altay, budur, başka bir şey değildir. “Üçer dakika
daha, on beş dakika daha bu işi geciktirdik.” Başka bir gerekçesi yoktur
değerli arkadaşlar, Sayın Altay da bunu biliyor. Sayın Başkan Vekilinin
söylediğine bir itirazı yok ama neden bunu söylüyorsun, buradan bir şey
çıkartır mıyız? Bu, gerçekten doğru bir şey değil. Hele hele Engin Altay gibi
tecrübeli, uzun yıllardır bu Parlamentoda olan bir siyasetçi ve Grup Başkan
Vekilinin böyle bir konuda usul tartışması açmasını ben hakikaten anlayabilmiş
değilim ve yadırgadığımı da ifade etmek isterim. Başkanlık Divanının lehinde
olduğumuzu da belirtmek istiyorum. 
Teşekkür
ederim. (AK PARTİ sıralarından alkışlar) 
ENGİN
ALTAY (İstanbul) – Sayın Başkan, ben şimdi usul tartışmasından önce Sayın
Muş’un şahsıma yönelik sataşmasından dolayı da söz talep ediyorum.
MEHMET
MUŞ (İstanbul) – Böyle bir şey olur mu ya?
BAŞKAN
– Öyle bir usul yok. 
ENGİN
ALTAY (İstanbul) – Ne demek ya?
BAŞKAN
– Sayın Altay, şu anda usul tartışmasının aleyhinde zaten size söz veriyorum,
lütfen.
Buyurun…
ENGİN
ALTAY (İstanbul) – Tamam, sıra bende mi efendim?
BAŞKAN
– Sıra sizde, buyurun.
ENGİN
ALTAY (İstanbul) – Bunu dinleteceğim o zaman şimdi.
BAŞKAN
– Üç dakika size söz veriyorum. (CHP sıralarından alkışlar) 
ENGİN
ALTAY (İstanbul) – Sayın Başkan, oturduğum yerden söyledim, dedim ki: Niyetiniz
halis, insani ama hukuki ve siyasi değil dedim yani bir koruma güdüsü dedim ama
siz bunun üstüne Sayın Cumhurbaşkanıyla ilgili -hiçbir tartışma, hiçbir hakaret
yok, hiçbir incitici laf yok- siz bize 161’i hatırlattınız.
BAŞKAN
– Sayın Altay, siz bitirin lütfen, tamam.
ENGİN
ALTAY (Devamla) – Buyurun, diyalog yapabiliriz.
BAŞKAN
– Hayır, siz bitirin, bana sorduğunuz için döndüm ama bitirin.
ENGİN
ALTAY (Devamla) – Hayır, buna hakkınız yok. Sayın Başkan, bu kürsüden defaatle
söyledim, bu kürsüde her şeyi konuşacağız. Ne yapacağız? Kişi haklarına
saldırmayacağız, hakaret etmeyeceğiz. Mesela ben buradan, Sayın Cumhurbaşkanına
siyaseten diktatör eleştirisi yapmak hakaret değildir dedim ve bu oturdu,
yerleşti. Herkes her gün söylesin diye demiyorum ama oturdu ve yerleşti. 
Şimdi,
asıl meseleye gelirsek, Cumhuriyet Halk Partisi olarak bu tartışmadaki bir
anlayışımızı önce ortaya koyalım. Türkiye’de kürdistan falan yoktur. Türkiye’de
Türkiye Cumhuriyeti devleti vardır. Türk’üyle, Kürt’üyle, Laz’ıyla,
Çerkez’iyle, Gürcü’süyle, Arap’ıyla Türk milleti bu alt katmanlarla halkların
oluşturduğu o büyük Türk milleti vardır. Ama şimdi, adamlara kızıyorsunuz,
hopluyorsunuz. Milliyetçi Hareket Partisine de seslenmek istiyorum, kiminle
anayasa yaptığınızı bilin diye söylüyorum. (CHP sıralarından alkışlar)
“Kürdistan” kavramını önce Sayın Recep Tayyip Erdoğan kullanmıştır, Osmanlıya -söylediğiniz
gibi- atıfta bulunarak. Evet, doğru, o zaman öyleydi, Başkan da onu açıkladı.
Ben size 16 Kasım 2013, daha üç sene önce ya, üç sene...
EMİN
HALUK AYHAN (Denizli) – Laf söyleme buraya, laf söyleme.
ENGİN
ALTAY (Devamla) – Ne? Buradan herkese laf söylenir, herkes de gelir cevabını
verir kardeşim. Allah Allah! Burası kürsü.
ERKAN
AKÇAY (Manisa) – Tamam, devam et efendim.
ENGİN
ALTAY (Devamla) – Şimdi bir tane bir şey söyleyeceğim. Bunlara kızıyorsunuz,
-bunlar derken incittim, özür dilerim- HDP Grubuna kızıyorsunuz, haklısınız. 
BAKİ
ŞİMŞEK (Mersin) – Pilav dağıtan belediyelerinize söyleyin Engin Bey, pilav
dağıtan. HDP barajı geçti diye pilav dağıtan belediyelerinize söyleyin bunları.
ENGİN
ALTAY (Devamla) – Ben de Tayyip Erdoğan’a kızıyorum. Ne diyor? “Devlet de terör
yaptı.” diyor. “PKK teröründen bahsederken devlet teröründen de bahsetmek
lazım.” diyor, Tayyip Erdoğan söylüyor. Ne zaman söylüyor? 1991’de söylüyor.
Gene,
HDP diyor ki: “Devlet katliam yapıyor.” E, Tayyip Erdoğan söylemiş, akıllarına
o düşürmüş. Ne zaman söylemiş? “Devlet yargılamadan katletti.” demiş;
açıvereyim, dinleyin. 
LEZGİN
BOTAN (Van) – Roboski katliam değil mi?
(Gürültüler)
BAŞKAN
– Sayın Altay, kürsü yalnız hatibe aittir, bunu siz çok iyi biliyorsunuz. 
ENGİN
ALTAY (Devamla) – Sayın Cumhurbaşkanının sesi.
BAŞKAN
– Sayın Altay... 
ENGİN
ALTAY (Devamla) – Sayın Cumhurbaşkanını dinlemek istemiyor musunuz?
BAŞKAN
– Sayın Altay, siz onu ifade edin, usulü uygulayalım.
ENGİN
ALTAY (Devamla) – Peki tamam, tamam.
BAŞKAN
– Teşekkür ediyorum.
ENGİN
ALTAY (Devamla) – Meclis Sayın Cumhurbaşkanını dinlemek istemedi, bunun da
altını çizelim, kayıtlara geçsin.
Sayın
Bostancı, boşuna kalkma, konuşursak malzeme çok, bitmez, istersen bu tartışmayı
kapatalım. 
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ediyorum.
EDİP
SEMİH YALÇIN (İstanbul) – İşine bak, sataşma bize!
ENGİN
ALTAY (İstanbul) – Efendim?
EDİP
SEMİH YALÇIN (İstanbul) – Devamlı bize sataşıyorsun.
ENGİN
ALTAY (İstanbul) – Ağabey cevap ver ya, çık cevap ver ya, Allah Allah!
EDİP
SEMİH YALÇIN (İstanbul) – Vereceğiz, niye vermeyeceğiz. 
ENGİN
ALTAY (İstanbul) – Kiminle Anayasa yaptığınızı bilin diyorum.
EDİP
SEMİH YALÇIN (İstanbul) – Her defasında konuşuyorsun.
BAŞKAN
– Tutumum lehinde ikinci söz Sayın Halaçoğlu...
ERKAN
AKÇAY (Manisa) – Sayın Başkan...
BAŞKAN
– Erkan Akçay, isterseniz tutumum lehinde vereyim sözü, kürsüde verelim.
Tutumum lehinde...
ERKAN
AKÇAY (Manisa) – Hayır efendim, sataşmadan dolayı...
BAŞKAN
– Sataşmadan dolayı. Dilerseniz ben bu usul tartışmasını bitireyim. Size söz
vereceğim.
ERKAN
AKÇAY (Manisa) – Efendim, sıcağı sıcağına her şey, lütfen.
BAŞKAN
– Lütfen, Sayın Halaçoğlu’nu zaten dinleyeceğiz. Usul tartışmasını bitireceğim,
ben size söz vereceğim Sayın Akçay.
ERKAN
AKÇAY (Manisa) – Şimdi, değerlendirme...
BAŞKAN
– Peki, hakkınız vardır.
Sataşmadan
dolayı iki dakika süre veriyorum, buyurun.
ENGİN
ALTAY (İstanbul) – Ne dedim de sataştım, anlamadım?
BAŞKAN
– Sataşmadan söz talep etti.
Buyurun.
V.- SATAŞMALARA İLİŞKİN KONUŞMALAR (Devam)
6.- Manisa Milletvekili Erkan Akçay’ın,
İstanbul Milletvekili Engin Altay’ın usul görüşmesi nedeniyle yaptığı konuşması
sırasında Milliyetçi Hareket Partisine sataşması nedeniyle konuşması
ERKAN
AKÇAY (Manisa) – Şimdi, aslında, sözleriniz yarım kaldı Sayın Altay da, ben
sizin ne demek istediğinizi anladığım için…
ENGİN
ALTAY (İstanbul) – Mesele yok. 
ERKAN
AKÇAY (Devamla) – Evet. 
Şimdi,
ben sadece şunu salık veriyorum: Sayın Kılıçdaroğlu’nun Hakkâri’de özerklik
vaadinde bulunduğunu, seçim beyannamelerinizi ve Cumhuriyet Halk Partisi olarak
burada verdiğiniz kanun teklifleri ile Meclis araştırması önergelerini tekrar
bir gözden geçirirseniz MHP’yi suçlarken kendi kendinizle tenakuza düşersiniz aynen
Sayın Deniz Baykal’ın söylediği gibi. Ne demiş? 15 Şubat 2016, yer CNN Türk
televizyonu. Cumhuriyet Halk Partisinin Adalet ve Kalkınma Partisi ile HDP
arasında sarkaç görevi gördüğü bugünlerde terörle mücadele konusunda Genel
Başkanınızdan ve milletvekillerinizden farklı ve zıt sesler çıkan parti olarak
nitelediğini hatırlatmakla şimdilik yetiniyorum ve böyle bir polemiğe devam
etmek niyetinde olmadığımızı tekrar ifade ediyor, saygılar sunuyorum. 
EMİN
HALUK AYHAN (Denizli) – Cevap verdiğine değmez ya!
BAŞKAN
– Teşekkür ediyorum. 
ENGİN
ALTAY (İstanbul) – Sayın Başkan…
BAŞKAN
– Sayın Altay…
ENGİN
ALTAY (İstanbul) – Bizi çok açıkça Sayın…
BAŞKAN
– Buyurun, buyurun, size de söz veriyorum sataşmadan iki dakika. 
7.- İstanbul Milletvekili Engin Altay’ın,
Manisa Milletvekili Erkan Akçay’ın sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
ENGİN
ALTAY (İstanbul) – Türkiye Cumhuriyeti devletinin üniter yapısının muhafaza
edilmesinden yana olduğumuzu her vesile söyleyen bir partiyiz. 
Sayın
Akçay, Yerel Yönetimler Özerklik Şartı ile özerklik vaadi ayrı şeylerdir; siz
bunu bilirsiniz. Ama, bu kadar işi bu noktaya getirerek… Yani nereye mesaj
verdiğinizi anlamadım, bu millet her şeyi görüyor, biliyor. 
EMİN
HALUK AYHAN (Denizli) – Anlamazsın zaten, anlamazsın!
ENGİN
ALTAY (Devamla) – Yani, bak, siz bize kızıyorsunuz “AKP’yle birlikte
çalışıyoruz ama bu CHP de hırlı değil.” diyerek hangi tabana ne mesaj
verdiğinizi biliyorum da… O Yerel Yönetimler Özerklik Şartı Türkiye’nin altına
zaten imza koyduğu -hafızam beni yanıltıyorsa- 13 maddesinde çekincemiz olan
bir meselesidir. 
ÖZTÜRK
YILMAZ (Ardahan) – 10, 10… 
ENGİN
ALTAY (Devamla) – Sayın Genel Başkan da bu 13 maddeyle ilgili çekincelerin
değerlendirilebileceğini söylemiştir. Nitekim, bu konuda biz kusurluysak burası
da seçimde aynı şeyi vadetti. (CHP sıralarından alkışlar, MHP sıralarından
gürültüler) Ve yanlış yapmadı, doğru yaptı onu da söyleyeyim. Yerel Yönetim
Özerklik Şartı’nda çekince konulan maddeleri 3 defa okudum ki bir yeri atladım
mı diye. Yani, bir şeyi ben mi kaçırıyorum diye 3 defa okudum. Sizin de
vadetmeniz doğru, bizim de kaldırılmasını uygun göreceğimizi değerlendirmemiz
doğru. Buradan muradınız ne, ben onu bilmiyorum?
Biz
bu ülkede barış istiyoruz, Kürt’üyle, Türk’üyle, Gürcü’süyle, Arap’ıyla,
Boşnak’ıyla, Çerkez’iyle. (CHP sıralarından alkışlar) Biz barış istiyoruz. Biz
bu sistemin Türkiye’yi ayrıştıracağını düşünüyoruz; bunu düşünmemize sebep olan
altyapı var. 
Sayın
Erdoğan’ın geriye dönük bu sorunla ilgili açıklamalarına baktığımızda
“Türkiye’de Osmanlı’daki eyalet sistemi olabilir, böyle bir sistem
kurulabilir.” diyen bir insanı başkan yapacak sizsiniz, ben değilim. (CHP
sıralarından “Bravo” sesleri, alkışlar) Ondan sonra buraya çıkıp çıkıp da “Türk
milliyetçiliği” diye kimseye ahkâm kesmeyin, kimseye ahkâm kesmeyin! 
(Mikrofon
otomatik cihaz tarafından kapatıldı) 
ENGİN
ALTAY (Devamla) – Önce buna karar verecek… 
MEHMET
MUŞ (İstanbul) – Milletten çekinmeyin Sayın Altay, milletten çekinmeyin.
AHMET
AKIN (Balıkesir) – Abdullah Öcalan da “Başkanlık” diyordu. 
ERKAN
AKÇAY (Manisa) – Sayın Başkan…
BAŞKAN
– Sayın Akçay, buyurun ama bu işi bitirelim inşallah. 
Sayın
Bostancı siz biraz daha bekleyeceksiniz gibi görünüyor. 
Lütfen,
Sayın Akçay, bu sataşmayı bitirelim burada. 
Buyurun.

8.- Manisa Milletvekili Erkan Akçay’ın,
İstanbul Milletvekili Engin Altay’ın sataşma nedeniyle yaptığı konuşması
sırasında Milliyetçi Hareket Partisine sataşması nedeniyle konuşması
ERKAN
AKÇAY (Manisa) – Şimdi, siyasi partilerin resmî dokümanları, programları ve
seçim beyannameleridir; liderlerinin, sözcülerinin ifadeleridir;
milletvekillerinin verdikleri kanun teklifleridir. 
Şimdi,
hepsi kalabalık, iki dakika değil iki saat yetmez Sayın Başkan. 
AHMET
AKIN (Balıkesir) – İmralı notlarını da okuyun siz, orada yazıyor ne istediği
Abdullah Öcalan’ın. 
ERKAN
AKÇAY (Devamla) – Bakın, bir arkadaşınız ikide bir eline bir kitap alıyor… Bir
de bu kitabı okuyun. Pek göstermek istemiyorum ama Öcalan’ın kimlere selam
verdiğini de buradan okursunuz, tamam mı arkadaşlar? Öyle bize kitap filan da
göstermeyin! Burada ciddi şeyler var yani. (CHP sıralarından gürültüler) 
PERVİN
BULDAN (İstanbul) – Ama çok zor bulunuyor, nereden buluyorsunuz Sayın Akçay?
DİRAYET
TAŞDEMİR (Ağrı) – Vallahi, biz bulamıyorduk.
ERKAN
AKÇAY (Devamla) – Yani biraz sıkıntıya girersiniz. Ben şimdilik tansiyonu
artırmamak için… Evet, kimlerle selam teatisinde bulundu lideriniz; onu ifade
edersiniz. (CHP sıralarından gürültüler)
Yalnız
şu vardır; tamam mı? Abdullah Öcalan’ın…
RUHİ
ERSOY (Osmaniye) – Bebek katili, Öcalan’ın… Cani Öcalan… 
ERKAN
AKÇAY (Devamla) - …hakikatleri araştırma komisyonu kurulması önerisi CHP’nin
önergesi hâline dönüşmüştür. Daha evvelki akil adamlar heyeti de yine
Cumhuriyet Halk Partisinde ortak akıl heyeti olarak dönüşmüştür. (CHP
sıralarından gürültüler) Dolayısıyla biraz evvel “Barış olsun.” filan
diyorsunuz, öncelikle terörün önlenmesi gerekiyor, terörün önlenmesine yönelik
projeleri hayata geçirmek lazım yoksa bazı araştırma önergelerine bakıyoruz,
âdeta teröre mazeret arayan, terörün sebeplerinin araştırılması…
MEHMET
MUŞ (İstanbul) – Cizre raporu Sayın Başkan. 
ERKAN
AKÇAY (Devamla) - Yani âdeta terör örgütünün yaptığı terör saldırılarına
mazeret aramaya varacak birtakım öneriler, önergeler. 
Hepinizi
saygıyla selamlıyorum. 
BAŞKAN
– Teşekkür ediyorum. 
MEHMET
NACİ BOSTANCI (Amasya) – Sayın Başkan… 
BAŞKAN
- Sayın Bostancı…
MEHMET
NACİ BOSTANCI (Amasya) – Eski Genel Başkanımız Sayın Cumhurbaşkanına yönelik
olarak Sayın Engin Altay “90’lı yıllarda devlet de terör yaptı.” dediği
şeklinde bir değerlendirmede bulundu. Açık bir sataşma…
BAŞKAN
– Sayın Bostancı, dilerseniz bu usul tartışmasını bir neticelendirelim. 
MEHMET
NACİ BOSTANCI (Amasya) – Ben de bir söz alayım Sayın Başkan izin verirseniz,
sonra usul tartışmasını neticelendirelim. 
BAŞKAN
– Yeni bir sataşmaya meydan vermeyecekseniz buyurun. 
MEHMET
NACİ BOSTANCI (Amasya) – Meydan vermeyeceğim. 
BAŞKAN
– Buyurun lütfen. 
İki
dakikada bitirelim. 
9.- Amasya Milletvekili Mehmet Naci
Bostancı’nın, İstanbul Milletvekili Engin Altay’ın usul görüşmesi nedeniyle
yaptığı konuşması sırasında AK PARTİ eski Genel Başkanına sataşması nedeniyle
konuşması
MEHMET
NACİ BOSTANCI (Amasya) – Sayın Başkanım, değerli arkadaşlar; eski Genel
Başkanımızın 90’lı yıllara ilişkin eleştirisi devlete değil, devletin içindeki
kimi çevrelere yöneliktir; bir kere, bunu doğru yerine koyalım. 
İkincisi:
Bakın, Milliyetçi Hareket Partisi ile AK PARTİ tek bir parti hâline gelmiyor;
sınırları, mahiyeti belli bir Anayasa değişikliği için beraber davranıyorlar.
MHP bizi eleştirmeye devam edecek. Bizler ayrı partileriz.
MURAT
EMİR (Ankara) – Şimdilik. 
MEHMET
NACİ BOSTANCI (Devamla) – Bizim de MHP’ye yönelik eleştirilerimiz olacak ama
bir uzlaşma sağlamışız, bir Anayasa değişikliğini gerçekleştiriyoruz. Bu ayıp
bir şey değil. AK PARTİ ile başka partilerin…
ENGİN
ALTAY (İstanbul) – Ben “ayıp” demedim.
MEHMET
NACİ BOSTANCI (Devamla) – Bakın, “ayıp” dediğiniz anlamında demiyorum. AK
PARTİ’yle başka partilerin veya partilerin birbirleriyle ilişki kurmaları çok
olağandır. Bunlar özdeşleştikleri anlamına gelmez. Daha 7 Haziran sonrası
CHP’yle beraber kaç gün süren koalisyon görüşmeleri yaptık. Eğer siz “Geçmişte
şunu da demiştiniz, bakın bunlarla yola çıkıyorsunuz.” diyorsanız bugün MHP’ye
bizimle niye koalisyon görüştünüz? Bunu sormazlar mı? Niye koalisyon görüştük?
Özdeşleşecek miydik? Tek parti mı olacaktık? Hayır. CHP CHP olacaktı, AK PARTİ
AK PARTİ, beraber mümkünse bir koalisyonu gerçekleştirecektik. Öte yandan Sayın
Engin Altay, “Tayyip Bey’i Başkan yapacaksınız.” diyorsunuz “MHP başkan
yapacak.” Affedersiniz, 2019’da kimin cumhurbaşkanı seçileceği belli mi Sayın
Altay?
ENGİN
ALTAY (İstanbul) – Şu anda veriyorsunuz o yetkileri zaten, 2019’da olmayacak
zaten.
MEHMET
NACİ BOSTANCI (Devamla) – Kim seçecek? Siz oy kullanmayacak mısınız? Sadece
MHP’liler mi oy kullanacak? Halk seçecek, halk. Halkın kimi seçeceğini
bilmiyoruz. Kimsenin cebinde oy yok. Halk kendi özgür iradesiyle bir karar
verecek. Öte yandan AK PARTİ üniter yapıdan yanadır, Türkiye’nin birliğini ve
dirliğini burada görür, bölücülük tehlikesine karşı da mücadele eder. Bunu
yaparken bütün vatandaşlarını kucaklamasını da bilir.
Saygılarımla.
(AK PARTİ sıralarından alkışlar)
ENGİN
ALTAY (İstanbul) – Sayın Başkan…
BAŞKAN
– Birleşime on dakika ara veriyorum. 
Kapanma
Saati: 17.31
İKİNCİ OTURUM
Açılma Saati: 18.025
BAŞKAN: Başkan Vekili Ahmet AYDIN
KÂTİP ÜYELER: Özcan PURÇU (İzmir), Ömer SERDAR (Elâzığ)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 59’uncu Birleşiminin İkinci
Oturumunu açıyorum. 
X.- USUL HAKKINDA GÖRÜŞMELER (Devam)
1.- Oturum Başkanı TBMM Başkan Vekili Ahmet
Aydın’ın Cumhurbaşkanına yönelik bazı ifadelerle ilgili görüş bildirmesinin İç
Tüzük hükümlerine uygun olup olmadığı hakkında (Devam)
BAŞKAN
- Usul hakkındaki görüşmelere devam ediyoruz. 
Tutumum
lehinde ikinci söz Sayın Halaçoğlu’na aittir.
Buyurun
Sayın Halaçoğlu. (MHP sıralarından alkışlar) 
YUSUF
HALAÇOĞLU (Kayseri) – Teşekkür ederim Sayın Başkan. 
Değerli
milletvekilleri, aslında, bu konuyu salim kafayla düşündüğümüzde, gerek ilmî
gerek coğrafi olarak konuya baktığımızda, sadece Türkiye'de 1847 yılında
Tanzimat’ın ilanından sonra bir kürdistan eyaleti kurulmuştur. O tarihe kadar
hiçbir zaman kürdistan eyaleti olmamıştır. 1864 Vilayet Nizamnamesi’yle de
kaldırılmıştır. Dolayısıyla, on yedi senelik bir durum söz konusudur. Onun
dışında, Anadolu coğrafyasında, Türkiye coğrafyasında hiçbir zaman “kürdistan”
diye bir coğrafya yoktur. Kürdistan, bugünkü Süleymaniye, Erbil, Hemadan
bölgesindeki arazidir. Bunu daha çok Şemseddin Samî’nin “Kâmusü’l-a’lâm”ına
dayandırarak söylerler ama “Kâmusü’l-a’lâm”da Şemseddin Samî, “El Cezire’nin
altında kalan bölge.” der. Dolayısıyla, El Cezire zaten Hakkâri’nin alt
bölümüdür. Dolayısıyla, bütün yabancı haritalarda, her yerde Diyarbakır bölgesi
-Hakkâri’ye kadar olan bölge- “Türkomanya” olarak geçer, yabancı haritalarda
bile “Türkomanya” diye geçer. Dolasıyla orada bir kürdistan söz konusu
değildir. 
MÜSLÜM
DOĞAN (İzmir) – Tarih bu kadar çarpıtılamaz. 
YUSUF
HALAÇOĞLU (Devamla) – Diğer taraftan şunu özellikle ifade etmek istiyorum:
Şimdi, durup dururken olmayan bir coğrafi terim ortaya çıkarmak herhâlde iyi
niyetli olmasa gerek. Zira, eğer, siz, samimiyseniz, ülkede birlikte yaşamak
istiyorsanız, vatandaş olarak kendinizi ortaya koymak istiyorsanız, birtakım
aksaklıkların ortadan kalkmasını istiyorsanız, aslında, bu tür bölücü birtakım
terimleri söz konusu etmemeniz gerekir. Eğer Batı’nın Orta Doğu’daki emellerini
göz önüne alacak olursanız, Türkiye üzerindeki emellerini göz önüne alacak
olursanız, bunu yıllardır yapıyorlar çünkü, Türkiye’de etnisiteleri ortaya
çıkaran araştırma yapıyorlar. Mesela, 1989 yılında Wiesbaden’de Alford tarafından
çıkarılan “Türkiye Cumhuriyetinde Etnik Gruplar” adı altındaki kitapta Türkiye
47 etnik gruba bölünmüştür; ama nasıl? Türkmenler; Alevi Türkmenler, Şii
Türkmenler, Sünni şeklinde. Yörükler; Sünni Yörükler, Alevi Yörükler, Alevi
şeklinde. 
Dolayısıyla,
aslında mezhepsel inanç tarzlarını bile birer etnisite tarzında ortaya koyan
Batılılara karşı Türkiye’de işte, kimisi çıkıyor “36 etnik grup vardır.” diyor.
Kendilerine sorayım, kim bunu söylüyorsa 36 etnik grubu bana saysınlar;
bulamazlar. Polonezköy’ü bile saysanız, 500 kişilik Polonezköy’ü bile saysanız
Türkiye’de etnisite olarak nitelendireceğiniz insan sayısı, grup sayısı 15’tir.

(Mikrofon
otomatik cihaz tarafından kapatıldı) 
YUSUF
HALAÇOĞLU (Devamla) – Ama bunun içerisinde her şey vardır; Kürtler de vardır,
Çerkezler de vardır, hepsi vardır. Dolayısıyla, olmayan bir coğrafyayı ortaya
koymaya çalışmak bölücülükten başka bir şey değildir.
Hepinizi
saygıyla selamlıyorum. (MHP, AK PARTİ ve CHP sıralarından alkışlar) 
BAŞKAN
– Teşekkür ediyorum Sayın Halaçoğlu.
Tutumum
aleyhinde ikinci ve son söz Muş Milletvekili Sayın Ahmet Yıldırım’a aittir.
Buyurun
Sayın Yıldırım. (HDP sıralarından alkışlar)
AHMET
YILDIRIM (Muş) – Teşekkür ederim Sayın Başkan.
Sayın
Başkan, değerli milletvekili arkadaşlarım; öncelikle söyleyelim ki niyetimiz,
burada gereksiz polemikler üzerinden şu Meclisin zamanını çalmak vesaire gibi
bir muradımız yok bizim ama şunu da ifade edelim ki mesela benden önceki hatip
çıktı konuştu, konuştuklarının ve anlattığı bilgilerin hiçbirine katılmamakla
birlikte sadece onun düşüncesi olduğu için saygı duyarım ben. Aynı saygıyı biz
kendi gerçekliklerimiz üzerinden oluşturduğumuz düşüncelerimize de bekliyoruz.
Bizim de tarih bilgilerimiz var. Kaşgarlı Mahmut’un 1074 yılında ilk çizdiği
haritada “Erdu’l Ekrad” Kürtlerin toprağı, 12’nci yüzyılda Selçuklu Sultanı
Sencer Sultan “Kürdistan” kavramını ilk kullanandır. 
Yine,
1512 ile 1520 arasında Osmanlı’ya padişahlık yapmış olan Yavuz Sultan Selim
İdrisi Bitlisi’ye yazdığı mektupta “kürdistan” kavramlarını sıklıkla
kullanıyor. Bu, ilk kez 19’uncu yüzyılda falan kullanılmış değildir. Bunu
Osmanlı arşivlerinden, salnamelerden pekâlâ arayıp bulabiliriz ama şunu
söyleyelim; bakın, şu çok önemli bir ayırt edici çizgidir: Biz demokratik
siyaseti sözle yaparız, demokratik siyaset sözle olur ve farklı örgütlenmiş
yapıların sözleri, siyasi söylemleri farklı olur. Eğer biz söz, ifade, düşünce
özgürlüğünü kısıtladığımız anda dünyanın neresinde olursanız olun şiddet
zeminini güçlendirmiş ve onun potansiyelini açığa çıkarmış olursunuz. Biz HDP
olarak elimizden geldiğince bu ülkede şiddetin, silahın hak arama yöntemi
olmaktan çıkarılması için bütün enerjimizi harcıyoruz. Ama kalkıp partilerin
birbirlerini, geçmiş dönemde hangi partinin kiminle görüştüğü ve ilişki kurduğu
üzerinden suçlanmasını anlamsız buluyoruz. Bu ülkeye kalıcı, onurlu bir barış gelmesi,
bu ülkedeki her insanın mutlu olması için herkesle görüşmeye hazır olduğumuzu,
bu ülkeyi mutlu etmek, bu toplumu mutlu etmenin de buradaki her siyasetçinin
temel görevi olduğunu düşünüyoruz biz. Kimseyle görüştüğümüz için pişman
değiliz çünkü biz halisane duygularla görüşüyoruz. Bizim görüştüğümüz hiçbir
süreçte kan akmamıştır. Bizim görüşme konularımızın hiçbirisi şiddet üzerine
temellenmemiştir. Bizim için esas olan budur ya değilse herkes herkesle
görüşebilir. Bunun ötesinde çok farklı yerlere götürebiliriz. 
“Kürdistan”
kavramının kullanılmasını da demokratik siyasetin söz kullanma özgürlüğü
temelinde ele alınmasını, bunun bu ülkeyi bölme amacıyla kullanıldığı
kaygılarını da, söylemlerini de, eleştirilerini de reddediyorum.
Bütün
Genel Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ediyorum.
YUSUF
HALAÇOĞLU (Kayseri) – Sayın Başkan…
BAŞKAN
– Sayın Halaçoğlu…
YUSUF
HALAÇOĞLU (Kayseri) – Sayın Başkan, şimdi benim söylediklerim tamamen farklı
şeyler ama çarpıtıldığı için söz istiyorum.
BAŞKAN
– Hayır, hayır. “Katılmıyorum ama saygı duyuyorum. O sizin düşünceniz.” dedi.
YUSUF
HALAÇOĞLU (Kayseri) – Hayır, o öyle değil. 
BAŞKAN
– Sayın Halaçoğlu…
YUSUF
HALAÇOĞLU (Kayseri) – Ama, onun dışında, verdiğim bilgilerin yanlış olduğunu
ifade etti.
BAŞKAN
– Sayın Halaçoğlu, şimdi, böyle bir usul yok.
YUSUF
HALAÇOĞLU (Kayseri) – Lütfen… Hayır, hayır.
BAŞKAN
– Lütfen, istirham ediyorum, hayır.
YUSUF
HALAÇOĞLU (Kayseri) – Burada farklı bir şey var. Benim ifade ettiğim şeyi,
burada ifade ettiğim şeyi sanki bilimsel değil havada kalan bir şeymiş gibi
ifade etti. 
BAŞKAN
– Hayır, Sayın Halaçoğlu, şimdi, siz kendi düşüncenizi ifade ettiniz, Sayın
Yıldırım kendi düşüncesini ifade etti ve şunu söyledi: “Sizin düşüncenize
katılmıyorum ama saygı duyuyorum. O sizin düşünceniz.” Dolayısıyla…
YUSUF
HALAÇOĞLU (Kayseri) – Kendisinin katılıp katılmaması değil ama. Burada biz
Türkiye Büyük Millet Meclisinde görüşme yapıyoruz. Türkiye Büyük Millet
Meclisinde bunlar zabıtlara geçiyor. 
BAŞKAN
– Sizinkiler de geçti.
YUSUF
HALAÇOĞLU (Kayseri) – Olmayan bir coğrafyayı iyi niyetle nitelendirmemiz mümkün
değil. 
BAŞKAN
– Tamam, tutanaklara geçti zaten ifadeleriniz. 
YUSUF
HALAÇOĞLU (Kayseri) – Diğer taraftan, “kürdistan” ifadelerinin Yavuz Sultan
Selim döneminde kullanılması, Sencer zamanında kullanılması hiçbir şey ifade
etmez. Ama burada önemli olan Anadolu’da böyle bir coğrafya yoktur. Sencer’de
de Melikşah’ta da Yavuz Sultan Selim’de de “kürdistan” olarak belirtilen
bölgeyi burada ifade ettim, dolayısıyla böyle bir durum. 
BAŞKAN
– Teşekkür ediyorum. İfade ettiniz bunları. 
YUSUF
HALAÇOĞLU (Kayseri) – Sayın Cumhurbaşkanının Başbakan iken söylediklerinde de
“İlk Meclis.” diyor yani Meclis-i Mebusan’dan bahsediyor. Meclis-i Mebusan’da
kürdistan vekillerinin olması normaldir çünkü Musul, Kerkük bölgesi zaten o
tarihte imparatorluğun topraklarıdır.
BAŞKAN
– Teşekkür ediyorum Sayın Halaçoğlu.
AHMET
YILDIRIM (Muş) – Sayın Başkan…
BAŞKAN
– Sayın Yıldırım…
AHMET
YILDIRIM (Muş) – Sayın Başkan, ben kürsüye çıktığımda da söyledim; muradım
polemiği uzatmak değil, kayıtlara geçsin diye söylüyorum.
BAŞKAN
– Çok teşekkür ediyoruz. 
AHMET
YILDIRIM (Muş) – Meclis-i Mebusan’da değil, 23 Nisan 1920’de birkaç kilometre
ötedeki Ulus’ta açılan Meclise bölgeden gelen Kürt vekilleri kürdistan mebusu
olarak gelmiştir. 
Bütün
Genel Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ediyorum.
YUSUF
HALAÇOĞLU (Kayseri) – O tarihte 1923’te Musul, Kerkük hâlâ Osmanlı Devleti’nin,
Türkiye’nin toprağıdır, 1926’da çıkmıştır. 
BAŞKAN
– Teşekkür ediyorum. 
Şimdi,
sayın milletvekilleri, Anayasa’nın 104’üncü maddesine göre “Cumhurbaşkanı
Devletin başıdır. Bu sıfatla Türkiye Cumhuriyetini ve Türk Milletinin birliğini
temsil eder.” Yine, Türkiye Büyük Millet Meclisi adına Türk Silahlı
Kuvvetlerinin Başkomutanlığını temsil eder. Aynı şekilde Anayasa’mızın 126 ve
127’nci maddeleri merkezî ve mahalli idare yapılanmasını çok net bir şekilde
ortaya koyuyor. Anayasa’nın 3’üncü maddesi ortada, 14’üncü maddesi ortada.
Dolayısıyla birtakım terimlerin, ibarelerin tarihî ve coğrafi bağlamından
koparılarak konuşulmasının doğru olmadığını ifade ettik. Evveliyatı var tabii
ki, yok demiyoruz, böyle bir inkâr da yok ama bunun ayrı bir siyasi, bağımsız,
hukuki bir bölümmüş gibi, alanmış gibi zikredilmesinin doğru olmadığını ve ben
burada devletin varlığını, birliğini temsil eden Sayın Cumhurbaşkanımıza
yönelik bir ifadenin düzeltilmesi noktasında, beyanın düzeltilmesi noktasında
meramımı ifade ettim. Yoksa tartışmaya katılmak gibi bir düşüncem yoktu.
Dolayısıyla, tutumumda bir değişiklik yoktur.
Teşekkür
ediyorum.
VIII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, 2/3/2016 tarihinde
Diyarbakır Milletvekili Çağlar Demirel ve Diyarbakır Milletvekili İdris Baluken
tarafından, basın özgürlüğünü ve ifade özgürlüğünü ihlal eden uygulamalara son
verilmesi ve basın özgürlüğünün tesis ile tahkim edilmesinin yol haritasının
belirlenmesi amacıyla verilmiş olan Meclis araştırması önergesinin, Genel
Kurulun bilgisine sunulmak üzere bekleyen diğer önergelerin önüne alınarak 15
Ocak 2017 Pazar günkü birleşiminde sunuşlarda okunmasına ve ön görüşmelerinin
aynı tarihli birleşiminde yapılmasına ilişkin önerisi (Devam)
BAŞKAN
– Şimdi, grup önerisinin aleyhinde ikinci söz Sayın Halil Eldemir’e aittir.
Buyurun
Sayın Eldemir. (AK PARTİ sıralarından alkışlar) 
HALİL
ELDEMİR (Bilecik) – Sayın Başkanım, değerli milletvekilleri; HDP Grubunun basın
özgürlüğü ve ifade özgürlüğü ihlali iddiasıyla İç Tüzük’ün 19’uncu maddesine
göre verdiği grup önerisi aleyhine söz almış bulunuyorum. Yüce heyetinizi ve
sizlerin nezdinde de aziz milletimizi saygıyla selamlıyorum.
Öncelikle
aynı çatı altında beraber mesai yaptığımız Kocaeli Milletvekilimiz Sayın Saffet
Sancaklı Bey’in eşine Cenab-ı Allah’tan acil şifalar diliyorum. 
Şimdi,
grup önerisi hakkında iki cümle söyleyeceğim: Bunlardan birincisi, terör
örgütleri Türkiye'nin dört bir tarafında cirit atarken, devletimiz dört bir
yandan bunlarla mücadele ederken, güvenlik güçlerimiz sonuna kadar bunların
kökünü kazıncaya kadar mücadele ederken Türkiye'de basın özgürlüğünün
olmadığını, ifade özgürlüğünün olmadığını iddia etmek. Türkiye düşmanlarını
sevindirir, bu birincisi.
İkincisi,
Türkiye'de herhangi bir gazetecinin Anayasa’mızda ve kanunlarda tanımlanan
basın özgürlüğü kapsamında mı hareket ettiğine yoksa suç mu işlediğine ya da
terör örgütlerine destek mi verdiğine Türkiye Cumhuriyeti’nin bağımsız
mahkemeleri karar verir. Hiç kimsenin suç işleme özgürlüğü yoktur. Diğer bir
ifadeyle, Türkiye’de suç işleyenlerin cezasız kalma hürriyeti yoktur. 
Değerli
arkadaşlar, çok önemli görüşmeler yapıyoruz. Anayasa değişikliği üzerinde
hazırlanan kanun teklifinin birinci turunun son iki maddesine geldik. Zamanı
daha verimli kullanma adına, bu maddelerin de görüşülüp ikinci tura geçilmesini
ve teklifimizin bir an önce milletimizin önüne götürülmesini ve milletimizin
takdirine sunulmasını istiyoruz. Bu vesileyle Genel Kurulu tekrar saygıyla
selamlıyorum. (AK PARTİ sıralarından alkışlar)
BAŞKAN
– Teşekkür ediyorum.
Önerinin
lehinde ikinci söz İzmir Milletvekili Ahmet Tuncay Özkan’a aittir.
Buyurun
Sayın Özkan. (CHP sıralarından alkışlar)
AHMET
TUNCAY ÖZKAN (İzmir) – Sayın Başkan, değerli arkadaşlar; bu “medya” dediğiniz,
körlerin fili tarifi gibi bir şey. Kimisi hortumdan, kimisi kırbaçtan, kimisi
bacaktan, kıldan, gövdeden bahsediyor ama “medya” dediğiniz şeyi asla net bir
şekilde burada anlatan kimseye rast gelmedim. Herkesin medyayla ilgili bir
derdi var. Ben otuz beş yıl çalıştım, emekli oldum cezaevindeyken. Cezaevinde
“Ben gazeteciyim.” diye bağırıyordum. “Hayır, sen teröristsin, öylesin.” diye
yanıt geliyordu. Şimdi, bu işe bir aydınlık getirelim, bir açıklık getirelim;
Türkiye’nin biraz aydınlığa, açıklığa, özgürlüğe, adalete, barışa ihtiyacı var.
Gazeteci
sizin keyfinize göre yayın yapan kişi değildir, o kadar, bir net budur; bu,
ister iktidar olsun ister muhalefet olsun. (CHP sıralarından alkışlar) Gazeteci
hakikatin peşinde koşan kişidir ve gazetecinin yaptığı şey onun özgürlük
sınırlarını belirlemez, gazetecinin yaptığı şey günceldir, haber verir size,
size bilgi verir. Güneydoğu’da, Sur’da ne olup ne bittiğini polisin, İçişleri
Bakanlığının bülteninden de takip edebilirsiniz, Hürriyet gazetesini veya işte
başka gazeteleri de okuyabilirsiniz. Hangisini tercih ettiğiniz sizin tutumunuzu
ortaya koyar.
Bu
ülkenin biraz daha çok medya özgürlüğüne ihtiyacı var demek, medya çalışanının
örgütlenme hakkına saygı duyuyorum demektir. Avrupa normlarını getirip ona
vermek demektir. Medya patronlarını sınırlamak, onların sadece bu işle iştigal
etmelerini sağlamak ve Türkiye’nin özgür haberle, özgürlükle, adaletle, barışla
kucaklaşmasını sağlamak demektir.
Bakın,
içimizde sadece dergi çıkartarak, sizin aranızda, sadece dergi çıkartarak,
oralardaki fikri mücadelesiyle bugünlere gelen insanlar var. Siz şimdi o
dergileri yok etmeye çalışıyorsunuz. Neden? “Gazeteciyim.” diyen herkese
gazeteci denmez. Bu ülkede veya dünyada evrensel kurallar vardır. Ama siz,
“Gazeteci değilsin.” dediğiniz için, otuz beş yıllık gazeteci de gazeteci olmaz
yani, “Sen gazeteci değilsin.” diyemezsiniz. Sizin verdiğiniz basın kartı
sizinle onun ilişkisini belirler, evrensel ilişkiyi belirlemez. Benim gazeteci
olduğumu bana bildiren şey, benim bağlı bulunduğum evrensel gazetecilik
kuruluşlarıdır. Ve bu ilkeleri kendinize göre yontamazsınız. Özgürlük dediğiniz
şey sadece sizin kendi hissettiğiniz alan değildir, başkalarının da özgürlüğü
hissettiği alandır.
Bakın,
ben 1982 yılından beri bu ülkede bütün liderlerle ve diğer devlet
yönetimleriyle gazeteci olarak haşır neşir oldum. Turgut Bey’le birlikte uzun
yıllar, Kenan Evren’le birlikte… Kenan Evren’in canı sıkıldı mı, eleştirdi mi
aldırırdı, içeriye gönderirdi gazetecileri. Turgut Bey’le birlikte… Turgut
Bey’le Başbakanlık binasından içeriye girdiğinizde, Turgut Bey’i hicveden
karikatürlerden oluşan bir koridordan ilerlerdiniz ve bunu yabancılara
göstermekten mutluluk duyardı. Süleyman Bey kendisini hicveden karikatürleri,
yazıları kitaplar hâlinde derler, toplar, yayınlardı. Bu, bütün dünyaya “Bu
ülkede özgürlük var.” demenin bir yoluydu. Siz bugün, sizi kim eleştirirse,
iktidar diyeyim, siz demeyeyim, iktidarı bugün kim eleştirirse ona bir soru
işareti koyarak bakarsanız, bu bir yanlışlıktır; bu yanlıştan dönün. Neden
döneceksiniz? Sizler için söylemiyorum, çocuklarınız için söylüyorum,
çocuklarımız için söylüyorum. Kendi çocuğum için ne istiyorsam sizin çocuğunuz
için de Allah daha fazlasını ona versin. Benim dileğim şudur: Bakın, eğer böyle
davranırsanız, bu özgürlük alanlarını daraltırsanız yarın bu ülkeye kimse kredi
vermez, kimse bu ülkenin entelektüellerini ciddiye almaz, içinizde entelektüel
kalmaz, fakirleşirsiniz; Türkiye çöl olduğunda sizi yutar. Onun için, gelin,
özgürlük alanını genişletin. 
Size
bir örnek vereceğim rahmetli ustam Cüneyt Arcayürek’ten, burada çokça tarih
anlatılıyor da tarihe dair bir şey olsun, bir anı olsun. İsmet Paşa’nın sünnet
töreni… Farzımuhal diyorum, bir gün sabah gazeteyi açsanız ve “Cumhurbaşkanı
Recep Tayyip Erdoğan’ın sünnet töreni” diye bir başlık görseniz ve onun altında
şöyle bir şey duysanız tepkiniz ne olurdu? Gazeteciler Başbakanlık binasında
toplanırlar, basın toplantısı işi uzar, uzayınca gazeteciler kendi aralarında
şakalaşmaya başlarlar. Rahmetli ustam Cüneyt Arcayürek İsmet Paşa’nın taklidini
çok güzel yapardı, hemen hemen aynı ses tonuyla ve oradaki makaralı teypler
çalışır, oradaki bir butona basarlar ve bunu kayıt altına alır oradaki
görevliler. İsmet Paşa’nın sünnet törenini canlandırırlar kafalarında ve orada
insanlar taklit ederek eğlenirler. Bir hafta sonra İsmet Paşa Cüneyt
Arcayürek’i makamına çağırır, “Gel bakalım arkadaş, şu sünnet olayı ne, bana
bir anlat bakalım.” der. İsmet Paşa böyle söyleyince Cüneyt Arcayürek
kıpkırmızı, başına önüne eğer. “Yok, yok, dinledim, çok beğendim, şu benim
taklidimi bir daha yapar mısın.” (CHP sıralarından alkışlar) Öyle bir devlet
anlayışından geldiğimiz yer burası. Bakın, eğer sistemi bu kadar sıkarsanız, bu
kadar boğarsanız, yaşamasına izin vermezseniz boğulursunuz. Daralttığınız şey
kendi özgürlük alanınızdır, yok ettiğiniz şey kendi varlığınız ve
geleceğinizdir. 
Sizi
şuradan bir konuda emin olmanız için uyarmak isterim: Gazetecilik, satın
alacağınız, hani o tekli sloganlar var ya 1940’lardan bugüne taşıdığınız,
dünyanın çok karanlık zamanlarından getirip bir yanınıza koyduğunuz -niye
koyduğunuzu da bilmiyorum o sloganları- o tekli sloganların yanına tek sesli
bir medyayı koyamazsınız, bugün dünya böyle bir yerde değil. Bakın, dün,
aranızda bu hareketin kurucuları var, onlar medyada yer bulabilmek için
hepimizle konuşuyorlardı. Burada herkes var. Siz bir anda gökten ışınlanarak
buraya gönderilmediniz, bir mücadelenin sonucusunuz. O mücadelede eğer özgür
medyanın olanaklarından yararlanmasaydınız yoktunuz. Onun için, bugün muhalefet
edenlerin yarın iktidar olmasının önünü kesmenin yolu, medyayı sınırlamak
değildir. Gelin, bu özgürlük alanını daha da genişletin; gelin, insanların
adalet isteklerine, özgürlük isteklerine, barış isteklerine karşılık olacak
şeyler yapın. 
Sayın
bakanlara söylüyorum: Avrupa Birliği normlarını getirin, Türkiye'nin medyasına
uygulayın. Daha da özgürleştirin, tartışılsın, tartışıldıkça büyür, gelişir ve
bütün ülkeyi kucaklayacak, dünyaya da çağdaş, demokrat bir mesaj verecek
noktaya gelirsiniz.
Bakın,
bugün dergi çıkartanlar, bugün mizah işi yapanlar korkudan yapamıyorlar. Artık,
bizim devlet yönetimimizde “Hadi şu espriyi bir daha tekrarla.” diyen devlet
adamı yok ya da onlardan yararlanarak bir katalog hazırlayıp dünyaya dağıtan
devlet adamı da yok. Bu bir eksikliktir. Bu eksikliği giderin. 
Burada
aranızda Gramsci’den çok alıntı yapan, hegemonyayı çok anlatan ve hegemonyayla
ilgili görüşlerini dile getiren arkadaşlar var. Gramsci’nin hegemonya anlayışı,
önce iletişim kaynaklarının ele geçirilmesiyle başlar. Bütün iletişim
kaynaklarını ele geçirirsiniz, hepsini tek sesli hâle getirirsiniz, bir gün bir
düğmeye basarsınız, gazetelerin 15 tanesinde aynı manşet çıkar. Bu,
hegemonyanın kötüye kullanımıdır. (CHP sıralarından alkışlar) Ondan sonra iş
adamı gelir, iş adamını alırsınız, paramiliter gücünüz hâline getirirsiniz. “Şu
kadar adamı şu kadar parayla şuraya göndereceksin, getireceksin.” demeye
başlarsınız. Sonunda, aydınları, entelektüelleri toplar, içeri atarsınız.
Benim
yargılanmamdan bir örnek verip bitireceğim. Beş günlük sorgulamam sonunda
“Suçum ne?” diyerek aşağı indirildim. Ömer Diken adlı bir yargıç, şimdi
Fetullah Gülen’in Yargıtay sorumlularından biri olarak içeride bulunuyor…
Tutuklanmak üzere suçüstü mahkemesine çıktık, dedim ki “Sayın Yargıç, benim
gözaltına alınma gerekçem yok. Gözaltına alınma gerekçem yoksa bu tutukluluk
da…” “Nedir sizin gözaltına alınma gerekçeniz?” “Şu tarihteki görüşmeyi
söylüyorsunuz. Böyle bir görüşme yok, kaset istedim getiremiyorlar.” dedim.
“Öyle bir şey yok.” dedi. “Ne var?” dedim. Dedi ki: “Siz bir şemada varsınız
Tuncay Bey.” “Ne şeması?” dedim. “Bu Ergenekon şeması.” dedi. “Kim çizmiş?”
dedim. “Ergenekoncular çizmiş.” dedi. “Görebilir miyim?” dedim. “Hayır,
göremezsiniz.” dedi. “Avukatım görebilir mi?” dedim. “Hayır, göremez.” dedi.
“Kim görecek Beyefendi.” dedim. “Ben gördüm ya ben yargıcım Tuncay Bey, yeter.”
dedi. “Peki, ben şemada nasıl yer alıyorum?” dedim. “Medyasında yer alıyorsun.”
dedi. Dedim ki “Efendim ben bu şemayı mutlaka görmeliyim.” “Hayır, göremezsin.
Tutuklandın şemada adın olduğu için.” dedi. Ve ben tutuklandım. Dedim ki “Son
söz, kayıtlara geçmesini istiyorum: Siz beni böyle tutuklarsanız Türkiye'de
muhalefet etmek arzusunda olanların, genç çocukların isteklerini kırmış
olursunuz, tek sesli bir Türkiye olur, o Türkiye çöl olur, o çöl sizi yutar.”
Ben cezaevindeyken Ömer Diken tutuklandı, Ömer Diken’e mektup yazdım: “Bak o
çölleştirdiğin Türkiye seni yuttu.” diye. (CHP sıralarından alkışlar)
Türkiye'yi çölleştirmekten ve o çölün mağduru olmaktan kurtulmanızı niyaz
ederim. Dilerim ki daha çok özgürlük dileyin, daha çok adalet isteyin ve daha
çok barış için çaba gösterin. Medya bunun da anahtarıdır. 
Hepinizi
saygıyla selamlarım efendim. (CHP sıralarından alkışlar) 
BAŞKAN
– Teşekkür ediyorum.
Önerinin
aleyhinde ikinci ve son konuşmacı Kırıkkale Milletvekili Ramazan Can.
Buyurun
Sayın Can. (AK PARTİ sıralarından alkışlar) 
RAMAZAN
CAN (Kırıkkale) – Sayın Başkan, değerli milletvekilleri; Genel Kurulu saygıyla
selamlıyorum. Yoğun bir Anayasa görüşmelerini tamamlamak üzereyiz, birinci
turunu. İnşallah -bugün 2 madde kaldı- bugün itibarıyla bitirmeyi planlıyoruz.
İki tam gün sonra da inşallah ikinci görüşmelerini tamamlayacağız. Milletimiz
yakinen takip ediyor. İnşallah -zaman itibarıyla da yoğun bir çalışma dönemi
geçirdi Meclis- bu manada da bir rahatlama dönemine girecektir diye düşünüyorum
ve grup önerisini Genel Kurulun takdirine bırakıyor, tekrar hepinizi saygıyla
selamlıyorum. (AK PARTİ sıralarından alkışlar) 
BAŞKAN
– Halkların Demokratik Partisi Grubu önerisini oylarınıza sunuyorum: Kabul
edenler… Kabul etmeyenler… Öneri kabul edilmemiştir.
Şimdi,
sayın milletvekilleri, alınan karar gereğince, gündemin “Kanun Tasarı ve
Teklifleri ile Komisyonlardan Gelen Diğer İşler” kısmına geçiyoruz.
1’inci
sırada yer alan, Türkiye Cumhuriyeti Emekli Sandığı Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
Plan ve Bütçe Komisyonu Raporu’nun görüşmelerine kaldığımız yerden devam
edeceğiz.
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Türkiye Cumhuriyeti Emekli Sandığı
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/796) ile Plan ve Bütçe Komisyonu Raporu (S. Sayısı: 446)
BAŞKAN
– Komisyon? Yok.
Ertelenmiştir.
2’nci
sırada yer alan, Adalet ve Kalkınma Partisi Genel Başkanı İzmir Milletvekili
Binali Yıldırım ve Grup Başkanvekilleri Kayseri Milletvekili Mustafa Elitaş,
Amasya Milletvekili Mehmet Naci Bostancı, Aksaray Milletvekili İlknur İnceöz, Çanakkale
Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi ve Anayasa Komisyonu Raporu’nun birinci görüşmelerine kaldığımız
yerden devam edeceğiz.
2.- Adalet ve Kalkınma
Partisi Genel Başkanı İzmir Milletvekili Binali Yıldırım ve Grup
Başkanvekilleri Kayseri Milletvekili Mustafa Elitaş, Amasya Milletvekili Mehmet
Naci Bostancı, Aksaray Milletvekili İlknur İnceöz, Çanakkale Milletvekili
Bülent Turan ve İstanbul Milletvekili Mehmet Muş ile 310 Milletvekilinin
Türkiye Cumhuriyeti Anayasasında Değişiklik Yapılmasına Dair Kanun Teklifi
(2/1504) ve Anayasa Komisyonu Raporu (S. Sayısı: 447) (x)
BAŞKAN
– Komisyon ve Hükûmet? Yerinde.
Geçen
birleşimde 447 sıra sayılı Kanun Teklifi’nin 16’ncı maddesinin görüşmeleri
tamamlanmıştı. 
17’nci
maddeyi okutuyorum:
MADDE 17- 2709 sayılı Kanuna
aşağıdaki geçici madde eklenmiştir.
“GEÇİCİ MADDE 21- A)
Türkiye Büyük Millet Meclisinin 27’nci Yasama Dönemi milletvekili genel seçimi
ve Cumhurbaşkanlığı seçimi 3/11/2019 tarihinde birlikte yapılır. Seçimin
yapılacağı tarihe kadar Türkiye Büyük Millet Meclisi üyeleri ve
Cumhurbaşkanının görevi devam eder. Meclisin seçim kararı alması halinde,
27’nci Yasama Dönemi milletvekili genel seçimi ve Cumhurbaşkanlığı seçimi
birlikte yapılır.
B) Bu Kanunun yayımı
tarihinden itibaren en geç altı ay içinde Türkiye Büyük Millet Meclisi, bu
Kanunla yapılan değişikliklerin gerektirdiği Meclis İçtüzüğü değişikliği ile
diğer kanuni düzenlemeleri yapar. Cumhurbaşkanlığı kararnamesiyle düzenleneceği
belirtilen değişiklikler ise Cumhurbaşkanının göreve başlama tarihinden
itibaren en geç altı ay içinde Cumhurbaşkanı tarafından düzenlenir.
C) Anayasanın 159 uncu
maddesinde yapılan düzenlemeye göre Hâkimler ve Savcılar Kurulu üyeleri en geç
otuz gün içinde seçilirler ve bu Kanunun yürürlüğe girdiği tarihten sonraki
kırkıncı günü takip eden iş günü görevlerine başlarlar. Başvurular, bu maddenin
yürürlüğe girdiği tarihten itibaren beş gün içinde Türkiye Büyük Millet Meclisi
Başkanlığına yapılır. Başkanlık, başvuruları Anayasa ve Adalet Komisyonları
Üyelerinden Kurulu Karma Komisyona gönderir. Komisyon on gün içinde her bir
üyelik için üç adayı üye tamsayısının üçte iki çoğunluğuyla belirler. Birinci
oylamada üçte iki çoğunlukla seçimin sonuçlandırılamaması halinde, ikinci ve
üçüncü oylamalar yapılır; bu oylamalarda üye tamsayısının beşte üç çoğunluğunun
oyunu alan aday seçilmiş olur. Beşte üç çoğunluğun sağlanamaması halinde üçüncü
oylamada en çok oyu almış olan, seçilecek üyelerin iki katı aday arasından ad
çekme usulü ile üye belirleme işlemi tamamlanır. Türkiye Büyük Millet Meclisi
Genel Kurulu aynı usul ve nisapları gözeterek onbeş gün içinde seçimi tamamlar.
Mevcut Hâkimler ve Savcılar Yüksek Kurulu üyeleri, yeni üyelerin göreve
başlayacağı tarihe kadar görevlerine devam eder ve bu süre içinde yürürlükteki
Kanun hükümlerine göre çalışır. Yeni üyeler, ilgili kanunda değişiklik
yapılıncaya kadar mevcut Kanunun Anayasaya aykırı olmayan hükümleri uyarınca
çalışır. Görevi sona eren ve Hâkimler ve Savcılar Kuruluna yeniden seçilmeyen
üyelerden, talepleri halinde adli yargı hâkim ve savcıları arasından seçilenler
Yargıtay üyeliğine, idari yargı hâkim ve savcıları arasından seçilenler
Danıştay üyeliğine Hâkimler ve Savcılar Kurulunca seçilir; öğretim üyeleri ve
avukatlar arasından seçilenler ise Danıştay üyeliğine Cumhurbaşkanınca atanır.
Bu şekilde yapılan seçim ve atamalarda boş kadro olup olmadığına bakılmaz,
seçilen ve atanan üye sayısı kadar Yargıtay ve Danıştay kadrolarına üye kadrosu
ilave edilir.
D) Askerî Yargıtay ve
Askerî Yüksek İdare Mahkemesinden Anayasa Mahkemesi üyeliğine seçilmiş bulunan
kişilerin herhangi bir sebeple görevleri sona erene kadar üyelikleri devam
eder. 
E) Bu Kanunun yürürlüğe
girdiği tarih itibarıyla Askerî Yargıtay, Askerî Yüksek İdare Mahkemesi ve
askerî mahkemeler kaldırılmıştır.
Bu Kanunun yürürlüğe
girdiği tarihten itibaren dört ay içinde; Askerî Yargıtay ve Askerî Yüksek
İdare Mahkemesinin askerî hâkim sınıfından Başkan, Başsavcı, İkinci Başkan ve
üyeleri ile diğer askerî hâkimler (yedek subaylar hariç) tercihleri ve
müktesepleri dikkate alınarak;
a) Hâkimler ve Savcılar
Kurulunca adli veya idari yargıda hâkim veya savcı olarak atanabilirler. 
b) Aylık, ek gösterge,
ödenek, yargı ödeneği, ek ödeme, malî, sosyal hak ve yardımlar ile diğer
hakları yönünden emsali adli veya idari yargıya mensup hâkim ve savcılar,
bunların dışındaki hak ve yükümlülükler yönünden ise bu Kanunun yürürlüğe
girdiği tarihteki mevzuat hükümleri uygulanmaya devam edilmek suretiyle Millî
Savunma Bakanlığınca mevcut sınıflarında, Bakanlık veya Genelkurmay
Başkanlığının hukuk hizmetleri kadrolarına atanırlar. Bunlardan, emeklilik
hakkını elde edenlerden yaş haddinden önce bu görevlerden kendi istekleriyle
ayrılacaklara ödenecek tazminata ilişkin usul ve esaslar kanunla düzenlenir. 
Kaldırılan askerî yargı
mercilerinde görülmekte olan dosyalardan; kanun yolu incelemesi aşamasında
olanlar ilgisine göre Yargıtay veya Danıştaya, diğer dosyalar ise ilgisine göre
görevli ve yetkili adli veya idari yargı mercilerine dört ay içinde gönderilir.
F) Bu Kanunun yürürlüğe
girdiği tarihte yürürlükte bulunan kanun hükmünde kararnameler, tüzükler,
Başbakanlık ve Bakanlar Kurulu tarafından çıkarılan yönetmelikler ile diğer
düzenleyici işlemler yürürlükten kaldırılmadıkça geçerliliğini sürdürür.
Yürürlükte bulunan kanun hükmünde kararnameler hakkında 152 nci ve 153 üncü
maddelerin uygulanmasına devam olunur.
G) Kanunlar ve diğer
mevzuat ile Başbakanlık ve Bakanlar Kuruluna verilen yetkiler, ilgili mevzuatta
değişiklik yapılıncaya kadar Cumhurbaşkanı tarafından kullanılır.
H) Anayasanın 67’nci
maddesinin son fıkrası hükmü, bu Kanunun yürürlüğe girdiği tarihten sonra
birlikte yapılacak ilk milletvekili genel seçimi ile Cumhurbaşkanlığı seçimi
bakımından uygulanmaz.”
ENGİN ALTAY (İstanbul) – Sayın Başkan…
BAŞKAN – Sayın Altay, buyurun, açıyorum mikrofonu. 
ENGİN ALTAY (İstanbul) – Teşekkür ederim Sayın Başkan. 
Bu maddede de 16’ncı maddede olduğu gibi usul
tartışmasını ve maddenin teklif metninden çıkarılmasını gerektiren bir hâl
olduğu iddiasındayız. Ancak, buna rağmen, bir usul tartışması açmak yerine, bu
maddeyle ilgili anlayışımızı Genel Kurulun ve milletimizin bilgisine sunmak
için söz talep etmekteyiz yerimizden.
BAŞKAN – Buyurun.
ENGİN ALTAY (İstanbul) – Uygun görürseniz Bülent Tezcan
konuşacak.
BAŞKAN – Tamam.
Buyurun Sayın Tezcan.
IV.- AÇIKLAMALAR (Devam)
19.- Aydın Milletvekili Bülent Tezcan’ın,
447 sıra sayılı Anayasa Değişiklik Teklifi’nin 17’nci maddesinin Anayasa yazım
tekniğine aykırı olduğuna ve usulüne uygun düzenlenmesi için Komisyona iade
edilmesini talep ettiğine ilişkin açıklaması
BÜLENT
TEZCAN (Aydın) – Teşekkür ederim Sayın Başkan.
Değerli
milletvekilleri, Anayasa değişiklik teklifinin 17’nci maddesini görüşüyoruz.
Daha önce 16’ncı maddede yapılan usul hatası, Anayasa yazım tekniği, yasa yapım
tekliği ve müzakere tekniğine aykırı bir düzenleme, 17’nci maddede de ne yazık
ki bulunmaktadır. Bunu Komisyon aşamasında da ifade ettik, Komisyon aşamasında
düzeltilmesini istedik ancak düzeltilmedi, Genel Kurula bu şekliyle geldi. 
17’nci
madde, geçici 21’inci maddeyi düzenlemektedir. Geçici 21’inci madde, 8 ayrı
fıkrayı, 8 ayrı bendi (A), (B), (C), (D) diye (H) bendine kadar ayrı ayrı
hususları tek bir maddenin içerisinde düzenlemektedir. Düzenleme böyle olunca,
doğal olarak “17’nci madde” adı altında 8 ayrı düzenleme konusu ele alınmıştır.
Oysa yapılması gereken şey, bu 8 ayrı fıkrada düzenlenen hususun ayrı ayrı maddeler
olarak düzenlenip burada, önce Komisyonda ayrı ayrı görüşülüp oylanması, sonra
da Genel Kurula gelirse Genel Kurulda da ayrı maddeler olarak görüşülüp ayrı
ayrı oylanması gerekirdi. Bu, yapılmamış ve bir torba kanun usulü, Anayasa
değişikliklerine de getirilmiş olmaktadır. Bir torba Anayasa değişikliğiyle
karşı karşıyayız. Bu, usule aykırıdır. Bu yöntem açılırsa iki maddeyle, iki
maddelik bir kanunla 177 maddelik Anayasa’yı değiştirmek mümkün olabilir. Bu,
kabul edilebilir bir şey değildir. Yani, 1’inci maddeye “Anayasa’nın aşağıdaki
maddeleri değişmiştir.” dersiniz; 1, 2, 3, 4, 5… 177’ye kadar sayarsınız, tek
bir madde budur. 2’nci maddeye de dersiniz ki: “Yürürlük maddesidir. Şu zaman
yürürlüğe girecek.” Bu, yasa yapma tekniğine uygun değildir, hele hele anayasa
yapımında, özel müzakere ve oylama usulüne de tabi tutulmuş anayasa yapımında
hiç kabul edilebilir bir şey değildir. 
Bu
nedenle, 16’ncı maddede de ifade ettiğimiz gerekçelerle, tutumunuzu biliyor
olmakla beraber, bir kere daha bu maddeyi usulüne uygun düzenlenmesi için
Komisyona iade etmenizi talep ediyoruz. 
MEHMET
MUŞ (İstanbul) – Sayın Başkanım…
BAŞKAN
– Sayın Muş, lütfen… İstirham ediyorum. 
MEHMET
MUŞ (İstanbul) – Sayın Başkan…
BAŞKAN
– Bu konuyla ilgili ben zaten kanaatimi bildireceğim. 
MEHMET
MUŞ (İstanbul) – Sayın Başkan, bu konuyla alakalı bizim de kayıtlara geçmesini
istediğimiz bazı şeyler var. 
BAŞKAN
– Sayın milletvekilleri, Sayın Tezcan, Sayın Altay; tabii, benzer tartışmaları
dünkü birleşimde, sizin de ifade ettiğiniz gibi, 16’ncı madde itibarıyla da
yapmıştık ve bu konuyla ilgili tutumu ortaya koymuştuk ve bunu Genel Kurulun
onayına da sunmuştuk. 
Şimdi,
burada, bir çerçeve madde içerisinde birden fazla hükümde değişiklik yapmanın
daha önceki teamüllerde de olduğu, burada aynı amaçla mevzuattaki bazı
hükümlerin düzenlendiği, bazı hükümlerin bu bağlamda yine aynı amaçla
kaldırıldığı, farklı maddeler arasında terim birliğini sağladığı vesaire gibi
hususları dikkate aldığımızda, 17’nci maddeyle, Anayasa değişiklik teklifinden
kaynaklanan geçiş hükümlerinin düzenlenmesi aslında amaçlanmaktadır. Komisyon
da bu tartışmayı yapmış, Komisyon da bunu karara bağlamış ve Komisyonun
raporunu şu anda görüşüyoruz. Dolayısıyla, bizim bu maddeyi tekrar ayırıp
Komisyona iade etmek gibi bir yetkimiz yoktur. 
Dolayısıyla,
tutumum dünkü gibi, aynı şekilde devam etmektedir. 
Teşekkür
ediyorum hassasiyetiniz için. 
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel
Başkanı İzmir Milletvekili Binali Yıldırım ve Grup Başkanvekilleri Kayseri
Milletvekili Mustafa Elitaş, Amasya Milletvekili Mehmet Naci Bostancı, Aksaray
Milletvekili İlknur İnceöz, Çanakkale Milletvekili Bülent Turan ve İstanbul
Milletvekili Mehmet Muş ile 310 Milletvekilinin Türkiye Cumhuriyeti
Anayasasında Değişiklik Yapılmasına Dair Kanun Teklifi (2/1504) ve Anayasa
Komisyonu Raporu (S. Sayısı: 447) (Devam)
BAŞKAN
– Şimdi, sayın milletvekilleri, madde üzerinde gruplar adına ilk söz, Halkların
Demokratik Partisi Grubu adına Şanlıurfa Milletvekili Osman Baydemir’e aittir.
(HDP sıralarından alkışlar) 
Sayın
Baydemir, sizin şahıslar adına da söz talebiniz var. Emsal teşkil etmemek
kaydıyla, diğer grupların muvafakatiyle on beş dakika veriyorum, şahıslar
adınayı da birleştiriyorum. 
Buyurun
lütfen. 
HDP
GRUBU ADINA OSMAN BAYDEMİR (Şanlıurfa) – Teşekkür ediyorum. 
Sayın
Başkan, değerli milletvekilleri; grubum adına sizlere hayırlı akşamlar
diliyorum. Çünkü hayır, üzerinde yaşamış olduğumuz bu kadim coğrafyada yaşayan
bütün insanların, öyle sanıyorum ki ortak dileği, ortak temennisidir.
Gözlerimizi hayırlı bir güne açmak, kalplerimizi hayırlı bir birlikteliğe açmak
ve akşam yastığa başımızı koyduğumuzda, gelecek günün ve günlerin bizlere şer
değil, şerleri uzaklaştıran, hayır getirdiği günlerin özlemiyle bugünleri
yaşıyoruz. Doğrusunu ifade etmek gerekirse, hayırsızlık hepimizden uzak olsun,
en büyük temennim budur. Yaşadığımız her işin sonu hayır olsun. 
Bugün
üzerinde tartışmalar yürütmüş olduğumuz bu rejim tartışmasının bizlerden bütün
şerleri defetmesi için “hayır” diyorum, “hayır” demeye hepinizi bir kez daha
grubum adına davet ediyorum.
Sayın
Başkan, saygıdeğer milletvekilleri; öyle bir sosyal zemin içerisinde yaşıyoruz
ki ve öyle bir sosyal zemin, öyle bir realite üzerinden geçiyoruz ki 79 milyon
insanın mukadderatının, kaderinin tayin edildiği bir zemin içerisinden
geçiyoruz. Emin olun bugün Parlamentonun alacağı karar, en az 1920’lerdeki
kadar önemli, hayati bir karardır. Bugün -maruz kalmış olduğumuz risk, toplumun
maruz kalmış olduğu risk- en az 1980 cunta darbesinin yürütmüş olduğu
sistematik saldırıyla eşdeğer bir riskle biz karşı karşıyayız. 
Anayasa’nın
ve anayasaların nasıl bir metin olması gerektiğine dair çok kıymetli fikirler
ifade edildi. Müsaadeniz olursa ben de bu manada, grubum adına birkaç katkı
sunmak isterim. Her şeyden önce, “anayasa” dediğimiz olgu, devletin
keyfîliğini, pervasızlığını, kuralsızlığını, hoyratlığını sınırlandıran en üst
hukuk metnidir. Anayasa ve anayasal ilkeler, dünyayı Orta Çağ karanlığından
çıkarmıştır, getirdiği ilke ve kurallar sonucu devletleri bugünkü hâle, çağdaş
devletler dediğimiz hâle getirmiştir. 
Anayasa
ve anayasal ilkelerin en önemlilerinden bir tanesi de hiç şüphemiz yoktur ki
kuvvetlerin, erklerin haddini ve hukukunu belirlemesidir yani yasama, yürütme
ve yargının sınırlarını net olarak birbirinden ayırmasıdır. Erklerin
ayrılığının bizatihi kendisi, anayasanın üzerinde durduğu temel direğin
kendisidir. Erkler ayrılığının bulunmadığı toplumlarda, kıymetli
milletvekilleri, anayasa yok hükmündedir, yok hükmündedir ve bugün önümüzdeki
bu metinde erkler ayrılığı tamamen hiç edilmekte, Anayasa’nın kendisi, bir yok
hükmüne dönüştürülmektedir. Hukuk fakültesinden geçenler, anayasa hukuku
dersini alanların hepsi bilirler ki erkler ayrılığının olmadığı herhangi bir
rejim, asla ve kata demokratik bir rejim olamaz. Bu, şahıstan, partiden,
kişiden, inançtan ayrık müstesna bir realitedir. 
Gelin
görün ki büyük bir inatla, büyük bir ısrarla bir yanlış bir başka büyük
yanlışla tekerrür ediliyor bu coğrafyada ama özü itibarıyla başka bir realite
daha var. Bugün Türkiye gibi kadim bir coğrafya; Kürt’üyle, Türk’üyle,
Laz’ıyla, Çerkez’iyle, Arap’ıyla, Süryani’siyle, Ermeni’siyle, Alevi’siyle,
Ezidi’siyle, mütedeyyiniyle, laikiyle, inananıyla, inanmayanıyla, çok dilli,
çok inançlı bir coğrafyayı barış içerisinde yaşatmanın yegâne yollarından bir
tanesi, hepsini kapsayan, hepsini içeren bir toplumsal sözleşme inşa etmekle
ancak mümkündür, ancak olanaklı hâle gelebilir. Ama gelin görün ki biz inkâr,
isyan ve ret kısır döngüsünü seksen doksan yıl boyunca yaşadık ve bugün bu
dayatmayla bir kez daha inkâr, isyan kısır döngüsüne toplum bir bütün olarak
çekiliyor. 
Bakın,
cunta marifetiyle oluşturulan 1982 Anayasası’nın topluma kaybettirdiklerinin
haddi hesabı yoktur. Bu metin, cunta anayasasını da aşan totaliter bir rejim
inşa ediyor. Bırakın demokrasiyi, totaliter bir rejim inşa ediyor. Otoriter bir
rejimden totaliter bir rejime kayış, bu toplumda hiç kimseye, ama aynı zamanda
bu anayasaya “evet” diyenlere de emin olun ki hayır getirmeyecektir. Bu
vesileyle, bu metin –müsaadenizle- bir anayasa metni değildir, olsa olsa bir
zulüm vesikasıdır ve bu zulüm vesikasının Kürt’ün, Alevi’nin, muhalefetin,
demokrasinin âdeta fermanı niteliğindedir. Bu ferman -çok açık ve net
söylüyorum- demokrasiyi, birlikte yaşamı ortadan kaldırma riskiyle beraber,
ortadan kaldırma tehlikesiyle beraber büyük bir tehlikeye daha işaret ediyor.
Kin ve nefreti teşvik eden bir siyasal akıl ortamı içerisinde biz bu tartışmayı
yürütüyoruz. Bu da işin bir başka açıdan riskidir, bir başka açıdan
tehlikesidir. 
Bakın,
bundan tam otuz beş yıl önce bir cunta kliği, bir kuyuya bir taş attı ve otuz
beş yıldır, neredeyse Bülend Ulusu Hükûmetinden bugüne değin bütün hükûmetler,
o delinin, o cunta kliğinin kuyuya altmış olduğu taşı çıkarmanın gayreti
içerisinde oldu şu veya bu şekilde, en azından söylemi içerisinde oldu. Bugün
karşılaşmış olduğumuz manzara, karşılaşmış olduğumuz tablo; bir bütün olarak
barış feraseti, demokrasi feraseti, birlikte yaşam feraseti bir dipsiz kuyuya
atılıyor ve emin olun ki, on yıllar boyunca bu toplum “Bu hayırsızlığı, bu
şerri kim kapımızın önüne getirdi?” sorgulamasını, tartışmasını yürütecek.
Gelin, henüz yol yakınken bu şerden uzaklaşalım, uzak duralım.
Sayın
Başkan, saygıdeğer milletvekilleri; müsaadeniz olursa bir başka hususa daha
dikkatinizi çekmek istiyorum: Cumhuriyet tarihinin kuruluşundan bugüne değin bu
ülkenin, bu coğrafyanın en büyük sorunlarından bir tanesi, can alıcı
sorunlarından bir tanesi, can yitirdiğimiz sorunlarından bir tanesi Kürt
sorunudur ve Kürt sorunu, özü itibarıyla bir anayasa sorunudur, bir birlikte
yaşam metninin, konsensüs metninin oluşturulamamış olması sorunudur. 
Bugün,
bir kez daha Kürtler anayasal düzlemden reddediliyor. Bütün Orta Doğu
coğrafyasına baktığımızda, sayıları neredeyse 40 milyonu bulan bir halkın ve
Türkiye coğrafyası içerisinde, Kürt coğrafyası içerisinde, Kürdistan coğrafyası
içerisinde sayısı 20 milyonu aşkın bir halkın dili yok ediliyor, asimile
ediliyor. Peki, bu sorunu aşmak için, bu siyasi sorunu aşmak için ve bu siyasi
soruna bir siyasi çözüm bulmak için yapılması gereken kapsayıcılık değil de,
içermek değil de nedir? Çok açık ve net söylüyorum: Her lider çıktığında ve her
lider konuştuğunda bu toplumun neredeyse bütün etnik kimlikleri, inançsal
kimlikleri kardeş olarak tanımladığını ifade ediyor. Peki, bu kardeşliğin bir
hukuksal metin içerisinde yeri olmayacak mı? Varlığını güvence altına alma
isteği, arzusu, neden bölücülük olarak kodlanıyor, neden bölücülük olarak
kodlansın? Çok açık ve net söylüyorum, var olma ve varlığını sürdürme her
bireyin, her canlının, her topluluğun, her etnik kimliğin, her kültürel
kimliğin, her inançsal kimliğin annesinin ak sütü gibi helaldir; haram olan,
zulüm olan, yapılmaması gereken, ret ve inkâr etmektir. Ret ve inkârın bizlere
nelere mal olduğunu bir kez daha ifade etmeme gerek yok, bugün dahi yaşıyoruz,
yarınımızın bu manada ne olacağını kestirme şansına hâlen sahip değiliz. 
Gelin
görün ki şu anda bize dayatılan bir realite var. Bu, açık bir dille de ifade
ediliyor, “Biat et, rahat et.” Bu, aynı zamanda, “biat et, rahat et”
fermanıdır, dayatmasıdır, hiç şüpheniz olmasın. Kürtler, kimlikleri, dilleri,
kültürleri yok edildiği, yok edilmeye devam edildiği, asimile edilmeye devam
edildiği müddetçe biat etmeyeceklerdir ve biat olmadığı müddetçe de bu ülkenin
kendisi rahat etmeyecektir. Dolayısıyla, gerçek manada bir kucaklaşma için,
barışma için, helalleşme için bu metnin hiçbir maddesi, Kürt’e zerreimiskal kadar
bir özgürlük hakkı vermemektedir tıpkı kendisinden önceki bütün anayasalar
gibi, 1921 kurucu anayasa hariç. 
Gelin,
bir kez daha bu yanlıştan vazgeçin. Hiç şüpheniz olmasın, demokrasi için,
özgürlük için, adalet için, bir arada eşitçe, onurlu bir yaşam için, onurlu bir
birliktelik için ilkeler üzerinden, demokratik değerler üzerinden, insanlığı
bugüne getiren o muazzam miras üzerinden hep birlikte yeni bir başlangıç
yapalım, yeni bir başlangıç ve o yeni başlangıç oluşunun önünde en büyük
engellerden bir tanesi de bugün, bu Parlamentoya ve bu topluma sunulan bu
dayatma metnidir. Ve emin olun, biz bu filmi daha önce yaşadık, bu film daha
önce 1982’de yaşandı ve şu anda bir kez daha bu filmin fragmanları bize
dayatılıyor. Biz bundan dolayı bu filmin, bu fragmanlarına da “hayır” diyoruz,
reddediyoruz. 
Bakınız,
1982 koşullarında Türkiye toplumu önce tehdit edildi, terörle, anarşiyle,
bölünmeyle tehdit edildi ve önüne bir cunta teklifi götürüldü. O cunta
teklifine yüzde 92 “evet” denildi. Yüzde 92’nin o günkü koşullarda, o cunta
teklifine “evet” demesi o Anayasa’yı meşrulaştırdı mı? Hayır. O Anayasa’yı bu
toplumun ihtiyaçlarının giderilmesinde bir araç olarak kullanabildik mi? Hayır.
İşte, bundan dolayı aynı retoriği, aynı pratiği, aynı realiteyi, aynı acıyı bu topluma
yaşatacak olan bu belgeye de bir kez daha “hayır” diyoruz. 
Sayın
Başkan, benim sürem bir dakika beş saniye mi kaldı yoksa beş dakika ekleyecek
misiniz?
BAŞKAN
– Beş dakikayı eklemiştim başta zaten. 
OSMAN
BAYDEMİR (Devamla) – Peki Sayın Başkan. 
Şimdi,
müsaadeniz olursa… Öyle bir zemin içerisinden geçiyoruz ki, öyle bir realite
içerisinden geçiyoruz ki bugün 1980’in koşullarından farklı bir koşulda değil
Türkiye. Bu toplumun muhalefetinin liderleri şu anda cezaevinde, gazeteciler
cezaevinde. Olağanüstü hâl rejimi altında topluma nasıl özgür iradesiyle karar
verme zemini sunuyoruz diyebilirsiniz? Bu, kendini her şeyden önce kandırmadır
ve emin olun yapılan yanlış ittifaklar, angajmanlar nasıl ki bir kez daha
tabuları bu ülkede güncelleştiriyorsa bu tekliften bir hayır çıkmayacaktır. 
Bir
kez daha, HDP Grubu adına hepinize çağrımızdır: Eşitlik için, özgürlük için,
adalet için, insan onuru ve haysiyetini korumak için, Allah’ın hikmetlerinden
olan çoğulculuğu korumak için bu fermana “hayır” diyoruz. Ferman padişahınsa,
“hayır” deme hakkı bizlerindir. (HDP sıralarından alkışlar)
BAŞKAN
– Teşekkür ediyorum Sayın Baydemir.
Gruplar
adına ikinci söz, Cumhuriyet Halk Partisi Grubu adına Muğla Milletvekili Akın
Üstündağ’a aittir.
Buyurun
Sayın Üstündağ. (CHP sıralarından alkışlar)
CHP
GRUBU ADINA AKIN ÜSTÜNDAĞ (Muğla) – Sayın Başkan, değerli milletvekilleri;
hepinizi saygıyla selamlıyorum.
Önümüze
gelen bu Anayasa değişiklik teklifi, buradan birçok kez ifade edildiği üzere,
bütün güçleri tek bir elde toplayarak bir tek adam rejimini dayatan
antidemokratik bir tekliftir. 
Değerli
milletvekilleri, bu millet, şimdiye kadar çok acılar yaşadı, yaşamaya devam
ediyor. Yanlış yönetimler, hatalı politikalar her dönemde olmuştur. Bunun
nedeni, demokrasiyi kurallarıyla, kurumlarıyla tam olarak yerine oturtamamış
olmamızdır. Yapılacak bir büyük hatanın gerekçesi, geçmişteki bir kısım hatalar
olmamalıdır. Bizim amacımız, doğruları bulmak olmalıdır. 
Siz,
mevcut sistemin yanlış işleyen taraflarını ön plana çıkararak, hatta sistemi
işleyemez hâle getirerek bir bahane üretiyorsunuz. Yani, siz nezle oluyor,
kolunuzu kesiyorsunuz; hapşırıyorsunuz, bacağınızı kesiyorsunuz; tedavi etmek
yerine kesip atıyorsunuz. Böyle, kör topal gidemezsiniz. Dünyanın hiçbir
demokratik ülkesinde, bütün bu yetkiler, bir tek kişinin eline verilemez. 
Bu
Anayasa değişiklik teklifinin niçin rejim değişikliği getirdiğini sizlere izah
etmeye çalışacağım; iktidarın, teklifi savunmaya çalışırken kullandığı
argümanları irdeleyeceğim. Zira, bu teklifi savunurken yaptıkları, aldatmaca,
kandırmaca, yanıltma ve çarpıtma üzerine kurulu. Bu konudaki çarpıtma ve
yanıltmaların üzerinden gideceğim. 
“Türkiye’de
terör varken, bu olaylar olurken böylesi bir gündemle görüşme ve müzakere
yapmak doğru değildir.” savına karşı “1921 Anayasası Kurtuluş Savaşı sırasında
yapıldı. Kurtuluş Savaşı’nda dahi Anayasa yapan bir Meclis var.” diyorlar.
Değerli arkadaşlarım, Birinci Büyük Millet Meclisi, asli kurucu bir Meclistir.
O sırada ümmetçi bir toplum ve devlet yapısı mevcuttur. Dağınık yapısıyla, öyle
bir toplumda millî mücadele vermek mümkün değildir. Kurulan Meclisi hukuki ve
meşru bir güç hâline getirmek gerekiyordu. İstanbul Hükûmeti ve Saray’ın
emperyalist güçlerle teslimiyet içerisinde olması ve düşmanlarla iş birliği
yapması neticesinde yeni bir millî anlayışın ortaya konması gerekiyordu. Millî
bir Meclisten sonra Millî Mücadele’nin en önemli ayağı olan millî Anayasa
ortaya konmuştur. Burada 1921 yılındaki şartları ve özellikleri bilerek
konuşmak lazım. Burada ise değerli milletvekilleri, asli kurucu bir iktidar
yok, yeniden kurulmakta olan bir devlet yok, işgal altında olan ve bir an önce
yapılanması ve örgütlenmesi gereken acil bir süreç de yok. Maksimum uzlaşıyla
yapılması gereken Anayasa değişikliği, minimum uzlaşıyla yapılmak isteniyor,
aceleyle getirilmek isteniyor. 
Değerli
arkadaşlarım, “Turgut Özal, iktidardayken başkanlık sistemi istedi; Demirel,
Cumhurbaşkanıyken istedi; Erbakan da programında bunu istedi.” diyorlar.
Değerli arkadaşlarım, Cumhurbaşkanı olan hemen hemen herkes bu başkanlık
sistemini istemiştir, bunu da kendi partilerindeki iktidarını kaybetmemek üzere
istemiştir ama çok da fazla ısrarcı olmamışlardır. Eğer bu Anayasa
değişikliğini görseydi rahmetli Turgut Özal, kalemini sallayarak “Yapmayın
çocuklar, böyle başkanlık olur mu?” derdi. Rahmetli Süleyman Demirel, şapkasını
alır, meydanlara çıkar “Rejimi kimseye ‘gaptırmam’. Yollar yürümekle aşınmaz
ama bunlar rejimi aşındırıyor, ‘hayır’ deyin.” derdi. Rahmetli Necmettin
Erbakan o sevimli ve güler yüzlü üslubuyla “Biz kadayıfın altını kızartmaya
çalışıyorduk, sizler kadayıfı tepsiyle götürüyorsunuz. Sizi gidi sizi…” derdi
hepinize. (CHP sıralarından alkışlar) Rahmetli Alparslan Türkeş bu teklifi
görseydi “Hayır.” demek için yollara çıkardı. Tasarruf etmek için milletvekili
sayısının 450’den 300’e düşürülerek tasarruf edilmesini savunan rahmetli Sayın
Türkeş, bu Anayasa değişikliğini “Memlekette kaos çıkar, millî birlik ve
beraberlik bozulur.” diye kabul etmezdi. 
Değerli
arkadaşlarım, diyorlar ki: “Anayasa’nın ilk üç maddesini değiştiren bir madde
yok. Bu, rejim değişikliği değil, hükûmet sistemi değişikliğidir.” Bu bir
kandırmaca ve aldatmacadır değerli arkadaşlarım. Özellikle başlangıç
hükümlerindeki millet iradesinin mutlak üstünlüğü, egemenliğin kayıtsız ve şartsız
Türk milletinde olduğu ve bunu millet adına kullanmaya yetkili kılınan hiçbir
kişi ve kuruluşun bu Anayasa’da gösterilen hürriyetçi demokrasi ve bunun
icaplarıyla belirlenmiş hukuk düzeni dışına çıkamayacağını öngörüyor. Bu hüküm
açısından getirilen değişiklik, millî egemenliğin millete ait olduğundaki
kurala aykırıdır. Burada Anayasa’ya karşı bir hileyi görüyoruz. 
Teklifte
millî irade yerine, tek bir kişinin iradesi vardır ve devleti
şekillendirmektedir. Millî iradenin gerçekleşmesi için sadece seçimle gelmek
yeterli değildir. Seçimden diğer seçime kadar millî iradenin yönetimlere
yansıması, bu iradeye uygun davranılıp davranılmadığının kontrol edilmesi,
milletten alınan yetkinin kötüye kullanılıp kullanılmadığının denetlenmesi,
varsa suçluların cezalandırılması gerekir. 
Teklifte,
milletin yetkili organlar eliyle kullandığı denetleme yetkisi işlevsiz hâle
getiriliyor, fonksiyonları yok ediliyor, denetim ve kontrol mekanizmaları
fiiliyatta ortadan kaldırılıyor. Değerli arkadaşlarım, teklif bu yönüyle rejim
değişikliği getiren bir anayasadır. Zira rejimi tarif eden ilk üç madde ve
başlangıç hükümleridir. Burada başlangıç hükümlerini, nedense, iktidar
sahipleri, bu teklifi getirenler hiçbir şekilde söylemiyor. Yürütmenin başının
emrine hem yasama hem de yargıyı verirseniz Anayasa’da tarif edilen ilkeleri
çiğnemiş olursunuz. Başlangıç hükümlerinin dördüncü fıkrasında “Kuvvetler
ayrımının, Devlet organları arasında üstünlük sıralaması anlamına gelmeyip,
belli Devlet yetki ve görevlerinin kullanılmasından ibaret ve bununla sınırlı
medenî bir işbölümü ve işbirliği olduğu ve üstünlüğün ancak Anayasa ve
kanunlarda bulunduğu…” öngörülüyor. Bu teklif kuvvetler ayrılığını ortadan
kaldırıyor, bir tek kişinin yasama, yürütme ve yargıyı elinde toplamasına yol
açıyor, hiçbir demokratik ülkede olmayan hükümler içeriyor. Burhan Kuzu’nun
kastettiği, demokratik başkanlık sistemlerinde olan özelliklerdir, bu teklifle
de hiçbir alakası yoktur. Bu açıdan da teklif, Anayasa’nın başlangıç
hükümlerine aykırıdır, Anayasa’nın ilk 3 maddesindeki devletin niteliklerine
nasıl ulaşılacağını belirleyen ve ödevleyen başlangıç hükümlerine aykırıdır,
dolaylı olarak da kendi içinde ilk 3 maddeye aykırılık ortaya çıkarıyor. 2’nci
maddede de “başlangıçta belirtilen ilkelere dayanan” ibaresi başlangıçtaki
hükümlerin de temel şartlardan biri olduğu konusunda tereddüde yer olmayacak
şekilde açıklanmıştır.
Değerli
arkadaşlarım, bunun yanında, dolaylı olarak Anayasa’nın ilk 3 maddesine ve
başlangıç hükümlerine karşı olan bir teklif olduğu kadar aynı zamanda direkt
olarak 6’ncı, 7’nci, 8’inci ve 9’uncu maddelere de aykırı bir teklifle karşı
karşıyayız. Bunlar, egemenliğin millete ait olduğuna dair 6’ncı maddeye; yasama
yetkisini düzenleyen, bu yasama yetkisinin Türkiye Büyük Millet Meclisinde
olduğu ve hiçbir şekilde bu yetkinin devredilmeyeceğini öngören 7’nci maddeye,
yürütme yetkisinin Cumhurbaşkanı ve Bakanlar Kuruluna ait olduğuna dair 8’inci
maddeye… Buradaki “Bakanlar Kurulu” ifadesi hâlâ vardır ve değiştirilmemiştir,
bu itibarla da teklif Anayasa’ya aykırıdır. “Yargı yetkisi, Türk Milleti adına
bağımsız mahkemelerce kullanılır.” ibaresine ilişkin 9’uncu maddeye de bu
teklif aykırıdır, zira HSYK’yı düzenleyen maddedeki değişiklikle; tamamen,
HSYK’nın oluşumuna bir kişinin hâkimiyetini öngören bir teklifle karşı
karşıyayız.
Değerli
arkadaşlarım, bugün Nazım Hikmet’in, büyük vatan şairi Nazım Hikmet’in doğum
günü, 115’inci yaşında Nazım Hikmet. Ben sözlerimi Nazım Hikmet’in sözleriyle
bitiriyorum, diyorum ki: “Yok edelim insanın insana kulluğunu.” Kula kulluk
öngören bu teklifi hep beraber çöpe atalım ve demokrasiye ihaneti öngören bu
teklifi hep beraber ortadan kaldıralım diyorum, hepinizi saygıyla selamlıyorum.
(CHP sıralarından alkışlar)
BAŞKAN
– Teşekkür ediyorum Sayın Üstündağ.
Şimdi
şahıslar adına son söz, Ardahan Milletvekili Orhan Atalay’a aittir. 
Buyurun
Sayın Atalay…
Evet,
soru-cevap işlemi gerçekleştireceğiz on dakika süreyle. Bu sürenin beş
dakikasını -sayın milletvekillerine sırayla söz- soru olarak vereceğim, kalan
beş dakikasını da Hükûmete cevaplandırmak için vereceğim.
Sayın
Turpcu, buyurun. 
ŞERAFETTİN
TURPCU (Zonguldak) – Teşekkür ederim.
Sayın
Hükûmet, bugün Türkiye’nin ve dünyanın en büyük şairlerinden Nazım Hikmet’in
115’inci doğum günü, kutluyorum. Hükûmetinizin yolunun bugünlerde Moskova’nın
yolunda olduğunu biliyorum. Hazır yolunuz Moskova’nın yoluyken Nazım’ın
Moskova’daki mezarına uğrayıp ziyaret etmeyi düşünüyor musunuz? Bir dua okumayı
düşünüyor musunuz? Nazım Hikmet’in mezarının Türkiye’ye getirilmesiyle ilgili
düşünceleriniz nelerdir? 
BAŞKAN
– Sayın Kuyucuoğlu…
SERDAL
KUYUCUOĞLU (Mersin) – Teşekkürler Sayın Başkan. 
Mersin’de
dün “Başkanlığa hayır” diye yazı yazan gençler gözaltına alındı ve tutuklanma
istemiyle mahkemeye sevk edildi. Bu Anayasa teklifi kesinleşirse Cumhurbaşkanı
seçimlerde hem Cumhurbaşkanı hem de parti başkanı olarak iki vasfıyla alanlara
çıkacak. Bizler muhalefet olarak eleştiri yaparken Cumhurbaşkanına mı, parti
başkanına mı eleştiri yapacağız? Eleştirinin biraz sert olması hâlinde
Cumhurbaşkanına hakaret kabul edilerek cumhuriyet savcıları muhaliflere işlem
mi yapacak, soruşturma mı açacak, gözaltına mı alacak, tutuklayacak mı?
Referandum yapılırsa Anayasa’ya göre tarafsız olması gereken Cumhurbaşkanı
taraf olur, çalışma yaparsa Anayasa’yı ihlal etmiş olmayacak mı?
Teşekkür
ederim.
BAŞKAN
– Sayın Tüm…
MEHMET
TÜM (Balıkesir) – Teşekkür ederim Sayın Başkan.
Hükûmete
sesleniyorum: Hükûmet olarak siz on beş yıldır Alevilerin sorunlarını
çözmediniz, Kürt sorununu daha da derinleştirdiniz, terörü ülkenin her tarafına
yaydınız; adaleti, hukuku yok ettiniz; eğitimi yazboz tahtasına çevirdiniz;
yoksulu değil, hırsızı korudunuz; halkı değil, rantı düşündünüz, ölen madenciye
“Fıtrat” dediniz, devleti dolandıran iş adamlarına ödül verdiniz, banka
müdürünüz paraları çaldı, profesörleriniz soruları çaldı, polis diye işe
aldıklarınız devletin silahını çaldı, fabrika müdürünüz tüfek projesini çaldı;
yetmedi, kediler trafoya girerek halkın oylarını çaldı. Tüm bunlar yetmezmiş
gibi şimdi çocuklarımızın geleceğini çalıyorsunuz. Sizin tek derdiniz, laik,
demokratik, sosyal hukuk devleti olan Türkiye Cumhuriyeti’ni yok etmektir ama
asla yok edemeyeceksiniz, buna asla izin vermeyeceğiz.
BAŞKAN
– Sayın Gürer…
ÖMER
FETHİ GÜRER (Niğde) – Teşekkürler Sayın Başkan.
Adı
“Cumhurbaşkanlığı” konan başkanlık sistemiyle Başbakanlık ortadan
kaldırılmaktadır. Gerekçe olarak da Başbakan ile Cumhurbaşkanı arasında yaşanan
sorunlar ifade edilmektedir. Ancak, getirilen düzenlemede Cumhurbaşkanı ile
Meclis aynı gün seçimle belirlenecektir. İhtimal ki, aynı gün yapılan seçimler
neticesinde partili cumhurbaşkanı ile Meclis çoğunluğu arasında ayrı bir bakış
ve yaklaşım çoğunluğu oluşursa istikrar nasıl sağlanacaktır? Cumhurbaşkanıyla
farklı siyasi görüş çoğunluğuna sahip Meclisi Cumhurbaşkanının feshetmesi daha
çok sorunları da yaratmayacak mıdır? Bu durumda oluşacak krizin derinliği
bugünkü işleyişten katbekat daha sorunlu olmayacak mıdır? Azınlıktan mı
bakanları atayacaktır, çoğunluktan bakan atayıp daha sonra onların
milletvekilliği düşürülerek milletvekilliği düştükten sonra da görevden mi
alacaktır? Bu sorun nasıl aşılacaktır?
Ayrıca,
bugüne kadar sorduğumuz sorulara yeterince açık cevap vermiyorsunuz Sayın
Bakan. İleriki aşamada, bu getirdiğiniz düzenlemeyle Anayasa’nın ilk 4
maddesinin kalkmayacağının garantisi nedir?
BAŞKAN
– Sayın Torun...
SEYİT
TORUN (Ordu) – Teşekkürler Sayın Başkan.
Dünyada
bağımsız yargısı olmayan, denge-denetleme mekanizmasını kuramamış, farklı
görüşlere, önerilere açık olmayan, tek bir kişinin aklına, duygusuna, yaklaşımına,
tercihlerine göre yönetilen ülkelerin hiçbiri refaha kavuşamamıştır, hiçbiri
ayakta kalamamış, yaşamını sürdürememiştir, tek bir örneği yoktur. Terörün,
ekonominin, işsizliğin, yoksulluğun çaresi başkanlık sistemiyle gelecek bir
rejim değişikliği değildir; çözüm, insan haklarına saygılı laik bir hukuk
devleti ve bunun işlemesi için çoğulcu bir parlamenter demokrasidir. 
Ayrıca,
hazırlanan bu Anayasa değişikliğinin 8’inci maddesine göre Cumhurbaşkanı siyasi
parti genel başkanı da olunca Türk Bayrağı’nın yanına parti bayrağı da olacak
mı? Cumhurbaşkanını temsil eden valiler de aynı şekilde Türk Bayrağı’nın yanına
parti bayrağı da koyacak mı? 
Teşekkür
ederim.
BAŞKAN
– Sayın Yalçınkaya...
MUHAMMET
RIZA YALÇINKAYA (Bartın) – Sayın Bakan, önerdiğiniz sistem gelirse bakanlar
saray çevresinden atanacak ve Yozgat’ın Bekirleri, Erzurum’un Recepleri,
Trabzon’un Süleymanları, Maraş’ın Veysileri, Edirne’nin Mehmetleri, Kayseri’nin
Abdullahları, Kocaeli’nin Fikrileri, Sakarya’nın Farukları bakan olamayacak,
yükselemeyecek ve ülke yönetiminde söz sahibi olamayacak. Yozgat’ın Bekiri
olarak nasıl buna “evet” diyorsunuz, içinize sindiriyor musunuz? (CHP
sıralarından alkışlar) 
BAŞKAN
– Teşekkür ediyorum.
Şimdi,
soruları cevaplandırmak üzere sözü Adalet Bakanı Sayın Bekir Bozdağ’a
bırakıyorum.
Buyurun,
kalan süre de size ait.
ADALET
BAKANI BEKİR BOZDAĞ (Yozgat) – Sayın Başkan, değerli milletvekilleri; Nazım
Hikmet elbette Türkiye’nin yetiştirdiği çok büyük şairlerden bir tanesi,
toprağı bol olsun. Gönlümüz arzu ederdi ki vatanında yaşadıktan sonra da
vatanında ölsün, mezarı da vatanında olsun, biz bunu temenni ederdik ancak
geçmişte yaşadığı sıkıntılar, sorunlar o dönemlere dair fazla bir şey söylemek
istemem. Ancak, 2009 yılında Hükûmetimiz tarafından Nazım Hikmet yeniden Türk
vatandaşlığına kabul edilmiştir, vatandaşlığa alınmıştır, daha doğrusu
vatandaşlıktan çıkarma kararı kaldırılmıştır. Nazım Hikmet’in mezarının
Türkiye’de olmasını biz de arzu ederiz, bunda Hükûmet olarak herhangi bir
sorunumuz yok ancak mirasçıları mezarın Moskova’da kalması yönünde bir irade
ortaya koymuşlardır, o yüzden şu anda Türkiye’de değildir, eğer arzu ederlerse
mirasçıları onu elbette Türkiye’ye getiririz; bundan da memnuniyet duyarız,
bunu da ifade etmek de fayda görüyorum. Ayrıca, geçmiş dönemde ilk defa bir
Türkiye bakanı mezarını da ziyarette bulunmuştur, hükûmetlerimizde bakanlık
yapmış bir arkadaşımız da mezarına ziyarete gitmiştir. 
Tabii,
Mersin’de -dün de bir soru soruldu bu konuyla ilgili- Cumhurbaşkanlığı
sistemine karşı çıktığı için gözaltına alınan kimse yok, böyle takibata uğrayan
da kimse yok. İsnat edilen suç başka ama bunu siz Cumhurbaşkanlığı sistemine
“Hayır.” dedi, “Ağır eleştiri yaptı.” diye takdim ederseniz fevkalade yanlış
yaparsınız; isnat edilen suç başka ama burada sorulan soru başka. O nedenle,
bu, gerçeği yansıtmamaktadır, bunu öncelikle ifade etmek isterim. 
Tabii,
“Adı Cumhurbaşkanlığı olan sistemde Başbakanlık kalkıyor, şunlar kalkıyor,
bunlar kalkıyor…” Doğru, Cumhurbaşkanlığı sistemi yürütme ve yasamayı
birbirinden ayıran, yürütmeyi Cumhurbaşkanı eliyle ve onun kuracağı kabine
vasıtasıyla Cumhurbaşkanına veren yeni bir sistem öngörüyor. Bu sistemde
Başbakan yok, Bakanlar Kurulu da yok ancak Cumhurbaşkanı yardımcıları var,
bakanlar var. Bu ne anlama gelir? Bir kabine gene olacak, Cumhurbaşkanının
başkanlığında toplanacak, belki onun adına Bakanlar Kurulu denebilir, belki
başka bir isim olabilir, bu Cumhurbaşkanlığı kararnamesiyle elbette tespit
edilecektir. Ama, bakanlar bugünkü gibi varlığını sürdürecek, Cumhurbaşkanı
yardımcıları varlığını sürdürecek, Başbakan yok çünkü çift başlı yürütme bu
teklifle ortadan kaldırılmaktadır. Ben bu teklife gönül rahatlığıyla “Evet.”
diyorum. Türkiye'nin ve Türk milletinin istiklali, istikbali, istikrarı için
“Evet.” diyorum. Geleceğimizde daha büyük bir Türkiye’de, daha büyük refah
içerisinde insanlarımızın mutlu bir biçimde, huzur içinde yaşamaları için
“Evet.” diyorum. Yasama ve yürütmeyi birbirinden tam ayırdığı için “Evet.”
diyorum. Güçlü yasama, güçlü yasama denetimi, güçlü yasama üyeliği, güçlü
yürütme kurduğu için “Evet.” diyorum ve ben neden “Evet.” dediğimi de
açıkladım, burada da söylemekte bir beis görmüyorum. 
Tabii,
“Türk Bayrağı’nın yanında başka bir bayrak olacak mı?” sorusu soruldu. Şunun
altını özellikle çizmek isterim, Türk Bayrağı’nın yanında ne bir parti bayrağı
ne de bir başka bayrağa asla izin vermeyiz, vermemiz de söz konusu değildir.
Cumhurbaşkanlığında, devletin bakanlıklarında, resmî kurum ve kuruluşların
tamamında dalgalanacak tek bayrak ay yıldızlı al bayrağımızdır. (AK PARTİ
sıralarından alkışlar) Bunun yanında ne AK PARTİ bayrağına ne de başka bir
bayrağa yer veririz, yer verdiririz; bundan kimsenin en ufacık bir endişesi
olmasın. Tek bayrak şiarı bizim hayatımızın her alanına hâkimdir. 
Teşekkür
ederim.
ÖMER
FETHİ GÜRER (Niğde) – Bizim sorduğumuz soru o değildi.
BAŞKAN
– Teşekkür ediyorum Sayın Bakan.
Sayın
milletvekilleri, 17’nci madde üzerinde yedi adet önerge vardır. 
İlk
okutacağım dört önerge aynı mahiyettedir. 
Şimdi,
önergeleri okutuyorum:
Türkiye Büyük Millet Meclisi
Başkanlığına
Görüşülmekte olan (2/1504) esas numaralı Kanun
Teklifi’nin 17’nci maddesiyle 2709 sayılı Kanun’a eklenen geçici 21’inci
maddesinin “C” fıkrasında yer alan “uyarınca” ibaresinin “hükmünce” olarak
değiştirilmesini arz ve teklif ederiz. 
  Hasan
Basri Kurt
 Samsun
Aynı mahiyetteki diğer önergelerin imza sahiplerini
okuyorum:
 Hakan Çavuşoğlu
 Bursa 
 Yılmaz Tunç 
 Bartın
 Lütfiye İlksen Ceritoğlu Kurt
 Çorum
RAMAZAN CAN (Kırıkkale) – Başkanım, önergeleri
çekiyoruz. 
BAŞKAN – Aynı mahiyetteki önergeler çekilmiştir. 
Diğer önergeleri okutuyorum: 
Türkiye
Büyük Millet Meclisi Başkanlığına
Genel Kurulda görüşülecek olan 447 sıra sayılı Kanun
Teklifi’nin 17’nci maddesinin teklif metninden çıkarılmasını arz ve teklif
ederiz. 
 Ayhan Bilgen  Mahmut
Celadet Gaydalı
 Kars  Bitlis


Aynı mahiyetteki diğer önergenin imza sahiplerini
okuyorum: 
 Meral Danış Beştaş  Dirayet
Taşdemir 
 Adana  Ağrı
BAŞKAN – Son önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 447 sıra sayılı Türkiye Cumhuriyeti
Anayasasında Değişiklik Yapılmasına Dair Kanun Teklifi’nin 17’nci maddesinin
Anayasa’ya aykırı olduğu gerekçesiyle metinden çıkarılmasını arz ederiz.
 Engin Altay  Tekin
Bingöl  Levent Gök 
 İstanbul Ankara Ankara
 Özgür Özel  Ahmet
Haluk Koç  Haluk Pekşen 
 Manisa Ankara Trabzon

BAŞKAN
– Son okunan Anayasa’ya aykırılık önergesine Komisyon katılıyor mu? 
ANAYASA
KOMİSYONU SÖZCÜSÜ MUHAMMET EMİN AKBAŞOĞLU (Çankırı) – Katılmıyoruz Sayın
Başkan. 
BAŞKAN
– Hükûmet?
ADALET
BAKANI BEKİR BOZDAĞ (Yozgat) - Katılmıyoruz Başkan. 
BAŞKAN
– Önerge üzerinde söz isteyen Trabzon Milletvekili Haluk Pekşen. 
Buyurun
Sayın Pekşen. (CHP sıralarından alkışlar) 
HALUK
PEKŞEN (Trabzon) – Sayın Başkan, saygıdeğer milletvekilleri; 15 Temmuz sonrasında
bu kürsüden Parlamentoda özellikle iktidar grubunu çok ciddi bir şekilde
uyarmaya çalıştım ve o zaman şunu söylemiştim: Bu FETÖ, yalnızca FETÖ değildir;
emin olun, sizi bir kaşık suda boğar ama siz farkına bile varmazsınız. Bugün
tam da bunu anlatacak bir sürece geleceğiz ama önce bir noktanın altını
çizeyim. Biraz önce Sayın Milliyetçi Hareket Partisi Grup Başkan Vekili bu
kitabı göstererek benim de gündeme getirdiğim bir konuya ilişkin hassasiyetini
ifade etti; kendisine çok teşekkür ediyorum. O gün gündeme getirdiğim
Anayasa’nın 126’ncı maddesinde -Anayasa teklifi üzerine- konulmuş olan
değişiklik önergesi nitekim o gündem sonrasında önerge içerisinden
çıkarılmıştır. O önergede doğrudan özerklik konusu düzenlenmişti ama sayın grup
başkan vekili bu iddialarından, bu beklentilerinden, bu projelerinden
vazgeçmemişler. Niçin vazgeçmemişler? Beraberce konuşalım, sizi yormayacağım,
ben sayfaları da söyleyeyim ki -zamanım da çok kısıtlı- bu kitabın 16’ncı
sayfasının son paragrafı, 17’nci sayfasının ilk paragrafı, 341’inci sayfasının
üçüncü paragrafı, 349’uncu sayfasının son paragrafı, 381’inci sayfasının
tamamı, 383’üncü sayfasının ikinci paragrafı, 387’nci sayfayı okuduğunuzda
bugün önümüze gelen teklifte 106’ncı maddenin son fıkrasıyla 123’üncü maddenin
son fıkrasının niye değiştiğini alt alta koyduğunuz zaman yine özerkliğe
çıkarsınız. Nitekim bugün Doğu ve Güneydoğu Anadolu’da “Bu başkanlık sistemiyle
bu bölgede özerklik gelecek.” diye propaganda yapılıyor. Yani amaç hiç
değişmedi. Ama bu konuya daha fazla zaman ayırmadan, zamanımı da efektif
kullanmak üzere, bu Anayasa paketinin asıl can alıcı noktasına dikkat çekmek
istiyorum. FETÖ’ye deseler ki: “Tanrı’dan bir dilekte bulun ve kabul olacak.”,
bu Anayasa teklifini dilerdi. Emin olun öyle bir Anayasa teklifi ki erken
kalkan darbe yapar. Sayın Bakan az önce söyledi ya, “İstiklal, istikbal ve
istikrar.” dedi. Arkadaşlar size bir şey söyleyeyim: Cumhurbaşkanı,
cumhurbaşkanı yardımcıları atadı. Atadığı cumhurbaşkanı yardımcısı
cumhurbaşkanıyla aynı yetkilere sahip. Şimdi, Sayın Cumhurbaşkanı yurt dışı
seyahatine gitti veya Allah şifa versin ama hastalandı, yatağa düştü.
Cumhurbaşkanı vekilinin aynı yetkileri var. Cumhurbaşkanı sabahleyin kalktı
“Parlamentoyu feshediyorum kardeşim.” dedi, yazdı bir yazı. Parlamento gitti,
geçmiş olsun. “Olağanüstü hâl ilan ediyorum.” dedi, doğrudan, istisna hükmü
yani 17’nci maddeyi de işletti, buna ilişkin bütün yetkileri de eline aldı.
Peki, “Fetullah Gülen’i affediyorum.” dedi, “Bütün FETÖ’cüleri affediyorum.”
dedi, var mı engel? Yok. (CHP sıralarından alkışlar) 
ALİ ÖZKAYA (Afyonkarahisar) – Öyle bir yetkisi yok.
HALUK PEKŞEN (Devamla) – Peki… Bakın, burada, kanun
maddeleri burada, bakın söylüyorum o zaman, öğrenin. Olağanüstü hâl ilan etme
yetkisi, aynen 119’uncu maddede: “Cumhurbaşkanının hastalık ve yurt dışına
çıkma gibi sebeplerle geçici olarak görevinden ayrılması hâllerinde
Cumhurbaşkanı Yardımcısı Cumhurbaşkanına vekâlet eder ve Cumhurbaşkanına ait
yetkileri kullanır.” 106’ncı madde, kullanıyor muymuş? Kullanıyor. 
Bakın
arkadaşlar, sizi uyarıyorum burada. Bu Anayasa değişikliği, bu teklif geçtiği
anda Sayın Cumhurbaşkanı için hayati tehlike vardır. Bunu hazırlayan her kimse,
aman dikkat diyorum, aman dikkat diyorum. 
Devam
edelim. Bakın, buradan devam edeyim: Cumhurbaşkanı akşamleyin yattı, sabahleyin
kimin erken kalkacağı Türkiye’nin nasıl bir sürece sürükleyeceğini ortaya
koyacak süreçtir. 
ADALET
BAKANI BEKİR BOZDAĞ (Yozgat) - Yapma ya!
HALUK
PEKŞEN (Devamla) - Bakın, inceleyin, teklifi inceleyin. Lütfen, hukukçularınıza
sorun, çok hukukçunuz var burada. Bu teklifin altında ben Sayın Burhan
Kuzu’nun, Sayın Ahmet İyimaya gibi tanıdığım, bildiğim hukukçuların asla
rızalarının olmadığına eminim. Bunu yazan hukukçu değil, bunu yazanın bir hukuk
mantığı olduğuna inanmıyorum.
Bir
şey daha söyleyeyim size, buyurun: Bakın, cumhurbaşkanı uluslararası
anlaşmaları imzalıyor -teklifin içerisine konulmuş bu- onaylıyor. Aynı onay
yetkisi 90’ıncı maddede de Türkiye Büyük Millet Meclisine verilmiş.
Peki,
cumhurbaşkanı yurt dışına gitti, yerine cumhurbaşkanı vekili geldi, dedi ki:
“10 bin askerin Türkiye’ye girişine onay veriyorum, izin veriyorum.” Var mı
engel? Yok. 
SAĞLIK
BAKANI RECEP AKDAĞ (Erzurum) – Ne kadar uyduruyorsun. 
HALUK
PEKŞEN (Devamla) – Af kanunu çıkarıyorum; var mı engel? Yok. Uluslararası
anlaşmalara onay veriyorum, Parlamentodan kaçırıyorum; var mı engel? Yok.
OSMAN
AŞKIN BAK (Rize) – Ne alakası var? Meclisten geçiyor.
HALUK
PEKŞEN (Devamla) – Bu arada, onama, uluslararası anlaşmaları onama
Cumhurbaşkanına yetki veren teklifin 8’inci sırasında; buyurun okuyun.
Okumamışsınız, okumamışsınız; okumadan buraya getirmişsiniz. Sizden tek şey
rica ediyorum: Lütfen, okuyun, okuyun, okuyun. Okursanız geçmeyecek, okursanız
geçmeyecek. Okuyun! (CHP sıralarından alkışlar)
ALİ
ÖZKAYA (Afyonkarahisar) – Yanlış yeri okuyorsun!
HALUK
PEKŞEN (Devamla) – Sayın Başkan, saygıdeğer milletvekilleri; bakın, Anayasa’nın
114’üncü maddesini kaldırıyorsunuz.
(Mikrofon
otomatik cihaz tarafından kapatıldı) 
HALUK
PEKŞEN (Devamla) – Sayın Başkanım, izin verir misiniz? Hukuk konuşuyorum bakın,
başka bir şey söylemiyorum. 
BAŞKAN
– Hukuk konuşuyorsunuz da, süresi var.
Size
cümlelerinizi toparlamanız için süre veriyorum bir dakikada.
Buyurun.

HALUK
PEKŞEN (Devamla) – Sayın Başkan, saygıdeğer milletvekilleri; gerçekten bana
müsaade etseniz bir saat hiçbiriniz bu anayasaya “evet” demezsiniz. Bu anayasa,
sizin gitmenizi sağlayacak bir anayasa. Bu anayasa emin olun, Fetullah Gülen
bile rüyasında görse böyle bir anayasayı göremez. Buna inanın, bakın bunu samimiyetimle
söylüyorum. Niye söylüyorum? Bir örnek vereyim size: Şimdi, bir seçim dönemine
girdik -114’üncü maddeyi kaldırdınız değil mi?- yani Ulaştırma Bakanı, yani
Adalet Bakanı, yani İçişleri Bakanı artık eskisi gibi bağımsız ve tarafsız
olmayacak, sizin partinizden, sizin partinizden. FETÖ’cü olma olasılığı var mı?
Allah korusun, yok. Seçimlere müdahale eder mi, Yüksek Seçim Kurulunu basar mı?
Basmaz. Ankara Büyükşehir Belediye seçimleri için Yüksek Seçim Kuruluna gidip
de müdahale eder mi? Etmez. Zaten bunlar bizim gibi gelişmiş bir ülkede olmaz!
Sandıklar yolda kaybolur mu? Kaybolmaz. Peki, niçin 114’üncü maddede seçimin
tarafsız ve bağımsız yapılmasına ilişkin düzenleme kalkıyor?
Bir
de şunu söyleyeyim: Anayasa’nın 2’nci ve 3’üncü maddesi çöp olmuştur. Buna emin
olun.
(Mikrofon
otomatik cihaz tarafından kapatıldı) 
HALUK
PEKŞEN (Devamla) – Sayın Grup Başkan Vekili, “Milliyetçi Hareket Partisi
Anayasa’nın ilk 4 maddesine kefildir.” diyorsunuz. Size yalnızca ona ilişkin
değişiklikleri söyleyeyim. Sayın Burhan Kuzu’nun kitabında nasıl yazıyor bu? 
ERKAN
AKÇAY (Manisa) – Burhan Kuzu’yu değil bizi referans göster Sayın Pekşen. 
BAŞKAN
– Teşekkür ediyorum Sayın Pekşen.
HALUK
PEKŞEN (Devamla) – Kendisi diyor ki: “Buradaki partili Cumhurbaşkanı değildir,
partinin genel başkanı Cumhurbaşkanıdır.” Partinin genel başkanı Cumhurbaşkanı
olursa bu hukuk devletiyle, demokrasiyle uyuşmaz. 
BURHAN
KUZU (İstanbul) – Aynen öyledir, aynen öyle diyor, doğrudur.
HALUK
PEKŞEN (Devamla) – Doğal olarak bu da Anayasa’nın 2’nci maddesinde
düzenlenmiştir. 
3’üncü
maddesine de bir aykırılığını söyleyeyim. İzin verirseniz…
BAŞKAN
– Teşekkür ediyoruz Sayın Pekşen.
HALUK
PEKŞEN (Devamla) – Sayın Başkan, bir cümleyle bitiyorum.
3’üncü
maddesi, bakın, Cumhurbaşkanı adayı 100 bin imzayla belirlenebiliyor, 100 bin
imzayla Cumhurbaşkanı adayı belirleniyor. Nasıl belirlenecek? Ben Kürt’üm, ben
Laz’ım, ben Çerkez’im, ben Boşnak’ım, ben Alevi’yim, ben Sünni’yim diye 100 bin
imza toplayacaklar. Bu, Anayasa’nın 3’üncü maddesindeki milletin bölünmez bütünlüğü
ilkesine saldırı mıdır?
Teşekkür
ediyorum, hepinizi saygıyla selamlıyorum. (CHP sıralarından alkışlar)
BAŞKAN
– Teşekkür ediyorum Sayın Pekşen.
OSMAN
AŞKIN BAK (Rize) – Trabzon’da anlat, Trabzon’da. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
AHMET
YILDIRIM (Muş) – Sayın Başkan…
BAŞKAN
– Buyurun Sayın Yıldırım…
AHMET
YILDIRIM (Muş) – Sayın Başkan, Sayın Doğan İç Tüzük 60’a göre bir dakika söz
istemişti, sisteme girmişti. 
BAŞKAN
– Buyurun Sayın Doğan, 60’a göre söz veriyorum.
IV.- AÇIKLAMALAR (Devam)
20.- İstanbul Milletvekili Celal Doğan’ın,
özerk bölgelerin demokratik ülkelerde anayasal bütünlük içerisinde ele alınması
gereken bir konu olduğuna ve bu nedenle Anayasa’ya dercedilmemiş bir konunun
fiilen hayata geçirilmesinin söz konusu olmayacağına ilişkin açıklaması
CELAL
DOĞAN (İstanbul) – Sayın Başkan, spekülasyon konusu olan maddenin özerk
bölgeler kurmayla ilgili olduğu takdim edilmeye çalışılıyor. Özerk bölgeler
demokratik ülkelerde anayasal bütünlük içerisinde ele alınması gereken bir
konudur. Bu nedenle Anayasa’ya dercedilmemiş bir konunun fiilen hayata
geçirilmesi söz konusu olmaz. Türkiye'de çeşitli zamanlarda çeşitli genel
başkanlar Türkiye’yle ilgili bu konuda hazırlıklar yaptırmışlardır. Kenan Evren
bile Mahmut Boğuşlu’ya “Ülkenin bölgelerinin kalkınması konusunda nasıl bir
öngörünüz var?” diye hazırlattığı raporda Türkiye’nin 7 bölgeye kalkınma
açısından, eşitsizliklerin giderilmesi açısından, demokratik gelişme açısından…
Bu bölgelerin hazırlatıldığı raporlar Türkiye devletinin arşivinde vardır. Bu
nedenle batıda başka bir anlayışı, doğuda başka bir umudu gerçekleştirmek
arzusuyla ortaya atılan bu spekülasyonları…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
CELAL
DOĞAN (İstanbul) – …bu yasa içerisinde görmediğimiz gibi, Adalet ve Kalkınma
Partisinin, konunun özellikle vurgulamak istediğim tarafı şudur, Türkiye'de
terörü önleme açısından ortaya konulan güvenlik politikasıyla Şırnak ili bile
ortadan kaldırılmış bir hâldeyken bu anlayışla Türkiye’de bölge kurmak meselesi
spekülasyondan başka bir şey değildir. 
Saygıyla
arz ederim. 
BAŞKAN
– Teşekkür ediyorum. 
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel
Başkanı İzmir Milletvekili Binali Yıldırım ve Grup Başkanvekilleri Kayseri
Milletvekili Mustafa Elitaş, Amasya Milletvekili Mehmet Naci Bostancı, Aksaray
Milletvekili İlknur İnceöz, Çanakkale Milletvekili Bülent Turan ve İstanbul
Milletvekili Mehmet Muş ile 310 Milletvekilinin Türkiye Cumhuriyeti
Anayasasında Değişiklik Yapılmasına Dair Kanun Teklifi (2/1504) ve Anayasa
Komisyonu Raporu (S. Sayısı: 447) (Devam)
BAŞKAN – Aynı mahiyetteki diğer önergeleri okutuyorum: 
Türkiye Büyük Millet Meclisi
Başkanlığına
Genel Kurulda görüşülecek olan 447 sıra sayılı Kanun
Teklifi’nin 17’nci maddesinin teklif metninden çıkarılmasını arz ve teklif
ederim.
Mahmut Celadet Gaydalı (Bitlis) ve arkadaşları
Aynı mahiyetteki diğer önergenin imza sahipleri:
Dirayet Taşdemir (Ağrı) ve arkadaşları
BAŞKAN – Komisyon aynı mahiyetteki önergelere katılıyor
mu? 
ANAYASA KOMİSYONU SÖZCÜSÜ MUHAMMET EMİN AKBAŞOĞLU
(Çankırı) – Katılmıyoruz Sayın Başkan.
BAŞKAN – Hükûmet?
ADALET BAKANI BEKİR BOZDAĞ (Yozgat) – Katılmıyoruz
Başkanım.
BAŞKAN – Aynı mahiyetteki ilk önerge üzerinde söz
isteyen Ağrı Milletvekili Dirayet Taşdemir. 
Buyurun Sayın Taşdemir. (HDP sıralarından alkışlar)
DİRAYET TAŞDEMİR (Ağrı) – Sayın Başkan, değerli
milletvekilleri; Genel Kurulu saygıyla selamlıyorum. 
Aslında, yaklaşık bir haftadır Meclis
neredeyse 7/24 işletiliyor. Elbette ki biz Meclisin bu yoğunlukta işletiliyor
olmasından rahatsız değiliz ama gelin görün ki Meclis hiçbir zaman bu ülkede
yaşanan toplumsal sorunları görüşmek ve bu sorunları gidermek için bu kadar
ısrarlı ve bu kadar yoğun bir tempoyla çalıştırılamadı, buna da dikkat çekmek
isteriz. Yine, toplumun yani aslında Türkiye’nin demokratikleştirilmesi, Kürt
sorununun çözümü için bu Meclis bu ısrarla işletilmedi. Yine, her gün sokakta,
evde, iş yerinde kadın cinayetleri, kadına yönelik şiddet ve çocuk istismarı
yaşanıyor; bu Meclis bu gündemle, bu yoğunlukla toplanmadı. Yine maden
işçilerinin, biliyorsunuz, cenazeleri günlerce maden göçüklerinde kaldı; inşaat
işçileri inşaatlarda düştü, onlarca can kaybı yaşandı ama iş cinayetlerini
çözmek için bu Meclis toplanmadı. Yine Nusaybin, Şırnak, Cizre yakılıp yıkıldı,
bu Meclis bu kadar kararlı ve ısrarlı bir şekilde bu sorunları konuşmak ve
tartışmak için toplanmadı. Yine Alevilerin yüz yıllık sorunlarını konuşmak için
bu kadar ısrarcı olunmadı ama anayasal bir diktatörlük inşa etmek için bu
Meclis neredeyse bir haftadır 7/24 işletilmeye çalışılıyor.
Değerli milletvekilleri, aslında AKP
iktidarı 2002’de iktidara geldiğinde en fazla bu 1982 darbe Anayasası’nı
eleştiren, bunu değiştireceğini vaat eden bir iktidardı ama on dört yıllık
iktidarı sürecinde gelin görün ki karşımıza… 1982 Anayasası’nı aşan bir metinle
karşı karşıyayız. Yani iktidar olunca, devlet olanaklarını ele geçirince vaat
edilen sözler yerine getirilmedi. İnanın ki Kenan Evren’in bile aklına
gelmemişti, Kenan Evren’in bile bütün yetkileri tek bir kişiye toplama ve verme
aklına gelmemişti ama bu iktidar bununla bunu da başardı. Yani sizler aslında
bu toplumu bir anlamda on dört yıldır kandırdınız. Bir toplumsal sözleşme için
bu kadar vaktiniz varken, demokratik bir anayasa yapmak için bu kadar vaktiniz
varken bunu yapmadınız ama yirmi gün içerisinde bir tek adam rejimini inşa
edecek bir anayasayı geçirmeye çalışıyorsunuz. Açıkçası biz, bu ısrarınızdan ve
bu yangından mal kaçırırcasına kararlılığınızdan şüphe duyuyoruz. Ya siz bir
şeylerden korkuyorsunuz ya da halkı yanıltmak istiyorsunuz.
Değerli milletvekilleri, bizler aslında -parti
sözcülerimiz, arkadaşlarımız- bu kürsüde bu metne ilişkin itirazlarımızı çokça
ifade etti, özellikle Kürtlerin bu metinde yer almadığına dair. Evet, Kürtler
bir ulustur ve bu ulusun da hakları vardır, bu hakların güvence altına alınması
gerekiyor. Bakın, 1982 Anayasası Kürt inkârıyla başladı ve Kürtler kendi
varlığını kabul ettirmek için onlarca kez acılar yaşadı ve biz bu acılarla
yoğrularak bugünlere geldik. Bugün bu metin yine aynı zihniyetin ürünü olarak
bir Kürt inkârı üzerinden işletilmeye ve geçirilmeye çalışılıyor. Oysa biz bu
metnin işleyiş biçimine ve zihniyetine mecbur değiliz. Bizler, bu ülkenin
farklılıkları -kadınlar, gençler, Aleviler ve farklı düşünce ve inançta olan
topluluklar- bir araya gelip demokratik bir anayasa inşa edebiliriz. Evet, biz
bu metni reddediyoruz, bu metne “hayır” diyoruz ama bu şu anlama gelmiyor: Biz
1982 darbe anayasasına da razıyız. Bunun devam etmesi gerektiğini de
düşünmüyoruz. Onun için de hep birlikte bu ülkenin ihtiyacı olan demokratik bir
anayasayı inşa etmek için, demokratik bir anayasanın oluşması için hep birlikte
“hayır” demeye, karşı çıkmaya bütün toplumu ve siz milletvekillerini davet
etmek istiyoruz.
Bakın, İbni Haldun der ki: “Coğrafya kaderdir.” Ama,
bizler bu tekçi, bu inkârcı…
(Mikrofon otomatik cihaz tarafından kapatıldı) 
DİRAYET TAŞDEMİR (Devamla) – …metnin kader olmadığını
kanıtlayacağız ve hep birlikte bunun mücadelesini vermeye devam edeceğiz.
BAŞKAN – Tamamlayın lütfen.
DİRAYET TAŞDEMİR (Devamla) – Bir dakika alabilir miyim?
BAŞKAN – Verdim, isterseniz kullanabilirsiniz.
Buyurun.
DİRAYET TAŞDEMİR (Devamla) – Peki, tamam, çok
uzatmayacağım.
Dolayısıyla, buradan tekçi bu anayasaya karşı bizler
kadınlar olarak sizleri çoğulcu bir yapıya davet etmek istiyoruz.
Tekrardan sizleri saygıyla selamlıyorum. (HDP
sıralarından alkışlar)
BAŞKAN – Teşekkür ediyorum Sayın Taşdemir.
Aynı mahiyetteki diğer önerge üzerinde söz isteyen
Bitlis Milletvekili Mahmut Celadet Gaydalı.
Buyurun Sayın Gaydalı. (HDP sıralarından alkışlar)
MAHMUT CELADET GAYDALI (Bitlis) – Sayın Başkan, değerli
milletvekilleri; anayasalar toplumsal konsensüsün yazılı bir akdidir. Bu
konsensüs toplumun bütün kesimlerinin katılımıyla sağlanmalıdır. Ancak o zaman
toplumdaki her birey anayasayı içselleştirir ve onu kendi anayasası olarak
kabul eder. Bakın, 1982 Anayasası defalarca değiştirilmiş olmasına rağmen neden
hiçbirimiz içimize sindiremiyoruz? Sadece askerler tarafından hazırlanan bir
Anayasa olması mıdır tek neden? Kesinlikle hayır. Nedenlerden biri, 1982
Anayasası’nın kapalı kapılar ardında, halk yok sayılarak; sivil toplum
örgütleri, siyasi partiler, akademisyenler yok sayılarak, kapalı kapılar
arkasında hazırlanmasıdır. Bir diğeri, olağanüstü koşullarda yapılmasıdır. Bir
diğeri, hazırlayanlar toplumu değil, kendi iktidarlarının devamını düşünerek
hazırlamışlardır. 
Değerli milletvekilleri, maalesef bugün üzerinde
tartışmalarını sürdürdüğümüz bu paket de 1982 Anayasası’na benzer şekilde
kapalı kapılar ardında hazırlanmıştır. Barolar Birliği başta olmak üzere,
hiçbir sivil toplum kuruluşunun, hiçbir akademisyenin görüşü alınmamıştır.
Yaklaşık 20 milyon seçmenin iradesi bu değişiklikte yoktur. Yine 1982
Anayasası’na benzer şekilde bu Anayasa değişikliği de olağanüstü koşullarda
yapılmaktadır. Son olarak, bu değişikliği getirenlerin de ilelebet iktidarda
kalma hayalleri taşıdıkları açıkça anlaşılmaktadır. 
Değerli milletvekilleri, bugün toplumun acil ihtiyacı
başkanlık değildir. Ekonomik kriz her geçen gün biraz daha derinleşirken,
şehirlerde bombalar patlarken, gencecik yüreklerimiz ömürlerinin baharında
hayatlarını kaybederken; işsizlik, enflasyon almış başını giderken, yanı
başımızda ülkemizi doğrudan ilgilendiren uluslararası bir savaş sürerken,
nefret söylemi her geçen gün yaygınlaşırken, bu ülkenin gündemi bir kişinin
ikbaline mahkûm edilmemelidir. Bu tarihî yanlıştan, ülkemize onlarca yıl
kaybettirecek bu hatadan, henüz vakit varken dönmemiz gerekmektedir. Milyonlar
gibi ben de merak ediyorum ve açıkça sormak istiyorum: Bu acele neden? Bu
durumun hiçbir mantıklı ve tutarlı bir açıklaması yok. Şu an Genel Kurulda yaptığımız
oylamaların meşruluğu tartışma konusudur çünkü 11 milletvekili arkadaşımız
bugün hukuk üzerindeki baskının neticesinde cezaevine bulunmaktadır. Hâlâ
dokunulmazlığı bulunan, bu Parlamentonun üyesi olan milletvekillerinin yasamaya
katılması engellenmektedir. Hakkında herhangi bir kesin hüküm bulunmamasına
rağmen içeride tutulması toplumsal iradenin alıkonulmasından başka bir şey
değildir.
Değerli
milletvekilleri, diğer önemli bir konu da nasıl bir ortamda olası referanduma
gidilecektir. Bakın, Ankara Valisi, 9 Ocakta Türkiye Büyük Millet Meclisi
Dikmen Kapısı önünde Anayasa paketini protesto etmek ve görüşlerini açıklamak
isteyen sivil toplum örgütlerine, emek ve meslek örgütlerine yönelik sert polis
müdahalesinin ardından Ankara’da bir ay süreyle her türlü eylem ve etkinliği
yasakladı. Bu durum bize OHAL bahanesiyle Hükûmetin “hayır” kampanyası
yürütülmesine izin vermeyeceğini açıkça göstermektedir. Allah aşkına,
soruyorum: OHAL koşullarında referanduma mı gidilir? Basına baskı, sokağa
baskı, siyasetçiye baskı... Buradan sayın Hükûmet sözcülerine sormak istiyorum:
“Tek adam rejimine ‘hayır’ de. Saraya ‘hayır’ de.” ve bunlar gibi ifadelerle
seçim çalışması yürütecek siyasetçilerin, vatandaşların Cumhurbaşkanına
hakaretten haklarında yasal işlem yapılmayacağının, gözaltına alınmayacağının
garantisi var mı? 
İnsanların
kriminalize edildiği, bastırıldığı, cezaevlerine atıldığı, hukuksuz
uygulamaların yaygınlaştırıldığı, birçok masum insanın nedensiz yere kanun
hükmünde kararnamelerle görevinden atıldığı, üstüne üstlük, OHAL uygulamasının
hâlâ devam ettiği bir ortamda gidilmesi tasarlanan referandumdan demokrasi
çıkması beklenemez. 
Değerli
milletvekilleri, son olarak, Hükûmetin bu değişiklik teklifine ilişkin,
istikrar vurgusuna ilişkin kısaca değinmek istiyorum. İstikrardan kasıt
toplumsal istikrarsa toplumsal istikrar bütün yetkilerin tek elde toplanmasıyla
sağlanamaz. Burada toplumda istikrar değil, olsa olsa koltukta istikrar
sağlanır.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen siz de.
Buyurun.

MAHMUT
CELADET GAYDALI (Devamla) – Koltukta istikrarla bu toplumu demokrasiyle
yönetmeniz imkânsızdır ve o koltukta bir gün daha fazla kalabilmek için her gün
yeni bir baskı ve zor aracı geliştirmek zorundasınız. 7 Haziran seçimlerinden
bugüne kadar yaşadığımız özetle budur. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ediyorum Sayın Gaydalı.
Aynı
mahiyetteki önergeleri oylarınıza sunuyorum: Kabul edenler... Kabul
etmeyenler... Önergeler kabul edilmemiştir.
Böylece
17’nci madde üzerindeki görüşmeler tamamlanmıştır.
Şimdi
maddenin gizli oylaması yapılacaktır.
Sayın
milletvekillerimizden istirhamımız, adı okunmayan milletvekili ayağa kalkıp
kendini de yormasın bizi de yormasın, yerinde dursun.
Sağımda
ve solumda Hükûmet ve komisyon sıralarında yer alan arkadaşlarımızın yerlerini
görevli arkadaşlara terk etmesini istirham ediyorum. 
Sayın
Bakan, Sayın Komisyon; lütfen, görevli arkadaşlarımız orada çalışacaklar.
Şimdi
gizli oylamanın ne şekilde yapılacağını tekraren arz ediyorum: Adı okunan
milletvekiline, ad defterinden işaretleyerek, kendisine biri beyaz, biri yeşil,
biri de kırmızı olmak üzere 3 yuvarlık pul ile bu oylamaya özel mühürlü zarf
verilecektir. Milletvekilleri Başkanlık kürsüsünün sağında ve solunda yer alan
kabinlerden başka yerde oylarını kullanamayacaklardır. Vekâleten oy kullanacak
bakanlar da yerine oy kullanacakları bakanın ilinin bulunduğu bölümde oylarını
kullanacaklardır.
Bildiğiniz
üzere, beyaz kabul, kırmızı ret, yeşil olan çekimser oyu ifade etmektedir.
Oyunu kullanacak sayın üye adını ad defterine işaretlettikten ve kâtip üyeden 3
yuvarlak pul ile oylamaya özel basılan mühürlü zarfı aldıktan sonra kapalı oy
verme yerine girecek, oyunu kullanacak, kullandığı oyu Başkanlık Divanı kürsüsünün
önüne konulan oy kutusuna atacaktır. Oylamada adı okunmayan milletvekiline pul
ve zarf verilmeyecektir. 
Şimdi
gizli oylamaya Adana ilinden başlıyoruz. 
Hassasiyetinizden
dolayı da teşekkür ediyoruz.
(Oyların
toplanmasına başlandı)
MAHMUT
TANAL (İstanbul) – Sayın Başkan, şimdi özür dilerim. Bu gizli oylamadır. Gizli
oylama nedeniyle vekâleten oy kullanmak şahsa bağlı haktır. Yani doğrudan gizli
oylamayı vekâleten bir başka bakan kullanamaz. Bu, Anayasa’ya aykırı.
(Oyunu
kullanan CHP’li milletvekillerinin Anayasa kitapçığını oy kutularının yanına
bırakmaları)
GÜLAY
YEDEKCİ (İstanbul) – Anayasa’ya sahip çıkın.
(Oyların
toplanmasına devam edildi) 
BAŞKAN
– Sayın milletvekilleri, yığılma olmasın lütfen. 
(Oyunu
kullanan CHP’li milletvekillerinin Anayasa kitapçığını oy kutularının yanına
bırakmaları)
GAMZE
AKKUŞ İLGEZDİ (İstanbul) – Osman, alıyorsan Anayasa kitapçığını, iyi oku. 
OSMAN
AŞKIN BAK (Rize) – Ben hepsini okuyorum, altı senedir.
GAMZE
AKKUŞ İLGEZDİ (İstanbul) – Pek öyle okumuşsun gibi görünmüyor da. 
(Oyların
toplanmasına devam edildi) 
NURETTİN
YAŞAR (Malatya) – Bir tane alabilir miyim?
VELİ
AĞBABA (Malatya) – Al, oku, bir daha oy kullanmazsın. 
CEMAL
OKAN YÜKSEL (Eskişehir) – Nurettin al da oku, oku, sayemizde bir şey oku. Al da
oku. Al hediyemiz sana, hediyemiz. Helal. 
(Oyların
toplanmasına devam edildi) 
BAŞKAN
– Sayın milletvekilleri, burada yığılma yapmayalım lütfen. 
Yavaş
yavaş, sakin sakin her zamanki gibi oylarınızı kullandığınız için teşekkür
ediyoruz. 
(Oyların
toplanmasına devam edildi) 
BAŞKAN – Sayın milletvekilleri, oylarımızı kullanan
değerli arkadaşlarımız, lütfen diğer arkadaşlarımızın da oy kullanması için
alanı boşaltsınlar. 
(Oyların toplanmasına devam edildi) 
BAŞKAN – Evet, sayın milletvekilleri, usule uygun
olarak oy kullandığınız için, hassasiyetiniz için tekrar teşekkür ediyoruz, her
zamanki gibi. 
Buyurun, lütfen şu ön alanı da boşaltalım. 
(Oyların toplanmasına devam edildi)
ALİ ŞEKER (İstanbul) – Anayasa’yı yıkmaya çalışıyorlar!
BAŞKAN – Sayın Gök, bunları biz de alabiliriz değil mi?
Bütün milletvekillerine ikram olarak mı getirdiniz, geri almak üzere mi
getirdiniz, bilemiyoruz.
LEVENT GÖK (Ankara) – Daha iyi değerlendirmeniz
amacıyla bırakıyoruz.
BAŞKAN – Teşekkür ediyoruz ikramınız için.
LEVENT GÖK (Ankara) – AKP Grubuna da bir hediyemizdir.
BAŞKAN – Yalnız, orada dikkatli olun, Anayasa’yı
devirmeyin. Bakın, üst üste koydunuz, Anayasa’yı her an devirebilirsiniz. 
ALİ ŞEKER (İstanbul) – Siz deviriyorsunuz.
MUSTAFA ELİTAŞ (Kayseri) – Sayın Başkan, orada oylar
var yalnız. Kupaları kaldırdıktan sonra…
BAŞKAN - Bir de sayın milletvekilleri, oy kutuları da
orada, lütfen onları başka bir yerde muhafaza edelim, isterseniz
milletvekillerine ikramda bulunabilirsiniz.
MUSTAFA ELİTAŞ (Kayseri) – Sayın Başkan, kupaları güven
altına alın, kâtip üyeler, idare amirleri baksın.
BAŞKAN - Kâtip üyeler oy kullandı mı?
ÖZGÜR ÖZEL (Manisa) – Adalet ve Kalkınma Partili
vekilimiz Anayasa’yı ortadan kaldırmaya geldi.
AHMET GÜNDOĞDU (Ankara) – Anayasa’yı yeterli olmadığı
için değiştiriyoruz zaten, hiç değilse verdiğiniz oylara zarar gelmesin, zaten
zor karar vererek oyluyormuşsunuz.
(Oyların toplanmasına devam edildi)
BAŞKAN – Oy vermeyen sayın üye kaldı mı, soruyorum bir
kez daha? Yok.
O hâlde oy verme işlemi tamamlanmıştır. 
Oy kupalarını kaldıralım ama Anayasa’yı devirmeden
lütfen.
Kâtip üyelerimizi, Başkanlık Divanı üyelerimizi de
kürsünün sağına ve soluna davet ediyorum.
Oy sayım ve döküm işlemini başlatıyoruz. 
(Oyların ayrımına başlandı)
BAŞKAN – Sayın milletvekilleri, Türkiye Cumhuriyeti
Anayasasında Değişiklik Yapılmasına Dair Kanun Teklifi’nin 17’nci maddesinin
gizli oylama sonucu:
“Kullanılan oy sayısı: 484
Kabul : 342
Ret : 135
Çekimser  : 
2
Boş : 
3
Geçersiz  : 
2
Kâtip Üye Kâtip
Üye
Özcan Purçu 
İshak Gazel
İzmir 
Kütahya”
Birleşime kırk beş dakika ara veriyorum. 
 Kapanma
Saati: 20.21
ÜÇÜNCÜ OTURUM
Açılma Saati: 21.14
BAŞKAN: Başkan Vekili Ahmet AYDIN
KÂTİP ÜYELER:
Özcan PURÇU (İzmir), Mücahit DURMUŞOĞLU (Osmaniye)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 59’uncu Birleşiminin Üçüncü
Oturumunu açıyorum. 
447 sıra sayılı
Kanun Teklifi’nin görüşmelerine devam ediyoruz. 
Komisyon ve
Hükûmet yerinde. 
18’inci maddeyi
okutuyorum: 
MADDE 18- Bu Kanun ile Anayasanın;
a) 8, 15, 17, 19, 73, 82,
87, 88, 89, 91, 93, 96, 98, 99, 100, 104, 105, 106, 107, 108, 109, 110, 111,
112, 113 üncü maddelerinde yapılan değişiklikler ile 114 üncü maddenin ikinci
ve üçüncü fıkralarının ilgaları yönünden, 115, 116, 117, 118, 119, 120, 121,
122, 123, 124 ve 125 inci maddelerinde yapılan değişiklikler ile 127’nci
maddenin son fıkrasına dair değişiklik; 131, 134, 137 nci maddelerinde yapılan
değişiklikler ile 148 inci maddenin birinci fıkrasındaki değişiklik ile altıncı
fıkrasındaki “Bakanlar Kurulu üyelerini” ibaresine dair değişiklik, 150, 151,
152, 153, 155 inci maddenin ikinci fıkrası,161, 162, 163, 164, 166 ncı ve 167
nci maddelerinde yapılan değişiklikler ile Geçici 21 inci maddenin (F) ve (G)
fıkraları, birlikte yapılan Türkiye Büyük Millet Meclisi ve Cumhurbaşkanlığı
seçimleri sonucunda Cumhurbaşkanının göreve başladığı tarihte,
b) 75, 77, 101 ve 102 nci
maddelerinde yapılan değişiklikler, birlikte yapılacak ilk Türkiye Büyük Millet
Meclisi ve Cumhurbaşkanlığı seçimlerine ilişkin takvimin başladığı tarihte, 
c) Değiştirilen diğer
hükümleri ile 101 inci maddesinin son fıkrasında yer alan “Cumhurbaşkanı
seçilenin, varsa partisi ile ilişiği kesilir” ibaresinin ilgası bakımından
yayımı tarihinde, 
yürürlüğe girer ve halkoyuna sunulması halinde
tümüyle oylanır.
BAŞKAN
– Madde üzerinde gruplar adına ilk söz, Halkların Demokratik Partisi Grubu
adına İzmir Milletvekili Müslüm Doğan’a aittir.
Buyurun
Sayın Doğan. (HDP sıralarından alkışlar)
HDP
GRUBU ADINA MÜSLÜM DOĞAN (İzmir) – Sayın Başkan, değerli milletvekilleri; Türkiye’de
büyük bir demokrasi krizi yaşanıyor. Bu demokrasi krizi giderek bir rejim
krizine dönüşmeye başlamıştır. Bütün güçlerin tek bir elde toplandığı, bütün
kurumların tek bir yere bağlandığı, bütün özgürlüklerin sınırlandığı, yargının
bağımsızlığının ortadan kaldırıldığı bir ülkede yaşıyoruz ve bu baskı giderek
artıyor değerli milletvekilleri. Belirsiz bir yere doğru gidiyoruz ve bu
süreçte bakıyorsunuz ki her dönemeç giderek daha hızlı bir şekilde alınmaya
başlanıyor. İşte, dokunulmazlıklar kaldırıldı, arkasından başkanlık geliyor.
Sizlerin gittiği yer iyi bir yer değil. Bu, aslında tek adam yönetimine doğru
bir gidiştir, hiçbir zaman kabul edilebilecek bir durum değildir bu durum.
Bunun farkında olmamak, aslında çok üzücü bir durumdur.
Öncelikle,
ülkenin içinde bulunduğu güvensiz süreçte, hangi anayasayı yapıyorsunuz, nasıl
bir anayasa istiyorsunuz, hangi amaçla yeni bir anayasa istiyorsunuz; bunların
hiç biri sorgulanmadan bir süreci yaşatıyorsunuz bize.
Bence
bu sorular çok önemli değerli milletvekilleri: Dayatmacı bir anayasa mı
istiyorsunuz, uzlaşmacı bir anayasa mı istiyorsunuz? Anayasalar uzlaşmalara
dayanır, toplumsal sözleşmelerdir. Onun için, Türkiye'de yaşayan bütün
yurttaşların kendini bulabileceği bir anayasa olması lazımdır. Katılımcı bir süreçle
yapılması lazımdır ki insanlar bu anayasayı benimseyebilsin; anayasa, uzlaşma
getirebilsin. Şimdi iki partinin hazırladığı bir anayasayı halkın onayına
sunacaksınız. Bu dayatmacı bir anayasa çalışmasıdır. Yapılan çalışma toplumda
uzlaşma sağlamaz, olsa olsa toplumda gerginliği arttırır. Bu anayasa Türkiye'ye
ileri, batılı ölçülerde bir demokrasiyi getirmek, barış uzlaşısı sağlamak
amacıyla mı yapılıyor, yoksa tek bir adamın iktidarını pekiştirmek amacıyla mı
yapılıyor? Anayasa değişikliği sadece başkanlık meselesine sıkışmış bir
durumdadır. Halbuki 12 Eylül Anayasası’ndan kurtulmak, onu değiştirmek
lazımken, nereleri sakat, nerelerini değiştirmek lazım, onları bir türlü
konuşamıyoruz. 
Burada
başka bir şey daha var değerli milletvekilleri. Türkiye'de Cumhurbaşkanının
Anayasa’da şöyle bir rolü var: O, bütün milletin birliğini, ulusun birliğini
temsil eder, tarafsızdır, siyasi partiler arasındaki çekişmelerde hakem rolünü
oynar. Şimdi, bütün bunlardan vazgeçiliyor. Cumhurbaşkanının tarafsızlığı
değiştirilecek -bunu anlıyoruz- partili olacak, bir siyasi iradeyi temsil
edecek ama Cumhurbaşkanı ulusun birliğinin temsilcisidir; o, hakem rolü ne
olacak, ulusun birliği nasıl temsil edilecek? Hele şimdiki Cumhurbaşkanı gibi
bir siyasi partiyle kendisini özdeşleştirmiş bir Cumhurbaşkanı bütün ulusu
nasıl temsil edecek? Bu durumun toplumda karşılığı yoktur.
Değerli
milletvekilleri, 12 Eylül Anayasası “kuvvetler ayrılığı” ilkesini yürütme
lehine bükmüş iken siyasal iktidara bu güçlü yürütme yetkisi dahi az gelmiş olmalı
ki tüm erkleri tek kişide toplamak için Anayasa değişikliğine gidiyor. Halkın
temel hak ve özgürlüklerini güvenceye almayan, sosyal hukuk devleti
normlarından, hukukun üstünlüğünden ve kuvvetler ayrılığından yoksun,
toplumsal, politik örgütlenmelerin hazırlanmasında öncü bir rol üstlenmediği,
demokratik koşullarda özgürce tartışılmayan hiçbir anayasa değişikliği girişimi
Türkiye’de demokrasinin ve istikrarın da önünü açamaz. Bu değişikliğin
gerçekleşmesi durumunda demokrasinin biçimsel unsurları da yok edilecek, toplum
daha büyük yarılmalar yaşayacaktır. 
Değerli
milletvekilleri, uzlaşma kültürü çok zayıf olan ülkemizin bu olumsuz siyasi
iklim ve toplum psikolojisi içinde uzlaşma yoluyla anayasa yapma olasılığı zor
da olsa bunu bu Meclis başarabilir. Bu konuda hepimizin yoğun bir çaba ortaya
koyması gerekmektedir. Toplumsal bir uzlaşmayla yapılacak bir anayasanın ülke
barışına ve yeni bir yurttaşlık bilincinin gelişmesine katkıda bulunacağı
tartışmasızdır. Bu nedenle, tartışmalar sürerken partilerden, ideolojilerden,
tercihlerin bağımsız olarak Türkiye için nasıl bir anayasa tartışmasına temel
olacak, hepimizin uzlaşacağı, objektif ve kapsayıcı bir metinde eşit yurttaşlık
kriterlerinin altını çizerek ilerleme sağlayabiliriz. 
1921,
1924, 1961, 1982 anayasaları ve son dönemde 1982 Anayasası'nda yapılan
değişiklikler, maalesef halkın katılımı sağlanmaksızın ve halkın görüşlerini
içeren bir toplumsal sözleşme temelinde yapılmamıştır. Var olan bunca toplumsal
sorunlarımızın çözümü için şimdi elimizde bir fırsat var. Kötü günler
yaşamamıza rağmen yeni bir toplum sözleşmesini yapma koşulları önümüzde bir
şans olarak durmaktadır. Yapacağımız anayasada, değerli milletvekilleri,
ülkemizde yani ortak vatanımızda yaşayan tüm halkların geçmişteki ve o anki
durumundan bağımsız olarak, güçleri ve zayıflıklarından bağımsız olarak;
toplumun ekonomik, sosyal, devletsel ve kültürel yaşamının her alanında aynı
haklara sahip olması gereğinden hareket edilmelidir. Bu bakış açısı kaçınılmaz
bir durum olarak ortada durmaktadır. 
Bunca
zamandır neden hâlâ ulus devletini tartışıyoruz biliyor musunuz? Tekçi
geçmişimiz ve geçmişimizi sürdürme niyetimizdendir. Aslında bakarsanız,
halkların ortak vatan savunmasından sonra deyim yerinde ise veraset ilamı eksik
ve de yanlış yayınlanmıştır. Kürtler, Aleviler haklardan mahrum bırakılmış,
kardeşlik hukukunun dışında tutulmuştur. Tüm sorun da aslında buradan
kaynaklanmaktadır. Binlerce yıldır bir arada yaşamış, kadim bağlar kurmuş Türk
ve Kürt halkı kardeşlik hukukunun eşitler arası ve eşit ilişkiler düzeyine
çıkarılması hususu artık kaçınılmaz bir durumdur. Bu anlamda anayasal bir
düzleme artık ihtiyaç vardır. “Nedir bu ihtiyaç, nasıl karşılanır?” derseniz,
anayasal yurttaşlık hiç bir ırkın tanımlanmadığı, ortak vatanımızda yaşayan tüm
etnik yapıların birlikte tanımlanacağı ve demokratik ulus olarak
tanımlayabileceğimiz bir tanımlama sorunları çözecektir.
Değerli
milletvekilleri, aynı sorunu Alevi toplumu yaşamaktadır. Alevi toplumu,
cumhuriyet fikriyatının ilk anlatıldığı bir inanç ve öğreti toplumu olarak
cumhuriyete en çok destek veren bir toplumdur, inanç toplumudur. Ancak
cumhuriyetin Sünni bakıştaki tercihi nedeniyle bu toplumu sürekli olarak bir
asimilasyon sürecine tabi tutması ve Sünnileştirmesi artık kabul edilemez bir
boyuta ulaşmıştır. 
“Peki,
Alevi toplumunun sorunları nedir?” denilerek kurultaylar düzenlenmiş, bu
çalışmalar Aleviler tarafından çok önemsenmiştir. Ancak, ilk kez Alevilerin
devlet tarafından bir özne olarak muhatap alınması hususu Aleviler tarafından
önemsenmiş ancak sonu getirilememiştir. Alevi toplumu özgür ve demokratik laik
bir toplumda özgün inancını yaşamak istiyor, anayasal bir güvence istiyor,
inancının ve öğretisinin kurumlarını, erkanını yaşamak istiyor, kurumlarının
iadesini istiyor. Sonuç olarak, eşit yurttaşlık temelinde, hakların ve
inançların olduğu gibi kendi toplumunun da eşit yurttaşlık temelinde anayasal
güvenceye alınmasını istiyor. 
Değerli
milletvekilleri, yaşadığımız koşullar itibariyle bugün uygulanan Hükûmet ve
devlet politikaları nedeniyle Türkiye aşırı kutuplaşmış, kimlikleşmiş,
kimlikler ve farklı olanlar arası genel güveni çok az olan bir sorunla karşı
karşıyadır. Yeni anayasa, kutuplaşma ve güven sorunlarına yanıt verebilmeli,
birlikte yaşama kültürünü ve genel güveni güçlendirmelidir. Birlikte yaşama
kültürü ve genel güven temelinin de eşit yurttaşlık tanımından geçtiğini tekrar
burada belirtmek isterim. Eşit yurttaşlık konumundan kaçmamalı, aksine eşit
yurttaşlık Anayasa’nın temeline işaret etmelidir.
Ülkemizin
içinde olduğu sürecin bir ürünü olarak uluslararası endekslerin ve
araştırmaların gösterdiği gibi, Türkiye demokrasisinin, özellikle haklar ve
özgürlükler alanında demokrasi performansı çok zayıf, otoriterleşme eğilimlerin
çok güçlü olduğu bir demokrasiyle yönetiliyoruz. Yeni anayasa, sadece yeni ve
sivil değil, demokratik anayasa da olmalıdır. Askerî vesayetin zayıflatılması
yerine tamamen ortadan kaldırılması, Türkiye demokrasisinin gelişmesine hizmet
edecektir. Başka bir deyişle, demokrasi sorununa çözüm bulacak yeni ve sivil
anayasa yapımı hedeflenmelidir.
Doksan
yıldır, Türkiye, parlamenter demokrasiyle yönetilmesine rağmen Parlamento ve
milletvekilleri işlevsiz ve zayıf olan bir demokrasiye sahip olmuştur. Bu
soruna yargı bağımsızlığı ve tarafsızlığı sorunu da eklendiği zaman ciddi bir
denge ve denetleme sorunu ortaya çıkmıştır. Yeni anayasa, yürütme-yasama-yargı
arasındaki denge ve denetleme mekanizmaları güçlü ve milletvekillerini işlevsel
yapacak nitelikte olmalıdır.
Değerli
milletvekilleri, sonuç olarak şunu ifade etmek istiyorum: Basın özgürlüğünün
olmadığı, muhalefetin medyaya erişiminin azami ölçüde kısıtlandığı, yüz binin
üzerinde insanın tutuklandığı, hak ve özgürlüklerin askıya alındığı ve yüz
binlerce insanın işinden, aşından ve evinden olduğu bir ülkede referandum
yapılamaz, yapılırsa meşru olmaz. Yapılacak anayasa, anayasa olmaktan çok yeni
bir sistemi inşa etmekten başka bir sürece hizmet etmeyecektir ve de demokratik
olmayacaktır. Önce OHAL kaldırılmalı, hemen ardından da OHAL uygulamalarının
yol açtığı büyük hasarlar, toplumsal kayıplar yeniden inşa edilmelidir. Bunlar
yapılıp serbest ve demokratik bir tartışma oluşturulmadan dayatılacak bir
başkanlık sistemi anayasasının doğal sonucu olarak ülkenin anayasal bir
olağanüstü hâl altında ilelebet yaşamaya mahkûm edilmesi olacaktır.
(Mikrofon
otomatik cihaz tarafından kapatıldı) 
BAŞKAN
– Ek süre veriyorum bir dakika, tamamlayın lütfen. 
MÜSLÜM
DOĞAN (Devamla) – Tamamlıyorum 
Bu
durumun ise ülke sorunlarının olumsuz, istemediğimiz yeni süreçlere evrilmesi
anlamına geleceğini belirtiyor, hepinizi tekrar saygıyla selamlıyorum. (HDP
sıralarından alkışlar) 
BAŞKAN
– Teşekkür ediyorum Sayın Doğan. 
Gruplar
adına ikinci söz, Cumhuriyet Halk Partisi Grubu adına İzmir Milletvekili Selin
Sayek Böke’nin. 
Buyurun
Sayın Böke. (CHP sıralarından alkışlar) 
CHP
GRUBU ADINA SELİN SAYEK BÖKE (İzmir) – Sayın Başkan, değerli milletvekilleri;
Cumhuriyet Halk Partisi Grubu adına söz almış bulunuyorum. Yüce Meclisimizi
saygıyla selamlıyorum. 
Değerli
milletvekilleri, Türkiye Büyük Millet Meclisi bugün, 23 Nisan 1920’den tam
doksan yedi yıl sonra kendini tasfiye edecek olan bir teklifi oyluyor. Türkiye
Büyük Millet Meclisi bugün Türkiye’nin kurtuluş mücadelesiyle kazandığı,
bildiğimiz anlamdaki demokratik cumhuriyetini bitirip bir diktatörlüğün anayasal
zeminini oluşturmak üzere hazırlanmış bir teklifi oyluyor. Cumhuriyet rejimi
kurulduğu günden bu yana egemenliği saraydan alıp halka vermek ve
demokratikleştirmek için mücadele verdi. İşte tam doksan yedi yıl sonra bugün
yapılan açık bir karşı devrim ve egemenliği tekrar halktan alıp saraya, bir
kişiye verme girişimi. Bugün terör tehdidi altında bulunan vatandaşımız,
askerimiz, polisimiz can derdinde, halkımız ekmek derdinde, esnaf siftah
derdinde, siz ise başkanlık derdindesiniz. (CHP sıralarından alkışlar) Bugün,
Türkiye’nin bu kadar sorunu varken bütün ülkeyi bir rejim tartışmasına, bir
rejim değişikliği teklifine kilitlediniz. Farkında mısınız belli değil ama
bakın Türkiye’de çok olağanüstü gelişmeler oluyor. 6 milyon kişi işsiz, iş
arıyor ama bulamıyor. Yoksulluk çığ gibi büyüyor. Döviz 3,70’bulmuş, Türk
lirası her gün eriyor. 80 milyon insan sizin yarattığınız bu siyasi ortamın
ortaya çıkartmış olduğu ekonomik sorunlarla boğuşuyor. İnsanlar bırakın
geleceği, yarını dahi göremez durumdalar. Sofralarına ekmek koyup
koyamayacaklarıyla ilgili tereddütleri var. Ve sanki siz iktidar değilmişsiniz
gibi bu halkın, bu milletin vekili değilmişsiniz gibi hepsine gözlerinizi
kapatmışsınız, en kötüsü vicdanlarınızı kurutmuşsunuz. 
Demokrasiyi
ortadan kaldıracak olan bu teklifin sonucunda yarın neler yaşayacağımızı yakın
tarihimize bakıp görmek çok mümkün. Uluslararası deneyimler de bize açıkça
yarının bu teklif geçtiği takdirde Türkiye’ye nasıl bir gelecek hazırladığını
gösteriyor. Yakın tarihimize bakın siz de göreceksiniz. Uluslararası
deneyimlere bakın siz de fark edeceksiniz. 
Bakın,
demokrasimiz iki yıldır yok ediliyor, eritiliyor. “Fiilen başkanlık sistemini
getirdik.” dediğiniz dönem teklif ettiğiniz bu anayasa değişikliğinin bizlere,
80 milyona, size de bize de ne yaşatacağını çok açık bir biçimde gösteriyor.
Vatandaşa bir kabus yaşatıyorsunuz iki yıldır, bu kabusu derinleştirmek
istiyorsunuz. Sonuçlar açık; bakın, vatandaşımızın geliri düşüyor. 2014’te
fiilî başkanlığın başladığı yılda kişi başına ortalama gelir 12.112 dolar iken
bugün iki yıl sonra fiilî başkanlığın sonucunda kişi başına gelir 11.014 dolara
düşmüş. Sizin başkanlık sevdanız yüzünden insanlar bin dolar daha fakirler kişi
başına. 2014 yılında siz rakamları revize etmeden önce millî gelir hesaplarıyla
yüzde 5’lik büyüme varken son çeyrekte Türkiye ekonomisi yüzde 1,8 küçülmüş
sizin başkanlık sevdanız yüzünden. 2014 yılında yüzde 10 olan işsizlik 2016
yılında yüzde 11,3’e çıkmış yani 2014’te fiilî başkanlığın başladığı yılda 3
milyon kişi işsizken fiilî başkanlığın sonucunda bugün 3,5 milyon kişi işsiz.
500 bin kişi sizin başkanlık sevdanız yüzünden feda edilmiş; iş arıyor ve
bulamıyor. (CHP sıralarından alkışlar) 
Fiilî
başkanlık dönemleri en çok kadınları eziyor. Kadınların iş arayıp bulamayanlarının
oranı, fiilî başkanlığın başladığı Ağustos 2014’te yüzde 12, bugün iki yıl
sonra kadınlar arasında işsizlik oranı yüzde 15,5 yani 2014 Ağustosta fiilî
başkanlık başladığında 1 milyon 133 bin kadın işsizken bugün fiilî başkanlıktan
iki sene sonra 1,5 milyon kadın işsiz. 400 bin kadın sizin başkanlık sevdanız
yüzünden iş arıyor ama bulamıyor. Siz, insanları feda ediyorsunuz,
özgürlüklerini bir kişinin özgürlüğü için yok sayıyorsunuz, birinin hırsı için
binlerce insan işsiz kalıyor. 
Hukukun
üstünlüğü sıralamalarında 40 ülkenin daha gerisine düştük, 40 ülke, iki sene
içerisinde. Bugün Türkiye, 113 ülke arasında hukukun üstünlüğünde 99’uncu
sırada. 
İki
yıl içerisinde ekonomik özgürlüklerde 15 ülkenin gerisine düştük. Neden? Çünkü
fiilî başkanlık yaşanıyor. 190 ülke arasında 79’uncu sıradayız. 
İş
yapma kolaylığı, 180 ülke arasında 69’uncu sıradayız; 18 ülkenin gerisine
düştük. Neden? Başkanlık sevdanız yüzünden. 
Küresel
rekabet gücünde, bu iki sene içerisinde fiilî başkanlık yaşanırken Türkiye'nin
küresel ekonomide rekabet etme gücü eridi; 10 ülkenin gerisine düştük, 138 ülke
arasında 65’inci sıradayız. 
Türk
lirası eriyip gidiyor gözümüzün önünde. O kadar ki 150 para birimi arasında en
çok değer kaybeden 12’nci para birimi olmuş Türk lirası fiilî başkanlık
döneminde. 
Yani
çok uzağa bakmaya gerek yok. Türkiye'nin son iki yıl içerisinde yaşadıklarına
baktığınızda getirdiğiniz bu Anayasa değişiklik teklifinin Türkiye'ye neler
yaşatabileceğini biz görüyoruz. Siz de bakarsanız, eğer siz de Türkiye'yi
düşünürseniz siz de görebilirsiniz. Bu teklif geçerse ekonomik olarak neler
yaşayacağımız açık. Fakirleşeceğiz. İşsizlik artacak. Hukuk, adalet
dağıtmayacak. Mülkiyet hakkımız bizim de sizin de, hiçbirimizin korunmayacak.
Özgürlük olmayacak. Yatırım yapmak mümkün değil. İstihdam yaratılmayacak. Emek,
çalışıp çalışmayacağına karar veremeyecek. Siz, paranızı yatırıp yatırmama
tercihini yapamayacaksınız; ona bir kişi karar verecek. Her geçen gün Türkiye
ekonomisi gücünü kaybedecek ve dünya liginden düşecek. Cebimiz eriyecek
hepimizin, hepinizin. 80 milyonun refahı sizin başkanlık sevdanızla yok olacak.

Bugün
gidişat son iki yıldan da daha kötü. 15 Temmuzda, sizin 2010 referandumunda
uçaklara yüklediğiniz FETÖ’nün bombalarıyla yıkılmamış, dimdik ayakta duruyor
olan Meclisi şimdi siz, OHAL’i kalıcı kılacak bir Anayasa değişikliği
teklifiyle yok etmek istiyorsunuz. (CHP sıralarından alkışlar) 
İşte,
bu rejim iddianız 15 Temmuzdan sonra ortaya çıkan tabloda Türkiye ekonomisini
daha da zor koşullara sürüklüyor. 3 Ekim, OHAL’i uzattığınız tarih, o tarihten
bu yana Türk lirası 70 kuruş değer kaybetti, eridi. Yüzde 23 bir değer
kaybından bahsediyoruz. Belki sizi ve siyasi hırsınızı etkilemedi ama vatandaşı
etkiledi. Bugün Türkiye’nin ödemesi gereken dış borç, sizin bu sevdanız yüzünden,
sizin rejim ısrarınız yüzünden 155 milyar daha çok, daha borçluyuz, daha
fakiriz. Bugün bu 70 kuruşluk değer kaybı yüzünden 80 milyonun çalıştığı
şirketlerin kur zararı 147 milyar lira, sizin sevdanız yüzünden, iş yaratmaları
mümkün değil. Bugün hayat daha pahalı, Türk lirası yüzde 20 değer kaybedince
benzin pahalı, ulaşım pahalı, sofralara et koymak mümkün değil. 
Değerli
milletvekilleri, işte, Türkiye’yi getirdiğiniz yol ayrımı bu, diktatörlük mü
demokrasi mi; refah mı yoksulluk mu; özgürlük mü yoksa baskıcı bir rejim mi?
(CHP sıralarından alkışlar) 
Demokrasi
ve diktatörlükler arasında yapılacak tercih sadece bir rejim tercihi değildir,
aynı zamanda yaşamsal bir tercihtir. Biliyor musunuz, dünya örnekleri şunu
gösteriyor: Demokrasilerde ortalama gelir 35 bin dolar, diktatörlüklerde 4.700
dolar, 7 kat daha düşük. Peki, bu Anayasa değişikliği teklifi Türkiye’ye
zenginlik getirecek mi? Hayır. Biliyor musunuz, diktatörlüklerde enflasyon
yüzde 57’nin üzerinde, demokrasilerde yüzde 3, 20 kat fark var. Peki, bu
Anayasa değişikliği teklifi enflasyon sorununu bitirecek mi? Hayır. Biliyor
musunuz, gelir adaletsizliği diktatörlüklerde çok daha yüksek. Peki, bu
teklifiniz Türkiye’ye gelir adaleti getirecek mi? Hayır. Türkiye’yi bir yol
ayrımına getirdiniz. 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Sayın Başkan…
BAŞKAN
– Tamamlayın lütfen, mikrofonunuzu açıyorum bir dakika daha. 
SELİN
SAYEK BÖKE (Devamla) – İşte bugün Genel Kurulda görüşülüyor olan tercih bu
tercihtir. 
BAYRAM
ÖZÇELİK (Burdur) – Genel başkanlıkta başarılar.
SELİN
SAYEK BÖKE (Devamla) - 80 milyon için hayati bir tercih kullanıyorsunuz. Bu
tercihi siz yapıyorsunuz, hep beraber yapıyoruz, 80 milyon için. Biz ülkemizi
de, cumhuriyetimizi de, demokrasimizi de, geleceğimizi de sokakta bulmadık. Bu
teklif, bu ülkeye, 80 milyona, hepimizin ortak geleceğine, zenginlik yerine
yoksulluk, öngörülebilirlik yerine istikrarsızlık, istihdam yerine işsizlik ve
umutsuzluk, rahat bir geçim yerine hayat pahalılığı, şeffaflık yerine kuralsızlık,
özgürlük yerine baskı dayatmaktadır. Tercihi kalkınmadan yana olan, tercihi
özgürlüklerden yana olan, tercihi Türkiye'nin zenginliği olanlar buna asla
geçit vermeyeceklerdir. Çocuklarımız için, bizim, sizin, hepimizin, 80 milyonun
ortak geleceği için, onların özgürlüğü için, yarınımız için, demokrasi için,
adalet için, laiklik için hayır.
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ediyorum Sayın Böke.
Gruplar
adına üçüncü söz, Milliyetçi Hareket Partisi Grubu adına Manisa Milletvekili
Erkan Akçay’a aittir.
Buyurun
Sayın Akçay. (MHP ve AK PARTİ sıralarından alkışlar)
MHP
GRUBU ADINA ERKAN AKÇAY (Manisa) – Sayın Başkan, değerli milletvekilleri;
Anayasa değişiklik teklifinin 18’inci maddesi üzerine Milliyetçi Hareket Partisi
Grubu adına söz aldım. Muhterem heyetinizi saygıyla selamlıyorum.
Değerli
milletvekilleri, Türkiye açık veya gizli bir şekilde çözülmeye doğru itilmek
istenmektedir. Bunun için her türlü saldırı, provokasyon ve operasyon
yapılmaktadır. Devleti devlet gibi yönetmek, 15 Temmuz sonrası kaos
arzulayanların önünü kesmek için önümüzdeki süreci çok iyi değerlendirmemiz
gerekmektedir. Bugün tartıştığımız, yönetimin kimlerde olduğu değil, ülkemizin
nasıl yönetildiği ve nasıl yönetilmesi gerektiğidir çünkü mesele, Türk
milletinin, Türk devletinin ve Türk vatanının bekası meselesidir. Biz
Milliyetçi Hareket Partisi olarak inandığımız doğrular istikametinde dün,
bugün, yarın perspektifinden hareketle “devleti ebed müddet” ilkesiyle Anayasa
değişikliği çalışmalarında görüşlerimizi ifade ederek katkı verdik. 
Değerli
milletvekilleri, teklifin yönetim sistemimize ilişkin getirdiği en önemli
özellik yetki sorumluluk dengesidir. Yetkiyi kullanana sorumluluk da
yüklenmektedir. Bir yönetimi keyfî davranmaktan alıkoyan yetki ve sorumluluk
dengesidir. Anayasa’mız şu ana kadar bu dengeyi sağlayamamıştır. İşte, bu yetki
sorumluluk dengesiyle ülkemizin yeni bir şahsi ve keyfî yönetimin kucağına
itilmesi de engellenecektir. Tabii, bazıları 50 milletvekilinin, 100
milletvekilinin imzasıyla Cumhurbaşkanını her hafta Yüce Divana göndermek
istiyor herhâlde, o yüzden, bu değişiklik teklifindeki gördükleri eksiklik de
bu olsa gerek.
Değerli
milletvekilleri, Anayasa değişikliğinin gündeme geldiği günden itibaren
teklifin bir rejim değişikliği getirdiği yönündeki görüşler sıklıkla dile
getirilmektedir. Oysa teklifin ne maddelerinde ne de bütünlüğünde bir rejim
değişikliği söz konusu değildir. Rejim, bir yaşam formunu ve tarzını ahlaki ve
estetik değerleri, devlet formunu, yasaların ruhunu ve yönetim sistemini
gösterir. Anayasa’mızda rejim ve devletin nitelikleri bilhassa ilk 4 maddede
hüküm altına alınmıştır. Bu teklifte ilk 4 maddeyi bozacak, devletin temel
vasfını değiştirecek hiçbir değişiklik yoktur. Belirtmek isterim ki Milliyetçi
Hareket Partisi ilk 4 maddeyi bugüne kadar savunduğu gibi, bundan sonra da
çelik bir irade olarak savunmaya devam edecektir.
VELİ
AĞBABA (Malatya) – Sayın Bostancı bile sizin kadar güzel anlatamıyor.
ERKAN
AKÇAY (Devamla) – Bu teklifle bir rejim değişikliği değil, rejimin ilelebet
muhafazası için yönetim sisteminin netleştirilmesi sağlanmaktadır. Arzu
edenlere kuliste anlatırız. Yönetim sisteminin netleşmesine yönelik kararın
gerçek ve son sahibi yüce Türk milletidir. Unutulmasın ki bizler hadimiz, hakem
ve hâkim olan millettir. Biz Milliyetçi Hareket Partisi olarak kırk yedi yıldır
millete rağmen adım atmadık, bundan sonra da atmayacağız. Demokrasiye
bağlılığımız konjonktürel değil, ilkeseldir. Milletin vereceği karardan niye
korkuyorsunuz ki? Fiilî uygulamalar, keyfî davranışlar, “oldu da bitti,
maşallah” izahatları hukukun üstünlüğüyle çeliştiğine göre, yönetim sisteminin
hukuki ve meşru bir zeminde netleştirilmesi gerekir. Bu teklifin referanduma
sunulmasıyla milletimiz iradesini ortaya koyacak ve böylece Hükûmet sistemi
üzerindeki uzun yıllar devam eden tartışmalar sona erecektir. 
Değerli
milletvekilleri, ister bir kamu yönetim birimi olsun ister bir şirket olsun ya
da genel devlet yönetimi olsun bir yönetimin 5 temel fonksiyonu vardır yani,
bir devlet yönetim biriminin 5 temel fonksiyonu vardır. Bir: Örgütleme yani
teşkilatlanma. İkincisi: Kadro, kadrolama. Üçüncüsü: Planlama. Dördüncüsü: Sevk
etme, yöneltme yani yürütme. Yürütme, yönetimin en dinamik fonksiyonudur. Ve
beşincisi de denetim. 
Saydığımız
bu yönetim süreçlerinin devlet fonksiyonlarını iyi bir orkestrasyon içinde
yürütmesi gerekir. İyi bir orkestrasyon için orkestra unsurlarının iyi bir
yönetişimle, ahenkle çalışması gerekir, bu söylediğim yürütme için. Devlet
yönetiminde yürütme erkindeki çok başlılık giderilmelidir. “Çok başlılık”
deyince sadece Cumhurbaşkanlığı, başbakanlıklar açısından da değil, devletin
bazı yüksek kurumları için de aynı şekilde, yine yürütme erki içerisinde yer
alan kurumlar için de söz konusudur. 
Değerli
arkadaşlar, bunu Genel Kurulda 2 defa anlattım, MİT teşkilatının bir
yöneticisine sorduğumuzda “Siz nereye bağlısınız?” diye, “Vallahi, biz direkt
Allah’a bağlıyız.” diyor. Şimdi, bu olmaz. Bağlılık, yasalara, Anayasa’ya,
kanunlara, kurumlara olur, bu, başıboşluk demektir, demek ki hiçbir aidiyeti
yok. Allah korusun, bunlar faydadan ziyade, bu anlayış zarar verir ve vermiştir
de. Türkiye, yönetim sorunlarını çözmek zorundadır. Kurumların uyumlu
çalışması, çalıştırılması, çok başlılığın giderilmesi gerekmektedir. 
Değerli
arkadaşlar, bu Anayasa değişikliğinden sonra en önemli husus da ikincil
mevzuatın hazırlanmasıdır. Gerek kanunlar gerek İç Tüzük bakımından en az
Anayasa değişikliği kadar önemlidir ve unutulmamalıdır ki iş dönüp dolaşıyor
yine devleti yöneten siyasetçinin, devlet görevlisinin, bürokratının
ehliyetine, liyakatine, basiretine, becerisine, öngörüsüne ve ufkuna gelip
dayanıyor. Elbette ki bütün bu hususları gözden ırak tutmamak gerekir. 
Değerli
milletvekilleri, Anayasa değişikliklerini yaparken bir iyi gerekçe bir de kötü
gerekçe ayrımı yapılır. İyi gerekçe, sistemden hareket edilerek hazırlanan
gerekçelerdir, kötü gerekçeyse kişiye göre hazırlanan gerekçelerdir. Milliyetçi
Hareket Partisi iyi gerekçeyle, kişilerden bağımsız olarak, sistemden hareket
ederek düşüncelerini ortaya koymuştur, koymaktadır. 
Konuşmama
son verirken, teklifin komisyon görüşmelerinin başladığı 20 Aralık 2016
tarihinden bugüne kadar Anayasa değişikliğine ilişkin kıymetli görüşlerini
sunan, teklifin bir olgunluk içerisinde görüşülmesine katkı yapan Türkiye Büyük
Millet Meclisinin çok değerli üyelerine ve gece gündüz çalışmalarımıza yardımcı
olan Meclisimizin kıymetli personeline teşekkürlerimi sunuyorum. 
Bu
vesileyle, başta Kurtuluş Savaşı’nın kahramanlarını, şehitlerimizi,
gazilerimizi şükran ve minnetle anarken, onların hatıralarını daima yüksek
tutacağımızı, Gazi Mustafa Kemal Atatürk’ün vasiyeti ve mirası olan Türkiye
Cumhuriyeti'ni ilelebet payidar kılacağımızı ifade ediyorum. Anayasa değişiklik
teklifine ilişkin son sözün ve karar sahibinin milletimiz olduğunu bir kez daha
vurguluyor, büyük Türk milletinin vereceği kararın ülkemize hayırlı ve uğurlu
olmasını temenni ediyorum.
Hepinize
saygılar sunuyorum. (MHP ve AK PARTİ sıralarından alkışlar) 
BAŞKAN
– Teşekkür ediyorum Sayın Akçay.
Şahıslar
adına ilk söz, Ankara Milletvekili Ertan Aydın’a aittir.
Buyurun
Sayın Aydın. (AK PARTİ sıralarından alkışlar) 
Süreniz
beş dakikadır.
ERTAN
AYDIN (Ankara) – Sayın Başkan, değerli milletvekilleri; Anayasa değişikliğinin
18’inci maddesi üzerine şahsım adına söz almış bulunmaktayım. Hepinizi saygıyla
selamlıyorum. 
Değerli
arkadaşlar, bir siyasi parti her şeyden önce siyaset üretmek, geleceğe dönük
vizyon oluşturmak, temsil ettiği vatandaşların isteklerini ve doğrularını
savunmak ve insana hizmet reçetesi ortaya koymakla mükelleftir. Tüm bunları
yaparken tarihî tecrübe ve birikimlerden faydalanmakla beraber, geçmişte
yaşanan aksaklıkları, arızaları ve hataları revize etmekle de mükelleftir. 
Bir
haftadır üzülerek müşahede ediyorum ki başta ana muhalefet olmak üzere, mevcut
yönetim sistemini kutsamaktan sağlıklı bir gelecek vizyonu oluşturmaya ve bu
anlayışı ortaya koymaya fırsat kalmıyor. Dillerinden “demokrasi” ve “insan
hakları” kelimelerini düşürmeyen insanların, 12 Eylül darbesi sonrası oluşturulan
mevcut Anayasa'yı kutsamasını doğrusu anlamakta güçlük çekiyorum. 
HAYATİ
TEKİN (Samsun) – Kutsayan falan yok. 
ERTAN
AYDIN (Devamla) – Oysa yeni bir teklifle gelinse ve sağlam bir gelecek
tasavvuru ortaya konsa biz dinlemeye ve istifade etmeye hazırız, ki bu teklif
defalarca kendilerine yapıldı. Mevcut statüko ve kurumları kutsayarak muasır
medeniyet anlayışına nasıl varılacak çok merak ediyorum doğrusu. 
Türkiye'de,
artık, milletin iradesini iktidar yapacak yeni bir anayasaya ihtiyaç var. Bu
gerçekle kavga etmekten vazgeçelim artık. Hani deniyor ya “Bu teklif fren
mekanizmalarını ortadan kaldırıyor." Oysa, baktığınız vakit mevcut Anayasa
milletin iradesini engelleyen, frenleyen birçok mekanizmayla donanmış durumda.
Hatta fren mekanizması yerine takoz mekanizması desek çok daha doğru olur.
VELİ
AĞBABA (Malatya) – Sayın Vekilim, artık size ihtiyaç kalmayacak, Yiğit Bulut
var Yiğit Bulut. Yetkiler saraya geçecek. 
ERTAN
AYDIN (Devamla) – Değerli arkadaşlar, Türkiye siyasi tarihi iki ana akımın
mücadelesinden müteşekkildir. Birincisi “Hâkimiyet kayıtsız şartsız
milletindir." diyen ve bu hakkın doğrudan milletin seçtiği temsilciler
yoluyla oluşturulmasını önceleyen demokratik siyaset. İkincisi ise seçimle
belirlenmeyen, kendi kendini seçen kapalı yapıları ve kurumları yönlendirerek,
yetkilendirerek milletin temsilcilerinin bu gücü kullanmasını sınırlandıran
vesayetçi siyaset anlayışı. 1982 Anayasası Cumhurbaşkanlığını bir vesayet
kurumu olarak dizayn etmiş, siyasete müdahaleyi olağan hâle getirmek üzere
parlamenter demokrasilerde hiç rastlanmayan şekilde olağanüstü ve çok geniş
yetkilerle donatmıştır. Bu kadar geniş yetkileri olmasına ve yürütmede
tıkanıklıklara yol açabilecek bir siyasi gücü olmasına karşılık, sorumluluğu
olmaması ayrıca büyük bir dengesizliğe yol açmıştır. Kenan Evren ile Turgut
Özal arasında başlayan tartışmalar ve ardından Ahmet Necdet Sezer ile rahmetli
Ecevit arasında MGK toplantılarında yaşanan huzursuzlukları hepimiz
hatırlıyoruz ve bunlar çok ciddi devlet krizlerine yol açmıştı. Yürütmede yetki
karmaşasına yol açan bu çift başlı yapının ortadan kaldırılması olumlu olmakla
beraber, 1 Kasım öncesi tüm siyasi partilerin vatandaşlarına söz verdikleri
özgürlükçü demokrasiye, evrensel insan haklarına ve millet iradesinin tam ve
gerçek manasıyla hâkim olacağı adalet, şeffaflık ve hesap verilebilirlik,
sosyal sorumluluk ilkelerine dayalı bir devlet düzeni kuracak toplumsal
sözleşme mahiyetinde yeni bir anayasayı yaparak vaatlerimizi yerine getirebilme
yolunda bu bir ilk adım olacaktır. Kısacası, egemenlik hakkını milletin
doğrudan seçtiği temsilciler yoluyla sağlayan demokratik siyaseti inşa etmek
için bu teklif bir başlangıçtır. 
Bir
başka deyişle, arkadaşlar, 1982 Anayasası bir vesayet düzenini inşa etti.
Şimdiki düzenlemeyle vesayetin son kalesi olan bu çift başlı takoz sistemini
milletin iradesi teslim alıyor ve çarpıklığı büyük ölçüde gidermeye çalışıyor.
Umuyoruz ki bu vesayet unsurları bir daha millete musallat olamayacaktır. 
Son
kertede, arkadaşlar, kararı millet verecektir. Bırakalım millet kendisi için
neyin iyi, neyin doğru olduğuna kendisi karar versin. Biz, sonuçta bu teklifle
millete bir dayatma içinde olmuyoruz. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen siz de.
ERTAN
AYDIN (Devamla) – Millete bir siyasi mühendislik projesi dayatmıyoruz. Biz
diyoruz ki, bu, millet iradesinin önündeki prangaları ortadan kaldıracak bir
reçetedir ve bu kararı millet feraseti, millet iradesi belirlesin ve biz,
millet iradesinin özgür tercihlerine karışmayalım ve milletin bu iradeyi ortaya
koyarken gösterdiği karara da saygılı olalım hepimiz. 
Şimdi,
bir önceki hatip “Sokakta biz bulmadık Türkiye’yi.” dedi. Sokaktan bu kadar
çekinmenin bir anlamı yok. Sokak sokak dolaşıp herkes kendi teklifini doğru bir
şekilde anlatırsa, millet, inanıyorum ki doğru kararı verecektir. Biz, milletin
iradesi önündeki bu zincirleri kırmak için yola çıktık. İnşallah bu süreç,
milletimiz için hayırlar getirir diyorum. Hepinizi sevgi ve saygıyla
selamlıyorum, çok teşekkür ediyorum. (AK PARTİ sıralarından alkışlar) 
BAŞKAN
– Teşekkür ediyorum Sayın Aydın.
Şahısları
adına ikinci ve son konuşmacı Gaziantep Milletvekili Ümit Özdağ’ın. 
Sayın
Özdağ, buyurun. 
ÜMİT
ÖZDAĞ (Gaziantep) – Sayın Başkan, değerli milletvekilleri; mensubu olduğumuz
Türkiye Büyük Millet Meclisi dünya parlamentoları içinde benzersiz bir konuma
sahiptir. Bu Meclisin üyesi olmak bile bir Türk vatandaşı için büyük bir övünç
olmalıdır. Bu Meclisin mensubu olmak, İstiklal Harbi’ni gerçekleştiren muhterem
heyetin taşıdığı şerefin mirasçısı olmak demektir. Biz 26’ncı Dönem
milletvekilleri, İstiklal Harbi’mizi yöneten heyet gibi bugün ülkemize yönelik
ağır bir saldırı gerçekleşirken yüksek bir iradeyle davranmalıyız diye
düşünüyorum. Temsil ettiğimiz Türk milletinin hukukuna kıskançlıkla sahip çıkmalıyız.
Gazi Meclis, sahip olduğu yetkileri İstiklal Harbi’nden bugüne taşımıştır.
Bugün bu yetkileri Türkiye'nin ağır bir tehditle karşı karşıya olduğu
iddiasıyla bir kişiye devretmeye kalkmak, sadece Türk milletine değil, aynı
zamanda İstiklal Harbi’mize de, onun geleneğine de ters düşmek olur. 
Gazi
Meclis sahip olduğu haklardan Yunan ordusu Sakarya Nehri’ne dayandığı zaman
bile vazgeçmemiştir. Sizden rica ediyorum: 5 Ağustos 1921’de başkomutanlık
ihdası sırasında yapılan tartışmaları lütfen kütüphaneye gidip okuyun. Son
günlerde burada yapılan konuşmalardaki yetkilerin devir ısrarı orada yok,
milletvekilleri ısrarla hakları konusunda kıskanç davranıyorlar. 
Değerli
milletvekilleri, bazı milletvekilleri Türkiye Büyük Millet Meclisinin sahip
olduğu sorumluluğun büyük bir bölümünün tek kişiye devredilmesi konusunda çok
istekli görünüyorlar. Başbakan Yıldırım dün yapmış olduğu konuşmada “Başkanlık
gelince Meclis iktidarının yerini millet iktidarı alacak.” dedi. Bu, Türkiye
Büyük Millet Meclisine hakarettir. Bizi kim seçti? Biz Türk milletini temsil
etmiyorsak kimi temsil ediyoruz? (CHP sıralarından alkışlar) Başbakan Yıldırım,
Türkiye Büyük Millet Meclisine özür borçludur hem de Birinci Meclisten bugüne
kadar özür borçludur. 
HÜSEYİN
FİLİZ (Çankırı) – Seni ancak CHP alkışlar. 
HAKAN
ÇAVUŞOĞLU (Bursa) – Tek kişilik demokrat bu kadar olur. 
ÜMİT
ÖZDAĞ (Devamla) - Ve, bakın, ben bugün değil sadece, 29/12/2015’te de Sayın
Meclis Başkanını ziyaret ettim ve dedim ki kendisine: “Sayın Başkan, Batı, son
yirmi yılda saldırdığı bütün ülkelere diktatörlük kisvesi altında saldırdı.
Başkanlık rejimini getirmeyi düşünenlere lütfen söyleyin, bu başkanlık rejimi,
diktatörlük kisvesi için çok uygundur ve bu, bir millî güvenlik tehdidi hâline
gelebilir.” 
Bundan
iki gün önce burada yapılan bir konuşmada iç savaştan bahsedilmesi
eleştirilmişti. Bütün Meclise şiddetle öneriyorum, lütfen, birazcık yabancı
literatür okuyun. Türkiye’de çok hızlı bir iç savaş sürecine sürüklenmeden
bütün dünya strateji literatürlerinde bahsedilmeye başlandı. Cumhurbaşkanı da
Türkiye'nin bir iç savaşa sürüklendiğini söylüyor. Erdoğan, 15 Aralık günü
muhtarlara yaptığı konuşmada, Türkiye'nin Suriye ve Irak gibi bir iç savaşa
sürüklenmek ve bölünmek istendiğini ifade etti. Bu kadar ağır bir tehditle karşı
karşıya olan bir ülke, sistem değiştirmek gibi bir riski almamalıdır. Hele, bir
iç savaşı kazanmak için “Biz hazırlanırız ve bu iç savaşı kazanırız.”
diyorsanız, bunun da aslında hiç kimseye faydası yoktur. Üstelik, başkanlık
için ısrar etmek Türkiye’yi iç savaşa sürüklemek isteyenlere de büyük bir
fırsat verecektir çünkü Türk toplumu bölünmüştür ve referandum sürecinde ve
sonrasında, bu bölünmüşlüğün üzerine 15 Temmuzu gerçekleştiren iç ve dış
dinamikler binecek ve ülkeyi bir iç çatışma ortamına sürüklemek için ellerinden
geleni yapacaklardır. Bu gerçekleşirken, Türk Silahlı Kuvvetlerinin hâlâ ağır
bir travma yaşadığını lütfen göz önünde tutun. Ekonomi ağır bir krizden
geçiyor. 
Özetle,
Türkiye Cumhuriyeti’nin, ordusunun, istihbaratının, dış işlerinin, ekonomisinin
hızla iyileştirilmesi için bir sürece ihtiyaç var. Eğer Türkiye’ye Sevr
dayatılmaya çalışıyorsa -Cumhurbaşkanının söylediği gibi- bizim de Birinci
Meclise ihtiyacımız var. (CHP sıralarından alkışlar) Oysa bu Meclis, Ukrayna
Meclisi görüntüleri veriyor ne yazık ki.
(Mikrofon
otomatik cihaz tarafından kapatıldı)
BAŞKAN
– Bir dakika veriyorum, lütfen toparlayın.
ÜMİT
ÖZDAĞ (Devamla) – Ve Ukrayna Meclisi görüntüleri veren bir Meclisle Sevr’le
mücadele edemeyiz. Bu bir tarihî sorumluluktur. İki sene sonra getirin bunu
konuşalım ama bu milletin ve bu devletin kendisini rehabilite etmek için iki
seneye ihtiyacı var. Bu kötülüğü bu millete ve kendinize yapmayın lütfen.
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ediyorum.
MEHMET
NACİ BOSTANCI (Amasya) – Sayın Başkan…
BAŞKAN
- Sayın Bostancı…
MEHMET
NACİ BOSTANCI (Amasya) – Sayın Özdağ konuşmasında Genel Başkanımız Sayın
Yıldırım’ın Millet Meclisi iktidarıyla bizim teklif ettiğimiz Cumhurbaşkanlığı
hükûmet sistemi arasındaki ilişkiyi anlatırken kullandığı iktidarın millete
devri meselesini çarpıtarak anlatmıştır. Bu açık bir sataşmadır.
BAŞKAN
– Buyurun, iki dakika veriyorum. Lütfen yeni bir sataşmaya meydan vermeyelim.
Buyurun.
(AK PARTİ sıralarından alkışlar) 
V.- SATAŞMALARA İLİŞKİN KONUŞMALAR (Devam)
10.- Amasya Milletvekili Mehmet Naci
Bostancı’nın, Gaziantep Milletvekili Ümit Özdağ’ın 447 sıra sayılı Anayasa
Değişiklik Teklifi’nin 18’inci maddesi üzerinde şahsı adına yaptığı konuşması
sırasında AK PARTİ Grup Başkanına sataşması nedeniyle konuşması
MEHMET
NACİ BOSTANCI (Amasya) – Sayın Başkanım, değerli arkadaşlar; AK PARTİ on dört
yıldır iktidarda, on dört yıldır milletten bu meşru yetkileri alarak iktidar
oluyor; milletin hakkını, hukukunu, iradesini koruduğu, savunduğu için
iktidarda. 
TÜRABİ
KAYAN (Kırklareli) – Millete bir şey vermediniz, hep kendi iktidarınıza bir şey
verdiniz.
MEHMET
NACİ BOSTANCI (Devamla) – On dört yıllık AK PARTİ iktidarının özeti millete
saygıdır, milletin iradesini temsil etmektir. Bugün getirmiş olduğumuz teklif,
Cumhurbaşkanlığı sistemi teklifi hükûmet etme biçimi olarak Meclisten güvenoyu
alan bir hükûmet yerine o güvenoyunu doğrudan milletten alan bir yürütmeye
işaret etmekte, Sayın Başbakanın ifadesi de bunun üzerine şekillenmektedir. 
MUHARREM
ERKEK (Çanakkale) – Milletin can güvenliği kalmadı, mal güvenliği kalmadı.
MEHMET
NACİ BOSTANCI (Devamla) – Maalesef siyasette şöyle kötü bir alışkanlık var:
İnsanların konuşmalarını İngilizlerin o “copy-paste” dedikleri tarzda
“kes-yapıştır” mantığıyla alıyorsunuz, işinize geldiği gibi kullanmaya
kalkıyorsunuz. 
ENGİN
ALTAY (İstanbul) – Sen nasıl istiyorsun? Sen nasıl istiyorsun?
MEHMET
NACİ BOSTANCI (Devamla) – Bu, doğru bir tavır değil, doğru bir değerlendirme
değil. Demokrasiye, millete, milletin hukukuna bir katkı değil. 
Rakip
olabiliriz, farklı fikirlerde olabiliriz ama bir siyasetin kendisine saygısı,
aynı zamanda rakibine saygısıdır. Onun sözlerine de nasıl ağzından çıktıysa, ne
demek istediyse, kastı neyse ona uygun bir şekilde burada dile getirerek
eleştiri yapacaksa onun üzerine yapması ahlakın gereğidir. 
Teşekkür
ediyorum. (AK PARTİ sıralarından alkışlar) 
ÜMİT
ÖZDAĞ (Gaziantep) – Naci…
BAŞKAN
– Teşekkür ediyorum. 
ÜMİT
ÖZDAĞ (Gaziantep) – Naci, sen daha iyi bir cevap bulabilecek kadar akıllı bir
adamsın. “Copy-paste” falan yok orada! (AK PARTİ sıralarından “Otur yerine!”
sesleri)
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel
Başkanı İzmir Milletvekili Binali Yıldırım ve Grup Başkanvekilleri Kayseri
Milletvekili Mustafa Elitaş, Amasya Milletvekili Mehmet Naci Bostancı, Aksaray
Milletvekili İlknur İnceöz, Çanakkale Milletvekili Bülent Turan ve İstanbul
Milletvekili Mehmet Muş ile 310 Milletvekilinin Türkiye Cumhuriyeti
Anayasasında Değişiklik Yapılmasına Dair Kanun Teklifi (2/1504) ve Anayasa
Komisyonu Raporu (S. Sayısı: 447) (Devam)
BAŞKAN – Şimdi, İç Tüzük 72’ye göre verilmiş olan
görüşmelere devam önergesi var, okutup işleme alıyorum, oylarınıza sunacağım: 
Türkiye Büyük Millet Meclisi Başkanlığına
Görüşülmekte olan Anayasa teklifinin ilk tur
görüşmelerinin son maddesinin müzakerelerine İç Tüzük 72’nci maddede tanınan
imkân dâhilinde devam olunmasını arz ve teklif ederiz. 
 Özgür Özel  Levent
Gök Türabi Kayan
 Manisa Ankara Kırklareli
 Ahmet Akın Bülent
Tezcan
 Balıkesir Aydın


III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama…
BAŞKAN
– Oylamaya sunmadan önce bir yoklama talebi var, önce bu talebi karşılayacağım.

Sayın
Altay, Sayın Özel, Sayın Kayan, Sayın Akın, Sayın Tezcan, Sayın Yiğit, Sayın
Şeker, Sayın Adıgüzel, Sayın İrgil, Sayın Arslan, Sayın Gaytancıoğlu, Sayın
Ağbaba, Sayın Gök, Sayın Biçer, Sayın Kaplan Hürriyet, Sayın Türkmen, Sayın
Zeybek, Sayın Altaca Kayışoğlu, Sayın Özdemir, Sayın Sertel. 
Evet,
yoklama için üç dakika süre veriyorum ve yoklama işlemini başlatıyorum. 
ÖZGÜR
ÖZEL (Manisa) – Başkan, yedi dakika vermeyince Kızılay’daki arkadaşlar
yetişemiyor. Lütfen yedi dakika verin, üç dakika az. 
FATMA
BENLİ (İstanbul) – Bir dakika versin. 
(Elektronik
cihazla yoklama yapıldı)
BAŞKAN
– Toplantı yeter sayısı vardır.
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel
Başkanı İzmir Milletvekili Binali Yıldırım ve Grup Başkanvekilleri Kayseri
Milletvekili Mustafa Elitaş, Amasya Milletvekili Mehmet Naci Bostancı, Aksaray
Milletvekili İlknur İnceöz, Çanakkale Milletvekili Bülent Turan ve İstanbul
Milletvekili Mehmet Muş ile 310 Milletvekilinin Türkiye Cumhuriyeti
Anayasasında Değişiklik Yapılmasına Dair Kanun Teklifi (2/1504) ve Anayasa
Komisyonu Raporu (S. Sayısı: 447) (Devam)
BAŞKAN
– İç Tüzük 72 önergesini oylarınıza sunuyorum: Kabul edenler… Kabul etmeyenler…
Önerge kabul edilmemiştir.
Sayın
milletvekilleri, soru-cevap işlemi gerçekleştireceğiz ancak yoklamaya
girdiğiniz için isimler silindi.
Yine,
sırayla Sayın Tunç, Sayın Akın, Sayın Gaytancıoğlu, Sayın Yalım’ın yerine Sayın
Doğan, Sayın Arslan, Sayın Atıcı, Sayın Özdemir, Sayın Bakır ve Sayın Tüm
sisteme girsin, beş dakika süreyle soru-cevap yapacağız.
Evet,
Sayın Tunç, buyurun.
YILMAZ
TUNÇ (Bartın) – Teşekkür ediyorum Sayın Başkanım.
Sayın
Bakanım, beş yıl için seçimle gelen, 2 defadan fazla seçilemeyen bir kişi nasıl
diktatör olabilir? Cezai sorumluluğu olmayan bir cumhurbaşkanı yerine, millete
karşı siyasi sorumluluğu olan, Türkiye Büyük Millet Meclisine karşı cezai
sorumluluk getirilen bir sistemde diktatörlük mümkün müdür? Türkiye Büyük
Millet Meclisinin Cumhurbaşkanlığı seçimlerini yenileyerek görevine son
verebildiği bir yönetim sisteminde diktatörlük olabilir mi?
VELİ
AĞBABA (Malatya) – Sayın Bakana zor sorular soruyor AKP’liler, Sayın Bakana.
Kripto mu bu soru soran, kripto mu? Kim bu?
YILMAZ
TUNÇ (Bartın) – Kanun teklif edemeyen, kanuna aykırı kararname çıkaramayan,
bütçenin onaylanmasında yasamaya muhtaç olan, yaptığı işlemler yargı denetimine
tabi bir cumhurbaşkanının diktatör olacağını iddia etmek milletin aklıyla alay
etmek değil de nedir?
Teşekkür
ediyorum.
BAŞKAN
– Sayın Akın…
AHMET
AKIN (Balıkesir) – Biz Cumhuriyet Halk Partisi olarak Türkiye Büyük Millet
Meclisinde büyük bir mücadeleyle halkımızın iradesini temsil ediyoruz. 
Saraydan
alınarak, büyük bedeller ödeyerek halkımıza teslim edilen egemenliğin kayıtsız
şartsız milletin olduğu iradeyi savunuyoruz, cumhuriyeti savunuyoruz. Siz
seçimlerde halktan oy isterken “Biz cumhuriyetin yerine tek adam rejimine
döneceğiz, güçler ayrılığını iptal edeceğiz, tüm güçleri tek bir kişide
toplayacağız.” diyerek mi oy istediniz? 
Burada
yaşananları halkımıza duyurmak için canla başla cumhuriyetimiz, özgürlükler ve
demokrasi için CHP Grubu olarak büyük bir mücadele içindeyiz. Bunu yaparken
AKP, MHP, CHP demiyoruz, tüm Türkiye’nin geleceği için, Türkiye'nin karanlığa
götürülmemesi için mücadele ediyoruz. Siz asıl hesap vermeniz gereken halktan
kaçırarak saray talimatlarıyla resmen rejimi değiştirmek için Anayasa’yı
değiştirmek istiyorsunuz. Böyle bir rejim değişikliğini yapabilmek, hatta
teklif edebilmek için bile OHAL tehdidi ve iktidar şantajıyla referanduma
gitmek istemeniz resmen halkımızdan aldığınız yetkiyi kendi emellerinize alet
etmektir.
BAŞKAN
– Sayın Gaytancıoğlu…
OKAN
GAYTANCIOĞLU (Edirne) – Teşekkür ederim.
Anayasa’nın
ilk 4 maddesini değiştireceksiniz, bunu dün gece itiraf ettiniz. Kurtuluş
Savaşı yaptık, saltanatı kaldırarak, Padişahı ve ailesini göndererek egemenliği
kayıtsız şartsız halka verdik yani egemenliği saraydan alıp halka verdik.
Cumhuriyeti ilan eden demokrasiye inanmış o bilge insanlar, en sıkıntılı
dönemlerde tek parti yönetmesin diye Terakkiperver ve Serbest fırkaları
kurdurup denetlenmeyi istemedi mi? Ve en sonunda çok partili hayata bu ülkeyi
geçirmeyi başardık. Şimdi, siz halka bilgi vermeden, ekranları karartarak,
birçoğunuz “Ben FETÖ’cü değilim.” imajı yaratarak gizli oylama yerine açık
oylamayla egemenliği halktan alıp saraya vermek istiyorsunuz. Tekrar
söylüyorum: Ateşle oynuyorsunuz.
BAŞKAN
– Sayın Doğan…
SELİNA
DOĞAN (İstanbul) – Sayın Başkan, Trabzon Cumhuriyet Başsavcılığınca verilen 5
Ocak 2017 tarihli kararda şöyle diyor: “Her ne kadar yukarıda açık kimlik
bilgileri yazılı müştekinin gözaltına alındığı sırada Emniyet Müdürlüğünde
görevli polis memurları tarafından tehdit edilerek darbedildiği iddialarına
ilişkin soruşturmaya başlanmış ise de 667 sayılı Kanun Hükmünde Kararname’nin
9’uncu maddesi kapsamında karar alan ve görevlerini yerine getiren kişilerin bu
görevleri nedeniyle hukuki, idari, mali ve cezai sorumluluğunun bulunmadığından
bahisle haklarında kovuşturma yapılmasına yer olmadığına karar verilmiştir.”
Şimdi, yeni getirilen Anayasa’da da cumhurbaşkanının buna benzer temel hak ve
özgürlüklere ilişkin kararname çıkarabileceği öngörülüyor. Şimdi biz buradan
sormak istiyoruz: Bu orantısız düzenleme yetkileri karşısında vatandaş can ve
mal güvenliğini nasıl koruyacak? Kime, nereye başvuracak? 
BAŞKAN
– Sayın Arslan…
KAZIM
ARSLAN (Denizli) – Adalet Bakanına soruyorum: Anayasa’mızın 9’uncu maddesinde
yazılı “yargıda bağımsız” ibaresine “tarafsız” ibaresini eklemiş iseniz de
cumhurbaşkanı Anayasa Mahkemesinin 15 üyesinden 12’sini seçiyorsa, Danıştayın
1/4 üyesini, cumhuriyet başsavcısını ve yardımcısını atıyorsa, Hâkimler ve
Savcılar Yüksek Kurulunun 13 üyesinin 6’sını seçiyorsa bu yargı cumhurbaşkanına
ve yandaşlarına karşı tarafsız karar verebilir mi? Bu yargı bağımsız yargı
olabilir mi? Elbette ki olmaz. Yargıda oluşturulacak bu yapı yani “Önce ben
yargı mensuplarını seçeyim, sonra yargı beni yargılasın.” diyorsanız bu yanlış
değişiklikleri yaparak ülke güvenliğini yok ettiğiniz gibi hukuk güvenliğini de
sıfırlamış oluyorsunuz. Yargıyı mutlak bağımlı hâle getiriyorsunuz. Böyle bir
yargı sistemi olsa olsa diktatörlerce yönetilen ülkelerde olur. Keyfîlik artar,
adalet çöker, adaletin çöktüğü ülkemizde devlet çöker: Şunu iyi bilmelisiniz
ki…
(Mikrofon
otomatik cihaz tarafından kapatıldı)
BAŞKAN
– Sayın Atıcı…
AYTUĞ
ATICI (Mersin) – Bu anayasa ve rejim değişikliğine aklımla “Hayır.” diyorum. Bu
anayasa ve rejim değişikliğine fikrimle “Hayır.” diyorum. Bu anayasa ve rejim
değişikliğine vicdanımla “Hayır.” diyorum. Bu anayasa ve rejim değişikliğine
ruhumla “Hayır.” diyorum. Bu anayasa ve rejim değişikliğine onurumla “Hayır.”
diyorum. Bu anayasa ve rejim değişikliğine insanlığımla “Hayır.” diyorum. Bu
anayasa ve rejim değişikliğine demokratlığımla “Hayır.” diyorum. Bu anayasa ve
rejim değişikliğine cumhuriyetçiliğimle “Hayır.” diyorum. Bu anayasa ve rejim
değişikliğine halkçılığımla “Hayır.” diyorum. Bu anayasa ve rejim değişikliğine
laik duruşumla “Hayır.” diyorum. Bu anayasa ve rejim değişikliğine
devrimciliğimle “Hayır.” diyorum. (CHP sıralarından alkışlar)
BAŞKAN
– Sayın Tüm, buyurun.
MEHMET
TÜM (Balıkesir) – Teşekkür ederim Sayın Başkan.
Buradan
Hükûmete sesleniyorum: On beş yıllık iktidarınız döneminde ülkeyi getirdiğiniz
yeri size hatırlatmak isterim. Yargıya güven yüzde 3’lere düşmüş durumda. İnsan
hakları ihlallerinde 1’inci sıradayız. Basın özgürlüğünde 151’inci sıradayız.
Demokraside 97’nci sıradayız. Eğitimde 76 ülke arasında 41’inci sıradayız. Sağlıkta
100 ülke arasında 52’nci sıradayız. İşsizlikte 2’nci sıradayız. Yoksullukta
Avrupa’da 5’inci sıradayız. Çocuk istismarında dünyada 3’üncü sıradayız. Kadın
cinayetleri sayısı sizin döneminizde 14 bine ulaştı. Ülkeyi bu duruma
getirirken başınızda kim vardı biliyor musunuz? Ben söyleyeyim: Reisiniz vardı.
Şimdi, siz, tüm bunlardan sorumlu olan birini diktatör yapmak istiyorsunuz.
Başkanlık olursa cinayetler bitecek mi? Ensar vakıfları kapanacak mı?
Çocuklarımız rahat edecek mi? Gelin “daha çok demokrasi” diyerek çağdaş,
demokratik bir anayasayı yaşama geçirelim.
(Mikrofon
otomatik cihaz tarafından kapatıldı)
BAŞKAN
– Soruları cevaplandırmak için sözü Adalet Bakanı Sayın Bekir Bozdağ’a
bırakıyorum.
Buyurun
Sayın Bozdağ.
ADALET
BAKANI BEKİR BOZDAĞ (Yozgat) – Sayın Başkan, değerli milletvekilleri;
cumhurbaşkanlığı sistemine “diktatörlük” demek, “tek adamlık” demek esasında bu
teklife yapılan açık bir iftiradır hem de abartmalı bir iftiradır. Ben geçen de
söyledim, bir kez daha söylüyorum: Bu millet sizden de akıllı, bizden de
akıllı; neyin diktatörlük, tek adamlık olduğunu, neyin de demokrasiye, hukuk
devletine uygun olduğunu daha iyi bilecek, daha iyi tartacak ve sonuçta
kararını verecek.
Şimdi,
diktatörlükten, tek adamlıktan bahsettiğiniz yerde yasama, yürütme, yargı
kuvvetlerinin tek elde toplandığını herhâlde kastediyorsunuz. Peki, şimdi bu
teklif neyi getiriyor? Yasamayı ayırıyor, yürütmeyi ayırıyor hem de birbirinden
tam ayırıyor ve birbirine karşı bağımsız hâle getiriyor. Nasıl diktatörlük
olacak? Seçim oluyor; beş yılda bir seçim olacak, rekabetçi seçim olacak,
serbest seçim olacak, halkın iradesiyle seçilecek. Halkın iradesiyle beş yılda
seçime giden bir diktatör dünyanın neresinde var, böyle bir şey olur mu?
Serbest seçimler, demokratik seçimler, rekabetçi seçimler olacak. Kazandığı
zaman beş yıl, bir daha kazandı, azami on yıl; on yıldan sonra bir daha aday
olamayacak. Dünyada böyle bir örnek var mı? Yok. Yasama yetkisi elinde mi?
“Diktatör” dediğin temel haklarla ilgili düzenleme yapabilir, yasama yetkisi
olur elinde, siyasi haklar, ödevlerle ilgili yapar, yasamayla ilgili yapar,
yargıyla ilgili yapar. Bu teklifin neresinde temel haklarla ilgili, siyasi
haklarla ilgili, yargıyla ilgili, yasamayla ilgili Cumhurbaşkanına düzenleme
yetkisi veriyor, var mı böyle bir şey? Diktatörlerin nerede eylem ve
işlemlerine karşı yargı yolu açıktır? Şu anda, Cumhurbaşkanının her türlü eylem
ve işlemlerine karşı yargı yolunu açıyor. Dünyanın neresinde böyle bir diktatör
var? (AK PARTİ sıralarından alkışlar) 
MAHMUT
TANAL (İstanbul) – Suriye Anayasası’nda var, Esad’da var, Esad’da. 
ADALET
BAKANI BEKİR BOZDAĞ (Yozgat) – Cumhurbaşkanı eğer diktatörlüğe yeltenirse, o
zaman Meclisin seçimleri yenileme kararı vardır. Dünyanın neresinde
diktatörlerin görevine Meclis seçim kararı alarak son verebiliyor? Böyle bir
şey var mı? 
MAHMUT
TANAL (İstanbul) – Suriye’de var, Suriye Anayasası’nda var. 
ADALET
BAKANI BEKİR BOZDAĞ (Yozgat) – Cumhurbaşkanlığı kararnamesi çıkıyor, onu
denetleme yetkisi de Meclise ait, Meclis çıkaracağı kanunla o kararnameyi de
çöpe atabilir. Dünyanın neresinde böyle bir şey var? 
MAHMUT
TANAL (İstanbul) – Suriye Anayasası’nda var, Suriye. 
ADALET
BAKANI BEKİR BOZDAĞ (Yozgat) – Meclis ayrı, yürütme ayrı, ayrı ayrı seçiliyor
ve egemenlik millete ait, doğru ve tartışmasız ama millet sadece bugün yasamayı
seçiyor, biz yürütmeyi de doğrudan seç diye getiriyoruz. Bunun neresi
diktatörlükle alakalıdır? Tam demokrasiyle alakalıdır, millî egemenliğe tam
değerini vermekle alakalıdır. (AK PARTİ sıralarından alkışlar) Bunları
birbiriyle karıştırmayalım. 
ÖZGÜR
ÖZEL (Manisa) – Tam bir diktatörlük, tam diktatörlük!
ADALET
BAKANI BEKİR BOZDAĞ (Yozgat) – Bu ilk 4 madde yalanı da çok tekrar edildi. 
FATMA
KAPLAN HÜRRİYET (Kocaeli) – Demokrasinin üstünde oturuyorsunuz, kalkın oradan. 
ADALET
BAKANI BEKİR BOZDAĞ (Yozgat) – Bu teklifin içinde ilk 4 maddede bir noktayı
değiştiren bir şey yok. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen. 
FATMA
KAPLAN HÜRRİYET (Kocaeli) – Oturdunuz demokrasinin üstüne, kalkın oradan. 
ADALET
BAKANI BEKİR BOZDAĞ (Yozgat) – Kaç defa söylendi, milletimiz de bunu görüyor.
Doğrudan da, dolaylı olarak da ilk 4 maddeyi değiştiren veya zayıflatan
herhangi bir düzenleme yoktur. Bu bir rejim değişikliği değildir, siz
istediğiniz kadar söyleyin; bu bir hükûmet sistemi değişikliğidir…
FATMA
KAPLAN HÜRRİYET (Kocaeli) – Fetullah Gülen’le beraber mi yaptınız bu anayasayı?
ADALET
BAKANI BEKİR BOZDAĞ (Yozgat) – …Türkiye’nin parlamenter sistemden
cumhurbaşkanlığı sistemine geçişini düzenleyen bir düzenlemedir. 
FATMA
KAPLAN HÜRRİYET (Kocaeli) – Fetullah Gülen de oy verecek mi buna?
ADALET
BAKANI BEKİR BOZDAĞ (Yozgat) – Yargıya gelince. Yargı konusunda
Cumhurbaşkanının mevcut Anayasa’daki yetkilerine ilave yeni bir yetki
getirilmiyor. (CHP sıralarından gürültüler) Anayasa Mahkemesi üyeleri nasıl
seçiliyorsa şimdi de öyle seçilecek, Yargıtay cumhuriyet başsavcısı, başsavcı
vekili şu anki sistemde nasıl seçiliyorsa aynen öyle, Danıştayın dörtte 1’i
nasıl seçiliyorsa öyle. 
(Mikrofon
otomatik cihaz tarafından kapatıldı)
BAŞKAN
– Teşekkür ediyorum Sayın Bakan. 
FATMA
KAPLAN HÜRRİYET (Kocaeli) – Yalan!
ADALET
BAKANI BEKİR BOZDAĞ (Yozgat) – HSYK’da 4 üye seçiliyor, o da gene aynı öyle. 
FATMA
KAPLAN HÜRRİYET (Kocaeli) – Fetullah Gülen de oy verecek mi buna?
ADALET
BAKANI BEKİR BOZDAĞ (Yozgat) – Yeni gelen şey, milletin temsilcilerinin HSYK’ya
üye seçmesidir. 
BAŞKAN
– Teşekkürler Sayın Bakan. 
ADALET
BAKANI BEKİR BOZDAĞ (Yozgat) – Niye rahatsız oluyorsunuz milletin
temsilcilerinin Hâkimler ve Savcılar Kuruluna üye seçmesinden? 
BAŞKAN
– Teşekkür ediyorum Sayın Bakanım. 
Buyurun
Sayın Altay. 
ENGİN
ALTAY (İstanbul) – 60’a göre pek kısa bir söz talep ediyorum.
BAŞKAN
– Buyurun, açtım mikrofonu 60’a göre.
IV.- AÇIKLAMALAR (Devam)
21.- İstanbul Milletvekili Engin Altay’ın,
Adalet Bakanı Bekir Bozdağ’ın 447 sıra sayılı Anayasa Değişiklik Teklifi’nin
18’inci maddesi üzerinde yapılan soru-cevap işleminde yaptığı konuşmasındaki
bazı ifadelerine ilişkin açıklaması
ENGİN
ALTAY (İstanbul) – Sayın Başkan, demokrasinin tepki ve protesto rejimi olduğuna
inanmayan ve bunu kabul etmeyenlere, kendisine yapılan her türlü eleştiriyi
hakaret addederek hakkında mahiyetindeki, emrindeki yargı marifetiyle dava
açanlara, kendisi gibi düşünmeyen herkesi terörist ilan edenlere dünyanın her
yerinde “diktatör” deniyor. (CHP sıralarından alkışlar)
Şimdi,
Ahmet Necdet Sezer’in bir buçuk yıllık görev süresinde 26 kişiye
Cumhurbaşkanına hakaretten dava açılmış.
HASAN
TURAN (İstanbul) – Açmasın mı? 
ENGİN
ALTAY (İstanbul) – Sayın Abdullah Gül’ün son bir buçuk yıllık görev süresi…
HASAN
TURAN (İstanbul) – Açmasın mı? Adalet serbest mi olsun?
ENGİN
ALTAY (İstanbul) – …içinde 139 hakaret davası açılmış.
HASAN
TURAN (İstanbul) – Hakaret edelim o zaman!
ENGİN
ALTAY (İstanbul) – Sayın Recep Tayyip Erdoğan’ın bir buçuk yıllık görev süresi
içinde ise 1.845 kişiye Cumhurbaşkanına hakaretten dava açılmış. 
(Mikrofon
otomatik cihaz tarafından kapatıldı) 
ENGİN
ALTAY (İstanbul) – Buradan şu çıkar: Ya Sayın Abdullah Gül’e göre Sayın Erdoğan
daha tahammülsüzdür ya da Sayın Abdullah Gül’e göre Sayın Erdoğan daha baskıcı,
daha diktatöryal, daha hoşgörüsüz, daha tahammülsüz bir tutum içindedir.
Arz
ederim. (CHP sıralarından alkışlar, AK PARTİ sıralarından gürültüler) 
BAŞKAN
– Teşekkür ediyorum. 
Hukuk
devletinde dava açmak bir haktır hukuku savunuyorsak, demokrasi diyorsak.
ÖZGÜR
ÖZEL (Manisa) – Bak, illa konuşacaksın. Şu İç Tüzük 64’ü böyle yiyeceğim
sinirimden ya.
CEYHUN
İRGİL (Bursa) – Gözaltı merkezlerinde yer kalmadı. 
ADALET
BAKANI BEKİR BOZDAĞ (Yozgat) – Sayın Başkan…
BAŞKAN
– Buyurun Sayın Bakan. 
22.- Adalet Bakanı Bekir Bozdağ’ın,
İstanbul Milletvekili Engin Altay’ın yaptığı açıklamasındaki bazı ifadelerine
ilişkin açıklaması
ADALET
BAKANI BEKİR BOZDAĞ (Yozgat) – Sayın Başkanım, değerli milletvekilleri;
299’uncu maddeye göre bu tür suç isnadı karşısında izin verme yetkisi Adalet
Bakanına aittir. 
Adalet
Bakanı olarak göreve başladığım zaman, bundan önceki Sayın Cumhurbaşkanlarına
hakaret isnatları geldiğinde Adalet Bakanlığının uygulaması nedir diye
arkadaşlarıma sordum ve istatistikleri de çıkarttırdım. Reddedilen ne kadar,
izin verilen ne kadar diye baktığımızda, neredeyse bütün Sayın
Cumhurbaşkanlarıyla ilgili isnatların tamamına yakınına izin verilmiş. Sadece
suç oluşturmayacağı çok açık olanlara… Onların sayısı da çok azdır. Ama,
dosyalara baktığınızda, Sayın Sezer’le ilgili, Sayın Gül’le ilgili, önceki
Cumhurbaşkanlarımızla ilgili hakaret dosya sayısına baktığımızda bunların çok
az olduğunu görüyoruz ama özellikle Sayın Cumhurbaşkanımıza dönük kampanyalar
yürütülüyor ve sinkâflı -burada söylemeye dilim varmıyor- onlarca, yüzlerce,
sosyal medyadan ve başka yerlerden hakaretler yapılıyor.
Benim
yerimde Cumhuriyet Halk Partisinin sayın bir milletvekili Adalet Bakanı
olsaydı, eminim ki tereddütsüz, o da aynısına izin verirdi. (CHP sıralarından
gürültüler)
(Mikrofon
otomatik cihaz tarafından kapatıldı) 
ADALET
BAKANI BEKİR BOZDAĞ (Yozgat) – Düşünce açıklamak ayrı, sövmek ayrı bir şey.
BAŞKAN
– Teşekkür ediyorum.
MEHMET
NACİ BOSTANCI (Amasya) – Sayın Başkan...
BAŞKAN
– Sayın Bostancı, buyurun; 60’a göre size de söz veriyorum.
Bir
dakika.
23.- Amasya Milletvekili Mehmet Naci
Bostancı’nın, İstanbul Milletvekili Engin Altay’ın yaptığı açıklamasındaki bazı
ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkür ediyorum. 
Sayın
Engin Altay’ın bazı örnekler üzerinden ve rakamla yapmış olduğu bir mukayese
var. Burada, muhalif-muvafık, fikirleri farklı olabilir ama herkesin bir ortak
kanaati olduğunu düşünüyorum; o da Sayın Recep Tayyip Erdoğan’ın Türkiye
siyasetinde karizmatik bir figür oluşu. 
Esasen,
AK PARTİ’nin on dört yıl boyunca iktidar olmasında Sayın Erdoğan’ın kitleler
üzerindeki bu etkili liderliğinin, karizmatik rolünün büyük etkisi var.
Karizmatik figürler coşkun taraftarlara sahip oldukları gibi aynı zamanda
coşkun eleştirileri de doğururlar, bu doğru. İşte, bu coşkun eleştirilerden
makul, meşru, demokrasinin özüne uygun olanlar herkesin başının üstüne…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen siz de.
MEHMET
NACİ BOSTANCI (Amasya) – …ama trollük yapanlara karşı…
ENGİN
ALTAY (İstanbul) – Trol!
MEHMET
NACİ BOSTANCI (Amasya) – …Cumhurbaşkanlığı makamına gelmiş birisinin kendisinin
değil, hukuk çerçevesinde savcıların, trollük yapanlara ilişkin dava açması
olağandır. Durum bundan ibarettir.
Teşekkür
ediyorum.
BURCU
KÖKSAL (Afyonkarahisar) – Ama sizin trollere hiç dava açılmıyor.
BAŞKAN
– Teşekkür ediyorum.
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel
Başkanı İzmir Milletvekili Binali Yıldırım ve Grup Başkanvekilleri Kayseri
Milletvekili Mustafa Elitaş, Amasya Milletvekili Mehmet Naci Bostancı, Aksaray
Milletvekili İlknur İnceöz, Çanakkale Milletvekili Bülent Turan ve İstanbul
Milletvekili Mehmet Muş ile 310 Milletvekilinin Türkiye Cumhuriyeti
Anayasasında Değişiklik Yapılmasına Dair Kanun Teklifi (2/1504) ve Anayasa
Komisyonu Raporu (S. Sayısı: 447) (Devam)
BAŞKAN – Şimdi, 18’inci madde üzerinde beşi aynı
mahiyette olmak üzere yedi adet önerge vardır; ilk okutacağım beş önerge aynı
mahiyette olacaktır.
Türkiye Büyük Millet Meclisi
Başkanlığına
Görüşülmekte olan (2/1504) esas numaralı Kanun
Teklifi’nin 18’inci maddesinde yer alan “Bu Kanun” ibaresinin “Bu Kanun
hükümleri” olarak değiştirilmesini arz ve teklif ederiz.
 Mustafa
Yel
 Tekirdağ
Aynı mahiyetteki diğer önergelerin imza sahipleri:

 Hamza Dağ
 İzmir

 Salih Fırat
 Adıyaman

 Mehmet Öntürk
 Hatay

 Ramazan Can
 Kırıkkale
MEHMET NACİ BOSTANCI (Amasya) – Başkanım, önergeleri çekiyoruz.
BAŞKAN – Aynı mahiyetteki önergeler çekilmiştir.
Diğer önergeleri okutuyorum:
Türkiye Büyük Millet Meclisi
Başkanlığına
Genel Kurulda görüşülecek olan 447 sıra sayılı Kanun
Teklifi’nin 18’inci maddesinin teklif metninden çıkarılmasını arz ve teklif
ederim. 5/1/2017
 Meral Danış Beştaş Mithat
Sancar
 Adana Mardin
Türkiye Büyük Millet Meclisi
Başkanlığına
Görüşülmekte olan 447 sıra sayılı Türkiye Cumhuriyeti
Anayasasında Değişiklik Yapılmasına Dair Kanun Teklifi’nin 18’inci maddesinin
Anayasa’ya aykırı olduğu gerekçesiyle metinden çıkarılmasını arz ederiz.

 Engin Altay Levent
Gök Özgür Özel
 İstanbul Ankara Manisa

 Tekin Bingöl Ahmet
Haluk Koç
 Ankara Ankara
BAŞKAN
– Son okunan önergeye Komisyon katılıyor mu?
ANAYASA
KOMİSYONU SÖZCÜSÜ MARKAR ESEYAN (İstanbul) – Katılmıyoruz Sayın Başkan.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde söz isteyen Ankara Milletvekili Levent Gök.
Buyurun
Sayın Gök. (CHP sıralarından alkışlar)
LEVENT
GÖK (Ankara) – Sayın Başkan, değerli milletvekilleri; önemli bir Anayasa
değişiklik teklifi görüşmelerinin sonuna yaklaşmış bulunuyoruz birinci turda. 
Değerli
milletvekilleri, cumhuriyet büyük bir proje, cumhuriyet sıradan bir proje
değil. Liderimiz Atatürk sıradan bir lider değil. Modern Türkiye Cumhuriyeti
kurulurken emperyalizme karşı kanla verilen büyük bir mücadele sonunda bağımsız
bir ülke yaratıldı. Bu ülkede sıfırdan sanayileşme, laiklik ekseni üzerinde
halk egemenliği, çağdaş uygarlığa erişme mücadelesi verildi. Sizin bugünlerde
dost bırakmadığınız tüm dünyada “Yurtta sulh, dünyada sulh.” ilkesiyle bütün
dünyayla barışık bir ülke yaratıldı.
Kadın-erkek
eşitliği, fırsat eşitliği… Fırsat eşitliğinden cumhuriyetin tüm çocukları
nasibini aldı. Bugün bir Recep Tayyip Erdoğan Cumhurbaşkanı oldu, Binali
Yıldırım Başbakan oldu, bütün arkadaşlarımız milletvekili oldu. Bunların hepsi
cumhuriyet kurumunun ve onun özelliğinin bir sonucu, durup dururken olmadı ve
Mustafa Kemal Atatürk bir ortak kültür, ortak vatan yaratırken Türk, Kürt, Laz,
Çerkez demedi; herkesi bütün etnik kimliğiyle, mezhebiyle benimseyerek bir ulus
yaratma mücadelesi verdi. İşte, “modern Türkiye” böyle bir devletin adıdır. 
Sayın
Başkan, değerli milletvekilleri; şimdi, Başbakanlığı kaldırıyoruz. Sayın
Başbakan kendini feda etti “Binali feda olsun.” diye ama feda edilen Binali
Bey’in makamı değil, milletin makamı ve Başbakanlık kalkınca da Cumhurbaşkanı
da Başbakanlığı üstlenecek, yürütmenin başı olacak. Peki, nereden nereye geldik
sayın milletvekilleri?
Bakın,
günlerdir arkadaşlarımız anlatıyor, aydın, Türkiye’nin saygın gazetecileri
yazılar yazıyor, anlamadınız ama belki Atatürk’ün tam 87 yıl önceki sözlerini
sizlere hatırlatırsam daha iyi anlarsınız. 27 Nisan 1931’de yeni seçimlerden
sonra Atatürk Cumhurbaşkanı seçiliyor 4 Mayısta, İsmet Paşa’dan kabineyi
kurmasını istiyor. Bu vesileyle bir gazeteye demeç verirken sözünün arasında
diyor ki: “Eğer İsmet Paşa hükûmeti kurmayı kabulden kesin olarak çekinmiş
olsaydı başvekilliği bizzat üzerime alırdım, başka çare kalmazdı; ya ben ya
İsmet Paşa.” Bu demeç her yerde duyulunca “Acaba bizde de Amerika Birleşik
Devletleri’nde olduğu gibi başkanlık sistemi mi kurulacak?” tartışmaları
yaşandı tam 1931 yılında. Bunun üzerine Atatürk, İsmet Paşa’yı, Fethi Bey’i ve
Serbest Fırkanın sekreteri Nuri Conker’i çağırdı ve şu açıklamayı yaptı:
“Arkadaşlarımız içinde başvekillik yapacak zevat çoktur fakat bütün bu
arkadaşlarım da dâhil olduğu hâlde milletin umumi eğilimi benim şu veya bu
zaruret karşısında başvekil olmamı icap ettirirse, bu vazifeyi kemalitevazu ve
minnetle yapmaya hazırım. Bu takdirde benim aynı zamanda Reisicumhurluğu
üzerimde bulundurmamın elbette kanuni imkânı yoktur. Benim alacağım bu yeni
vazifeyi muhtelif tarz ve manalarda kötüye yorumlamak imkânı yoktur.
Amerika
sistemini tatbik etmeyi hiç hatırıma getirmedim; sistemsiz ve kanunsuz bir
tarzda, Reisicumhurluk ile Başvekâleti birleştirmeyi düşünmedim ve düşünecek
adam olmadığımın bütün milletçe malum olduğunu zannederim. (CHP sıralarından
alkışlar) Bugünkü şartlar içinde, bir hükûmetin millet ve memleket menfaati
için takviyesine maruf herhangi sözümü bin türlü boş sözlerle istismar etmeye
kalkışmak çok bedbaht adamların işidir.” 
Mustafa
Kemal aynı şekilde kendisine bu konuda görüşünü soran Genel Sekreter Rıza
Soyak’a da aynen şunları söylüyor: “Bunlar çok budalaca sözlerdir Soyak,
şaşarım o efendilerin aklı perişanına. Hep biliyoruz ki, memleketimizin başına
gelen felaketlerin çoğu şahsi idareden gelmiştir. Bu kadar geri kalmamızın
başlıca amillerinden biri de budur. Biz öteden beri bununla mücadele ettik.
Şimdi benden kimse aynı yola gitmeyi beklemesin.” (CHP sıralarından alkışlar) 
Sayın
Başkan, değerli milletvekilleri…
(Mikrofon
otomatik cihaz tarafından kapatıldı) 
LEVENT
GÖK (Devamla) – Sayın Başkan, bir dakika daha rica edeyim, toparlıyorum. 
BAŞKAN
– Tabii, bir dakikanızı ilave edeceğim.
LEVENT
GÖK (Devamla) – İşte seksen yedi yıl önce geçen tartışmalar, işte Mustafa Kemal
Atatürk’ün sözleri. Türkiye’nin ne denli itibarlı, onurlu bir ülke olduğunun
altında Mustafa Kemal Atatürk ve arkadaşlarının bu sözleri vardır, bunun
üzerine kurulmuştur cumhuriyet. Şimdi, siz bütün bunlardan sarfınazar ederek
Türkiye’yi cumhuriyetin rotasından, Atatürk’ün rotasından çıkartmaya
çalışıyorsunuz ve bize diyorsunuz ki: “Atatürk’ün yolundan dönün.” Hayır ve
asla. Pir Sultan’ın dediği gibi: 
“Kadılar,
müftüler fetva yazarsa,
İşte
kement, işte boynum asarsa,
İşte
hançer, işte kellem keserse,
Dönen
dönsün, biz dönmeyeceğiz yolumuzdan.” (CHP sıralarından “Bravo” sesleri,
alkışlar) 
BAŞKAN
– Teşekkür ediyorum Sayın Gök.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi
Başkanlığına
Genel
Kurulda görüşülecek olan 447 sıra sayılı Kanun Teklifi’nin 18’inci maddesinin
teklif metninden çıkarılmasını arz ve teklif ederim. 
Mithat
Sancar (Mardin) ve arkadaşları
BAŞKAN
– Komisyon önergeye katılıyor mu? 
ANAYASA
KOMİSYONU SÖZCÜSÜ MARKAR ESEYAN (İstanbul) – Katılmıyoruz Sayın Başkanım.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde söz isteyen Mardin Milletvekili Mithat Sancar. (HDP
sıralarından alkışlar) 
Buyurun
Sayın Sancar. 
MİTHAT
SANCAR (Mardin) – Sayın Başkan, değerli milletvekilleri; iktidar sözcüleri,
Hükûmet temsilcileri bize bu teklifin -tartışmakta olduğumuz Anayasa
değişikliği teklifinin- ne kadar çok demokrasi ve hukuk devleti getirdiğini
anlatmaya çalışıyorlar ama burada demokrasinin sadece bir tek ölçütünü
vurguluyorlar, o da seçim. “Eğer Cumhurbaşkanı seçimle gelirse ve yetkileri de
artırılırsa Türkiye güçlü bir hukuk devleti olacak, iyi bir demokrasi olacak.”
demeye getiriyorlar. Oysa önerdikleri sistem, kuvvetler ayrılığı gibi hukuk
devletinin temel ilkelerine, yargı bağımsızlığı gibi hukuk devletinin var oluş
sebeplerine tümüyle yabancı, bu ilkeleri tanımayan bir sistemdir. Kuvvetler
ayrılığını değil, tek kuvvet egemenliğini kurmaya yönelmiş bir teklifle karşı
karşıyayız. Bunu defalarca söyledik. Kuvvetler birliği de değil bu, tek kuvvet
sistemi. Tek kuvvet sistemi nerede var? Bu sistem 1650’lerde Thomas Hobbes’un
teorisini yazdığı, sonra mutlak “monark”ların uygulamaya geçirdiği, hayata
geçirdiği sistemdir. İnsanlık yerel demokrasiyi, katılımcı demokrasiyi,
özgürlükçü demokrasiyi tartışırken AKP bize MHP’yle birlikte mutlak monarşiler
döneminin köhnemiş sistemini özgürlük diye yutturmaya çalışıyor. Bakın, çok
tehlikeli bir iş yapıyorsunuz. Bu sistem toplumu ikiye böler -sürekli- en az
ikiye böler; ideolojik olarak ikiye böler, başka, etnik olarak böler, inanç
açısından böler. Başkanlık sistemi, Türkiye gibi kutuplaşmanın
derinleştirildiği bir ülkede bu kutuplaşmayı potansiyel çatışma alanı hâline
getirir ve burada “milletin temsili” diye sözü edilen şeyin de gerçekleşme
şansı olmaz.
Ya
1700’lerde, 1800’lerde söylemişti insanlar. Millet iradesi dediğiniz şeyin iyi
tanımlanması gerekiyor, milletin iradesinden söz edebilmek için milletin özgür
olması gerekiyor. Şahıslar için de geçerlidir, hukukun en temel bilgilerinden
biridir: Özgürlüğü olmayanın iradesi olmaz. Siz özgürlüklerle ilgili en kötü
uygulamaları yapacaksınız, özgürlükleri askıya alacaksınız, özgürlükleri askıya
alacak bir yetkili cumhurbaşkanı, tek yetkili cumhurbaşkanı kuracaksınız ve
sonra da millet iradesinden söz edeceksiniz. Milleti tek kişiyle özdeşleştiren
sistemin milletin bekasıyla, hayrıyla, özgürlüğüyle, refahıyla alakası olamaz.
Millet yüzde 50’den ibaret değildir, yüzde 51’den ibaret değildir. Başkana oy
verenlerin dışında kalanların yaşam hakkını güvence altına almayan hiçbir
sistem demokrasi olamaz, hukuk devleti olamaz, özgürlükçü olamaz, çağdaş
olamaz.
Bu
teklif, sadece bir kişiyi milletle özdeşleştirmeye yönelik bir tekliftir. Bunun
adı da zaten diktatörlüktür. Millet adına her şeyi yapma yetkisi olduğunu
burada propaganda ettiğiniz, anlatmaya çalıştığınız sistem özgürlükçü değildir,
katılımcı değildir, tek kişi yönetimidir, diktatörlüktür, bu kadar açık.
Bugünden yarına diktatörlük kurulmazsa öbür güne kurulur.
SEBAHATTİN
KARAKELLE (Erzincan) – Diktatörlük olsaydı böyle konuşamazdınız.
MİTHAT
SANCAR (Devamla) – Daha önce de söyledim size. Dinlemeye de biraz tahammül
etseniz demokratlığınız konusunda belki şu kadar bir umut yaratırsınız.
İnsanları konuşturmuyorsunuz, konuşanları içeri atıyorsunuz. Gelecek sistemin
bundan daha iyi olduğunu nasıl garanti edebilirsiniz; biz niye inanalım,
halkımız niye inansın?
MHP’li
milletvekillerine de bir sözüm var: Yıllarca tek adam yönetiminin ne kadar kötü
olduğunu anlattılar. Buraya bir zahmet çıkıp bir özeleştiri verseydiniz,
deseydiniz ki: “Yanlış düşünmüşüz. Şu nedenle yanlış düşünmüşüz. Şöyle
yanılmışız.” Onunla ilgili hiçbir hesap yok, hiçbir özür yok, hiçbir açıklama
yok ama bu sisteme destek var. 
Bakın
arkadaşlar, bu sistem demokrasi için getirilmiyor, bu sistem hukuk devleti daha
iyi olsun diye getirilmiyor. Peki ne için getiriliyor? Arkada başka hesaplar
var. Burada milletin hakkını ve egemenliğini güvence altına almak değil...
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen, bir dakika veriyorum.
MİTHAT
SANCAR (Devamla) – Milletin hakkını, hukukunu, özgürlüğünü, iradesini güvence
altına almaya değil; bir kişinin, bir dönemin yaptıklarını, hukuksuzluklarını,
yolsuzluklarını güvence altına almaya yöneliktir ve burada bir pazarlık olduğu
şüphesini -bugüne kadar doğru dürüst bir açıklama yapmadığı için- ne iktidar
partisi ne MHP, bir pazarlık olduğu, başka hesaplar olduğu iddiasını da asla
zihinlerden silemezsiniz, bu şüphe sürekli güçlenecektir. Biz HDP olarak yerel
demokrasi için, katılımcı demokrasi için, özgürlükçü demokrasi için, özgür ve
müreffeh bir Türkiye için “hayır” diyeceğiz. Bizi ne kadar çok susturmaya
çalışırsanız çalışın asla sesimiz kısılmayacak. Bu teklifin milletten, halktan,
toplumdan geri dönmesi için elimizden gelen her şeyi yapacağız. Eğer siz özgür
bir ortam yaratmaya cesaret ederseniz bu seçim sizin için “hayır”ın başlangıcı
olacaktır.
Saygılarımla.
(HDP sıralarından alkışlar) 
BAŞKAN
– Teşekkür ediyorum.
ERHAN
USTA (Samsun) – Sayın Başkan...
BAŞKAN
– Sayın Usta...
ERHAN
USTA (Samsun) – Sayın Başkan, hatip konuşmasında pazarlık yaptığımızı
söyleyerek sataşmada bulunmuştur. 
BAŞKAN
– Buyurun Sayın Usta, iki dakika süre veriyorum, lütfen yeni bir sataşmaya
meydan vermeyelim.
V.- SATAŞMALARA İLİŞKİN KONUŞMALAR (Devam)
11.- Samsun Milletvekili Erhan Usta’nın,
Mardin Milletvekili Mithat Sancar’ın 447 sıra sayılı Anayasa Değişiklik
Teklifi’nin 18’inci maddesiyle ilgili önerge üzerinde yaptığı konuşması
sırasında Milliyetçi Hareket Partisine sataşması nedeniyle konuşması
ERHAN
USTA (Samsun) – Teşekkür ederim. 
Sayın
Başkan, değerli milletvekilleri; biz hep ifade ediyoruz: Milliyetçi Hareket
Partisinin başından itibaren çizgisi bellidir. Bizim milletin menfaatinin
dışında hiçbir hesabımız olamaz, bizim bütün hesabımız Türk milletinin
menfaatidir. 
EMİN
HALUK AYHAN (Denizli) – Söyle bir daha. 
ERHAN
USTA (Devamla) – Bütün meseleleri bu çerçevede değerlendirmek lazım. Pazarlık
yapanların kiminle ne pazarlık yaptığını geçmişte herkes biliyor. Milliyetçi
Hareket Partisi siyasi hayatı içerisinde, siyasi tarihi içerisinde hiçbir kirli
pazarlığın, açık pazarlığın hiçbir şekilde içerisinde bulunmamıştır. Yani,
bunları, bu tür lafları yakıştıramıyorum ve Milliyetçi Hareket Partisine hakikaten
çok haksızlık olur bu. Dolayısıyla, tekrar ediyorum, hiçbir şekilde hiçbir
anlaşmanın, hiçbir pazarlığın içerisinde olmamız mümkün değildir. Biz milletin
menfaatini düşünüyoruz, milletin menfaatinin bugün bu şekilde davranmayı
gerektirdiğini düşünerek bu teklife Milliyetçi Hareket Partisi destek veriyor. 
Teşekkür
ederim. (MHP sıralarından alkışlar) 
BAŞKAN – Teşekkür ediyorum. 
XI.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel
Başkanı İzmir Milletvekili Binali Yıldırım ve Grup Başkanvekilleri Kayseri
Milletvekili Mustafa Elitaş, Amasya Milletvekili Mehmet Naci Bostancı, Aksaray
Milletvekili İlknur İnceöz, Çanakkale Milletvekili Bülent Turan ve İstanbul Milletvekili
Mehmet Muş ile 310 Milletvekilinin Türkiye Cumhuriyeti Anayasasında Değişiklik
Yapılmasına Dair Kanun Teklifi (2/1504) ve Anayasa Komisyonu Raporu (S. Sayısı:
447) (Devam)
BAŞKAN
– Mithat Sancar ve arkadaşlarının önergesini oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
18’inci
madde üzerindeki görüşmeler böylece tamamlanmıştır. 
Şimdi,
maddenin gizli oylaması yapılacaktır. 
Komisyon
ve Hükûmet sıralarının görevli arkadaşlarımıza bırakılmasını istirham ediyorum.

Sayın
milletvekilleri, lütfen yerlerimizde oturalım, sadece görevli arkadaşlarımız
gelsin, ad okunduktan sonra zarf ve pullar verilecek. 
Gizli
oylamanın ne şekilde yapılacağını biliyorsunuz, bir kez daha çok kısa bir arz
edeceğim: Adı okunan sayın milletvekiline ilgili maddeyle ilgili zarf ve pullar
verilecek, kabinlerde oy kullanılıp ondan sonra önümüzdeki oy kutularına bu
oylar atılacak; beyaz kabul, kırmızı ret, yeşil çekimseri ifade ediyor. 
Sayın
milletvekilleri, usulüne uygun olarak bugüne kadarki kullandığınız tüm oylar
için teşekkür ediyorum ve bundan sonraki süreçte de aynı hassasiyetle devamını
diliyorum.
Şimdi,
gizli oylamaya Adana ilinden başlıyoruz. 
(Oylar
toplandı)
BAŞKAN
– Kâtip üyelerimiz oy kullandılar mı?
Oyunu
kullanmayan sayın üye var mı?
Peki,
oy verme işlemi tamamlanmıştır.
Oy
kupalarını kaldıralım görevli arkadaşlar, kürsünün sağında ve solundaki oy
tasnif yerlerine getirelim.
Başkanlık
Divanı üyelerimizi de her zamanki görevlerinin başına -onları çok yorduk- davet
ediyorum. 
(Oyların
ayrımı yapıldı) 
BAŞKAN
– Sayın milletvekilleri, Türkiye Cumhuriyeti Anayasasında Değişiklik
Yapılmasına Dair Kanun Teklifi’nin 18’inci maddesinin gizli oylama sonucu:
“Kullanılan oy sayısı: 481
Kabul : 344
Ret : 131
Çekimser  : 
1
Boş : 
2
Geçersiz  : 
3
 Kâtip Üye Kâtip
Üye
 Özcan Purçu Mücahit
Durmuşoğlu
 İzmir Osmaniye”
Sayın
milletvekilleri, Türkiye Cumhuriyeti Anayasasında Değişiklik Yapılması Hakkında
Kanun Teklifi’nin birinci görüşmeleri saat 23.20 itibarıyla tamamlanmıştır. İkinci
görüşmeye en az kırk sekiz saat geçtikten sonra başlanabilecektir. 
Değerli
milletvekilleri, bugün icra etmekte olduğumuz birleşimle Anayasa değişikliği
teklifinin ilk tur görüşmelerini tamamladık. 
Bu
haftaki görüşmelerde desteklerini, hoşgörülerini ve eleştirilerini esirgemeyen,
en başta Meclis Başkanlık Divanı üyelerimize, partilerimizin grup başkan
vekillerine, Anayasa Komisyonu Başkanı ve üyelerine, teker teker tüm
milletvekillerimize ve hiç şüphesiz aziz milletimize, ayrıca Meclisimizin
çalışmalarına katkı sağlayan tüm idari teşkilat ve çalışanlarına,
kavaslarımıza, stenograflarımıza, yasama uzmanlarımıza, Meclis çalışmalarının
kamuoyuna aktarılmasında bizimle beraber büyük çaba gösteren basın mensubu
arkadaşlarımıza huzurunuzda teşekkür ediyorum. 
Değerli
arkadaşlarım, hepinize ailelerinizle birlikte mutlu, huzurlu, hayırlı bir hafta
diliyorum. (AK PARTİ sıralarından “Bravo!” sesleri, alkışlar)
Anayasa
değişikliği teklifinin ikinci tur görüşmelerinin ülkemiz için şimdiden hayırlı
olmasını temenni ediyorum. 
Şimdi,
3’üncü sırada bulunan 443 sıra sayılı Kanun Tasarısı ile Sanayi, Ticaret,
Enerji, Tabii Kaynaklar, Bilgi ve Teknoloji Komisyonu Raporu’nun görüşmelerine
başlıyoruz.
3.- Serbest Bölgeler Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı
(1/666) ile Sanayi, Ticaret, Enerji, Tabii Kaynaklar, Bilgi ve Teknoloji
Komisyonu Raporu (S. Sayısı: 443)
BAŞKAN
– Komisyon? Yok.
Ertelenmiştir.

4’üncü
sırada yer alan 439 sıra sayılı Kanun Tasarısı ile Dışişleri Komisyonu
Raporu’nun görüşmelerine başlıyoruz.
4.- Türkiye Cumhuriyeti ile Rusya
Federasyonu Arasında Cezai Konularda Karşılıklı Adli Yardımlaşma ve Suçluların
İadesi Anlaşmasının Onaylanmasının Uygun Bulunduğuna Dair Kanun Tasarısı
(1/650) ve Dışişleri Komisyonu Raporu (S. Sayısı: 439)
BAŞKAN –
Komisyon? Yok.
Ertelenmiştir.
Bundan sonra da
komisyonların bulunamayacağı anlaşıldığından, alınan karar gereğince kanun
tasarı ve teklifleri ile komisyonlardan gelen diğer işleri sırasıyla görüşmek
için 17 Ocak 2017 Salı günü saat 15.00’te toplanmak üzere birleşimi
kapatıyorum.
Hayırlı
akşamlar, hayırlı istirahatler diliyorum.
Kapanma Saati: 23.23




(x) Bu düzeltmeye ilişkin ifadeler
14/1/2017 tarihli 58’inci Birleşim Tutanağı’nın 509’uncu sayfasında yer
almıştır


(x) 447 S.
Sayılı Basmayazı 09/1/2017 tarihli 53’üncü Birleşim Tutanağı’na eklidir.




