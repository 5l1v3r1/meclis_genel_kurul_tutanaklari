



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

88’inci Birleşim
23 Nisan 2020 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- ÖZEL GÜNDEM
A) 23 Nisan Görüşmeleri
1.- Türkiye Büyük Millet Meclisinin kuruluşunun 100’üncu
yıl dönümünün ve Ulusal Egemenlik ve Çocuk Bayramı’nın kutlanması, günün anlam
ve öneminin belirtilmesi görüşmeleri
IV.- OTURUM BAKŞKANLARININ KONUŞMALARI
1.- Oturum Başkanı TBMM Başkanı Mustafa Şentop’un,
İslam âleminin ramazan ayını tebrik ettiğine ve 23 Nisan Perşembe günü saat
21.00’de İstiklal Marşı’nı Türkiye olarak evlerden aynı anda okumak için
yapılan daveti hatırlatmak istediğine ilişkin konuşması
IV.- YAZILI SORULAR VE CEVAPLARI
1.- Antalya Milletvekili Cavit Arı’nın, ön lisans
mezunu gıda teknikerlerinin istihdam sorununa ilişkin sorusu ve Tarım ve Orman
Bakanı Bekir Pakdemirli’nin cevabı (7/26727)
2.- Kahramanmaraş Milletvekili Ali Öztunç’un,
Kahramanmaraş ilinde yolcu taşımacılığı yapan servislerin S plaka almasına
ilişkin sorusu ve İçişleri Bakanı Süleyman Soylu’nun cevabı (7/26811)
3.- Manisa Milletvekili Ahmet Vehbi Bakırlıoğlu’nun,
Manisa ilinin Gördes ilçesinde faaliyet gösteren bir madenden sızıntı olduğu
iddialarına ilişkin sorusu ve Tarım ve Orman Bakanı Bekir Pakdemirli’nin cevabı
(7/26869)
4.- Kastamonu Milletvekili Hasan Baltacı’nın, Türkiye
genelinde ve Kastamonu ilinde bankalara ve kooperatiflere kredi borcu olan
çiftçi sayısına ilişkin sorusu ve Tarım ve Orman Bakanı Bekir Pakdemirli’nin
cevabı (7/26873)
5.- Niğde Milletvekili Ömer Fethi Gürer’in, orman
köylülerinin sayısına ve çölleşmeye karşı alınan önlemlere ilişkin sorusu ve
Tarım ve Orman Bakanı Bekir Pakdemirli’nin cevabı (7/26874)
6.- Niğde Milletvekili Ömer Fethi Gürer’in, Niğde
ilinde bulunan Akkaya Barajına ilişkin sorusu ve Tarım ve Orman Bakanı Bekir
Pakdemirli’nin cevabı (7/26875)
7.- Niğde Milletvekili Ömer Fethi Gürer’in, çiftçiler
için düzenlenen eğitim faaliyetlerine ilişkin sorusu ve Tarım ve Orman Bakanı
Bekir Pakdemirli’nin cevabı (7/26877)
8.- İstanbul Milletvekili Mustafa Sezgin Tanrıkulu’nun,
Bakanlık tarafından coronavirüse karşı alınan önlemlere ilişkin sorusu ve Tarım
ve Orman Bakanı Bekir Pakdemirli’nin cevabı (7/26878)
9.- Mersin Milletvekili Alpay Antmen’in, 2015-2020
yılları arasında Bakanlıkça yapılan ürün güvenliği denetimlerine ilişkin sorusu
ve Ticaret Bakanı Ruhsar Pekcan’ın cevabı (7/26886)
10.- Adana Milletvekili Ayhan Barut’un, Bakanlıkça
coronavirüs nedeniyle iptal edilen ya da ertelenen faaliyetlere ilişkin sorusu
ve Tarım ve Orman Bakanı Bekir Pakdemirli’nin cevabı (7/26972)
11.- Adana Milletvekili Ayhan Barut’un, GÜBRETAŞ’ın
çiftçilere gübrelerini teslim etmediği iddialarına ilişkin sorusu ve Tarım ve
Orman Bakanı Bekir Pakdemirli’nin cevabı (7/26973)
12.- Mersin Milletvekili Alpay Antmen’in, 2010 ile 2020
yılları arasında kaçak yolla ülkemize giren tütün ve alkol ürünleriyle ilgili
verilere ilişkin sorusu ve Ticaret Bakanı Ruhsar Pekcan’ın cevabı (7/26978)
13.- Denizli Milletvekili Yasin Öztürk’ün,
coronavirüsle mücadele kapsamında Kızılay’ın ve diğer vakıfların gıda ve
temizlik yardımlarının öncelikle ülkemizde dağıtılması ve AFAD ekiplerinin 65
yaş üstü vatandaşlar ile kronik hastalara hizmet vermesi önerilerine ilişkin
sorusu ve Cumhurbaşkanı Yardımcısı Fuat Oktay’ın cevabı (7/26993)
14.- Niğde Milletvekili Ömer Fethi Gürer’in, atıl
durumdaki tarım arazilerine, coronavirüs salgını nedeniyle üretimin teşviki
için acil destek paketi uygulaması önerisine ve mevcut gıda stoklarına ilişkin
sorusu ve Tarım ve Orman Bakanı Bekir Pakdemirli’nin cevabı (7/27093)
15.- Antalya Milletvekili Cavit Arı’nın, COVID-19
salgını süresince çiftçilere destek verilmesi, faiz borçlarının silinmesi ve
kredi borçlarının ertelenmesi önerilerine ilişkin sorusu ve Tarım ve Orman
Bakanı Bekir Pakdemirli’nin cevabı (7/27094)
16.- İstanbul Milletvekili Dilşat Canbaz Kaya’nın,
coronavirüs salgınına karşı köylü ve çiftçilerin zarara uğramaması ve olası bir
çekirge istilasının önlenmesi adına alınan tedbirlere ilişkin sorusu ve Tarım
ve Orman Bakanı Bekir Pakdemirli’nin cevabı (7/27095)
17.- Kırklareli Milletvekili Türabi Kayan’ın,
çiftçilerin üretimde girdi olarak kullandığı nitrat gübresine yapılan zamlara
ilişkin sorusu ve Tarım ve Orman Bakanı Bekir Pakdemirli’nin cevabı (7/27096)
18.- Niğde Milletvekili Ömer Fethi Gürer’in, COVID-19
salgını süresince ve sonrasında uygulanacak olan tarım politikalarına ilişkin
sorusu ve Tarım ve Orman Bakanı Bekir Pakdemirli’nin cevabı (7/27097)
19.- Niğde Milletvekili Ömer Fethi Gürer’in, çiftçilere
verilen desteğin genişletilmesi, düşük faizli kredi verilmesi ve borçlarının
yapılandırılması önerilerine ilişkin sorusu ve Tarım ve Orman Bakanı Bekir
Pakdemirli’nin cevabı (7/27098)
20.- Niğde Milletvekili Ömer Fethi Gürer’in, geçici,
gezici ve mevsimlik tarım işçilerinin coronavirüs salgınından etkilenmemesi
için alınan önlemlere ilişkin sorusu ve Tarım ve Orman Bakanı Bekir
Pakdemirli’nin cevabı (7/27099)
21.- Niğde Milletvekili Ömer Fethi Gürer’in, mevzuata
uygun üretim yapmayan ve fahiş fiyatlara satış yapan firmaların denetlenmesi
için belediyelere verilen yetkilerin artırılması önerisine ilişkin sorusu ve
Tarım ve Orman Bakanı Bekir Pakdemirli’nin cevabı (7/27100)
22.- Niğde Milletvekili Ömer Fethi Gürer’in, artan
girdi fiyatlarının tüketicilere yansıtılmaması ve üreticilerin üzerinde yük oluşturmaması
için alınacak önlemlere ilişkin sorusu ve Tarım ve Orman Bakanı Bekir
Pakdemirli’nin cevabı (7/27101)
23.- Niğde Milletvekili Ömer Fethi Gürer’in,
coronavirüs salgını nedeniyle tarımsal ürünlerin ithalinde alınacak önlemlere
ilişkin sorusu ve Tarım ve Orman Bakanı Bekir Pakdemirli’nin cevabı (7/27102)
24.- Kayseri Milletvekili İsmail Özdemir’in, 2019
yılında Kayseri ilinde kullanılan tarımsal kredilere ilişkin sorusu ve Tarım ve
Orman Bakanı Bekir Pakdemirli’nin cevabı (7/27103)
25.- Kırklareli Milletvekili Türabi Kayan’ın, Refik
Saydam Hıfzıssıhha Merkezinin kapatılmasından sonra üretimi yapılmayan aşı ve
serum gibi sağlık ürünlerinin teminine ilişkin sorusu ve Ticaret Bakanı Ruhsar
Pekcan’ın cevabı (7/27105)
26.- Manisa Milletvekili Özgür Özel’in,
Cumhurbaşkanlığı hizmetinde kullanılan hava araçlarına ilişkin sorusu ve
Ulaştırma ve Altyapı Bakanı Adil Karaismailoğlu’nun cevabı (7/27110)
27.- Kayseri Milletvekili Mustafa Baki Ersoy’un,
COVID-19 salgınından etkilenen medya kuruluşlarıyla ilgili alınacak önlemlere
ilişkin sorusu ve Ulaştırma ve Altyapı Bakanı Adil Karaismailoğlu’nun cevabı
(7/27112)
28.- İstanbul Milletvekili Özgür Karabat’ın, 27 Şubat
2020 tarihinde İdlib’de Türk askeri birliklerine yapılan saldırıya ilişkin
sorusu ve Cumhurbaşkanı Yardımcısı Fuat Oktay’ın cevabı (7/27113)
29.- Artvin Milletvekili Uğur Bayraktutan’ın,
Suriye’deki mutabakat sürecine yönelik Cumhurbaşkanınca yapılan açıklamaya
ilişkin sorusu ve Cumhurbaşkanı Yardımcısı Fuat Oktay’ın cevabı (7/27114)
30.- İstanbul Milletvekili Mustafa Sezgin
Tanrıkulu’nun, coronavirüse karşı alınan önlemlere ilişkin sorusu ve sorusu ve
Cumhurbaşkanı Yardımcısı Fuat Oktay’ın cevabı (7/27115)
31.- Şanlıurfa Milletvekili Ömer Öcalan’ın, Suriye
İnsan Hakları Gözlemevi’nin Suriye’den Türkiye’ye organ kaçakçılığı yapıldığı
yönündeki iddialarına ilişkin sorusu ve Cumhurbaşkanı Yardımcısı Fuat Oktay’ın
cevabı (7/27116)
32.- Mersin Milletvekili Fatma Kurtulan’ın, bir müzik
grubunun üyelerinin sürdürdükleri açlık grevine ve hastanede tedavi altına
alınmalarına ilişkin sorusu ve Cumhurbaşkanı Yardımcısı Fuat Oktay’ın cevabı
(7/27117)
33.- İstanbul Milletvekili Mustafa Sezgin
Tanrıkulu’nun, bir kişinin borçları nedeniyle intihar ettiği iddiasına ilişkin
sorusu ve Cumhurbaşkanı Yardımcısı Fuat Oktay’ın cevabı (7/27119)
34.- Muş Milletvekili Şevin Coşkun’un, gözaltına alınan
ve tutuklanan basın çalışanlarına ilişkin sorusu ve Cumhurbaşkanı Yardımcısı
Fuat Oktay’ın cevabı (7/27120)
35.- İstanbul Milletvekili Mahmut Tanal’ın, vakıf
üniversitelerinin çalışanların yıllık izin almaya zorlandığı iddiasına ilişkin
sorusu ve Cumhurbaşkanı Yardımcısı Fuat Oktay’ın cevabı (7/27121)
36.- Tokat Milletvekili Kadim Durmaz’ın, Türkiye’den
Avrupa’ya geçen göçmen sayısı ile bu süreçte yaşanan olaylara ilişkin sorusu ve
Cumhurbaşkanı Yardımcısı Fuat Oktay’ın cevabı (7/27122)
37.- Batman Milletvekili Feleknas Uca’nın, Batman ve
bazı diğer illerdeki belediyelere kayyum atanması ve bazı HDP’li yöneticilerin
gözaltına alınmasına ilişkin sorusu ve Cumhurbaşkanı Yardımcısı Fuat Oktay’ın
cevabı (7/27126)
38.- Mersin Milletvekili Ali Mahir Başarır’ın, COVID-19
salgını süresince Kızılay’ın faaliyetlerine ilişkin sorusu ve Cumhurbaşkanı
Yardımcısı Fuat Oktay’ın cevabı (7/27129)
39.- Uşak Milletvekili Özkan Yalım’ın, Türkiye Seramik
Federasyonuna bağlı sektörlerin ödemelerinin 6 ay ertelenmesi ile Eximbank
kredi limitlerinin arttırılması gibi bazı ekonomik destek önerilerine ilişkin
sorusu ve Cumhurbaşkanı Yardımcısı Fuat Oktay’ın cevabı (7/27131)
40.- Antalya Milletvekili Rafet Zeybek’in, İşsizlik
Fonunda toplanan miktar ile bu fonun kullanım amacına ilişkin sorusu ve
Cumhurbaşkanı Yardımcısı Fuat Oktay’ın cevabı (7/27133)
41.- Aydın Milletvekili Süleyman Bülbül’ün, köprü,
otoyol, tünel ve havalimanlarına verilen geçiş ve yolcu garantisinin
coronavirüs salgınıyla mücadele döneminde devam edip etmeyeceğine ilişkin
sorusu ve Cumhurbaşkanı Yardımcısı Fuat Oktay’ın cevabı (7/27134)
42.- Artvin Milletvekili Uğur Bayraktutan’ın, Sağlık
Bakanlığına bağlı sağlık tesislerinde görevli personele ek ödeme yapılmasına
dair düzenlemedeki sağlık personeli kapsamının genişletilmesi önerisine ilişkin
sorusu ve Cumhurbaşkanı Yardımcısı Fuat Oktay’ın cevabı (7/27135)
43.- Konya Milletvekili Abdulkadir Karaduman’ın,
coronavirüs tedbirleri kapsamında yükseköğretimde uzaktan eğitimle ilgili
çeşitli hususlara ilişkin sorusu ve Cumhurbaşkanı Yardımcısı Fuat Oktay’ın
cevabı (7/27136)
44.- Giresun Milletvekili Necati Tığlı’nın, Toprak
Mahsulleri Ofisinin stoktaki fındıklarını satma kararıyla ilgili bazı iddialara
ilişkin sorusu ve Tarım ve Orman Bakanı Bekir Pakdemirli’nin cevabı (7/27229)
45.- İstanbul Milletvekili Mahmut Tanal’ın, THY
tarafından seyahat biletlerini iptal hakkı tanınmamasına ilişkin sorusu ve
Ticaret Bakanı Ruhsar Pekcan’ın cevabı (7/27235)
46.- Iğdır Milletvekili Habip Eksik’in, Kızılay’ın
coronavirüs salgınına yönelik faaliyetlerine ilişkin sorusu ve Cumhurbaşkanı
Yardımcısı Fuat Oktay’ın cevabı (7/27241)
47.- Şanlıurfa Milletvekili Aziz Aydınlık’ın,
Şanlıurfa’da çiftçilere yatırılan tarımsal destekleme ödemelerine DEDAŞ ve DSİ
tarafından el konulmasına ilişkin sorusu ve Cumhurbaşkanı Yardımcısı Fuat
Oktay’ın cevabı (7/27242)
48.- Eskişehir Milletvekili Arslan Kabukcuoğlu’nun,
COVID-19 salgını ile mücadelede kamuoyu ile yapılan bilgi paylaşımına ilişkin
sorusu ve Cumhurbaşkanı Yardımcısı Fuat Oktay’ın cevabı (7/27244)
49.- Eskişehir Milletvekili Arslan Kabukcuoğlu’nun,
Kızılay’ın coronavirüsle mücadele kapsamında gerçekleştirdiği faaliyetlere
ilişkin sorusu ve Cumhurbaşkanı Yardımcısı Fuat Oktay’ın cevabı (7/27245)
50.- Aydın Milletvekili Aydın Adnan Sezgin’in,
Suriye’nin kuzeyinde ve mülteci kamplarında coronavirüs salgınına karşı alınan
tedbirlere ilişkin sorusu ve Cumhurbaşkanı Yardımcısı Fuat Oktay’ın cevabı
(7/27246)
51.- İstanbul Milletvekili Mustafa Sezgin
Tanrıkulu’nun, Kızılay’ın coronavirüs salgını ile mücadele kapsamında yurt
içinde ve yurt dışında yaptığı yardımlara,
Paris’ten İstanbul Havalimanı’na gelen yolcuları
karantina alanına götürmekte olan otobüsten bir kadının indirildiği iddiasına,
İlişkin Soruları ve Cumhurbaşkanı Yardımcısı Fuat
Oktay’ın cevabı (7/27247), (7/27248)
52.- İstanbul Milletvekili Mustafa Sezgin
Tanrıkulu’nun, Türkiye’deki aşı üretimine ve kapatılan Refik Saydam Hıfzısıhha
Enstitüsüne ilişkin sorusu ve Cumhurbaşkanı Yardımcısı Fuat Oktay’ın cevabı
(7/27249)
53.- Muğla Milletvekili Süleyman Girgin’in, coronavirüs
salgınından olumsuz etkilenen tiyatro çalışanlarının desteklenmesi önerisine
ilişkin sorusu ve Cumhurbaşkanı Yardımcısı Fuat Oktay’ın cevabı (7/27250)
54.- Muğla Milletvekili Süleyman Girgin’in, coronavirüs
salgınının etkilerine karşı günübirlik ve kayıt dışı çalışan kesim ile işsiz
vatandaşları kapsayan bir destekleme politikasının olup olmadığına ilişkin
sorusu ve Cumhurbaşkanı Yardımcısı Fuat Oktay’ın cevabı (7/27252)
55.- Kayseri Milletvekili Mustafa Baki Ersoy’un,
coronavirüs salgını nedeniyle alışveriş merkezlerinin kapalı olduğu süre
boyunca kira alınmaması veya kira indirimi uygulanmasına yönelik çalışmalara
ilişkin sorusu ve Ticaret Bakanı Ruhsar Pekcan’ın cevabı (7/27323)
56.- Adana Milletvekili İsmail Koncuk’un, THY’nin pilot
adaylarını ücretsiz izne çıkarmasına ilişkin sorusu ve Ulaştırma ve Altyapı
Bakanı Adil Karaismailoğlu’nun cevabı (7/27434)
57.- İstanbul Milletvekili Mustafa Sezgin Tanrıkulu’nun,
Covid-19’a yakalanan TBMM personeline ve TBMM’de coronavirüse karşı alınan
önlemlere ilişkin sorusu ve Türkiye Büyük Millet Meclisi Başkan Vekili Süreyya
Sadi Bilgiç’in cevabı (7/27741)
58.- İstanbul Milletvekili Mustafa Sezgin
Tanrıkulu’nun, Meclis Hastanesinde görevli bir doktorun Covid-19’a
yakalanmasına ilişkin sorusu ve Türkiye Büyük Millet Meclisi Başkan Vekili
Süreyya Sadi Bilgiç’in cevabı (7/27742)
23 Nisan 2020 Perşembe
BİRİNCİ OTURUM
Açılma Saati: 14.00
BAŞKAN: Mustafa ŞENTOP
KÂTİP ÜYELER: Mustafa AÇIKGÖZ (Nevşehir), Barış KARADENİZ (Sinop)
----- 0 -----
BAŞKAN
– Türkiye Büyük Millet Meclisinin 88’inci Birleşimini açıyorum.(x)
Şimdi
İstiklal Marşı’mız okunacaktır.
(İstiklal
Marşı) (AK PARTİ, CHP, MHP ve İYİ PARTİ sıralarından alkışlar)
BAŞKAN
– Gündemimize göre, Genel Kurulun 15 Nisan 2020 tarihli 86’ncı Birleşiminde
alınan karar uyarınca, Türkiye Büyük Millet Meclisinin kuruluşunun 100’üncü yıl
dönümünün ve Ulusal Egemenlik ve Çocuk Bayramı’nın kutlanması ve günün anlam ve
öneminin belirtilmesi amacıyla yapacağımız görüşmelere başlıyoruz.
III.- ÖZEL GÜNDEM
A) 23 Nisan Görüşmeleri
1.- Türkiye Büyük Millet Meclisinin kuruluşunun
100’üncu yıl dönümünün ve Ulusal Egemenlik ve Çocuk Bayramı’nın kutlanması,
günün anlam ve öneminin belirtilmesi görüşmeleri
BAŞKAN
– Değerli milletvekilleri, kıymetli misafirler, aziz milletim; yüce
Meclisimizin kuruluşunun 100’üncü yıl dönümünü idrak etmek ve millî değerimiz
olan Ulusal Egemenlik ve Çocuk Bayramı’mızı kutlamak amacıyla bugün bir araya
gelmiş bulunuyoruz. Türkiye Büyük Millet Meclisimizin 100’üncü açılış yıl
dönümü ve Ulusal Egemenlik ve Çocuk Bayramı aziz milletimize, soydaş ve akraba
topluluklara ve yüreğinde Türkiye sevgisi bulunan bütün dostlarımıza kutlu
olsun.
Sözlerimin
hemen başında bir hususu ifade etmeyi lüzumlu görüyorum. Türkiye Büyük Millet
Meclisimizin 100’üncü açılış yıl dönümünü milletimizin de yoğun katılımıyla
meydanlarda, milyonlarca vatandaşımızla birlikte kutlamayı arzu ediyorduk fakat
ülkemizi de etkileyen küresel salgın sebebiyle bazı sınırlamalara gitmek, bu
kutlu yıl dönümü için planladığımız etkinlikleri ileri bir tarihe ertelemeyi
bize mecbur kıldı. İnşallah bir süre sonra bu zorluğun da üstesinden gelecek ve
bu yıl içerisinde Türkiye Büyük Millet Meclisinin açılışının 100’üncü yıl dönümünü
planladığımız kapsamda ve yoğun etkinliklerle kutlayacağız. 
Değerli
arkadaşlarım, bugün, milletimizin her bir ferdinin göğsünü kabartacak ve yarına
daha fazla umutla bakmasını sağlayacak büyük ve önemli bir gündür. Bugünü büyük
ve önemli kılan bundan tam yüz yıl önce ve tam da bu saatlerde açılışı yapılan
Türkiye Büyük Millet Meclisini inşa eden ceht, gayret ve manadır. 
Yüz
yıl önce vatan ilhak ve işgal, milletimiz esir olmak tehdidiyle karşı
karşıyaydı. Büyük kayıplarla ve mağlup olarak çıktığımız Birinci Dünya
Savaşı’nın sonucunda, milletimiz son hürriyet kalesi olan Anadolu’dan da
sürülüp çıkarılmak istenmekteydi. Türkiye, ordusu terhis edilmiş ve silahlarına
el konulmuş, başşehri işgal edilmiş, Meclisi dağıtılmış ve iktisaden
çökertilmiş bir manzara arz ediyordu. 19 Mayıs 1919’da Mustafa Kemal Paşa
Samsun’a çıktığında gördüğü tablo buydu. Fakat istilacıların ve haysiyetlerini
hırslarına kurban etmiş iş birlikçilerin hesaplayamadıkları husus, tarihi şeref
levhalarıyla ve başarılarla dolu aziz milletimizin esarete boyun eğmeyen
tabiatı ve manevi kuvvetiydi. Bu tabiatı bilen ve o manevi kuvvetin farkında
olanlar şartların umut kırıcı ve boğucu görünmesine aldırmadan kısa sürede
bütün vatan sathını saracak olan Millî Mücadele meşalesini yaktılar. O meşaleyi
yakan kadronun önderi ve Millî Mücadele’nin Başkomutanı Gazi Mustafa Kemal Paşa
şöyle demekteydi: “Yemin ederek sizi temin ederim ki bizim milletimizin manevi
kuvveti bütün milletlerin manevi kuvvetinden üstündedir.” 
Milletimizin
gayret ve cesaretiyle Samsun’dan başlayıp Amasya, Erzurum, Sivas ve nihayet
Ankara duraklarından geçerek dalga dalga bütün vatan sathına yayılan “Ya
istiklal ya ölüm” şiarına bürünerek topyekûn bir dirilişe dönüşen Millî
Mücadele, bugün idrak ettiğimiz yıl dönümünün temelini teşkil etmektedir. 
Tarihî
hadiseleri sadece geçmişin mevzusu olarak görmek yahut bir kronoloji meselesi
saymak eksik ve sınırlayıcıdır. Tarih, bugünü tanzim, yarını inşa etmenin
kaynağıdır. 100’üncü yıl dönümünü idrak ettiğimiz Meclisimizin açılışı için de
durum budur. Dolayısıyla bizi bugün bir araya getiren sadece zafere ulaşmış bir
mücadelenin dönüm noktalarından birini anmak değildir. Biz, bugün aynı zamanda
milletimizin hangi saiklerle mücadeleye giriştiğini ve neleri tercih edip
neleri reddederek başarıya ulaştığını bir kez daha hatırlamak için toplanmış
bulunuyoruz. 
Bütün
aşamalarıyla birlikte Millî Mücadele’yi geçmişe ait bir hatıradan ibaret görmek
doğru değil. Samsun’da başlayıp İzmir’de zaferle neticelenen Millî Mücadele,
tarihin belli bir döneminde başlayıp bitmiş bir süreç değil, istiklali tam
yolunda, kesintisiz ve kararlı davranmayı zorunlu kılan şuurun adıdır. Bu
yüzden Millî Mücadele’yi, Erzurum ve Sivas Kongrelerini, Türkiye Büyük Millet
Meclisinin açılışını ve 30 Ağustos Zaferi’ni anmak, benzer tehlikeler ve
tehditler karşısında aziz milletimizin takınacağı tavrı, yürüyeceği yolu,
ödeyeceği ve ödeteceği bedeli dosta düşmana ilan etmektir.
Türkiye
Büyük Millet Meclisinin 100’üncü yılını idrak ederken bir önemli hususa
değinmek zorundayız. Kurtuluşa inanmış kadronun öncülüğü ve milletin azmiyle
kazanılan Millî Mücadele’nin iki esası vardır; bu esaslardan ilki tam
bağımsızlık hedefi, diğeri de tam bağımsızlık hedefine yönelik mücadelenin
millî iradeye dayanarak yapılması prensibidir. Bu tarafıyla Millî Mücadele
dünyadaki benzerlerinden ayrılır. 100’üncü yılını andığımız Gazi Meclisimiz bu
sebeple Millî Mücadele’nin sonucu değil, bizzat merkezi ve karargâhıdır. 
Neyi
andığımızı ve kutladığımızı bilmeye mecburuz. Açılışının 100’üncü yıl dönümünü
idrak ettiğimiz bu Meclis “Bağımsız yaşamaya mali durumumuz müsait değildir
zira çok borcumuz vardır.” diyenlerin olduğu bir ortamda her ne pahasına olursa
olsun tam bağımsızlık uğruna her türlü mücadeleyi göze almanın sembolüdür. 
100’üncü
yıl dönümünü idrak ettiğimiz bu Meclis “Büyük devletleri karşımıza almayalım,
Batılı devletlerle savaşmak maceracılıktır.” diyenlerin hiç de az olmadığı bir
dönemde “Hiçbir devlet, haysiyetimizden daha büyük değildir.” kararlılığını
varlığının merkezine yerleştirmiş bir millî karargâhtır. (AK PARTİ sıralarından
alkışlar) 
100’üncü
yıl dönümünü idrak ettiğimiz bu Meclis, İttihatçılara duyduğu nefret ve iktidar
hırsı sebebiyle işgal güçleriyle iş birliği yapan bazı fırkacılara karşı Gazi
Mustafa Kemal’in Amasya’da “Ortada ittihatçılık, itilafçılık yoktur, memleket
meselesi vardır.” İradesini rehber edinen bir merkezdir. 
Millî
Mücadele’nin merkezi ve karargâhı olarak bu mukaddes hamleyi yöneten Birinci
Meclisimizin bir diğer önemli hususiyeti de tam bir Türkiye terkibi olmasıdır,
farklılıklarını muhafaza ederek ortak bir millî hedefe yönelme kabiliyetidir.
Şüphe yoktur ki siyasetin ve demokrasinin bir yanı çatışma, diğer yanı
uzlaşmadır. Fakat bu farklılıkları iflah olmaz bir kindarlığa, görüş
farklılıklarını kan davasına dönüştürmek neticesiz kalmaya mahkûm olduğu gibi,
milleti nifak tuzağına itmek anlamı taşıyacaktı. 
Yüz
yıl önce Millî Mücadele’yi yöneten Birinci Mecliste Mehmet Akif ile Cami
Baykurt, Diyap Ağa ile Hamdullah Suphi, Hüseyin Avni Ulaş ile Kılıç Ali, Hasan Basri
Çantay ile Mahmut Esat Bozkurt, Ali Şükrü Bey ile Adnan Adıvar yan yana, omuz
omuza istiklali tam yolunda mücadele ediyordu. 
İsimlerini
zikrettiğim zevatın hiçbirisi yanındakine benzeyerek ve dünya görüşünden yahut
telakkilerinden vazgeçerek o Mecliste değildi. Fakat Sakarya Muharebeleri
esnasında Meclisin Kayseri’ye taşınması söz konusu olduğunda Diyap Ağa “Biz
buraya ölmeye geldik ve ben son kurşunuma kadar savaşacağım.” derken, Mehmet
Akif İstiklal Marşı’nı kaleme alıp “Hangi çılgın bana zincir vuracakmış?
Şaşarım!” diye millet adına kükrüyordu. 
Türkiye’nin
varlığına, bütünlüğüne, birliğine ve dirliğine kastetmedikçe, şiddeti bir
yöntem olarak teşvik edip desteklemedikçe, millî gayelerimize ket vurmadıkça
bütün farklılıkların bu çatı altında yer bulması devlet ve millet olarak
zenginliğimizdir. Birinci Meclisi var eden, Millî Mücadele’yi başarıya
ulaştıran ve gücümüzün mayası işte bu ruhtur. 
Değerli
arkadaşlarım, son aylarda yaşanan ve insanlık için yeni ve ağır bir tecrübe
olan küresel salgın sebebiyle birçok kimse artık dünyada hiçbir şeyin eskisi
gibi olmayacağı iddiasındadır. Daha ileri giderek yeni küresel bir tasarımdan
söz edenler bile çıkmaktadır. Bu konular zamanla daha iyi tartışılacak,
salgının boyutları ve birçok alandaki etkileri daha iyi görülecektir fakat bu
salgın vesilesiyle bir kez daha ve sarahaten ortaya çıkan tablo bugün dünyada
cari olan sistemin sürdürülebilir olmadığıdır. 
İnsanı,
farklılıkları, yoksulları hesaba katmayan, bazı insanların sadece haklara ve
bazılarının da sadece görevlere sahip olduğu bu acımasız ve adaletsiz düzen
değişmedikçe küresel bir barıştan söz edilemez. 
Bugün,
gelişmiş ülkelerin bile karşısında çaresiz kaldığı bu salgın, uluslararası
dayanışmanın, Sayın Cumhurbaşkanımız tarafından ısrarla dile getirilen “Dünya
5’ten büyüktür.” tespiti çerçevesinde, yeni bir uluslararası düzenin ve
binlerce yıllık devlet anlayışımızın temel düsturlarından olan “İnsanı yaşat ki
devlet yaşasın.” prensibinin önemini bir kez daha ortaya koymaktadır. (AK PARTİ
sıralarından alkışlar) Fakat hadiseler ne yönde seyrederse seyretsin
Türkiye’nin bölgesel ve küresel düzeyde iddialarından sapmasına yahut
vazgeçmesine yol açmayacaktır. İlhamını Millî Mücadele’den ve gücünü aziz
milletinden alan Türkiye Cumhuriyeti, hegemon güçlerin kurduğu diplomasi
masalarında artık bir sorun başlığı olarak değil, çözüme katkısı aranan bir
aktör olarak bulunmaya kararlıdır. Bu kararlılığı yok saymaya veya sınamaya
kalkan her kim olursa olsun hesabının bozulduğunu görmeye mahkûmdur. 
Yüz
yıl önce ve tamamen tükendiği varsayılan bir dönemde azim ve kararlılığıyla
ayağa kalkan, âdeta küllerinden yeniden doğan Türkiye, bugün daha güçlü, daha
coşkulu ve daha diridir. Yüz yıl önce, cephedeki askerinin yarasına tentürdiyot
bulamadığı için naftalin basan Türkiye, bugün, küresel salgın karşısında
çaresiz kalan devletlere tıbbi yardımda bulunmaktadır. 
Dünyanın
ne yöne evrileceği hususu uzun uzun tartışılacaktır fakat Türkiye, yeni dünyada
da söz ve iddia sahibi olacaktır. Bu denli emin olmamızın iki esaslı sebebi
vardır: Evvela, dünya, artık bu çarpık ve adaletsiz düzenle daha fazla idare
edilemez. İkinci olarak da Türkiye, büyük ve diri bir hamle olarak insanlığın
ufkunda parlamaktadır. 
Değerli
arkadaşlarım, aziz milletim, sevgili çocuklar, gençler; bugünü anlamlı kılan
taraflarından birisi de milletimiz için hayati öneme sahip bugünün çocuklara
armağan edilmiş olmasıdır. 1927’den bu yana bugün “Çocuk Bayramı” olarak da
kutlanmaktadır. Türkiye’yi diğer devletlerden üstün kılan taraflardan birisi de
işte bu yaklaşımdır. Türkiye Cumhuriyeti, 1927’de en önemli millî günlerinden
birini çocuklar için bayram ilan etmiştir. Çocuk ve genç, toplumun geleceği,
yarına ilişkin iddiasıdır. Bu yüzden çocuklarımızı ve gençlerimizi millî ve
manevi değerlerimizle donatıp kendi ayakları üzerinde duran, istiklal ve
hürriyet aşığı, çağın gerektirdiği donanıma ve niteliklere sahip fertler olarak
yetiştirmeliyiz. Bu bakımdan eğitim kurumlarımıza, başta Millî Eğitim Bakanlığı
olmak üzere bütün bakanlıklarımıza ve sivil toplum örgütlerimize büyük
vazifeler düşmektedir. 
Konuşmamın
bu noktasında çocuklarımıza ve gençlerimize seslenmek istiyorum: Geçmişi parlak
başarılarla ve insani değerlere saygıyla dolu büyük bir milletin mensubusunuz,
tarihimizi öğrendikçe ve atalarımızı tanıdıkça daha büyük işler yapmak
kudretini kendinizde bulacaksınız. Başka milletleri ve toplumları küçük görerek
değil, bütün insanlığın faydasına olacak insani erdemleri ve gayreti taşıdıkça
devletimizi büyütecek ve güçlendireceksiniz. Atalarınızın, büyüklerinizin çetin
fedakârlıklarla ve bedellerle kazandığı ve sizlere devrettiği vatanı, devleti
ve medeniyet değerlerini daha ileri noktalara taşımak sizin elinizdedir.
Türkiye, evet, vatanımızdır, fakat Türkiye aynı zamanda vazifemizdir.
Bayrağımıza duyduğumuz hürmet, vatanımıza duyduğumuz bağlılık ve milletimizi
daha ileriye taşıma ülküsü hayatımızı anlamlı ve yolumuzu aydınlık kılan
hususiyetlerdir. Bu yolda başarılı olacağınıza inancımız tamdır. 
Değerli
arkadaşlarım, 23 Nisan 2020, Millî Mücadele’yi yöneten Türkiye Büyük Millet
Meclisinin açılışının 100’üncü yıl dönümünü andığımız bugün; gurur, sevinç ve
bu Gazi Meclise emek verenlere şükran duyma günüdür. Bu vesileyle başta Gazi
Mustafa Kemal Atatürk ve mücadele arkadaşları olmak üzere açıldığı günden
itibaren Türkiye Büyük Millet Meclisi çatısı altında görev yapmış bütün
milletvekillerimizi ve devlet adamlarımızı, büyük Türkiye’yi inşa etme yolunda
hizmet eden, bu yolda şehadete yükselen, gazi olan, son olarak 15 Temmuzda
darbeye direnen bütün vatan evlatlarını rahmetle, minnetle ve şükranla
anıyorum.
Şanla,
şerefle, birlik ve beraberlik içinde büyük Türkiye yolunda nice yüz yıllara…(AK
PARTİ, MHP ve İYİ PARTİ sıralarından alkışlar)
Hepinizi
saygıyla selamlıyorum.
Sayın
milletvekilleri, alınan karar gereğince Türkiye Büyük Millet Meclisinde temsil
edilen siyasi parti grubu başkanlarına onar dakika, grubu bulunmayan 3 siyasi
parti temsilcisine üçer dakika süreyle söz vereceğim. Ayrıca, Meclisimizin kuruluşunun
100’üncü yıl dönümünün kutlandığı özel bir birleşim yapıyor olmamız hasebiyle,
talepleri hâlinde, Mecliste temsil edilen diğer siyasi partilerin
temsilcilerine de takdiren üçer dakika söz vereceğim. 
Söz
sırasını okuyorum: Adalet ve Kalkınma Partisi Meclis Grubu Başkanı Ankara
Milletvekili Sayın Mehmet Naci Bostancı, Cumhuriyet Halk Partisi Genel Başkanı
ve Meclis Grubu Başkanı İzmir Milletvekili Sayın Kemal Kılıçdaroğlu, Halkların
Demokratik Partisi Eş Genel Başkanı ve Meclis Grubu Başkanı Mardin Milletvekili
Sayın Mithat Sancar, Milliyetçi Hareket Partisi Genel Başkanı ve Meclis Grubu
Başkanı Osmaniye Milletvekili Sayın Devlet Bahçeli’nin yerine İstanbul
Milletvekili Sayın Edip Semih Yalçın, İYİ PARTİ Meclis Grubu Başkanı Edirne
Milletvekili Sayın Orhan Çakırlar’ın yerine Grup Başkan Vekili ve Kocaeli
Milletvekili Sayın Lütfü Türkkan, Türkiye İşçi Partisi Genel Başkanı ve
İstanbul Milletvekili Sayın Erkan Baş, Demokrat Parti Genel Başkanı ve
Afyonkarahisar Milletvekili Sayın Gültekin Uysal, Büyük Birlik Partisi Genel
Başkanı ve Ankara Milletvekili Sayın Mustafa Destici, Demokrasi ve Atılım
Partisi adına İstanbul Milletvekili Sayın Mustafa Yeneroğlu, Saadet Partisi
adına Konya Milletvekili Sayın Abdulkadir Karaduman.
İlk
söz Adalet ve Kalkınma Partisi Meclis Grubu Başkanı ve Ankara Milletvekili
Sayın Mehmet Naci Bostancıya aittir.
Buyurun
Sayın Bostancı. (AK PARTİ ve İYİ PARTİ sıralarından alkışlar)
ADALET
VE KALKINMA PARTİSİ MECLİS GRUBU BAŞKANI MEHMET NACİ BOSTANCI (Ankara) – Sayın
Başkan, sayın genel başkanlar, değerli milletvekilleri, aziz milletimiz;
hepinizi saygıyla selamlıyorum.
Türkiye
Büyük Millet Meclisi 100 yaşında; nice asırlar millet iradesinin tecelli ettiği
yasama kudreti olarak yoluna devam edecek inşallah. Bu vesileyle 23 Nisan
Ulusal Egemenlik ve Çocuk Bayramı’nızı, cümlemizin bayramını kutluyorum, hayırlı
olsun.
Yüzyılın
muhasebesini İbni Haldun’un dediği gibi, hikâyeci değil, siyasetçi tarihçilikle
yapmak ve gelecek için ders çıkarmak gerekir. Meclisin açılmasına ulaşan o uzun
yüzyıl, o 19’uncu Yüzyıl modernleşme girişimleri, imparatorluğu yeniden ihya
etme çabalarıyla geçmiştir. Osmanlıcılık, İslamcılık, Türkçülük, devleti ve
toplumu ayakta tutmak için atılan payanda direkleridir. Milliyetçiliğin
çağırdığı ulus devletler ve kitlelerin siyasetin asli faili hâline gelme
süreçleri sadece Osmanlı’yı değil, Habsburglar, Romanovlar ya da Bismarck’ın
kudret kazandırdığı Kaiser'in Almanyası dâhil tüm imparatorlukları tüketmiştir.

Birinci
Dünya Harbi’nde yedi cephede orduları savaşan Osmanlı, Mondros’la yolun sonuna
gelmiştir. Doğu cephesindeki 15’inci Kolordu hariç orduları dağıtılmış,
ekonomik olarak tükenmiş, mağluplar hanesine adı yazılarak “veyl mağluplara”
(vae victis) muamelesine maruz bırakılmıştır. Nitekim elde avuçta kalan
topraklar Yunanlılar, İtalyanlar, Fransızlar ve İngilizler tarafından işgale başlanmıştır.
15 Mayısta İzmir’in işgali ise milletin yüreğindeki yarayı ateşli bir öfkeye
çevirmiştir. Bu tablo karşısında 3 mukabele tarzı vardır. Birincisi: Her ne
olursa olsun statükoyu ve saltanatı koruma kabul edilemez yaklaşımı. İkincisi:
Kendini yönetme ehliyeti yok sayılan ülkelere efendi tayin etme şeklindeki
alçaltıcı yaklaşım. Üçüncüsü ise merkeze milletin varlığını ve istiklalini
koyan, hasımların merhametine değil, milletin baş koymuş mücadelesine inanan
yaklaşım. Üçüncüsü Kuvayımilliye’dir. Hemen belirtelim ki ülkemizin üzerinde
bulunduğu muhataralı coğrafyada Kuvayımilliye anlayışı bugün de geçerlidir ve
son dönemde yaşadığımız gelişmeler karşısında milletimizin kaderi ve geleceği
için bu ruh ve iradenin önemi, siyasetteki karşılığı tüm açıklığıyla ortadadır.

İstiklal
Savaşı’nda ülkenin hâli dönemin tanıklıklarında anlatılır. Sovyet Diplomat
Frunze, Anadolu’yu tüm fukaralığı ve yoksunluğuyla dile getirir; topraktan
evler, kıt tarım üretimi, mazıları inleyen kağnılar, yolun izin olmadığı, âdeta
hayalet ülkeye dönüşmüş hasta ve yorgun Anadolu. Halide Edip hatıralarında en
temel gıda maddesini sık sık zikreder: “Ekmek ve peynir” Yakup Kadri,
Panorama’da; Tarık Buğra, Küçük Ağa ve Firavun İmanı’nda; Attilâ İlhan, Dersaadet’te
Sabah Ezanları’nda; Kemal Tahir, Kurt Kanunu ve Yol Ayrımı’nda; Süreyya
Aydemir, Suyu Arayan Adam’da; Nazım Hikmet, Kurtuluş Savaşı Destanı’nda; Falih
Rıfkı, Çankaya’da ve çeşitli kaynaklarda dönemin sahneleri çizilir. 
Zor
zamanlarda milleti bir araya getirmek, o kudreti çelikten bir yumruğa
dönüştürmek, şüphelerin, endişelerin çalkantısında sapasağlam bir irade olarak
durmak ve başkalarına da inanç taşımak, dışarıdakiler kadar içerideki
engellemeleri de aşarak bağımsız, onurlu bir ülkenin temellerini atmak için
mutlaka güçlü bir lider gerekir. Millet bağrından o lideri çıkarmıştır ve adı
hepimizin bildiği gibi Mustafa Kemal’dir. 
Birçok
cephede zaferler kazanmış bir komutan, prestijli bir önder olarak Mustafa
Kemal, 19 Mayısta çıktığı Samsun’da Kuvayımilliye iradesinin ateşini yakmıştır.
Vatanın bağrına saplanmış işgal hançerini çıkartıp istiklali ve onuru için
mücadele etmek karar ve azmindekiler; Fevzi Çakmak, Kazım Karabekir, İsmet
İnönü, Rauf Orbay, Bekir Sami ve daha niceleri onun liderliğinde bir araya
gelmişler; Havza, Amasya, Erzurum, Sivas Kongreleri sonrası bu mücadelenin
kalbi olarak 23 Nisan 1920’de Meclisi açmışlardır. Sakarya, 30 Ağustos zaferi,
Misakımillî’nin gerçekleştirilmesi, nihayet Meclisin açılmasının üç buçuk yıl
sonrasında 29 Ekimde cumhuriyetin ilanı; bunlar yüz yıllık tarihimizin
başlangıç köşe taşlarıdır.
Burada
birer cümleyle geçtiğimiz konuların tarihteki yeri için kaynaklara iyi bakmak
gerekir. Şunu unutmayalım: Ancak tarihi bilmeyenler, onun hakkında kestirme
hükümlere sahip olurlar ve boş bir kafanın cüretkârlığındaki dolu bir ağızla
konuşmakta beis görmezler. Mustafa Kemal, Meclisin açılmasını cumhuriyetle
tamamlarken onu da “Cumhuriyet fazilettir.” diye tanımlar ve fikri hür, vicdanı
hür, irfanı hür nesillerden bahsederek gelecek kuşaklara yön gösterir.
“Cumhuriyet fazilettir.” çünkü reşit insanların, karar ve irade sahibi
vatandaşların rejimidir. Bunu sözden hayatın gerçekliğine dönüştürmek işi
ülkenin kalkınması, gelişmesi, modernleşmesinde kayıtlıdır. 
Cumhuriyet
kurulduğunda 13,5 milyon nüfus varken bugün 83 milyondur. Halkın yüzde 90’ının
üzerinde bir kesim köyde yaşarken bugün çok daha fazlası şehirlerdedir.
Okullaşma oranlarından tutun, üretim, tüketim değerlerine kadar her kriterde
cumhuriyet büyük başarılar sağlamış ve temelini oluşturan o reşit insanların
varlığını sosyal ve ekonomik şartlar bakımından garanti altına almıştır. 
Yüz
yıllık bu birikimin ardında sayısız insan vardır. Cumhuriyetin banisi
Atatürk’ten başlayarak önemli roller üstlenmiş, başbakanlık, devlet başkanlığı
yapmış, kamu kadar özelde üstlendiği görevlerle toplumun önünü açmış,
eğitimine, zenginliğine katkı sağlamış, tarlasını ekmiş, binalarını yapmış,
fabrikalarında çalışmış, gelecek kuşakları yetiştirmek için ceketlerini satmış,
gerektiğinde uzaktaki okullara çocuklarını sırtlarında taşımış herkesi saygı ve
minnetle anıyorum. (AK PARTİ sıralarından alkışlar) 
Tüm
bu süreç içinde elbette demokrasinin gereği siyasi tartışmalar olacaktır.
“Millet iradesi” dediğimiz hepsinin toplamıdır. Halefler, seleflerin rakibi
olsalar da gerçekte karakterleri ve konumları gereği ortaklarıdır çünkü politik
konumların toplamdaki anlamları ortak paydayı sağlamaktır. Ancak siyasetin
rekabet kadar uzlaşma karakteri de demokrasiler için önemlidir. Uzlaşmasız
rekabet, demokrasilerin ortak kadere halel getiren karanlık yanlarını açığa
çıkarır. Buna karşı dikkatli olmak tüm siyasetlerin en temel görevidir.
Demokratik zemini hassasiyetle muhafaza etme ortaklığımızın sigortasıdır. Her
türlü şiddet ve terör, demokrasinin en büyük düşmanıdır. Özgürlüğün, fikir
namusunun yanında olanların mutlaka en baş görevlerinden birisi, demokrasinin
üzerindeki terör ve şiddet hayaletine açıkça tavır almaktır. 
Yüz
yıllık Meclis tarihinin on sekiz yılında AK PARTİ olarak, demokrasimize,
cumhuriyetimize, toplumumuza, her bir insanımıza daha iyi bir hayat, daha iyi
bir dünya sunma yolunda çalıştık, emek verdik. Yapılanları takdir için bilmek
yetmiyor, aynı zamanda hakkaniyetli olmak gerekiyor. Her adımda ülkemizin
tarihî birikimini gözlemlerken aynı zamanda gelecekte üstümüze düşen onurlu
görevlerin muhasebesini yaptık, bir gözümüz geçmişte, diğeri gelecekte oldu. En
temel ilkemiz her zaman kusurlarımızı azaltmak, meziyetlerimizi artırmaktır.
Elbette dün eleştirildik, yarın da eleştirileceğiz. Ülkemizin toplam çıkarları
adına yapılan her eleştirinin başımızın üstünde yeri, mikro çıkarların aracı
kılınmış eleştirilerinin de aklımızda bir karşılığı ve kıymeti var.
Demokrasimiz
adına önemli bir hususun altını çizmek isterim. Demokrasiler için en büyük
tehlike onun düşmanları değil, gerçek olamayacak kadar naif demokrasi tanımları
ve buna temellenmiş hayalî eleştirilerdir. Öyle mükemmel demokrasiler öne
sürülür ki onlar ancak tabiri caizse göklerde var olurlar ve asla yeryüzüne
inmezler. O yüzden rekabet ve eleştirileri siyaset sanatının imkân zemininde
yapmak, gerçeklikten asla kopmamak demokrasimize hassasiyet ve ihtimam
göstermenin önemli bir ilkesidir.
Cumhurbaşkanlığı
hükûmet sistemine geçişten sonra Cumhur İttifakı olarak durduğumuz yer, güçlü
bir Meclis olarak yasama faaliyetlerinin ülke meselelerine çözüm istikametinde
yürümesi, bunun tüm partilerin katkı ve katılımlarıyla gerçekleştirilmesidir.
Yüz yıl önce milletimizin istiklal mücadelesinin kalbi olan Meclis 15 Temmuz
hain darbesinde de bir kez daha direnişin ve darbecilere meydan okumanın asil
adresi oldu. 
(Mikrofon
otomatik cihaz tarafından kapatıldı)
BAŞKAN
– Buyurun.
ADALET
VE KALKINMA PARTİSİ MECLİS GRUBU BAŞKANI MEHMET NACİ BOSTANCI (Devamla) - Bugün
yasama faaliyetlerinin yegâne mekânıdır ve kudretini toplumun tüm iradesinin
sürece nüfuz ettiği hayati vasfından almaktadır.
Önümüzde
yeni bir yüzyıl uzanıyor. İletişim ve teknoloji alanındaki muazzam gelişmeler
toplumsal ilişkileri, ülkelerin yapılarını, küresel düzeyde sermayenin ve
emeğin akışını radikal bir şekilde dönüştürüyor. Siyasal toplumun imkânları,
araçları, iktidar ve ideoloji ilişkileri yeni anlamlar kazanıyor. Vicdan,
hakkaniyet, insanilik gibi değerler yeniden daha güçlü örgütlenmiş çıkar
ağlarının karşısında kendini yükseltecek araçlara ve iş birliklerine daha fazla
ihtiyaç duyuyor.
Geçmiş
asırlarda köleciliğin, esir ticaretinin yükünü taşıyanlar, bugün, mültecilere
karşı aynı mirasın sürdürücüsü olarak tarih sahnesine çıkıyorlar. Aydınlanma ve
pozitivizmin modernleşmeye katkılarını iyi biliyoruz fakat sosyal Darwinizm,
ırkçılık, ayrımcılık, yabancı düşmanlığı, büyük çıkar savaşları gibi tabiat
karşısında efendi insan anlayışının istismarcı perspektifinin de ne tür
felaketlere yol açtığını hep birlikte görüyoruz. 
Ruhunu
kaybetmiş bir dünyanın yaşaması mümkün değildir.
(Mikrofon
otomatik cihaz tarafından kapatıldı)
BAŞKAN
– Buyurun Sayın Bostancı.
ADALET
VE KALKINMA PARTİSİ MECLİS GRUBU BAŞKANI MEHMET NACİ BOSTANCI (Devamla) –
Başkalarının acısı, yoksulluğu, dramı üzerinden sırça köşkler oluşturanlar asla
orada rahat oturamazlar. Dünya küçük ve herkesin kaderi, geçmiş hiçbir dönemde
olmadığı kadar ortak. 
Tarihin
öğreticiliğinde geleceğe yürüyen Türkiye, kendi içindeki anlaşmazlıkları büyük
ideallerle uzlaşmaya dönüştürme kapasitesine sahip bir ülkedir. Meclisin
100’üncü yılını kutladığımız şu günde, kader ortaklığımızı öne çıkartacak bir
dil ve yaklaşım, dünyanın vicdanı ve aydınlık yüzü olmaya aday ülkemizin
geleceğe selamı olacaktır. 
Küresel
ölçekteki bir salgın sürecinde bu töreni yapıyoruz. Ülkemiz, salgın sonrası
dünya için hem içeride hazırlığı ve mücadelesi hem dışarıda küresel dayanışmaya
verdiği destekle ön alıyor. İnsanoğlu bu salgını mutlaka yenecektir fakat bu
dünyada, ancak tabiatla barışık bir şekilde yaşamanın mümkün olduğunu da bu acı
dersle birlikte öğrenecektir.
100’üncü
yıl dolayısıyla Sayın Meclis Başkanı, akşam 21.00’e, tüm ülkede İstiklal Marşı
okuma çağrısında bulunmuştur. 
(Mikrofon
otomatik cihaz tarafından kapatıldı)
BAŞKAN
– Buyurun.
ADALET
VE KALKINMA PARTİSİ ADINA MECLİS GRUBU BAŞKANI MEHMET NACİ BOSTANCI (Devamla) –
Bu güzel ülkemizin istiklali için her alanda güçlü olması gerektiği ilkesi
doğrultusunda, ona liderlik yapan Sayın Genel Başkanımız ve Cumhurbaşkanımız,
doğal olarak bu çağrıyı cevaplayacaktır. AK PARTİ olarak aynı doğrultuda, tam
bir katılım göstereceğimizi beyan ederken, herkesi anılan saatte İstiklal Marşı
söylemeye davet ettiğimizi de bildirmek isterim.
Salgın
hastalığın gölgesinde gerçekleştirdiğimiz bu 100’üncü yıl özel oturumunda,
Sayın Genel Başkanlarla birlikte cümle hazırunu ve aziz milletimizi bir kez
daha saygıyla selamlarken, devletin yatılı okullarından geçmiş bir öğrenci ve
AK PARTİ Grubu Başkanı olarak, hepimizin ortak değeri iki temel ilkeyi bir kez
daha ifade ederek sözlerimi tamamlıyorum: Yaşasın cumhuriyetimiz! Yaşasın
demokrasimiz!
Saygılarımla.
(AK PARTİ, MHP ve İYİ PARTİ sıralarından alkışlar)
BAŞKAN
– Teşekkür ederim Sayın Bostancı.
Şimdi
söz sırası Cumhuriyet Halk Partisi Genel Başkanı ve Meclis Grubu Başkanı İzmir
Milletvekili Sayın Kemal Kılıçdaroğlu’na aittir.
Buyurun
Sayın Kılıçdaroğlu. (CHP sıralarından ayakta alkışlar, İYİ PARTİ sıralarından
alkışlar)
CUMHURİYET
HALK PARTİSİ GENEL BAŞKANI VE MECLİS GRUBU BAŞKANI KEMAL KILIÇDAROĞLU (İzmir) –
Sayın Başkan, değerli milletvekilleri, televizyonları başında bizi izleyen
saygıdeğer vatandaşlarım ve geleceğimiz, umudumuz olan sevgili çocuklar;
Cumhuriyet Halk Partisi adına, Türkiye Büyük Millet Meclisinin açılışının
100’üncü yılını ve 23 Nisan Ulusal Egemenlik ve Çocuk Bayramı’nızı kutluyorum.
Sayın
Başkan, Meclisimizin değerli üyeleri; yüz bir yıl önce İstanbul’dan başlayan
bir büyük yolculuk 100’üncü yaşına giren Türkiye Büyük Millet Meclisinin
kuruluşunun temelini oluşturur. Bu yolculuğun kahramanı Büyük Önder Mustafa
Kemal Atatürk’tür. Atatürk, Türkiye Büyük Millet Meclisinin 24 Nisan 1920
tarihli oturumunda bu büyük yolculuğun başlangıcını şöyle anlatır: “Millî
vicdanın büyük iradesine bağlı olarak, milleti bağımsız ve vatanımızı
düşmanlardan arınmış görünceye kadar çalışmak andıyla 16 Mayıs 1919 günü
İstanbul’dan ayrıldım, Samsun’da işe başladım.” Atatürk’ün millî vicdanın büyük
iradesine bağlı olarak İstanbul’dan ayrılarak başlattığı yolculuğun ilk aşaması
23 Nisan 1920 Cuma günü saat 13.45’te Türkiye Büyük Millet Meclisinin
açılışıyla tamamlanır.
Umudumuz
ve geleceğimiz olan sevgili çocuklar, Türkiye Büyük Millet Meclisinin
açılışının tarihsel anlamı şudur: Hâkimiyet artık bilakayduşart milletin
olmuştur, yani bugün Anayasa’mızda yer alan ifadesiyle “Egemenlik, kayıtsız
şartsız Milletindir.”
Sayın
Başkan, değerli milletvekilleri; Türkiye Büyük Millet
Meclisi, Millî Kurtuluş Savaşı’nı yöneten Meclistir; Türkiye Büyük Millet
Meclisi, çok partili yaşama geçişimize, demokrasiyi bu topraklara getirmemize
karar veren Meclistir; Türkiye Büyük Millet Meclisi, 15 Temmuz hain darbe
girişimine karşı, bombalar ve kurşunlar yağarken millî iradeye sahip çıkan
Meclistir; Türkiye Büyük Millet Meclisi, Türkiye’nin uygar dünyanın bir parçası
olduğunu bütün dünyaya duyuran Meclistir; Türkiye Büyük Millet Meclisi, Anadolu
ve Rumeli Müdafaai Hukuk Cemiyetlerinin eylemlerine sahip çıkarak hakkı, hukuku
ve adaleti savunan Meclistir; Türkiye Büyük Millet Meclisi, bu bağlamda,
dünyanın tüm mazlum milletlerine örnek olan Meclistir.
Değerli
milletvekilleri, ama bugün sorunlarımız var. Sorunları ivedilikle çözmemiz
gerekiyor. Bu bağlamda, Türkiye Büyük Millet Meclisine 100’üncü yılında önemli
görevler düşüyor. Sorunlarımızın kaynağı, büyük ölçüde, Türkiye Büyük Millet
Meclisini etkisizleştiren darbecilerdir ve onların uygulamaya koydukları darbe
yasaları ve bu yasaların sonucu olarak ortaya çıkan darbe hukukudur.
Yaşadığımız sorunları sağduyuyla, akılla, mantıkla, bilgiyle, birikimle,
birlikte aşmamız gerekiyor, ön yargılarımızdan arınarak aşmamız gerekiyor.
Ölçümüz, vatanımızın ve milletimizin çıkarlarını esas almak olmalı; hedefimiz,
cumhuriyeti demokrasiyle taçlandırmak olmalı. Türkiye Büyük Millet Meclisi
ikinci yüz yıla adım atarken gelin bu anlayışla sorunları çözmeye çalışalım. 
Türkiye
Büyük Millet Meclisinin açılışının 100’üncü yılında 16 maddelik bir çağrıyı
sizlerin, yani Türkiye Büyük Millet Meclisinin değerli üyelerinin ve
milletimizin bilgisine ve takdirine sunuyorum: 
1)
Tüm toplumsal, siyasal ve kültürel kesimlerin katılımıyla yeni bir demokratik
anayasa yapmalıyız. Bu anayasanın temeli kuvvetler ayrılığı ilkesine dayanmalı,
demokrasilerde olması gereken denge-denetim esası sağlanmalıdır.
2)
Yeni anayasanın omurgasını, cumhuriyetin demokrasiyle taçlandırılması olarak
nitelendirdiğimiz, yeni ve güçlü bir demokratik parlamenter sistem
oluşturmalıdır. Unutulmamalıdır ki demokrasiyle taçlandırılmış cumhuriyetimizde
fikir, düşünce ve inanç özgürlüğü ile medya ve sendikalaşma dâhil örgütlenme
özgürlüğünün önündeki tüm engeller de kaldırılmış olacaktır.
3)
Kuvvetler ayrılığı ilkesinin ve hukuk devletinin en önemli ayaklarından biri
olan yargı kurumunun bağımsızlığı kesin olarak sağlanmalıdır. Adalete erişim
hakkının önündeki tüm engeller kaldırılmalıdır.
4)
Kuvvetler ayrılığı ilkesinin bir diğer önemli ayağı da yasamadır. Türkiye Büyük
Millet Meclisinde millî iradenin en geniş hâliyle temsil edilmesini sağlayacak
yeni bir seçim sistemi yaşama geçirilmelidir. Ayrıca, siyasetçi ile vatandaş
arasındaki güveni güçlendirmek için yeni bir siyasi ahlak yasasına ihtiyaç
vardır.
5)
Kuvvetler ayrılığı ilkesinin bir diğer önemli ayağı da yürütmedir. Yürütme tüm
icraatıyla mutlak denetime ve hesap verebilirliğe açık olmalıdır. Türkiye Büyük
Millet Meclisi adına görev yapan Sayıştay, tüm kamu kurum ve kuruluşlarını
denetlemelidir. Türkiye Büyük Millet Meclisinde kurulacak kesin hesap
komisyonunun başkanlığı da muhalefet partilerine verilmelidir.
6)
Yerel yönetimler, rant ilişkilerini düzenleyici kurumlar olmaktan çıkarılmalı,
refah devletinin asli unsurları hâline getirilmelidir. İyi tanımlanmış bir iş
birliği ve iş bölümü çerçevesinde yerel yönetimlerin işlevleri artırılmalıdır.
7)
Kamu istihdamında, nepotizmden uzak, liyakate dayalı bir personel politikasına
ivedilikle geçilmelidir.
8)
Liyakate dayalı istihdam politikaları kapsamında özellikle eğitim, sağlık,
sosyal güvenlik ve güvenlikte sıfır istihdam açığı hedeflenmelidir.
Çocuklarımızın geleceği, vatandaşlarımızın sağlığı, engellilerimizin ve
yaşlılarımızın bakımı, ülkemizin iç ve dış güvenliği, tartışmasız, millî bir
anlayışla oluşturulmalıdır. 
9)
Vatandaşlarımıza asgari bir gelir güvencesi sağlanmalı, bu bağlamda aile
yardımları sigortası kanunu ivedilikle çıkarılmalıdır. Türkiye, aile yardımları
sigortasını çıkaracağını, 1971 yılında Parlamentonun onayladığı bir yasayla
topluma açıklamıştır. 1971-2020; takdirlerinize sunuyorum.
10)
Demokratik standartlarda, adaletli ve denetime açık bir kamu ihale sistemine
geçilmelidir.
11)
Vergi politikası, üretimi ve istihdamı özendirecek şekilde yeniden
yapılandırılmalıdır. Ücretliler üzerindeki vergi yükü makul düzeylere
çekilmelidir.
12)
TÜİK verilerine göre, her 3 kişiden 1’i kayıt dışıdır. Kayıt dışı istihdamla,
toplumsal destek sağlanarak mücadele edilmelidir. Bu mücadelede en etkili yolun
sendikalaşma olduğu artık bilinmelidir.
13)
Türkiye, yeni bir planlama anlayışı çerçevesinde, katma değeri yüksek ürün
üretme hedefine kilitlenmelidir. Bu ilke bağlamında, tüm üretim politikaları,
diğer üretim biçimleriyle birlikte tümüyle ekolojik olmalıdır. 
14)
Sağlık hizmetlerine ön koşulsuz erişim bir haktır ve ücretsiz olmalıdır.
Koruyucu ve diğer sağlık hizmetleri bu doğrultuda planlanmalıdır.
15)
Planlamada tarım temel stratejik sektörlerden biri olarak ele alınmalıdır. Bu
bağlamda gıdaya sağlıklı koşullarla erişim hakkına ilişkin yasal düzenlemeler
yapılmalıdır.
16)
Eğitim, Türkiye’nin kalkınma stratejisinin en önemli, en temel parçası olarak
yeniden ve paydaşlarıyla birlikte planlanmalıdır. Eğitim politikalarının tek
hedefi, fikri hür, irfanı hür ve vicdanı hür nesiller yetiştirmek olmalıdır.
Üniversitelerimizde her türlü düşünce, fikir özgürce tartışılmalı, her türlü
bilimsel çalışma özgürce yürütülmelidir.
Değerli
milletvekilleri, inanıyorum ki bunları özgür irademizle ve birlikte
yaptığımızda, siyaset, kısır bir çekişme alanı olmaktan çıkıp büyük ölçüde
sorunları çözme konusunda düşünce üreten bir alana dönüşecektir.
Covid-19
salgını dolayısıyla siyasetçiler, bilim insanları, sivil toplum örgütleri,
uluslararası kuruluşların yetkilileri diyorlar ki: “Artık hiçbir şey eskisi
gibi olmayacak.” O zaman en azından şu soruyu kendimize sormamız gerekiyor:
“Hiçbir şey eskisi gibi olmayacaksa gelecek nasıl olacak?” Bu konuşma biraz da
bu sorunun yanıtını oluşturuyor. Cumhuriyetimizi gerçek anlamda demokrasiyle
taçlandırırsak, emin olun, yine tüm mazlum milletlere örnek olacağız.
Değerli
milletvekilleri, bunları yaptığımızda çocuklarımıza, demokratik standartları
yüksek, yaşanabilir bir Türkiye bırakacağız. Sadece çocuklarımız için değil,
Türkiye Büyük Millet Meclisinin tarihine ve tarihin kendisine yüklediği sorumluluğun
da gereğini yerine getirmiş olacağız. Türkiye Büyük Millet Meclisinin bu tarihî
görevi yerine getirmesi dileğiyle hepinize saygılar sunuyorum. (CHP
sıralarından alkışlar) 
Ve
son olarak, Büyük Önder Mustafa Kemal Atatürk başta olmak üzere, 23 Nisan
1920’de Türkiye Büyük Millet Meclisinin açılışına yetişen 115 milletvekilini ve
sonrasında çalışmalara katılan diğer milletvekillerimizi saygıyla ve rahmetle
anıyorum. Covid-19 salgınında hayatını kaybeden vatandaşlarımıza, terörle
mücadelede şehit düşen güvenlik güçlerimize Allah’tan rahmet, yakınlarına
sabırlar diliyorum. Tüm gazilerimizle birlikte, hepimizi duygulandıran ve
gururlandıran ve bu salgına karşı özveriyle mücadele eden tüm sağlık
çalışanlarımıza da şükranlarımı sunuyorum.
Saygılarımla.
(CHP sıralarından ayakta alkışlar, İYİ PARTİ sıralarından alkışlar) 
BAŞKAN
- Teşekkür ederim Sayın Kılıçdaroğlu.
Şimdi
söz sırası Halkların Demokratik Partisi Eş Genel Başkanı ve Meclis Grubu
Başkanı Mardin Milletvekili Sayın Mithat Sancar’a aittir. 
Buyurun
Sayın Sancar. (HDP sıralarından alkışlar)
HALKLARIN
DEMOKRATİK PARTİSİ EŞ GENEL BAŞKANI VE MECLİS GRUBU BAŞKANI MİTHAT SANCAR
(Mardin) – Sayın Başkan, değerli milletvekilleri; yıl dönümlerinin bir anlamı
vardır, olmalıdır. Elbette geçmişteki şanlı sayfaları bugün kutlamak için
önemli bir vesile sunarlar ama bundan fazlasını da hak ederler; o fazla da
etraflı bir tefekkür, kapsamlı bir muhasebedir. Bundan yüz yıl önce yaşananlara
bugünü ve geleceği anlamak açısından bakarsak eğer, bu kutlamaların, bu törenlerin
içi daha fazla dolar. Ben de yüz yıl öncesine, Birinci Meclisin kurulmasına ya
da Büyük Millet Meclisinin kurulmasına bu çerçevede, bu gözle bakmaya
çalışacağım ve gördüklerimi de sizlerle paylaşacağım. 
Evet,
Birinci Meclisin hangi şartlarda oluştuğunu hepimiz biliyoruz, benim uzun uzun
tekrar anlatmama gerek yok sanırım; işgal altında bir ülke ve Millî
Mücadele’nin devam ettiği şartlar. Çok ağır şartlar fakat bu şartlarda yerel
kongreler organize ediliyor; ülkenin bütün bölgelerinde kongre toplantıları
düzenleniyor, bu kongrelerle Millî Mücadele organize ediliyor. Aslında Meclisin
kuruluşuna giden yol da bu yerel kongrelerden geçiyor. Birinci Meclis yerel
kongrelerin neredeyse aktığı bir deniz oluyor; yerel kongreler birer nehir,
Birinci Meclis bu nehirlerin toplandığı bir deniz.
Ne
gibi özellikleri var? Pek çok özelliği var ama ben, en önemli gördüklerimi
burada hatırlatmak isterim. Bir defa, o şartlarda ülkenin toplumsal, dinsel,
etnik, düşünsel çeşitliliğini büyük ölçüde içeriyor; bu açılardan çoğulcu bir
Meclis. Eksikler var elbette, kapsanmayanlar var. Bunlar da belki o günden
bugüne bakarak değerlendirmemiz ve muhasebesini çıkarmamız gereken
meselelerdir. Bu çoğulculuğu tarif etmek için pek çok örnek kullanılır ama ben
sadece şöyle, ilk etapta sayılanları değil, daha az görünenleri zikredeyim:
Mesela, Mevlevi, Bayrami ve Nakşibendi şeyhleri var, Abdülhalim Çelebi var,
Hacı Mustafa Efendi var, Şeyh Hacı Fevzi Efendi var, Dersimli Seyit Diyap Ağa
var, Lazistan mebusları var, Laz ve Gürcü olarak bilinen üyeler var, Kürtler
var, Çerkezliği öne çıkmış mebuslar var, Araplar var; kısacası, Türkiye'nin o
zamanki etnik, dinsel ve toplumsal çeşitliliğinin önemli bir kısmı var ve bu
insanlar, kendi kimliklerini saklamadan, tam tersine, kendi kimliklerini açıklayarak
geliyorlar, kendi kimlikleriyle katılıyorlar. Bu, Birinci Meclisin en önemli
vasıflarından biridir.
Bu
vasıf diğer özelliklerle de tamamlanmıştır elbette. Bakın, Birinci Meclis
meşruiyetçi bir yönetim anlayışına sahiptir, dayandığı ilke de halk egemenliğidir.
Evet, egemenliğin kayıtsız şartsız millete ait olduğunu söyler ama daha sonra
da göreceğimiz gibi, 1921 Anayasası’nın başına bir “Halkçılık Beyannamesi”
ekler. Millî irade, halk iradesi tartışmasının ayrıntılarına burada girecek
değilim elbette ama halk iradesinin ne anlama geldiğini belki de Birinci
Meclisin tatbikatına ve daha sonra çıkardığı Anayasa’ya bakarak daha iyi
anlayabiliriz. “Halk egemenliği ilkesi, halkçı yönetim demek ama aynı zamanda,
halk yararına yönetimin ötesinde, halkın her düzeyde yönetime katıldığı bir
yönetim demektir. Nitekim Meclisin kuruluşundan yaklaşık on ay sonra ilan
edilen Anayasa bu anlayışa dayanıyor; yerelde halkın kararlara katılımını
garanti altına alan bir idare sistemi, bir demokrasi modeli kuruyor.
Birinci
Meclis, müzakereci ve mutabakatçı bir yöntem takip ediyor. Bu kadar çeşitli
kesimlerden, farklı düşüncelerden insanların, bu kadar zor şartlarda,
müzakereyi asla bir kenara bırakmadan, mutabakatı sürekli öne çıkaran bir
anlayışla yönettikleri bir dönemi konuşuyoruz, onun 100’üncü yıl dönümünü bugün
kutluyoruz. O yöntemin neden bu kadar önemli olduğunu da izin verin biraz sonra
açıklayayım.
Ayrıca,
bu Meclis, yasalcı bir Meclisti. Mesela, 23 Nisan 1920’de açılıyor, 12 Nisan
1921’e kadar tam 109 kanun çıkarıyor. Lütfen, iğnelemek amacıyla söylediğimi
düşünmeyin ama bunların hepsi, ismiyle müsemma, kanundur, torba değildir; her
birinin ismi var, her birinin kanun usulüne göre müzakere ve karara bağlanması
yöntemi var. O nedenle yasalcı bir Meclistir. 
Meclis,
yetkileri kendinde topluyor, biliyorsunuz, bir Meclis hükûmeti sistemi var. Bu,
şu demektir: Her türlü yetki, devletin 3 önemli erki, yasama, yürütme ve yargı Mecliste
toplanıyor ve fakat, bu yetkilere tekelci bir biçimde sahip çıkma anlayışını
taşımıyor bu Meclis çünkü dediğim gibi, 1921 Anayasası’yla yetkilerinin çok
önemli bir bölümünü yerel yönetimlere devrediyor. Yerel yönetimlere verdiği
yetkiler bizatihi kendi yetkilerini sınırlamak anlamına geliyor yani
kadirimutlak yani otoriter bir yönetimi tercih etmiyor; tam tersine, halk
egemenliği ilkesinin mantığına uygun olarak yerelde de halkın katılımını
sağlayacak bir sistem oluşturuyor bu Meclis. 
Değerli
arkadaşlar, o sistemin merkezinde muhtariyet var ve bunu 1921 Anayasası apaçık
hükme bağlıyor. Muhtariyet yani özerklik. Bu özerkliğin nasıl yönetileceğini de
ayrıca, ayrıntılı olarak düzenliyor, orada da şûra yönetimini öne çıkarıyor,
aynen kendi işleyişini yerelde de kuruyor. Yani yerelde, vilayetler ve
nahiyeler şûralarla yönetilecek, şûralar seçimle gelecek, şûraların da kendi
içinde reislerini seçmeleri kendi yetkilerinde olacak. Böyle bir sistem
kuruyor. Hangi şartlarda? Bu kadar ağır işgal ve Millî Mücadele, Kurtuluş
Savaşı şartlarında. Neden yapıyorlar bunu? Oysa o zamanın liderleri, mesela,
Millî Mücadele’nin lideri Mustafa Kemal Paşa çok da yetkiye ve imkâna sahipken
bunları neden paylaşıyor? Çünkü rıza istiyorsanız, çünkü birlik istiyorsanız
çeşitliliği kabul edeceksiniz, müzakereyi kabul edeceksiniz. Gerçek rıza ancak
herkesin kimliğine eşit saygı, herkesin iradesine eşit değer vererek
sağlanabilir ve o şartlarda, o ağır dönemde işte böyle bir ortak rızaya ihtiyaç
vardı, öyle bir güvene ihtiyaç vardı ve bu güven, tepeden dayatmayla
sağlanamazdı; bu güven, bu rıza, zorla, baskıyla, tehditle ortaya
çıkarılamazdı; ancak güvenle sağlanabilirdi, ancak herkesin kendini eşit
gördüğü bir ortamda gerçekleştirilebilirdi; işte bütün bunları yapmalarının
nedeni oydu. 
Bakın,
bugün, ağır kriz şartlarındayız, insanlığı tehdit eden bir salgınla karşı
karşıyayız. Sadece bir örnek vereceğim, Meclisin o dönem ağır bir krizi nasıl
yönettiğini gösteren bir örnek: Sakarya Savaşı zamanı, çok şiddetli
geçiyor ve yaklaşık 15 bin yaralı var Ankara’ya taşınan. Sadece Ankara’ya
taşınan 15 binden fazla yaralı… Ne yapacaklar? Meclis derhâl kendi içinden bir
kriz yönetimi oluşturuyor, hepinizin ismini bildiği Sinop Mebusu Rıza Nur’u
görevlendiriyor, Rıza Nur da mebuslar arasından 3 kişiyi seçerek bir kriz
koordinasyonu kuruyor. Yaralıları ünitelere ayırıyorlar, şehrin hastanelerine
sevk ediyorlar. Hastane olmayan yerlerde doktorları çağırıp tedaviyi belli
bölgelerde, hastaneler dışındaki bölgelerde de sağlamaya çalışıyorlar. Daha hafif
yaralıları ahalinin evine dağıtıyorlar misafir olarak. Bu ancak insanların
özgür oldukları, kimliklerinin saygı gördüğü, rızanın serbestçe ortaya çıktığı
şartlarda mümkün olur. İşte, bunları ancak böyle bir Meclis yapabilirdi,
yapmıştır da. 
Şimdi,
bugüne dair birkaç sözle bitireyim konuşmamı. Değerli milletvekilleri, Sayın
Başkan; 1921 Anayasası’nın iki temel dayanağı vardı. Böyle bir Anayasa
yapılmasının ilk dayanağı halk egemenliği ilkesiydi yani halkı kendi sorununu
yöneten bir muhatap olarak kabul eden anlayıştı. İkincisi, Kürt sorununun
çözümüydü. Mustafa Kemal Paşa, sorunun ağırlığının ve ciddiyetinin farkındaydı,
bunu halk egemenliği ilkesine dayalı, bütünlüklü bir demokrasi fikriyle çözmeye
çalıştı. O dönemler bu konuda çokça çaba harcandı; yerel demokrasi ve halk
iradesi. Ülkenin bu sorunu çözmek için o gün bulduğu bu yolu maalesef daha
sonra terk ettik. Şimdi de ülkenin sorunlarının çözümü, bu iki ilkeyi
birleştirmekten, bu iki alanı buluşturmaktan geçiyor. Halk egemenliği; bu, hem
yerel demokrasiyi içerir, bir de değerli arkadaşlar, insanların yerelde
kendilerini yönetebilecekleri -elbette bunun belli bir çerçevesi var-
şartların, sistemin yaratılması ve herkesin kimliğinin eşit değer görmesi ve
anayasal kabule bağlanması, anayasal güvenceye bağlanması.
Değerli
milletvekilleri, Sayın Başkan; yüz yıl sonra dönüp baktığımızda, maalesef,
bugün Birinci Meclisin özelliklerinden çok uzak bir Meclisle karşı karşıya
olduğumuzu kabul etmek zorundayız. Eğer bir soru sorulursa “Bu yüz yıllık süre
içinde en güçlü ve en zayıf Meclisler hangileridir?” diye, yani benim cevabım
açık, sanırım pek çok insanın da cevabı açıktır; evet, en güçlü Meclisin yıl
dönümünü en zayıf Mecliste kutluyoruz. (HDP sıralarından alkışlar) Bunun bize
bir şeyler söylüyor olması lazım. 
Diğeri,
“Yerel yönetimlerin en güçlü olduğu dönem ile en zayıf olduğu dönem
hangisidir?” diye soralım, benim cevabım açık; yerel yönetimlerin en güçlü
olduğu dönemin 100’üncü yılında yerel yönetimleri neredeyse fiilen lağvetmeye
yönelik bir yönetim anlayışıyla karşı karşıyayız. Bu, kabul edilemez; ne kayyum
uygulaması kabul edilebilir ne de CHP’li belediyelerin krizi yönetmek için sarf
ettikleri çabaların engellenmesi kabul edilebilir. (HDP ve CHP sıralarından
alkışlar) Eğer, bu, insanlığı tehdit eden ama herkesi eşit vurmayan salgınla
gerçek anlamda mücadele etmek istiyorsak halkın rızasına ihtiyacımız var.
Halkın rızasını üretebilmeniz için, halkın iradesine saygı göstermeniz lazım.
Halk sağlığı, halk iradesinden ayrı düşünülemez. 
(Mikrofon
otomatik cihaz tarafından kapatıldı)
HALKLARIN
DEMOKRATİK PARTİSİ EŞ GENEL BAŞKANI ve MECLİS GRUBU BAŞKANI MİTHAT SANCAR
(Devamla) – Sayın Başkan…
BAŞKAN
– Daha önce dört dakika vermiştim.
HALKLARIN
DEMOKRATİK PARTİSİ EŞ GENEL BAŞKANI ve MECLİS GRUBU BAŞKANI MİTHAT SANCAR
(Devamla) – Bir dakika daha verin, tamamlayayım.
BAŞKAN
– Buyurun.
HALKLARIN
DEMOKRATİK PARTİSİ EŞ GENEL BAŞKANI ve MECLİS GRUBU BAŞKANI MİTHAT SANCAR
(Devamla) – Teşekkür ederim.
Halk
iradesine saygı olmadan halk sağlığını koruyamazsınız; bu kadar basit. Önümüzde
iki tane yüz yıl dönümü daha var; biri 1921, biri 1923. Eğer, 1921’i bugün
güçlü Meclis olmadan idrak edecek olursak sanırım, Türkiye anayasacılığı da
büyük ölçüde bittiği bir döneme girecektir. Yani eğer biz önümüzdeki dönemde
güçlü bir Meclis kurmayı başaramazsak 1921’in 100’üncü yıl dönümünde
anayasacılık da bitecektir. 1923’e eğer böyle varırsak korkarım ki
cumhuriyetten geriye de fazla bir şey kalmayacaktır. O nedenle, güçlü Meclis,
demokratik anayasa ve demokratik cumhuriyet, bizim bu ülkede hep birlikte,
barış içinde yaşamamızın teminatıdır, temelidir. Bu vesileyle çocuklara
bırakabileceğimiz en büyük armağanın da barış içinde, özgür bir ülke olduğunu
söyleyeyim.
En
başta sağlık emekçilerine, bütün halkımıza, bütün çocuklara, hepinize selamlarımı,
kalbî saygılarımı ileterek konuşmamı bitireyim. (HDP ve CHP sıralarından
alkışlar)
BAŞKAN
– Teşekkür ederim Sayın Sancar.
MEHMET
NACİ BOSTANCI (Ankara) – Sayın Başkan, çok kısa bir söz talebi…
BAŞKAN
– Değerli arkadaşlar, hepsi bitsin, ondan sonra topluca söz vereceğim, lütfen,
başka talepler de var, güzel gidiyoruz, devam edelim.
ENGİN
ALTAY (İstanbul) – Ben Sayın Bostancı girdiği için girdim; o çekerse ben de
talebimi çekerim.
BAŞKAN
- Devam edelim.
Şimdi
söz sırası Milliyetçi Hareket Partisi Genel Başkanı ve Meclis Grubu Başkanı
Osmaniye Milletvekili Sayın Devlet Bahçeli’nin yerine İstanbul Milletvekili
Sayın Edip Semih Yalçın’a aittir.
Buyurun
Sayın Yalçın. (MHP ve AK PARTİ sıralarından alkışlar)
MİLLİYETÇİ
HAREKET PARTİSİ GENEL BAŞKANI ADINA EDİP SEMİH YALÇIN (İstanbul) – Sayın
Başkan, saygıdeğer milletvekilleri; Türkiye Büyük Millet Meclisinin
mehabetini ve tarihimizde icra ettiği hayati fonksiyonu gözler önüne seren bir
analiz bugün için anlamlı olacaktır. Meclisin açılışının 100’üncü yıl dönümüne
eriştiğimiz bu mesut günde, bu kutlu çatı altında sizlere hitap etmekten
duyduğum bahtiyarlığı anlatmaya kelimeler yetmez. Şüphe yok ki bugün, burada
sizler de aynı hisleri duyuyor, aynı heyecanı yaşıyorsunuz. Yüreğinizin
kabardığını, gözlerinizin şeref, gurur ve iftiharla nemlendiğini görüyorum. 
Değerli
arkadaşlar, bilirsiniz, Türkiye Büyük Millet Meclisinin kuruluş hikâyesi öyle
romanlarda, masallarda anlatılanlara benzemez; insanoğlunun gördüğü en büyük
özgürlük ve demokrasi destanıdır bu. Bu destan, “Hürriyet ve istiklal benim
karakterimdir.” düsturunu iki asrın idrakine söyleten necip bir milletin varlık
kavgasını terennüm eder. Ne mutlu bize ki İstiklal Savaşı’nı zaferle
taçlandıran Birinci Türkiye Büyük Millet Meclisinin 100’üncü yılını idrak eden,
günümüzdeki son millet temsilcileriyiz. Ne mutlu bize ki cesaret ve
kahramanlıklarıyla dünyaya nam salmış bir milletin ahfadıyız.
Değerli
milletvekilleri, Mondros Mütarekesi’nden 23 Nisan 1920’ye gelinceye kadar baş
döndürücü hadiseler cereyan etmiştir. İşgallere karşı yurdun dört bir yanında
başlayan münferit direniş mücadeleleri Müdafaai Hukuk ve Reddi İlhak
Cemiyetlerinin kurulmasıyla örgütlü bir vaziyet almıştı. Sıra, o dönemde
“Kuvayımilliye” adını alan direniş guruplarının tek çatı altında toplanıp bir
lider marifetiyle teşkilatlandırılmasına ve ortak hedefe kanalize edilmesine
gelmişti. Bu gaye doğrultusunda hayata geçirilen adımlardan ilki Erzurum
Kongresi’nde atılmıştır. Erzurum ve Sivas Kongreleri, Anadolu’ya millî direniş
tohumlarını ekmeye başlayan Mustafa Kemal Paşa’yı, Millî Mücadele’nin
liderliğine taşıyan iki önemli olaydır. Yurt çapındaki direniş cemiyetlerini ve
eylemlerini ortak hedefe yönelterek bir millî ülkü ve yönetim birliği yaratmayı
amaçlayan Sivas Kongresi ise kurulacak millî Meclisin en geniş provası
olmuştur. Mustafa Kemal Paşa, bir ulusal Meclisin 2’nci provasını, 27 Aralık
1919’da Heyet-i Temsiliye Başkanı sıfatıyla Sivas’tan Ankara’ya gelip
yerleştiği Ziraat Mektebi binasında yapmıştır. Mustafa Kemal Paşa, Ankara’da
kurulacak ulusal Parlamentonun altyapısını bu mekânda hazırlamıştır. Ziraat
Mektebi kısa zaman zarfında Millî Mücadele’nin merkez karargâhı hâline
gelmiştir. O günlerde Yunus Nadi Bey’e Mustafa Kemal Paşa’nın söylediği şu
sözleri hatırlatmak isterim: “Bir devre yetiştik ki onda her iş meşru
olmalıdır; evvela Meclis, sonra ordu Nadi Bey. Meclis hakikatlerin en
büyüğüdür, orduyu yapacak olan da millet ve ona niyabeten Meclistir.” diyerek
açılacak millî Meclisin kurtuluş mücadelesinin en meşru dayanağı olacağını anlatmıştır.
Muhterem
milletvekilleri, ilk Meclisin açılışı için Ankara’da toplanan
milletvekillerinin hepsi bölgelerinde seçilerek gelmişlerdir, bu nedenle
Birinci Meclis millî iradenin tecelligâhıdır. Tarihte hem bağımsızlık uğrunda
savaş yapan hem de bunu millî iradeye ve meşruiyete dayandıran başka bir
parlamento görülmemiştir. Bu yönüyle Birinci Türkiye Büyük Millet Meclisi,
fevkalade ve emsalsizdir, bir ihtilal Meclisidir; istila, zulüm ve esarete
başkaldıran yegâne savaş Parlamentosudur, vatanın harimiismetine dönük
saldırılara karşı topyekûn direniş kararının temerküz ettiği meşruiyet
abidesidir. Sivas Kongresi’nde vücuda gelen Heyet-i Temsiliye, 23 Nisan
1920’den itibaren yetkilerini Meclise devretmiştir. Bütün direniş grupları,
bütün Kuvayımilliye teşkilatları Meclis çatısı altında toplanmış ve millî irade
somutlaşıp perçinlenmiştir. Bu büyük tarihî gelişme, o güne kadar atılan
adımların ve verilen mücadelenin meşruiyetini bütün dünyaya ispat imkânı
sağlamıştır. 
Birinci
Meclis, esasında, ezilen ve sömürülen milletlerin umut ışığı, ilham kaynağı
olmuştur. Zalimlerin yeisi, mazlumların sesi olmuştur. Birinci Türkiye Büyük
Millet Meclisinin en büyük hususiyetlerinden biri de kahramanlık ve
fedakârlığıdır; bu hâliyle, âdeta yiğitler ve serdengeçtiler Meclisidir.
Birinci Meclis, vatanın bütünlüğü, milletin bağımsızlığı uğrunda yârdan,
anadan, serden geçenlerin otağıdır neticede. Millet temsilcileri Ankara
yollarına düşerken yokluğu, açlığı, uykusuzluğu, ölümü ve mihneti göze alarak
hareket etmişlerdir. Milletvekillerinin çoğu, uzun süre Meclisin yakınlarındaki
bir okul binasında ikamet etmiş, öğrenci yatakhanelerindeki basit ranzalarda
yatıp kalkmışlardır; hepsi de asker karavanasında pişenlerden fazla olmayan
tabldot yemekleriyle karınlarını doyurmuştur; hepsi de öğrencilerin okula
koştuğu gibi mahrumiyetler içindeki yasama görevine koşmuştur. Bu hâliyle
Birinci Meclis, âdeta bir yokluklar Meclisidir; iki çorabından birini,
ekmeğinin, aşının yarısını ama bütün ruhunu ve varlık azmini paylaşan yüce
gönüllü bir milletin eseridir. 23 Nisan 1920’de millet temsilcilerinin
toplandığı salonda bulunan kürsü Ankaralı bir marangozun Meclise hediyesidir.
Milletvekillerinin oturacağı sıralar Ankara Muallim Mektebinden, 2 petrol
lambası ile sac sobalar kahvehanelerden temin edilmiştir. Büro eşya ve
malzemeleri de resmî dairelerden getirilmiştir. Ankara’nın ve ülkenin
mahrumiyetlerini yüksünmeden paylaşan milletvekilleri de maaşlarının bir
kısmını Millî Mücadele için harcanmak üzere Meclis Hükûmetine bağışlamıştır. 
Saygıdeğer
milletvekilleri, Birinci Meclis bir millî mutabakat Parlamentosudur, ortak emel
için çarpan yürekler aynı potada buluşmuştur. Cefayla, terle sulanan, kanla
yoğurulup canla mühürlenen mübarek vatan toprağında bin yıllık kardeşlik
yeniden güncellenmiştir.
İlk
Meclis, olağanüstü şartların meclisidir, o dönemin gereği ve koşulları icabı
fevkalade yetkilerle donatılmıştır. Türkiye Büyük Millet Meclisi, yasama ve
yürütme yetkilerini o dönemde tamamıyla uhdesine almıştır yani hem kanun koyucu
hem hükûmettir, olağanüstü işleviyle olağanüstü işler başarmıştır. Meclis,
açıldıktan sonra, kırk yıllık bir parlamento gibi tıkır tıkır işlemeye
başlamış, kısa sürede milletin mukadderatına vaziyet etmiştir; evvelemirde, bir
taslak hazırlanarak Türkiye devletinin ilk anayasası olan Teşkilat-ı Esasiye
Kanunu’nu kabul etmiştir. “Hâkimiyet kayıtsız şartsız milletindir.” düsturu,
bütün hakikat ve hikmetiyle Türkiye Büyük Millet Meclisinde tecelli etmiştir. 
İlk
Meclis, mukaddes bir demokrasi mabedidir, idealist ve yüzde 90’ından fazlası
iyi eğitim görmüş insanlardan oluşan demokratik bir parlamentodur. Her ne kadar
Mecliste birinci ve ikinci gruplar arasında şiddetli tartışmalar yaşansa da
hiçbiri vatan sevgilerinden ve samimiyetlerinden taviz vermemiştir. Söz konusu
vatanın bütünlüğü, milletin bağımsızlığı olunca bütün farklılıklar, değişik
inanç ve düşünceler bir kenara bırakılmış, yürekler ortak vurmuştur. Millî
Meclisin hamuru, mayası millettendir; anahtarı imandan, kilidi vahdettendir.
Birinci Türkiye Büyük Millet Meclisi, bir kararlılık ve millî ant Meclisidir;
orada edilen yeminlerden asla dönülmemiştir. Top sesleri Polatlı’dan duyulurken
ve Ankara bir ara tehdit altına girmişken millet temsilcileri, katiyen
kenti, Ankara’yı terk etmemişlerdir. Meclisin kuruluş muştusu 23 Nisan 1920’de
cihana duyurulunca âdeta, milletimizin asırlık acıları dinmiştir. Millet
Meclisinin açılışıyla ufukta parlamaya başlayan bağımsızlık ışığı, Ankara
üzerine aksetmiştir. 20’nci yüzyılı kucaklayan yeni bir Türk devletinin doğum
sancıları Türkiye Büyük Millet Meclisinde başlamıştır. Birinci Türkiye Büyük
Millet Meclisi demek, zafer demektir; zafere giden yolun taşları adım adım,
safha safha, büyük bir kararlılıkla döşenmiştir.
Saygıdeğer
milletvekilleri, bu vesileyle geleceğimizin teminatı olan çocuklarımızın 23
Nisan Bayramı’nı kutluyorum. Mübarek ramazan ayının Türk İslam dünyasına huzur,
sükûn ve sağlık getirmesini niyaz ediyorum. 
Sözlerime
son verirken Gazi Mustafa Kemal Atatürk ve silah arkadaşlarını, kurucu Meclisin
vekillerini ve çalışanlarını, canlarını feda eden kahraman şehitlerimizi
rahmet, minnet ve saygıyla anıyorum; hem bugünümüzü hem de yarınlarımızı onlara
borçluyuz, ruhları şad olsun. 100’üncü yılını kutladığımız Gazi Meclisi
saygılarımla selamlıyorum. (MHP, AK PARTİ ve İYİ PARTİ sıralarından alkışlar)
BAŞKAN
– Teşekkür ederim Sayın Yalçın.
Şimdi
söz sırası İYİ PARTİ Meclis Grubu Başkanı Edirne Milletvekili Sayın Orhan
Çakırlar’ın yerine Grup Başkan Vekili Kocaeli Milletvekili Sayın Lütfü
Türkkan’a aittir. 
Buyurun
Sayın Türkkan.(İYİ PARTİ sıralarından alkışlar)
İYİ
PARTİ GRUP BAŞKAN VEKİLİ LÜTFÜ TÜRKKAN (Kocaeli) – Sayın Başkan, değerli
milletvekilleri; Türkiye Büyük Millet Meclisinin kuruluşunun 100’üncü şeref
yaşını idrak ettiğimiz şu anlamlı günde yüce Parlamentoyu saygıyla selamlıyorum.

Yüz
yıl önce bugün, 23 Nisan 1920 Cuma günü, güneşli bir öğle sonrası, Millet
Meclisinin önünde dualar okunup, tekbirler getirilip kurbanlar kesildikten
sonra Mustafa Kemal Paşa, Meclis binasının iki üç basamaklı merdivenini çıkarak
eline verilen makasla kırmızı-beyaz kurdeleler bağlanmış olan kapıdaki
kurdeleleri keser. Sıra Meclisin açılışına geldiğinde, içeride 115 milletvekili
vardır. Aslında Meclis 324 milletvekiliyle açılacaktır fakat 16 Mart 1920 günü
İstanbul işgal edilmiş, Anadolu ve Rumeli Müdafaai Hukuk Cemiyeti ve Meclis-i
Mebusan üyelerinden oluşan vekiller İngilizler tarafından tutuklanmış ve
sürgüne gönderilmişlerdir. İşte bundan yüz yıl önce, yüksek bir şeref ve
cesaret dolu o gün 115 milletvekili Ankara’ya ulaşabilmiştir. 115 vekil arasından
en yaşlı üye sıfatıyla Sinop Milletvekili Şerif Bey Başkanlık kürsüsüne çıkar
ve yaptığı kısa konuşmada İstanbul’un işgal edildiğini, hilafet ve saltanat
makamının esir olduğunu belirterek Meclisi açar. Meclis kürsüsünün arkasında
Osmanlıca “İşlerinizde meşveret ediniz.” yazmaktadır. Zaman gelecek, bu
levhanın yerini Türkçe bir levha alacaktır; o Türkçe yazı, şu anda arkamda
gördüğünüz “Egemenlik kayıtsız şartsız milletindir.” İşte o gün, esir
yaşamaktansa vatanın selameti için ölmeyi göze alan 115 vatan sevdalısı,
Heyet-i Temsiliye yani milletin vekilleri, aynı gün Meclisin ilk oturumunu
gerçekleştirirler. 100’üncü yaşında, mensubu olmaktan büyük bir onur ve gurur
duyduğumuz işte bu Meclisin adı, işte 115 kahraman vatan evladı tarafından o
gün konulur. Aynı ruh ve heyecan içinde, hep beraber, Türkiye Büyük Millet
Meclisinin adını ilan ederek İşgalcilere, Türk milletinin geçmişinden gelen o
asil bağımsızlık gücünü gösterirler. Bu, aynı zamanda, bu milletin kendi
kaderine hâkim olmak için başlattığı büyük yürüyüşün ilk adımıdır. Bu büyük
adımın bir başka tarihsel dönüm noktası daha vardır. Türkiye Büyük Millet
Meclisinin 23 Nisan 1920’de kuruluşu, tarihte bin dört yüz yıl sonra devlet
hayatında ilk defa “Türk” isminin kullanılması anlamına gelir. Özellikle,
bağımsızlık mücadelesini yönetme ve kurucu Meclis rollerini üstlenen tam
egemenlik, özgürlük ve yeni bir devlet kurma işlevini başarıyla bir araya
getiren Meclis, bu süreçte siyasal temsilin en güzel örneğini hayata
geçirmiştir. 
İstiklal
Savaşı’nın bütün aşamalarını, Türkiye Büyük Millet Meclisinden aldığı güçle
hayata geçiren Mustafa Kemal Atatürk, imkânsızı imkânlı kılarken en büyük
desteği milletvekillerinin iradelerinden almıştır. Öyle günler gelmiştir ki
Meclis kavgalarından usanıp “Canım efendim, bu Meclis de nedir, izin veriniz,
dağıtalım.” diye tekliflerde bulunan, millî egemenliğin önemini kavrayamayan
kişilerden Gazi Mustafa Kemal özellikle uzak durur. Atatürk, Meclissiz yaşamayı
aklı almayan, bir 20’nci asır lideridir. Gazi Mustafa Kemal Atatürk’e göre
Meclis, bir nazariye değildir; bir hakikattir ve hakikatlerin en büyüğüdür.
Atatürk, yapmak istediklerini elindeki yetkileri artırarak Türk milletine
dayatmak yerine, Türk milletinin temsilcilerinin yer aldığı Türkiye Büyük
Millet Meclisi aracılığıyla hayata geçirmeyi tercih etmiştir; hiçbir zaman
Meclisi ortadan kaldırmayı, yetkilerinden arındırmayı ya da bir tek adam rejimi
kurmayı düşünmemiş, “Hâkimiyet kayıtsız şartsız milletindir” ilkesinden asla
vazgeçmemiş ve bu milletin hâkimiyetinin ancak ve ancak Türkiye Büyük Millet
Meclisi vasıtasıyla gerçekleşebileceğini hiçbir zaman unutmamıştır. Gazi
Mustafa Kemal Atatürk önderliğinde milletimiz, o zor şartlar altında millî
iradeyi baş tacı yapmış ve kudreti adında saklı Türkiye Büyük Millet Meclisi
çatısı altında tek yürek olmuştur. Yüce Meclisimiz, düşmanın yurdun dört bir
yanını işgal ettiği bir dönemde, imkânsızlıklar içerisinde kurulmuş bir
Parlamentodur. İşte bu kahraman Meclis, bugün 100’üncü şeref yaşını kutluyor.
Bir asırlık tarihi boyunca Türkiye Büyük Millet Meclisi, Türk siyasal hayatının
en önemli kurumu olmuş ve farklı dönemlerde demokrasinin kalesi olarak
görevlerini ifa etmiştir. Bu bir asırlık dönemde dört farklı Anayasa ve pek çok
darbeyle karşılaşan Meclis, tüm zorluklara rağmen Türk siyasal hayatının
vazgeçilmez bir kurumu olarak varlığını sürdürmüştür. Yüce Meclisimiz, yüz yıl
önce olduğu gibi bugün de demokrasimizin kalbi, milletimizin ümit kaynağıdır.
Cumhuriyetimizin, demokrasimizin, devletimizin ve millet olarak geleceğimizin
en büyük güvencesidir. 
Yüce
Meclisimiz, kurucu iradeden aldığı güçle, bugün de aynı sorumluluk içerisinde,
aynı coşku ve kararlılıkla yoluna devam etmektedir. Halk iradesinin de
kullanıldığı bu çatı, toplumsal beklentilere cevap veren, sorunlara çözüm üreten
ve ülkemizin önünü açan en yüce makamdır. İhtiyacımız olan temel düzenlemelerin
uzlaşma ortamı içerisinde, hep beraber hayata geçirilebilmesi için gerekli
zeminlerin oluşturulması, iktidarıyla muhalefetiyle hepimizin ortak
sorumluluğudur. Bu sorumluluğu bizlere makamın asıl sahibi milletin bizatihi
kendisi yüklemiştir. Uzlaşı, iş birliği ve ortak akılla aynı zeminde
gerçekleştirilecek çalışmalar hem Meclisimize hem de siyaset kurumuna duyulan
güveni artıracak ve ülkemizi daha ileri noktalara taşıyacaktır. 
Bir
ülkenin kendi coğrafyasında hem de dünya genelinde saygın ve güçlü bir yer
edinmesinin en etkin ve kalıcı yolu, demokrasiden ayrılmadan, her vatandaşın
düşüncesinden azami ölçüde yararlanmaktır. Devlet yönetiminde millet
egemenliğinin tam olarak tesisi de ancak demokrasinin ürettiği ortak karar
mekanizmasıyla mümkündür. Nihayet, demokrasiden beklediğimiz bütün çareler,
ancak bütün sorunların bu çatı altında çözüme ulaştırılmasıyla mümkündür.
Artık, yeni bir dünyanın kapısı aralanmışken, insanı ve yaşamı merkezine alan
meclisler, gerçek ve hâkim anlamda millet iradesinin tezahür ettiği demokrasi
ahlakını, hukukun üstünlüğünü, insan haklarını ve siyaseti temsil edebilirler.
Gerçek anlamda, çoğulcu demokrasiyi, düşünce hürriyetini, din ve vicdan hürriyetini
ve teşebbüs hürriyetini içine sindirememiş, hak ve özgürlükleri evrensel
ölçülere ulaştıramamış bir millî iradeyle, hâkim anlamdaki ulusal egemenliği
iddia ve tesis etmek mümkün olmaz. İşte bu yüzden, bugünkü demokrasimizin
kalitesini ne pahasına olursa olsun yükseltmek zorundayız. Bunun yolu ise ancak
ve ancak güçlendirilmiş parlamenter sisteme dönmekten geçer. Bir parlamentonun
gücü de vatandaşlarının hak ve hukukunu savunmaktan vazgeçmeyen, demokrasi
mücadelesinden asla taviz vermeyen, milletin temsil yetkisi verdiği vekillerin
varlığına ve etkinliğine bağlıdır. 
Sayın
Başkan, değerli milletvekilleri; kurulduğu günden beri tam yüz yıldır ülkemizin
kaderine yön veren Meclisimizin yasama yetkisi mutlaktır. Milletimizin adına
kullanılan bu yetkiyi daraltacak, kullanımını engelleyebilecek veya
sınırlandıracak başka hiçbir güç yoktur; olması da asla ve kata kabul edilemez.
Cumhuriyetimizin mimarı, kurucu önderimiz Gazi Mustafa Kemal Atatürk, milletin
güvencesi Türkiye Büyük Millet Meclisinin önemini 1 Kasım 1930 tarihinde
dördüncü yasama yılı açılışında yaptığı konuşmasında şu veciz sözlerle ifade
etmiştir: “Arkadaşlarım, ülkenin yazgısında tek yetki ve güç sahibi olan Büyük
Millet Meclisi, bu ülkenin düzeni için, iç ve dış güvenliğini sağlamak ve
korumak için en büyük güvencedir. Büyük millî sorunlar şimdiye kadar ancak
Büyük Millet Meclisinde çözümlendi. Gelecekte de yalnız oradan kesin önlemler
sağlanabilecektir. Türk Milletinin sevgi ve bağlılığı her zaman Büyük Millet
Meclisine yönelmiştir ve hep oraya yönelecektir.”
Sayın
Başkan, değerli milletvekilleri; Parlamentonun yetkileri kısıtlandıkça
demokrasi zemininden uzaklaşılmakta ve bu, ülkemizde, millet iradesinden adalet
kavramına, adaletten ekonomiye birtakım sorunlar getirmektedir. Bugün Meclis,
yetkileri elinden alınmış, etkisizleştirilmiş ve devre dışı bırakılmış bir
Meclis hâline getirilmek istenmektedir. Parlamenter sistemin devre dışı
bırakılmasıyla, bırakın millet iradesinin tecelli etmesini, bırakın halkın
katılımını, anayasal kurumlara bile hesap verebilir olmak imkânsız hâle
getirilmiş; muhalefeti dışlama çabaları gün geçtikçe artmaktadır. Ülkemizin
geleceği için hayati bir konuma sahip, milletin kaderini belirleyen ve 100’üncü
yaşını kutlayan Meclisimizin yetkilerini budamak yerine, yüz kırk üç yıllık
Parlamento geleneğimizden gelen birikim ve tecrübelerimizle Meclisimizi
eskisinden daha güçlü ve yetkin hâle getirmek zorundayız. Oysa sayısını
bilmediğimiz ve hemen uygulamaya konulan Cumhurbaşkanlığı kararnameleri ve
genelgeleri, bugün, milletin ve devletin ortak aklı Meclisimizi
itibarsızlaştırmaktadır; aynı zamanda demokrasimize de zarar vermektedir çünkü
ne denetim vardır ne de hesap verme. Kısacası, yeni sistemde, parlamenter
sistemde olduğu gibi kontrol ve denge sistemi bulunmamaktadır. Geçmişte yaşanan
en zor koşullarda bile Türkiye Büyük Millet Meclisi, hükûmeti denetleme
görevini yerine getirmiş ve hiç kimse kürsüye çıkıp “Siz bu soruları niye
soruyorsunuz?” ya da “Bu gensoruyu neden verdiniz?” diye sormamıştır çünkü
milletvekilleri hükûmet üzerinde denetim görevlerini yaparak Parlamentoya
saygınlık kazandırmışlardır; milletvekillerinin soru önergeleri ve gensorular
yoluyla denetim yetkilerini kullanmaları asla sorun edilmemiştir. 
Sayın
Başkan, değerli milletvekilleri; bulunduğumuz coğrafya her zamankinden daha
tehlikeli hâle gelmişken hiçbir tek kişinin herhangi bir ülkeyi, hele hele
Türkiye gibi sorunlarla çevrili bir ülkeyi yönetmesi mümkün değildir. (İYİ
PARTİ sıralarından alkışlar) İYİ PARTİ Genel Başkanı Sayın Meral Akşener’in de
ifade ettiği gibi, milleti devletinden koparan, Parlamentomuzu zayıflatan
Cumhurbaşkanlığı hükûmet sisteminden bir an önce vazgeçilmeli; ivedi bir
şekilde güçlendirilmiş parlamenter sisteme dönüş yapılmalıdır. (İYİ PARTİ ve
CHP sıralarından alkışlar) 
Unutulmamalıdır
ki büyük Türkiye’yi inşa edecek birikim ve yeteneğimiz bin yıllık devlet
geleneğimizde ve yüz kırk üç yıllık parlamento birikimimizde mevcuttur. Ulusal
güvenliğimiz, geçmişimizden emanetimiz, geleceğimize mirasımızdır. 
23
Nisan Ulusal Egemenlik ve Çocuk Bayramı kutlu olsun. 100’üncü yaşını büyük bir
gururla ve onurla kutladığımız yüce Parlamentoyu ve milletimizi saygıyla
selamlıyorum. (İYİ PARTİ ve CHP sıralarından alkışlar)
BAŞKAN
– Teşekkür ederim Sayın Türkkan.
Şimdi,
söz sırası Türkiye İşçi Partisi Genel Başkanı ve İstanbul Milletvekili Sayın
Erkan Baş’a aittir. 
Buyurun
Sayın Baş. (CHP ve HDP sıralarından alkışlar)
TÜRKİYE
İŞÇİ PARTİSİ GENEL BAŞKANI ERKAN BAŞ (İstanbul) – Teşekkür ediyorum Sayın
Başkan. 
Genel
Kurulu ve bizi ekranları başında izleyen, emeğiyle, alın teriyle yaşayan tüm
yurttaşlarımızı saygıyla sevgiyle selamlıyor, emperyalist işgale ve saray
saltanat düzenine karşı halkın birleşik mücadelesini temsil eden Türkiye Büyük
Millet Meclisinin 100’üncü kuruluş yıl dönümünü Türkiye İşçi Partisi adına
kutluyorum. 
Değerli
arkadaşlar, iki yıla yakındır bu kürsüye her gelişimde söylemek istediğim ama
zaman kısıtı nedeniyle söyleyemediğim bir konuyla başlayacağım, tabii, yine
süremizin kısa olmasını protesto ederek başlayacağım. Söylemek istediğim hep
şuydu: Bakın, şu duvarın arkasında kocaman “Egemenlik kayıtsız şartsız
milletindir.” yazıyor ve bu söz, buraya dekor olsun, önünden geçip bakmadan
konuşalım, gelip gidelim diye, umursamayalım diye söylenmemiş. Hiç değilse
100’üncü yıl kutlamalarımızda bu yazı üzerine konuşalım ve bunu tartışalım
istiyorum. Bu yazının altında konuşurken bugün bu yazının altında konuşurken
Türkiye’de mevcut durumun orada ifade edildiği gibi olmadığını söyleyerek
başlamak zorundayız. 
Bugün
Türkiye’de bir saray rejimi hâkimdir. Saray rejiminde hâkimiyet, bugün bile
sarayından çıkıp buraya gelmeye tenezzül etmeyen tek adama aittir. (CHP
sıralarından alkışlar) Bugün hâkimiyet, salgında bile üç kuruş yevmiye için
inşaatta çalışmaya devam edip hayatını kaybeden işçi Hasan’ın değil,
çıkarlarını korumak için seferber olduğunuz, vergi borçlarını sildiğiniz 5’li
müteahhit çetesindedir. Hâkimiyet, günde on dört saat tek bir maskeyle
hastaneleri temizlemeye devam eden asgari ücretlinin, hasta bakıcıların,
hemşirelerin, doktorların değil hasta garantili hastane ihalesi verdiğiniz
patronlarındır. (CHP ve HDP sıralarından alkışlar) Ambulansı bir devlet malı
olarak görüp çizmesiyle kirletmeme özeni gösteren salgın günlerinde bile
madende çalışırken göçük altında can veren maden işçisinin değil hâkimiyet,
saraydan aldığı güçle madenci ailesine tekme atma cüreti gösteren o hainde
bugün hâkimiyet. (CHP ve HDP sıralarından alkışlar) Egemenlik, suyu,
kanalizasyonu olmayan tarlalardaki çadır alanlarında bir yevmiye için sağlığını
tehlikeye atan tarım işçisinde değil, “Corona sürecinde Türkiye’de sebze meyve
ihracatı arttı.” utanmaz haberlerini yazan gazete patronlarında hâkimiyet.
“Açım.” diyen yurttaşa “Geber!” diyen bürokratta hâkimiyet. “Beni düzeniniz
öldürür.” diyen tır şoförünü gözaltına aldıranlarda hâkimiyet. Hapisten
çıkarttığınız mafya artıklarında, çete bozuntularında hâkimiyet. Bunlar
hapishaneden çıkarken seçilmiş milletvekillerine, belediye başkanlarına hapis
cezası verenlerde hâkimiyet. Ezcümle değerli arkadaşlar, saray rejiminde
egemenlik, sayısı 70 milyonu bulan yoksulluk sınırındaki emekçi halkın değil
halkın sırtından trilyon dolarlık servete ulaşan asalakların, bir avuç parazit
patronundur hâkimiyet. 
Değerli
milletvekilleri, bugün bir de çocuk bayramı. Sayenizde çocuklarımızın
yaşayamadığı bir bayram diyelim. 20 milyon çocuğun olduğu ülkede TÜİK’e göre
750 bin, gerçekteyse 2 milyon işçi çalışıyor, çocuk işçi çalışıyor. Ne yapıyor
bu çocuk işçiler? Hani hastalık kol gezerken “20 yaşından küçükler sokağa
çıkmasınlar.” dediğinizde “Eğer sen işçiysen, çalışıyorsan çık, atölyeye -merdiven
altı atölyeye- fabrikaya, tarlaya, sanayiye git, hamallığa devam et.” dediğiniz
çocukların bayramı. Bu çocuklar büyüyünce ne olacak diye sormamız gerekmiyor
mu? Nasıl bir gelecek sunuyoruz çocuklarımıza? 15-24 yaş arası her 4 gençten
1’inin işsiz olduğu, ne eğitimde ne işte olduğu bir gelecek sunuyoruz. Eğitime
devam edenler, eğer şanslıysa eğitime devam edenler; annelerinin, babalarının
parası varsa kolejlere gidebiliyorlar, parası yoksa yapabileceği tek şey imam-hatibe gitmek çünkü
devriiktidarınızda, on sekiz senede 16 kere eğitim sistemini değiştiren bir
düzen kuruldu. Bu, çocuklarımıza ne verebilir ki? 
Birinci
soruda “Egemenlik gerçekten halkın mı?” demiştim, ikinci soruysa “Bu şartlarda
çocuklar neyin bayramını kutlayacak?” Ulusal Egemenlik Bayramı hediyesi olan
çocuklarımızın günü kutlu olsun, onlara çocukluklarını bayram tadında
geçirecekleri bir gelecek de buradan sözümüz olsun. 
Değerli
arkadaşlar, sözlerimi bitirirken iktidar vekillerine sesleniyorum: Eğer
egemenlik halkınsa burada oy kullanırken, elimizi indirip kaldırırken bizi
seçen halk lehine, halk için kalkmalı o eller, saraydan gelen talimat
doğrultusunda değil. Eğer egemenlik halkınsa işçiler, emekçiler sokağa çıkmak
zorundayken, sokağa çıkma yasağında bile özel izinle fabrikaları çalıştırmaya
devam ederken Meclis tatile çıkamaz. Halkını korumak, halkın mücadelesinin en
önünde olmaktır halkın vekillerinin görevi.
Değerli yurttaşlar, 23 Nisan sadece bir kutlama günü
değil, hatta bugün 23 Nisan daha fazla bir mücadele günüdür. Adı “Meclis” olan
ancak maalesef neredeyse bütün yetkileri elinden alınmış bu mekân da halkın
mücadelesinin bir alanıdır. Halkın sorunlarını haykırmak, halkın mücadelesine
güç vermek için buradayız. Biliyoruz, 100’üncü yılı kutlamayı hak etmek için
egemenliğin saraydan alınıp yeniden halkın eline verilmesi gerekir. Bugün 23
Nisan 2020 ve bu da bizim halkımıza 100’üncü yıl sözümüz olsun. 
(Mikrofon
otomatik cihaz tarafından kapatıldı) 
TÜRKİYE
İŞÇİ PARTİSİ GENEL BAŞKANI ERKAN BAŞ (Devamla) – Söz kardeşlerim, emekçi halkın
hâkimiyetini mutlaka kazanacağız. Söz çocuklar, size bir bayram gününü bile çok
görenlere bakmayın, sizin için mücadele ediyoruz ve tüm dünya çocukların
olacak, yarınlar çocukların olacak, yarınlar mücadele edenlerin olacak,
yarınlar bizim olacak. (CHP ve HDP sıralarından alkışlar) 
MEHMET
NACİ BOSTANCI (Ankara) – Sayın Başkan, Sayın Erkan Baş’ın niçin böyle
konuştuğunu biliyor, anlıyor ve cevap vermiyoruz. (AK PARTİ sıralarından
alkışlar) 
BAŞKAN
– Teşekkür ederim Sayın Baş, Sayın Bostancı. 
Şimdi
söz sırası Demokrat Parti Genel Başkanı ve Afyonkarahisar Milletvekili Sayın
Gültekin Uysal’a aittir.
Buyurun
Sayın Ünsal.(İYİ PARTİ sıralarından alkışlar) 
DEMOKRAT
PARTİ GENEL BAŞKANI GÜLTEKİN UYSAL (Afyonkarahisar) – Aziz milletim, çok
kıymetli Genel Kurul; bugün, tarihin seyrinin değiştiği müstesna bir günün
100’üncü yıl dönümü, müstesna bir gün. Bu müstesna günde bir yanda bir asır
evvelki tarihî günü anlamalı, başta Mustafa Kemal Atatürk, beraberinde irade
koymuş abide şahsiyetleri de kadirşinas bir milletin mensupları olarak
anmalıyız.
Milletin
kurtuluşuna, Türkiye Cumhuriyeti devletinin kuruluşuna öncülük etmiş, tanıklık
etmiş bu yüce Meclisin 100’üncü yılını, diğer yandan idraklerimizi derinden tazelemek
için de vesile yapmalıyız. Böyle bir günde, bu yüce Meclisin üyesi olarak
bulunmak ve bu güne tanık olmak, hiç kuşkusuz hepimiz için bir onur ve kıvanç
vesilesidir. 
İstiklali
için sahada canını vermiş bir millete masada var olma, kendi kaderini tayin
etme ve istikbalini tahkim etme hakkı, imkânı veren bu yüce teşekkülün her
kuruluş yıl dönümünde olduğu gibi muhakkak 100’üncü yılını da keşke layıkıyla
kutlayabilseydik. Salgın nedeniyle hakkıyla ifa edemediğimiz bu kutlu günü,
millet olarak bu illetten kurtulduktan sonra daha layıkıyla anacağımızı, bu
Meclisin mahiyetini, maneviyatını kavrayacağımızı umut ediyorum. 
Bugün,
aslen bir maddi varlığın, yalnız bir fiziki teşekkülün, yalnız bir teşebbüsün
değil; bir fikrin, bir tefekkürün, ulvi bir tahayyülün de 100’üncü doğuş yıl
dönümü. İstinat noktası yalnız millet olmuş, milletin istiklali, istikbali
olmuş, milletin iradesi olmuş bir fikrin, harcında milletin iradesini
gördüğümüz, duvarlarında milletin kanı, canı, alın teri ve hürriyet aşkını
gördüğümüz büyük bir milletin cumhuriyetle birlikte en büyük eserinin 100’üncü
yılı. Anadolu’dan, Trakya’dan ülkenin doğusundan batısından her inanç, her
fikir, her yaştan bir olmuş bir ruhun ay yıldızı otağı yaparak var oluşunun
100’üncü yılı. Bu aziz milletin iradesine, kâh düveli muazzamanın tazyikiyle
muharebe meydanlarında, kâh sinesinde şahsi hırsları olanların manda ve himaye
talepleriyle kongre ve toplantılarda gem vurulmak istenirken bir büyük mesaj
verilmiştir dünyaya. Bu mesaj, egemenliğin kayıtsız ve şartsız kendisinde
olduğu, hiçbir koşulda egemenliği hiç kimseyle paylaşılmayacağı idi.
Değerli
milletvekilleri, varlıkların, kuruluşların ruhu olduğuna inanırız. Bu mümtaz
varlığın da ruhu millî egemenliktir. Büyük yazar şair Ahmet Hamdi Tanpınar’ın
“Bir anın arkasında asırlar var.” dediği gibi, işte bu ruhu da tarihî gelişim
çizgisi içinde zamanın ruhunu kavramış bizzat bu millet üflemiştir.
Aziz
Atatürk’ün yüz sene evvel açılış nutkunda bulunan bir beyanı bu açıdan
önemlidir: “Meclisimizin varlığı, meşruiyet ve sorumluluk esaslarının itibar ve
saygı görmesiyle kaimdir.” demiştir Büyük Atatürk. Bu Meclisin meşruiyeti o
kurucu ruh, sorumluluğu ise egemenliğin millete ait olmasını sağlamaktır.
Şüphesiz, Türkiye Büyük Millet Meclisi hürriyetçi demokratik sistemin kalbidir.
Türkiye Büyük Millet Meclisi, her şeyin açıkta, aleni, herkesin gözü önünde
cereyan etmesinin teminatıdır. Şüphesiz, Türkiye Büyük Millet Meclisi hakların,
hürriyetlerin bekçisidir. İşte 100’üncü yılında, bugün Türkiye Büyük Millet
Meclisinin iktidarından muhalefetine burada bulunan tüm üyelerin, Meclisin
varlığının kaim olması için en üst hak arama kurumu olarak bütçe hakkından
varlığına mündemiç tüm haklarına öncelikle sahip çıkma yükümlülüğü düşmüştür.
Bunun için ise yüzyıl önceki kurucu ruhun yeniden icra etmesi gerekmektedir.
Değerli
Genel Kurul, kıymetli milletvekilleri; Meclisimizin yıl dönümlerini asli
vasfını nazara alarak coşkuyla kutlayacağımız günlerin yakın olduğu inancıyla,
Meclisimizin açılışının, millî iradenin en yüce şekilde temsilinin 100’üncü
yılını kutluyorum. Böyle büyük bir günü devletimizin ve milletimizin teminatı
olan çocuklarımıza armağan eden Birinci Meclisin Başkanı, cumhuriyetimizin
kurucusu Büyük Atatürk ve mücadele arkadaşlarını 115 milletvekiliyle beraber
rahmetle yâd ediyorum. Dünyanın saadeti, cumhuriyetimizin ve millî
egemenliğimizin teminatı olan çocuklarımızı bu güzel günlerinde sevgi ve umutla
alınlarından öpüyoruz. 
23
Nisan Ulusal Egemenlik ve Çocuk Bayramı’nı tekrar kutlarken ayrıca bu gece
başlayacak olan ramazan ayı vesilesiyle bu mukaddes ayın hayırlar getirmesini,
salgın nedeniyle sofralarda bir araya gelemesek de gönüllerde, dualarda Yüce
Allah’ın bizi birleştirmesini temenni ediyorum.
Yüce
Meclisi ve onun kıymetli siz temsilcilerini saygıyla selamlıyorum. (CHP ve İYİ
PARTİ sıralarından alkışlar)
BAŞKAN
– Teşekkür ederim Sayın Uysal.
Şimdi
söz sırası Büyük Birlik Partisi Genel Başkanı ve Ankara Milletvekili Sayın
Mustafa Destici’ye aittir.
Buyurun
Sayın Destici. (AK PARTİ sıralarından alkışlar)
BÜYÜK
BİRLİK PARTİSİ GENEL BAŞKANI MUSTAFA DESTİCİ (Ankara) – Sayın Başkan,
saygıdeğer milletvekilleri, kıymetli vatandaşlarım ve sevgili çocuklar; Türkiye
Büyük Millet Meclisinin kuruluşunun 100’üncü yılını, necip milletimizin ve
geleceğimizin teminatı çocuklarımızın 23 Nisan Ulusal Egemenlik ve Çocuk
Bayramı’nı milletimizin aydınlık geleceğine vesile olması dileklerimle
kutluyorum.
Ayrıca,
bu yıl Covid-19 salgını sebebiyle mahzun bir şekilde karşıladığımız mübarek
ramazan ayının Türk milletine ve İslam dünyasına hayırlar getirmesini Yüce
Rabb’imden niyaz ediyor, cümlenizin ramazan ayını tebrik ediyorum. 
Kıymetli
milletvekilleri, biliyoruz ki son Osmanlı Mebusan Meclisi 28 Ocak 1920’de
Misakımillî’yi kabul etti ve bu karar 17 Şubat 1920’de tüm dünyaya ilan edildi.
İtilaf devletleri bu gelişme üzerine 16 Mart 1920’de İstanbul’u işgal ettiler.
Bir İngiliz askerî birliği Meclisi basarak Rauf Bey’in de içinde bulunduğu bazı
milletvekillerini tutukladılar. Bunun üzerine 18 Martta toplanan mebuslar
Meclis-i Mebusanı süresiz tatil edip Ankara’da toplanma kararı aldılar. 21
Nisan 1927’de “Heyeti Temsiliye Reisi Mustafa Kemal Paşa” imzasıyla
kolordulara, valiliklere, müdafai hukuk heyetlerine ve belediye başkanlarına
“çok acele” koduyla şu telgraf çekildi: “Yüce Allah’ın lütfuyla, 23 Nisan Cuma
günü, cuma namazından sonra, Ankara’da Büyük Millet Meclisi açılacaktır.” Hacı
Bayram Camisi’ndeki cuma namazından sonra toplanan muhteşem kalabalık
tekbirlerle Meclise yürüdü. Hacı Bayram-ı Veli’nin, üzerinde ayetler bulunan
sancağı, bir rahlede taşınan Kur’an-ı Kerim ve Sakalışerif, topluluğun önünde
yer aldı. Fehmi Hoca tarafından yüksek sesle okunan hatim duasından sonra,
Büyük Millet Meclisi Mustafa Kemal Paşa tarafından kurdele kesilerek açıldı.
Kürsüye Hacı Bayram-ı Veli’nin sancağı dikildi, Kur’an-ı Kerim ve Sakalışerif
kürsüye konuldu. Meclisin duvarına da Şûrâ Suresi’nin 38’inci ayetinde geçen…
(Hatip
tarafından Şûrâ Suresi’nin 38’inci ayetikerimesinin okunması)
BÜYÜK
BİRLİK PARTİSİ GENEL BAŞKANI MUSTAFA DESTİCİ (Devamla) – …“Onlar işlerini
aralarında toplanarak istişare ederler.” yazılı levha asıldı.
Bu
tarihî gerçeğin ışığında, Büyük Millet Meclisinin bir yönüyle hem Meclis-i
Mebusanın devamı hem de Türkiye Cumhuriyeti devletinin kurucusu olduğunu
söyleyebiliriz. 
Kıymetli
milletvekilleri, bugün Türkiye Büyük Millet Meclisimizin açılışının 100’üncü
yılını şerefle ve şanla kutluyoruz. İşgal edilen vatan topraklarında
milletimizin kurtuluş ve var olma mücadelesini yöneten, yokluk içinde sadece
Allah’a ve millete sırtını dayayarak verdiği savaşta yurdun her karış toprağını
düşmandan temizleyerek zafer kazanan bir Meclise sahibiz elhamdülillah.
Bağımsız, hür, çağdaş, güçlü bir devlet ve toplum inşa eden bir Meclise
sahibiz. Türkiye Büyük Millet Meclisi bu yönüyle hem Türk tarihinde hem de
dünya tarihinde çok önemli ve özel bir yer tutar. Onun içindir ki Türk milleti
Meclisiyle gurur duymaktadır, onun geçmişte neleri başardığını ve gelecekte
neleri başarabileceğini bilmektedir. Evet, eksiklerimiz var. Bu eksiklikler
konusunda milletimizde zaman zaman gözlemlediğimiz Meclise yönelik sitemlerini
de yine milletimizin mazisine bakarak duyduğu Meclisine yönelik sevgisine, ona
atfettiği olağanüstü güce ve ondan beklentilerinin büyüklüğüne bağlıyorum. Neye
sahip olduğumuzu, sahip olduklarımızın değerini, özellikle onları kaybetmeden
bilmemiz çok önemli.
Kıymetli
milletvekilleri, Türkiye Büyük Millet Meclisi gerektiğinde devletin aklı,
gerektiğinde milletin vicdanı, gerektiğinde kılıç tutan eli, milletin zırhı,
iradesi, bizatihi milletin ta kendisidir. Geçmişten bugüne yaşadıklarımızı
hatırladığımızda, içeride ve dışarıda Türk milletine, Türk devletine düşmanlık
eden herkesin ilk hedefi hep Türkiye Büyük Millet Meclisi olmuştur. Milletimize
yönelik bir komplonun planlandığının ilk işareti, hep Türkiye Büyük Millet
Meclisini itibarsızlaştırma gayretleriyle başlamıştır. Bu, cumhuriyet henüz
kurulmadan Millî Mücadele devam ederken de böyle olmuştu, 15 Temmuz ihanet
hareketinde de böyle olmuştur.
Değerli
milletvekilleri, Meclisin itibarı milletin itibarıdır. Milletin Meclisi güçlü
olursa millet güçlü olur, devlet güçlü olur. 100’üncü yılında Türkiye Büyük
Millet Meclisinin ilk Başkanı Gazi Mustafa Kemal Atatürk’ü, Kurtuluş
Savaşı’mızı yöneten, onu zaferle sonuçlandırarak cumhuriyeti kuran kadroyu, Şerif
Bey’i, Rauf Bey’i, Mehmet Akif’i, Halide Edip Hanım’ı, Birinci Meclisin
kahraman üyelerini, Millî Mücadele’yi kazanarak Anadolu’nun Türk milletine
vatan olmaya devam etmesini sağlayan şehitlerimizi, gazilerimizi rahmetle ve
şükranla yâd ediyorum.
Şahsım,
Büyük Birlik Partisi ve alperenler adına bayramımız kutlu, özellikle
çocuklarımız mutlu, devletimiz var olsun. Şüphesiz ki hâkimiyet Allah’ın,
irade, egemenlik kayıtsız şartsız milletindir. 
Saygılarımla.
(AK PARTİ sıralarından alkışlar) 
BAŞKAN
– Teşekkür ederim Sayın Destici.
Şimdi
söz sırası, Demokrasi ve Atılım Partisi adına İstanbul Milletvekili Sayın
Mustafa Yeneroğlu’na aittir.
Buyurun
Sayın Yeneroğlu. (CHP sıralarından alkışlar) 
DEMOKRASİ
VE ATILIM PARTİSİ GENEL BAŞKANI ADINA MUSTAFA YENEROĞLU (İstanbul) – Çok
Saygıdeğer Başkan, çok kıymetli milletvekilleri, çok değerli bakanlarımız,
televizyonları başında bizleri izleyen çok saygıdeğer vatandaşlarımız; milletin
iradesinin temsilcisi olan Türkiye Büyük Millet Meclisinin açılışının 100’üncü
yılını anmak ve Ulusal Egemenlik ve Çocuk Bayramı’nı kutlamak üzere bir araya
geldiğimiz bu özel oturumda DEVA Partisi adına hepinizi saygıyla selamlıyorum.
23
Nisan 1920’de büyük bir sorumluluk bilinciyle açılan, çatısı altında gururla
bulunduğumuz yüce Meclis, istiklal için, hürriyetler için verilen müstesna
mücadelenin çıkış noktasıdır. Milletin ve vatanın zor günlerinde yurdumuzun
dört bir yanından gelen farklı görüşlerin bir arada omuz omuza verdiği bu
mücadeleye önderlik eden başta Mustafa Kemal Atatürk’ü, Birinci Meclisin her
bir üyesini ve aziz şehitlerimizi rahmet ve minnetle anıyorum. 
Sayın
milletvekilleri, Birinci Meclisin kürsüsünün arkasında “Onların işleri istişare
iledir.” ayeti asılıydı. Kurtuluş Savaşı’nın en zor zamanlarında, temel hak ve
hürriyetlerin ihlaline ve kanun hâkimiyetinin tesis edilmemesine dair ağır
eleştiriler yapılabiliyordu. Bugün, bırakın istişareyi, milletimizin yarısından
fazlasının oyunu alan belediye başkanlarımızı terör örgütleriyle
ilişkilendirebilecek hazin bir hâldeyiz. 
İlk
Meclisin Mersin Mebusu Selahattin Bey şahıs hâkimiyeti yerine kanun hâkimiyeti
ilkesinin önemini vurgulayarak “Yüce Meclis görüşme ve tartışma makamıdır, onay
makamı değildir. Meclisin şahsına hürmet edilmelidir.” diyordu. Bugün, Meclise
onay makamı olarak dahi ihtiyaç duymayanlar var. 
Coronavirüs
salgını nedeniyle alınan birçok tedbir kararının temel hakları sınırlandırdığı
açıkken ve bu sınırlamalara yasal zemin hazırlamak da zorunluyken bu durumda
dahi Meclisin çalıştırılmaması nasıl izah edilebilir? Unutmayalım ki yasama
yetkisi aslidir, devredilemez ve hiçbir şekilde de kesintiye uğratılamaz. Bu
sebeple, Meclisin çalışmalarına ara verilmesini kesinlikle reddediyorum. 
Bu
denli önemli kanun tekliflerinin aynı gün komisyonlardan geçirilip Genel Kurula
getirilmesinden, çuval kanun paketleriyle yasama yetkisinin
işlevsizleştirilmesinden, Anayasa’ya aykırı kanunların Meclisten
geçirilmesinden, ülkemizin kararnameler hatta son dönemlerde genelgelerle
yönetilmesinden ve sonsuz adaletsizliklerden derin üzüntü duyuyorum. 
Değerli
milletvekilleri, çocuklarımıza kısır çekişmelerin hâkim olduğu, hukukun ayaklar
altına alındığı topallayan bir Meclis, topallayan bir demokrasi bırakmamalıyız.
Bugün milletvekili olarak birlikte görev yaptığımız tüm arkadaşlarımızı, yüz
yıl önce Birinci Mecliste nasıl başladığımızı, yüz yıl sonra nerede olduğumuzu,
önümüzdeki yüz yılda çocuklarımıza nasıl bir Meclis bırakmak istediğimizi
düşünmeye ve Meclisi yeniden sistemin merkezine oturtmak ve tarihî hatadan
dönerek güçlendirilmiş parlamenter sistem için birlikte mücadele etmeye davet
ediyorum. 
Bu
duygularla herkesin bayramını kutluyor, kurucu Meclisimizin bizlere emanetini
çocuklarımıza da en iyi şekilde teslim edeceğimize olan umudumun altını çizmek
istiyorum. Bilvesile, siyasi partilerin konuşmalarından sonra TRT’nin yayınını
kesmesini de milletimizin takdirine bırakıyorum. 
Aynı
zamanda bu gece başlayacak olan ramazan ayının da ülkemiz, milletimiz, İslam
âlemi ve insanlık için hayırlara vesile olmasını diliyorum.
Teşekkür
ederim. (CHP ve HDP sıralarından alkışlar) 
BAŞKAN
– Teşekkür ederim Sayın Yeneroğlu. 
Şimdi
söz sırası Saadet Partisi adına Konya Milletvekili Sayın Abdulkadir Karaduman’a
aittir. 
Buyurun
Sayın Karaduman. (CHP ve HDP sıralarından alkışlar)
SAADET
PARTİSİ GENEL BAŞKANI ADINA ABDULKADİR KARADUMAN (Konya) – Sayın Başkan,
değerli milletvekilleri, kıymetli misafirler; hepinizi saygı ve muhabbetle
selamlıyorum. 
Bugün
23 Nisan 2020, Gazi Meclisimizin, Türkiye Büyük Millet Meclisinin açılışının
100’üncü yıl dönümü. Bu vesileyle ülkemizin ve milletimizin 23 Nisan Ulusal
Egemenlik ve Çocuk Bayramı’nı Saadet Partisi adına tebrik ediyorum. 
Değerli
milletvekilleri, millet egemenliği, ırk, din ve dil ayrımı yapmadan bütün
vatandaşlarımızın doğuştan gelen en temel hakları olan emekten, karşılıklı
rızadan doğan ve adalet gereği olan temel hak ve özgürlüklerin teminat altına
alınmasıdır. Gazi Meclisin kuruluşunun 100’üncü yıl dönümünü idrak ettiğimiz
bugünlerde, millet egemenliğinin aynı zamanda belirli bir zümrenin, belirli bir
sınıfın, belirli ideolojilere mensup olanların çıkarlarını gözetmek olmadığını
da buradan hatırlatmak istiyorum. Dolayısıyla millet egemenliğini idrak etmek,
gücü, çoğunluğu, imtiyaz ve menfaati bir hak sebebi olarak görmeyi değil, hakkı
ve adaleti herkes için ve her koşulda üstün tutmayı gerektirir. Söz konusu
egemenlik bir grubun diğerine tahakkümü, bir siyasi partinin diğer siyasi
partilere tahakkümü ya da 51’in 49’a tahakkümü olmasa gerektir. Kaldı ki
egemenlik 1’in 99’a tahakkümü asla değildir. Bir cuma namazından sonra,
dualarla “Onların işleri şûra iledir.” kaidesine bağlı kalınarak açılan Gazi
Meclisimiz, millî egemenlik anlayışının neye tekabül ettiğini açıkça ortaya
koymaktadır. Tam da burada ifade etmek isterim ki millî egemenlik, millet
iradesinin yönetimde bütünüyle söz sahibi olmasını gerektirir. Bu açıdan millî
iradenin önünde bir engel olarak duran, bir engel teşkil eden yüzde 10’luk
seçim barajını kaldırmak 100’üncü yılında Gazi Meclisimizin öncelikli vazifesi
olmalıdır. 
Değerli
hazırun, bugün aynı zamanda millet egemenliğinin çocuklarımıza armağan edildiği
bir gündür. Dolayısıyla bütün çocuklarımızın 23 Nisan Bayramı’nı da tebrik
ediyorum. Çocuklarımız medyada, siyasette, eğitim ve sosyal çevrede şiddetten
ve kötülüklerden arındırılmış bir ortamda yaşamayı ziyadesiyle hak etmektedir.
Büyükleri olarak bizlerin vazifesi, çocuklarımıza geleceğe umutla bakacakları
bir ülkeyi armağan etmektir. Çocuklarımıza, cezaevlerinde büyümek zorunda
kalmayacakları ve büyüdüklerinde de fikirlerini özgürce ifade edebilecekleri
bir ortamı hazırlamak mecburiyetindeyiz. Eğitimiyle, ekonomisiyle, hukuk
sistemiyle örnek olacak ve çocuklarımızın başka bir ülkenin vatandaşı olma
hayalini kurmak zorunda kalmayacağı bir Türkiye’yi miras bırakmak
mecburiyetindeyiz. Çocuklarımıza, yine, şairin ifadesiyle, göğü mavi, dalı
yeşil, tarlası sarı, kuşların ve çiçeklerin diyarı olan bir memleketi mutlaka
armağan etmek mecburiyetindeyiz.
Sözlerime
son verirken, yine, aynı zamanda, bugün itibarıyla başlayacak olan ramazan
ayının ülkemize ve bütün İslam coğrafyasına hayırlar getirmesini temenni
ediyorum.
Hepinize
teşekkür ediyorum. (CHP sıralarından alkışlar) 
BAŞKAN
– Teşekkür ederim Sayın Karaduman.
Sayın
milletvekilleri, Türkiye Büyük Millet Meclisinin kuruluşunun 100’üncü Yıl Dönümü’nün
ve Ulusal Egemenlik ve Çocuk Bayramı’nın kutlanması ve günün anlam ve öneminin
belirtilmesi amacıyla yapılan konuşmalar tamamlanmıştır.
Değerli
milletvekilleri, yarın ramazan başlıyor. Hem milletvekillerimizin hem aziz
milletimizin, İslam aleminin ramazanını tebrik ediyorum. 
IV.- OTURUM BAKŞKANLARININ KONUŞMALARI
1.- Oturum Başkanı TBMM Başkanı Mustafa Şentop’un,
İslam âleminin ramazan ayını tebrik ettiğine ve 23 Nisan Perşembe günü saat
21.00’de İstiklal Marşı’nı Türkiye olarak evlerden aynı anda okumak için
yapılan daveti hatırlatmak istediğine ilişkin konuşması
Kapatmadan
önce bir husus daha: Bu gece, malumunuz, saat 21.00’de evlerimizden aynı anda,
hep beraber, bütün Türkiye olarak İstiklâl Marşı’mızı okumak için yaptığımız
daveti tekrarlıyorum ve hatırlatıyorum. 
Denetim
konuları ve kanun teklifleri ile komisyonlardan gelen diğer işleri sırasıyla
görüşmek için 20 Mayıs 2020 Çarşamba günü saat 14.00’te toplanmak üzere
birleşimi kapatıyorum.
Kapanma Saati: 15.59




(x) 7/4/2020 tarihli 78’inci Birleşimden
itibaren coronavirüs salgını sebebiyle Genel Kurul Salonu’ndaki Başkanlık
Divanı üyeleri, milletvekilleri ve görevli personel maske takarak çalışmalara
katılmaktadır.




