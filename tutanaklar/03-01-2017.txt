



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

49’uncu Birleşim
3 Ocak 2017 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- YOKLAMA
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Mehmet Akif Hamzaçebi’nin, İstanbul Ortaköy’de yaşanan saldırının amacının
farklı hayat tarzları arasında bir çatışma yaratılması olduğuna ve terör
olaylarında hayatını kaybedenlere Allah’tan rahmet dilediğine, kalkınmış ve
esenlik dolu bir Türkiye dileğiyle yeni yılı kutladığına ilişkin konuşması
V.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- İstanbul Milletvekili Hüda Kaya’nın,
İstanbul Reina’da yaşanan saldırıya ilişkin gündem dışı konuşması
2.- Mersin Milletvekili Yılmaz Tezcan’ın, 3
Ocak Mersin’in düşman işgalinden kurtuluşunun 95’inci yıl dönümüne ilişkin
gündem dışı konuşması
3.- Mersin Milletvekili Aytuğ Atıcı’nın, 3
Ocak Mersin’in düşman işgalinden kurtuluşunun 95’inci yıl dönümüne ve Mersin’de
yaşanan sel felaketine ilişkin gündem dışı konuşması

B) Hükümetin Gündem Dışı Açıklamaları
1.- İçişleri Bakanı Süleyman Soylu’nun, son
günlerdeki gelişmeler ve iç güvenliğe ilişkin gündem dışı açıklaması ve MHP
Grubu adına Samsun Milletvekili Erhan Usta’nın, HDP Grubu adına Mardin Milletvekili
Mithat Sancar’ın, CHP Grubu adına Ankara Milletvekili Levent Gök’ün ve AK PARTİ
Grubu adına Amasya Milletvekili Mehmet Naci Bostancı’nın aynı konuda
görüşlerine ilişkin gündem dışı açıklamaları
VI.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci
Bostancı’nın, Mardin Milletvekili Mithat Sancar’ın Hükûmetin gündem dışı
açıklaması nedeniyle HDP Grubu adına yaptığı konuşması sırasında Adalet ve
Kalkınma Partisine sataşması nedeniyle konuşması
2.- Ankara Milletvekili Levent Gök’ün,
Amasya Milletvekili Mehmet Naci Bostancı’nın Hükûmetin gündem dışı açıklaması
nedeniyle AK PARTİ Grubu adına yaptığı konuşması sırasında şahsına sataşması
nedeniyle konuşması
3.- Amasya Milletvekili Mehmet Naci
Bostancı’nın, Çanakkale Milletvekili Muharrem Erkek’in (3/863) esas numaralı
Başbakanlık Tezkeresi üzerinde CHP Grubu adına yaptığı konuşması sırasında Adalet
ve Kalkınma Partisine sataşması nedeniyle konuşması
4.- Adıyaman Milletvekili Salih Fırat’ın,
İstanbul Milletvekili Mahmut Tanal’ın (3/863) esas numaralı Başbakanlık
Tezkeresi üzerinde şahsı adına yaptığı konuşması sırasında şahsına sataşması
nedeniyle konuşması
5.- İstanbul Milletvekili Mahmut Tanal’ın,
İstanbul Milletvekili Halis Dalkılıç’ın (3/863) esas numaralı Başbakanlık
Tezkeresi üzerinde şahsı adına yaptığı konuşması sırasında şahsına sataşması
nedeniyle konuşması
6.- Amasya Milletvekili Mehmet Naci
Bostancı’nın, İstanbul Milletvekili Mahmut Tanal’ın sataşma nedeniyle yaptığı
konuşması sırasında Adalet ve Kalkınma Partisine sataşması nedeniyle konuşması
7.- İstanbul Milletvekili Filiz
Kerestecioğlu Demir’in, İstanbul Milletvekili Mehmet Muş’un (11/14) esas
numaralı Gensoru Önergesi üzerinde AK PARTİ Grubu adına yaptığı konuşması
sırasında Halkların Demokratik Partisine sataşması nedeniyle konuşması
8.- Şanlıurfa Milletvekili Osman
Baydemir’in, İçişleri Bakanı Süleyman Soylu’nun (11/14) esas numaralı Gensoru
Önergesi üzerinde Hükûmet adına yaptığı konuşması sırasında Halkların
Demokratik Partisine sataşması nedeniyle konuşması
VII.- AÇIKLAMALAR
1.- Mardin Milletvekili Mithat Sancar’ın,
Amasya Milletvekili Mehmet Naci Bostancı’nın sataşma nedeniyle yaptığı
konuşmasındaki bazı ifadelerine ilişkin açıklaması
2.- İstanbul Milletvekili Onursal
Adıgüzel’in, bu ülkenin bir milletvekili olarak, Halkevlerinin, gericiliğin
değil laikliğin, cihatçıların değil masum, katledilen insanların yanında olan
bildirgesinin altına imza attığına ilişkin açıklaması
3.- İstanbul Milletvekili Sibel Özdemir’in,
yeni yılın ilk saatlerinde İstanbul’da yaşanan hain terör saldırısını
kınadığına ve yaşamını kaybedenleri saygıyla andığına, Hükûmetin tek hedefinin
Anayasa değişikliğiyle bu ülkeyi bir dikta rejimine sürüklemek olduğuna ilişkin
açıklaması
4.- Mersin Milletvekili Ali Cumhur
Taşkın’ın, 2017 yılının tüm dünyada savaşların ve terörün sona ereceği bir yıl
olmasını temenni ettiğine, yeni yılın ilk saatlerinde İstanbul’da yaşanan hain
terör saldırısını lanetlediğine, Mersin’de yaşanan sel felaketi nedeniyle
geçmiş olsun dileklerini sunduğuna ve 3 Ocak Mersin’in düşman işgalinden
kurtuluşunun 95’inci yıl dönümüne ilişkin açıklaması
5.- Denizli Milletvekili Melike
Basmacı’nın, terörü lanetlediğine, ülke için barış ve demokrasi dilediğine ve
Cumhurbaşkanı ile Başbakanın Şanghay Beşlisi konusundaki bazı ifadelerine
ilişkin açıklaması
6.- Erzurum Milletvekili Orhan Deligöz’ün,
yılbaşı gecesi İstanbul’da yaşanan saldırıyı kınadığına, yaşam tarzı ne olursa
olsun bütün vatandaşların devletin güvencesi altında olduğuna ve vatandaşları
birlik ve beraberlik içinde, basiretli ve sağduyulu olmaya davet ettiğine
ilişkin açıklaması
7.- Kocaeli Milletvekili Haydar Akar’ın,
Kocaeli ve çevresindeki elektrik kesintilerine ilişkin açıklaması
8.- Kocaeli Milletvekili Fatma Kaplan
Hürriyet’in, İstanbul’da yaşanan terör saldırısını kınadığına, yılbaşı öncesinde
kışkırtıcı haber, broşür ve pankartlarla insanların yaşam biçimlerine tehdit
oluşturanlar hakkında bir işlem yapılıp yapılmayacağını öğrenmek istediğine
ilişkin açıklaması
9.- İstanbul Milletvekili Mahmut Tanal’ın,
İstanbul’da yaşanan elektrik kesintilerine ve Hükûmetin özgür basını susturmak
için gösterdiği çabayı IŞİD ve diğer terör örgütlerini bastırmak ve susturmak
için niçin göstermediğini öğrenmek istediğine ilişkin açıklaması
10.- Mersin Milletvekili Aytuğ Atıcı’nın,
FETÖ’nün darbe kalkışması nedeniyle ilan edilen OHAL’in gerçek nedeninin
terörle mücadele değil AKP’nin gizli gündemini uygulamak olduğuna ve tek adam
yönetimi heveslilerine Meclisin ve halkın asla geçit vermeyeceğine ilişkin
açıklaması
11.- Balıkesir Milletvekili Mehmet Tüm’ün,
yeni yılın ilk saatlerinde İstanbul’da yaşanan saldırı nedeniyle İçişleri
Bakanının istifa etmeyi düşünüp düşünmediğini ve yılbaşı kutlamalarını hedef
gösteren, nefret suçu işleyen kamu görevlileri hakkında ne yapıldığını öğrenmek
istediğine ilişkin açıklaması


12.- İzmir Milletvekili Musa Çam’ın,
İstanbul’da hain saldırı sonucu hayatını kaybedenlere Tanrı’dan rahmet
dilediğine, nedenleri ortaya çıkarılıp çözüm yolları bulunmadığı sürece terörün
devam edeceğine ve iktidarın özellikle IŞID destekçisi tutum ve
davranışlarından vazgeçmesi gerektiğine ilişkin açıklaması
13.- Konya Milletvekili Mustafa Hüsnü
Bozkurt’un, günün laik cumhuriyette, demokratik hukuk devletinde ve Atatürk’ün
akıl yolunda birleşip bu Mecliste parlamenter demokrasiyi hâkim kılma ve mutlaka
bir birlik sağlama günü olduğuna ilişkin açıklaması
14.- Kahramanmaraş Milletvekili İmran
Kılıç’ın, kendilerinden olmayan herkesi tekfir ederek ötekileştiren anlayışın
İslam dünyasının kalbine bir hançer gibi saplanmış olduğuna ve birleştirici
değer ve esaslara sarılmak gerektiğine ilişkin açıklaması
15.- Ordu Milletvekili Seyit Torun’un, 2017
yılının sağlık, huzur ve barış getirmesi dilediğine, yeni yılın ilk saatlerinde
İstanbul’da yaşanan saldırıda ölenlere rahmet dilediğine, açıklamalarıyla masum
insanları hedef hâline getiren kurum, dernek ve kişiler hakkında ne gibi
işlemler yapılacağını öğrenmek istediğine ilişkin açıklaması
16.- Giresun Milletvekili Bülent Yener
Bektaşoğlu’nun, İstanbul’daki terör olayını lanetlediğine, 21 Eylül 2016’da
Giresun’da meydana gelen sel felaketinin afet kapsamında değerlendirilmesi ve
zararın karşılanması gerektiğine ilişkin açıklaması
17.- Hatay Milletvekili Hilmi Yarayıcı’nın,
Hükûmetin, günlerdir yaşam tarzları üzerinden yaratılan nefret iklimine ses
çıkarmadığına, Diyanet İşleri Başkanlığının cuma hutbesi üzerinden bu
düşmanlığı daha da körüklediğine ve laiklik vurgusu üzerinden IŞİD’i eleştiren
gençlerin tutuklanmasına ilişkin açıklaması
18.- Afyonkarahisar Milletvekili Burcu
Köksal’ın, İstanbul’daki saldırıda yaşamını yitirenlere Allah’tan rahmet
dilediğine, Afyonkarahisar’ın Bolvadin ilçesindeki küçükbaş hayvan hırsızlığı
için yeterli önlemlerin alınmamasının sebebini öğrenmek istediğine ve
Bolvadin’deki alkaloid fabrikasında taşeron şirket kanalıyla çalışan 40 işçinin
işten atılmasına ilişkin açıklaması
19.- Edirne Milletvekili Okan
Gaytancıoğlu’nun, KOSGEB’in 50 bin lira faizsiz kredisini almaya hak kazanan
işletmeler hakkında bilgi almak istediğine ilişkin açıklaması
20.- Antalya Milletvekili Niyazi Nefi
Kara’nın, yeni yılın hayırlı olmasını temenni ettiğine ve ülkemizde meydana
gelen tüm terör eylemlerini yapanları ve destekleyenleri lanetlediğine ilişkin
açıklaması
21.- Denizli Milletvekili Kazım Arslan’ın,
yılbaşı gecesi İstanbul’da meydana gelen terör olayını lanetlediğine, 2017
yılının sağlık, mutluluk, barış ve huzur dolu bir yıl olmasını temenni ettiğine
ve Başbakandan ülkemize güven ortamı ve istikrarın ne zaman geleceğini öğrenmek
istediğine ilişkin açıklaması
22.- İzmir Milletvekili Müslüm Doğan’ın,
Manisa il eş başkanlarının da içinde bulunduğu parti üyelerinin aylardır yargı
önüne çıkarılmadıklarına ve altmış gündür tutuklu bulunan parti eş genel
başkanları da dâhil olmak üzere 12 milletvekilinin yasama faaliyetlerine katılması
için gereğinin yapılmasını rica ettiğine ilişkin açıklaması
23.- Gaziantep Milletvekili Mahmut
Toğrul’un, 2017 yılının barışa, özgürlüğe, adil ve eşit bir yaşama vesile
olmasını dilediğine, toplumun her gün birbirine düşürüldüğü bir ortamda
İstanbul Reina’da 39 kişinin katledildiğine ve Gaziantep’te suikast planı
içerisinde olduğu gerekçesiyle 4 gencin gözaltına alınmasıyla ilgili bilgi
almak istediğine ilişkin açıklaması
24.- İstanbul Milletvekili Ali Şeker’in,
İstanbul’daki terör saldırısında hayatını kaybedenlere Allah’tan rahmet
dilediğine, bu ülkenin bir milletvekili olarak, Halkevlerinin, gericiliğin
değil laikliğin, cihatçıların değil masum, katledilen insanların yanında olan
bildirgesinin altına imza attığına ilişkin açıklaması
25.- Muğla Milletvekili Nurettin Demir’in,
huzurlu, mutlu, bereketli, terörsüz bir yıl ile terör olaylarında yaşamını
kaybedenlere Allah’tan rahmet dilediğine, terör olaylarını önleyemeyen MİT
Müsteşarı ve İçişleri Bakanının neden hâlâ görevlerine devam ettiklerini öğrenmek
istediğine ilişkin açıklaması
26.- Trabzon Milletvekili Ayşe Sula
Köseoğlu’nun, 2017 yılının hayırlar getirmesini dilediğine, bu zor zamanlarda
Türkiye’nin ayrışmaya değil birleşmeye ihtiyacı olduğu gerçeğiyle herkesi
terörün amacına hizmet eden söylemlerden kaçınmaya davet ettiğine ilişkin açıklaması
27.- İzmir Milletvekili Kerem Ali
Sürekli’nin, İstanbul Reina’daki alçakça saldırıyı şiddetle kınadığına, terörle
mücadelenin sonuna kadar süreceğine, sağduyuyla bütün sıkıntıların aşılacağı
bir yıl olmasını temenni ettiğine ilişkin açıklaması
28.- Antalya Milletvekili Mustafa
Akaydın’ın, İstanbul Reina’daki terör saldırısı nedeniyle İstanbul İl Emniyet
Müdürünün görevi bırakması gerektiğine, insanların yaşam tarzına müdahale
ederek âdeta bu saldırıyı kışkırtan çevreleri kınadığına ve Diyanet İşleri
Başkanı Mehmet Görmez’i aklıselime davet ettiğine ilişkin açıklaması
29.- Burdur Milletvekili Mehmet Göker’in,
bu toplumun büyük bir çoğunluğunun gelişmelerden memnun olmadığına ve barış ve
huzur içinde yaşanabilecek bir ülke istediğine ilişkin açıklaması
30.- Bolu Milletvekili Tanju Özcan’ın,
İçişleri Bakanını onurlu bir devlet adamı gibi davranmaya ve istifa etmeye
davet ettiğine ilişkin açıklaması
31.- Ankara Milletvekili Şenal Sarıhan’ın,
laikliği korumak amacıyla hareket eden gençlere yönelik saldırının
anlaşılmasının mümkün olmadığına ve yeni yıl için halkın yaşama hakkının
korunmasını dilediğine ilişkin açıklaması
32.- Bursa Milletvekili Emine Yavuz
Gözgeç’in, 2017 yılının hayırlar getirmesini dilediğine, yeni yılın ilk
saatlerinde İstanbul’da yaşanan terör saldırısını lanetlediğine, bu terör
saldırısı üzerinden milleti bölmeye çalışarak teröre hizmet edenleri kınadığına
ve yeni bir yönetim sistemini getiren Anayasa değişikliğinin kabul edileceğine
inandığına ilişkin açıklaması
33.- Adana Milletvekili Zülfikar İnönü
Tümer, 6455 sayılı Gümrük Kanunu’nun 20’nci maddesinde yapılan bir değişiklik
nedeniyle yaşanan mağduriyetlerin giderilmesi için yeni bir düzenleme yapılması
gerektiğine ilişkin açıklaması
34.- Çorum Milletvekili Tufan Köse’nin,
yeni yılın ilk saatlerinde yaşanılan hain terör olayını lanetlediğine, masum
insanların kanını akıtan teröre karşı her noktada en şiddetli mücadelenin
verilmesi gerektiğine ve terörle mücadelede bütün millet olarak tek yürek olmak
gerektiğine ilişkin açıklaması
35.- İstanbul Milletvekili Engin Altay’ın,
İstanbul’da yapılan hain saldırı sonrasında olay yerine giderek çiçek bırakmak
isteyen Cumhuriyet Halk Partisi İstanbul İl Başkanı ve beraberindeki
milletvekillerine saygısız ve saldırgan bir üslup kullanan Murat Karakaya
isimli Emniyet yetkilisi hakkında bir soruşturma açılıp olayın tetkik
edilmesini talep ettiklerine ilişkin açıklaması
36.- Samsun Milletvekili Erhan Usta’nın,
Türkiye’nin adım adım kaosa doğru sürüklendiğine, Hükûmetin taziye dilemenin
ötesinde bir şeyler yapması gerektiğine ve FETÖ’yle mücadelede mağduriyetlerin
en aza indirilmesi konusunda tedbir alınması gerektiğine ilişkin açıklaması
37.- İstanbul Milletvekili Filiz
Kerestecioğlu Demir’in, KKTC Cumhurbaşkanı Mustafa Akıncı’nın düşünce ve ifade
özgürlüğüyle ilgili ifadelerine ve sadece düşüncelerini ifade ettikleri için eş
başkanlarla birlikte 12 milletvekilinin altmış gündür tutuklu bulunduğuna
ilişkin açıklaması
38.- Amasya Milletvekili Mehmet Naci
Bostancı’nın, 2017 yılının milletimize ve insanlığa hayırlı olmasını
dilediğine, Türkiye’nin teröre karşı en önemli panzehrinin uzun demokratik
tecrübesi olduğuna ve teröre karşı ortak bir safta toplanmanın son derece
önemli olduğuna ilişkin açıklaması
39.- İstanbul Milletvekili Filiz Kerestecioğlu
Demir’in, Millî Güvenlik Kurulu toplantısı yapılmadığı hâlde bir tavsiye kararı
alınarak (3/863) esas numaralı Başbakanlık Tezkeresi’nin Meclise getirildiğine
ve bu konuda bir açıklama yapılması gerektiğine ilişkin açıklaması
40.- Kars Milletvekili Ayhan Bilgen’in,
Başbakan Yardımcısı Numan Kurtulmuş’un (3/863) esas numaralı Başbakanlık
Tezkeresi üzerinde Hükûmet adına yaptığı konuşmasındaki bazı ifadelerine
ilişkin açıklaması
41.- Ankara Milletvekili Levent Gök’ün,
Başbakan Yardımcısı Numan Kurtulmuş’un (3/863) esas numaralı Başbakanlık
Tezkeresi üzerinde Hükûmet adına yaptığı konuşmasındaki bazı ifadelerine
ilişkin açıklaması
42.- Samsun Milletvekili Erhan Usta’nın,
İstanbul Milletvekili Halis Dalkılıç’ın (3/863) esas numaralı Başbakanlık
Tezkeresi üzerinde şahsı adına yaptığı konuşmasındaki bazı ifadelerine ilişkin
açıklaması
43.- İstanbul Milletvekili Filiz
Kerestecioğlu Demir’in, Hükûmet Sözcüsünün Bakanlar Kurulunda OHAL’in
uzatılması gibi bir gündem olmadığı açıklamasına ve çoğunluk tahakkümüyle OHAL’in
uzatılacağına ilişkin açıklaması
44.- Başbakan Yardımcısı Numan
Kurtulmuş’un, İstanbul Milletvekili Filiz Kerestecioğlu Demir’in yaptığı
açıklamasındaki bazı ifadelerine ilişkin açıklaması
45.- Amasya Milletvekili Mehmet Naci
Bostancı’nın, Bitlis Milletvekili Mizgin Irgat’ın (11/14) esas numaralı Gensoru
Önergesi üzerinde önerge sahibi adına yaptığı konuşmasındaki bazı ifadelerine
ilişkin açıklaması
46.- Bitlis Milletvekili Mizgin Irgat’ın,
Amasya Milletvekili Mehmet Naci Bostancı’nın yaptığı açıklamasındaki bazı
ifadelerine ilişkin açıklaması
47.- Amasya Milletvekili Mehmet Naci
Bostancı’nın, Şanlıurfa Milletvekili Osman Baydemir’in sataşma nedeniyle
yaptığı konuşmasındaki bazı ifadelerine ilişkin açıklaması
VIII.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi
Başkanlığının, ülkemizin ev sahipliğinde 12-23 Ekim 2015 tarihlerinde Ankara’da
Birleşmiş Milletler Çölleşmeyle Mücadele Sözleşmesi (UNCCD) 12. Taraflar
Konferansı’nın sürekli forumlarından biri olan Parlamenter Forumu (COP)
Başkanlığının Türkiye Büyük Millet Meclisi tarafından üstlenilmiş olması ve
önümüzdeki iki yıl boyunca da TBMM tarafından yürütülmesi ve Türkiye’nin
başkanlık yapacağı sürede Parlamenter Forumu Yönlendirme Komitesinin her yıl
Başkanın çağrısıyla toplanacağı ve COP 12 esnasında alınan kararların
destekleneceği öngörüldüğünden, anılan nedenlerle 18/8/2016 tarihli 20 sayılı
Divan Kararı’yla 1 başkan ve 5 milletvekili (4,1,1) olarak oluşturulmuş olan
“TBMM Çölleşmeyle Mücadele Çalışma Grubu” üye sayısının TBMM’de temsil edilen
tüm siyasi partilerin temsil edilebilmesi açısından 1 başkan ve 8 milletvekili
(5,2,1,1) olarak değiştirilmesi hususu Türkiye Büyük Millet Meclisi Başkanlık
Divanının 8/12/2016 tarihli ve 26 sayılı Kararı’yla uygun bulunmuş olup, söz
konusu çalışma grubunun üye sayısının arttırılması için siyasi parti
gruplarınca bildirilen isimlere ilişkin tezkeresi (3/863)
2.- Türkiye Büyük Millet Meclisi
Başkanlığının, İstanbul Milletvekili Şafak Pavey’in, BM İnsan Hakları Yüksek
Komiserliği 16’ncı Komite Toplantısı’na katılımı nedeniyle 15/8/2016 tarihinden
itibaren yirmi altı gün izinli sayılmasının Başkanlık Divanının 13/12/2016
tarihli ve 27 sayılı Kararı’yla uygun görüldüğüne ilişkin tezkeresi (3/866)

3.- Türkiye Büyük Millet Meclisi
Başkanlığının, Dünya Ticaret Örgütünün (DTÖ) Doha Kalkınma Gündemi Küresel
Emanet Fonu’nun mali desteğiyle Merkezi ve Doğu Avrupa, Orta Asya ve Kafkasya
ülkelerinin milletvekilleri için 21-23 Şubat 2017 tarihlerinde Avusturya’nın
başkenti Viyana’da düzenlenecek olan Parlamenterler İçin Dünya Ticaret Örgütü
Bölgesel Ticaret Çalıştayına katılım sağlanmasına ilişkin tezkeresi (3/864 )
4.- Türkiye Büyük Millet Meclisi
Başkanlığının, Sanayi, Ticaret, Enerji, Tabii Kaynaklar, Bilgi ve Teknoloji
Komisyonu Başkanı Konya Milletvekili Ziya Altunyaldız’ın, 23-24 Ocak 2017
tarihlerinde İngiltere’nin başkenti Londra’da düzenlenecek olan Orta Doğu ve Kuzey
Afrika Enerji Konferansı’na katılmasına ilişkin tezkeresi (3/865 )
5.- Başbakanlığın, hudut, şümul, miktar ve
zamanı Hükûmetçe takdir ve tespit olunacak şekilde, Türk Silahlı Kuvvetleri
unsurlarının, NATO’nun Afganistan’da icra edeceği Kararlı Destek Misyonu ve
devamı kapsamında yurt dışına gönderilmesi, aynı amaçlara yönelik olmak üzere
yabancı silahlı kuvvetlerin anılan misyona katılmak için ülkemiz üzerinden
Afganistan’a intikali ile geri intikali kapsamında Türkiye’de bulunması ve
bunlara imkân sağlayacak düzenlemelerin Hükûmet tarafından belirlenecek
esaslara göre yapılması için Türkiye Büyük Millet Meclisinin 6/1/2015 tarihli
ve 1079 sayılı Kararı’yla Hükûmete verilen izin süresinin Anayasa’nın 92’nci
maddesi uyarınca 6/1/2017 tarihinden itibaren iki yıl uzatılmasına ilişkin
tezkeresi (3/862)
6.- Başbakanlığın, Türkiye Büyük Millet
Meclisinin 21/7/2016 tarihli ve 1116 sayılı Kararı uyarınca ülke genelinde ilan
edilen ve 11/10/2016 tarihli ve 1130 sayılı Kararı uyarınca devam etmekte olan
olağanüstü hâlin, 19/1/2017 Perşembe günü saat 01.00’den geçerli olmak üzere üç
ay süreyle uzatılmasına ilişkin tezkeresi (3/863)
B) Meclis Araştırması Önergeleri
1.- İstanbul Milletvekili Gülay Yedekci ve
23 milletvekilinin, Yedikule Bostanlarını ve çevresini düzenleme çalışmalarının
araştırılarak alınması gereken önlemlerin belirlenmesi amacıyla Meclis araştırması
açılmasına ilişkin önergesi (10/402)
2.- Bursa Milletvekili Ceyhun İrgil ve 21
milletvekilinin, FATİH Projesi’yle ilgili kurumsal yapıların uygulamaları ve
kararları ile yapılan usulsüz iş ve işlemlerin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/403)
3.- Ankara Milletvekili Aylin Nazlıaka ve
21 milletvekilinin, nükleer enerji santralinin yaratacağı risklerin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/404)




C) Gensoru Önergeleri
1.- HDP Grubu adına, Grup Başkan Vekilleri
İstanbul Milletvekili Filiz Kerestecioğlu Demir ve Muş Milletvekili Ahmet Yıldırım’ın,
belediyelere kayyum ataması uygulaması ve eş başkanlar ile milletvekillerinin
tutuklanması nedeniyle gerçekleştiği iddia edilen hak ihlallerinde ve artan
terör olayları sebebiyle meydana gelen ölümlerde sorumluluğu bulunduğu
iddiasıyla İçişleri Bakanı Süleyman Soylu hakkında gensoru açılmasına ilişkin
önergesi (11/14) 
D) Önergeler
1.- Başkanlıkça, Muş Milletvekili Ahmet
Yıldırım’ın Plan ve Bütçe Komisyonu (4/74), İstanbul Milletvekili Filiz
Kerestecioğlu Demir’in Kadın Erkek Fırsat Eşitliği Komisyonu(4/75), Ağrı
Milletvekili Berdan Öztürk’ün Millî Savunma Komisyonu (4/76), Van Milletvekili
Bedia Özgökçe Ertan’ın Adalet Komisyonu (4/77), Iğdır Milletvekili Mehmet Emin
Adıyaman’ın Güvenlik ve İstihbarat Komisyonu (4/78) üyeliklerinden istifalarına
ilişkin önerge yazıları
2.- İstanbul Milletvekili Mustafa Sezgin
Tanrıkulu’nun, (2/80) esas numaralı 5271 Sayılı Ceza Muhakemesi Kanunu ve Bazı
Kanunlarda Değişiklik Yapılmasına Dair Kanun Teklifi’nin doğrudan gündeme
alınmasına ilişkin önergesi (4/79) 
IX.- ÖNERİLER
A) Siyasi Parti Grubu Önerileri
1.- AK PARTİ Grubunun, Genel Kurulun
çalışma gün ve saatlerinin yeniden düzenlenmesine; gündemin "Kanun Tasarı
ve Teklifleri ile Komisyonlardan Gelen Diğer İşler" kısmında bulunan 446
sıra sayılı Kanun Tasarısı’nın bu kısmının 1’inci sırasına alınmasına ve diğer
işlerin sırasının buna göre teselsül ettirilmesine; Genel Kurulun “Başkanlığın
Genel Kurula Sunuşları” kısmında bulunan Afganistan’a asker göndermeyle (süre
uzatımı) ilgili (3/862) esas numaralı Başbakanlık Tezkeresi’nin okunarak
görüşmelerinin 3 Ocak 2017 Salı günkü birleşiminde yapılmasını müteakip
olağanüstü hâlin uzatılmasına dair (3/863) esas numaralı Başbakanlık
Tezkeresi’nin okunarak görüşmelerinin 3 Ocak 2017 Salı günkü birleşiminde
yapılmasına; bastırılarak dağıtılan (11/14) esas numaralı Gensoru Önergesi’nin
3 Ocak 2017 Salı günkü gündeminin "Özel Gündemde Yer Alacak İşler"
kısmının 1’inci sırasına alınarak Anayasa’nın 99’uncu maddesi gereğince gündeme
alınıp alınmayacağı hususundaki görüşmelerinin bu birleşiminde yapılmasına;
yine bugünkü birleşiminde gündemin “Seçim” kısmında Kişisel Verileri Koruma
Kurulu üyeliklerine üye seçiminin yapılması akabinde başkaca bir işin
görüşülmemesine; 446 sıra sayılı Kanun Tasarısı’nın İç Tüzük’ün 91’inci
maddesine göre temel kanun olarak bölümler halinde görüşülmesine ilişkin
önerisi 



X.- GENSORU
A) Ön Görüşmeler
1.- HDP Grubu adına, Grup Başkan Vekilleri
İstanbul Milletvekili Filiz Kerestecioğlu Demir ve Muş Milletvekili Ahmet Yıldırım’ın,
belediyelere kayyum ataması uygulaması ve eş başkanlar ile milletvekillerinin
tutuklanması nedeniyle gerçekleştiği iddia edilen hak ihlallerinde ve artan
terör olayları sebebiyle meydana gelen ölümlerde sorumluluğu bulunduğu
iddiasıyla İçişleri Bakanı Süleyman Soylu hakkında gensoru açılmasına ilişkin
önergesi (11/14)
XI.- SEÇİMLER
A) Komisyonlarda açık bulunan üyeliklere
seçim
1.- Plan ve Bütçe Komisyonunda açık bulunan
üyeliğe seçim
XII.- YAZILI SORULAR VE CEVAPLARI
1.- İstanbul Milletvekili Mustafa Sezgin
Tanrıkulu’nun, 24 Kasım 2016 tarihinde TBMM Başkanlığı’na sunulan Damga Vergisi
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ile yapılması öngörülen düzenlemelere ilişkin Başbakandan
sorusu ve Maliye Bakanı Naci Ağbal’ın cevabı (7/9543)
3 Ocak 2017 Salı
BİRİNCİ OTURUM
Açılma Saati: 15.03
BAŞKAN: Başkan Vekili Mehmet Akif HAMZAÇEBİ 
KÂTİP ÜYELER: Fehmi KÜPÇÜ (Bolu), Zihni AÇBA (Sakarya) 
-----0-----
BAŞKAN
– Türkiye Büyük Millet Meclisinin 49’uncu Birleşimini açıyorum.
Toplantı
yeter sayısı vardır.
Görüşmelere
başlıyoruz.
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Mehmet Akif Hamzaçebi’nin, İstanbul Ortaköy’de yaşanan saldırının amacının
farklı hayat tarzları arasında bir çatışma yaratılması olduğuna ve terör
olaylarında hayatını kaybedenlere Allah’tan rahmet dilediğine, kalkınmış ve
esenlik dolu bir Türkiye dileğiyle yeni yılı kutladığına ilişkin konuşması
BAŞKAN
– Sayın milletvekilleri, gündem dışı sözleri vermeden önce, yeni yıl
vesilesiyle düşüncelerimi, duygularımı Genel Kurulla paylaşmak istiyorum. 
Sayın
milletvekilleri, 2017 yılının bu ilk oturumunda geçtiğimiz hafta sonu İstanbul
Ortaköy’de yaşanan vahşete, korunaksız insanların gencecik ölümlerine rağmen,
şehitlerimize rağmen ülkemizin aydınlık geleceğine olan inancımı ve umudumu
muhafaza ederek milletvekillerimize ve vatandaşlarımıza iyi bir yıl diliyorum. 
Yılbaşı
gecesi Ortaköy’de yeni yılı kutlayan vatandaşlarımızı ve Türkiye’ye inanarak,
güvenerek konuk olarak gelmiş insanları, orada çalışan emekçi kardeşlerimizi,
güvenlik görevlilerimizi hunharca şehit ettiler. Terörün hedefi, Türkiye'nin
birliğini, barışını, huzurunu yok etmek, toplumsal yapımızı parçalamaktır. Bu
gerçeği hiçbir zaman gözden uzak tutmamak gerekir. Terör, bu amaç doğrultusunda
bugüne kadar, maç seyreden, hafta sonu gezmesine veya işine gücüne giden, düğün
yapan insanlarımıza, görev başındaki askerimize, polisimize karşı saldırılar
gerçekleştirdi. Terör, bu defa Ortaköy’de bir eğlence yerini hedef aldı. Bu,
bir yaşam tarzına karşı gerçekleştirilmiş ağır bir suikasttır. Bu insanlar yeni
yıl kutlaması yaptıkları için hedef seçildiler ve katledildiler. Amaç, farklı
hayat tarzları arasında bir çatışmanın yaratılmasıdır. Bu açık seçik ortadadır,
bunu görmemek, yok saymak, konuşmamak doğru değildir. 
Türkiye,
bölgesinde farklı hayat tarzlarının iç içe geçtiği, insanların yaşam
tarzlarını, dinlerini, inançlarını özgürce yaşadıkları, laik, demokratik bir
toplum geleneğine sahip tek ülke, tek demokrasidir. Şimdi böylesi güzel bir
yaşam sentezini dağıtmak, sadece bizim için değil dünya için de kıymetli olan
bu mücevheri parçalamak istiyorlar. Çoğulculuk, çokluk bizim laik, demokratik
cumhuriyetimizin temel özelliğidir, terör bunu ortadan kaldırmak istiyor. Buna
karşı yapılması gereken bir ve birlikte, kardeşçe, farklılıklarımızı yok
etmeden bir arada yaşamı sürdürmektir. Ölümü savunan şiddete karşı hayatın
vazgeçilmezi olan insanlık değerlerini ısrarla savunmalı, farklı hayat
tarzlarına tahammülsüzlük gibi hastalıklı bir düşünceyi ortadan kaldırmalıyız.
Toplum siyaset kurumundan terörün önlenmesini beklemektedir. Terörü önlemek
başta Hükûmet olmak üzere bütün siyasi partilerin, Türkiye Büyük Millet
Meclisinin yani siyaset kurumunun görevidir. Herkes, bütün kurumlar bu konuda
üzerine düşün görevi süratle yerine getirmelidir. Terörün aramızdan aldığı her
insan bizimdir. Bu yas hepimizin yası olmalıdır. Ortak yaslarımız olmazsa eğer
yaşamı yeniden kurmak için, müşterek değerler üretmek için de bir araya
gelemeyiz. Terörde hayatını kaybedenleri anarken de, onları ebedî
yolculuklarına uğurlarken de ellerimizi sımsıkı kenetlemeliyiz birbirimize,
omuzlarımızı yaslamalıyız. Birlik ve beraberlik sadece törenlerde söylenen,
kayıplarımızın ardından sarf ettiğimiz sözler olmamalı. Böylesi dönemlerde daha
fazla dayanmalıyız birbirimize, şimdi bunun zamanı.
Sayın
milletvekilleri, yaşanan terör olaylarında hayatını kaybeden insanlarımıza
Allah’tan rahmet, yaralılarımıza şifa diliyorum, şehitlerimize Allah’tan rahmet
diliyorum. Ülkemizin ve insanlığın başı sağ olsun. Toplumsal barışı sağlamış,
kavgasız, gürültüsüz, terör ve şiddetin olmadığı, kalkınmış ve esenlik dolu bir
Türkiye dileğiyle yeni yılınızı tekrar kutluyorum. (CHP ve AK PARTİ
sıralarından alkışlar)
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, İstanbul’daki Reina saldırısı hakkında söz isteyen İstanbul
Milletvekili Hüda Kaya’ya aittir.
Buyurunuz
Sayın Kaya. (HDP sıralarından alkışlar)
V.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- İstanbul Milletvekili Hüda Kaya’nın,
İstanbul Reina’da yaşanan saldırıya ilişkin gündem dışı konuşması
HÜDA
KAYA (İstanbul) – Sayın Başkan, sayın milletvekilleri; öncelikle 2017 yılı
hepimiz ülkemiz, halkımız ve bütün dünya halkları için hayırlara yol açsın,
hayırlara vesile olsun diyorum.
2017’nin
ülkemiz, bölgemiz ve bütün dünyamız için barışta değil de savaşta ısrar
edenlerin kaybettiği bir yıl olmasını bütün kalbimle diliyorum. 
Maalesef,
Türkiye’nin, içeride ve dışarıda barış eksenli değil de savaş ve yayılmacılık
politikaları ile ülkemizin geldiği noktada 2017’nin ilk dakikalarında yeni bir
katliam haberi içimizi yaktı. Reina’da 39 genç insan yaşamını yitirdi, 65
kişinin ise hâlâ tedavisi devam ediyor. 
Pakistan’ı
hatırlarsınız, zamanında Taliban ve El Kaide’yi Afganistan için besleyip
büyüttü ve bir gün o namlu kendilerine dönmüştü fakat bundan hiç ders
almamışçasına Türkiye Hükûmetimizin politikalarının ülkeyi getirdiği sonuç işte
burası. Sorumlu olan bu ülkeyi yönetenlerdir. Cumhurbaşkanımızın sözlerini
hepiniz, sizler de biliyorsunuz. Ne demişti kendi ifadesiyle, “Biz siyasiler,
ülkemizde işlenen cinayetlerden sorumluyuz, tavrımızı ortaya koymak zorundayız
çünkü halk size oylarını verirken ‘Benim can güvenliğimi, mal güvenliğimi
sağlayacaksın.’ diye veriyor.” demişti Sayın Cumhurbaşkanı ve çok doğru
demişti. Fakat böylesine vahşi bir katliamda, her katliam sonrasında, her
lanetli, vahşi katliam sonrasında Hükûmet yöneticileri, siyasiler derhâl,
hiçbir daha delil ortada bile yokken ilk dakikalardan itibaren, hemen
halkımızın belli bir kesimini, hatta milyonları, o milyonların temsilcisi olan
3’üncü büyük bir partiyi hedef gösteren, linç ettiren bir konuşma içerisine
girebiliyorlar iken Reina’daki katliam sonrasında maalesef, Bakanlar Kurulu
sonrasında, Hükûmet sözcüsü olarak konuşma yapan Numan Kurtulmuş Beyefendi tek
bir kez “DAİŞ olabilir.” gibi çok nezaketli bir kelimeyle bu iddiayı
geçiştirmişti. Maalesef, yılbaşında saldırı için günler öncesinden bütün
toplumumuzda inanç üzerinden bir linç kültürü kampanyası başlatıldı. Reina’yı
eğer bir Noel saldırısı olarak düşünürsek bir inanç aşağılamasıdır,
ötekileştirmesidir, lincidir. Eğer bir yılbaşı kutlaması üzerinden bu saldırı
gerçekleşti dersek bir yaşam tarzına müdahaledir, saldırıdır aynı zamanda. Ve
bu kampanyalar devam ederken üstelik Diyanetin resmî hutbeleriyle bu nefret ve
linç kültürü toplumun her kesimine sirayet etti. 
Değerli
arkadaşlar, sevgili milletvekillerim; Bakara Suresi 256’ncı ayetikerimeyi
hepiniz çok iyi biliyorsunuz: “Dinde zorlama ve baskı yoktur, artık doğruluk
sapıklıktan ayrılmıştır.” Nisa Suresi 80’inci ayette “Seni onların başına bekçi
göndermedik.” der Allah. 
AYŞE
SULA KÖSEOĞLU (Trabzon) – Bu olayın dinle ilgisi olmadığını siz de bal gibi
biliyorsunuz, saptırmayalım lütfen. 
HÜDA
KAYA (Devamla) - Benim burada sözlerim henüz var, sözlerim bitmedi ama Reina’daki
o iç acıtıcı görüntülerden bir tanesi beni çok etkiledi, saldırıdan kurtulan
bir kadın demiş ki: “Muhammed’in Allah’ına sığındım o anda.” İşte, bizim
sığınmamız gereken Muhammed’in Rabb’idir, Muhammed’in Allah’ıdır, yoksa onun
getirdiği vahiyden başka üretilen saltanatçı bir dincilik, vahşet ve yaşamları
ötekileştiren, inançları ötekileştiren bir yaşam tarzı, bir din olamaz,
olmamalıdır. 
Hepinizi
saygıyla selamlıyorum arkadaşlar. (HDP sıralarından alkışlar) 
BAŞKAN
– Teşekkür ederim Sayın Kaya.
AYŞE
SULA KÖSEOĞLU (Trabzon) – Bunları söylemek de size hiç yakışmıyor, gerçekten
yakışmıyor. Yani, bunun dinle bir alakası olmadığını biliyorsunuz, sadece
sabote ediyorsunuz. Yakışmıyor size.
HÜDA
KAYA (İstanbul) – Yılbaşı olunca… Yaşam tarzı.
BAŞKAN
– Gündem dışı ikinci söz, 3 Ocak Mersin’in düşman işgalinden kurtuluşunun 95’inci
yıl dönümü münasebetiyle söz isteyen Mersin Milletvekili Yılmaz Tezcan’a
aittir. 
Buyurunuz
Sayın Tezcan. (AK PARTİ sıralarından alkışlar) 
AYŞE
SULA KÖSEOĞLU (Trabzon) – Bunun din kaynaklı bir terör eylemi olmadığını
biliyorsunuz 
HÜDA
KAYA (İstanbul) – Hutbeler ortada.
AYŞE
SULA KÖSEOĞLU (Trabzon) – Bu din kaynaklı bir terör eylemi değil. Hiç
yakışmıyor size, hiç. 
HÜDA
KAYA (İstanbul) – Diyanet başı çekti. Diyanet var ortada, daha niye böyle
diyorsunuz ki?
AYŞE
SULA KÖSEOĞLU (Trabzon) – Siz yapmayın bari, din üzerinden bizi eleştirmeyin,
siz yapmayın. 
HÜDA
KAYA (İstanbul) – Bunu Diyanete söylememiz lazım. 
BAŞKAN
– Buyurun. 
2.- Mersin Milletvekili Yılmaz Tezcan’ın, 3
Ocak Mersin’in düşman işgalinden kurtuluşunun 95’inci yıl dönümüne ilişkin
gündem dışı konuşması
YILMAZ
TEZCAN (Mersin) – Sayın Başkan, değerli milletvekilleri; 3 Ocak Mersin’in
kurtuluşunun 95’inci yıl dönümü nedeniyle gündem dışı söz almış bulunmaktayım,
sizleri saygıyla selamlıyorum.
“Yere
düştü kaskınız, annenizin öpmeye kıyamadığı alnınızı koruyan./ Bir sedyeye
koyuldu hayalleriniz, kim bilir kaçtı yaşınız./ 20, 21, 22? Yaşınızla
ölçülebilir mi ki yiğitliğiniz?/ Şimdi ardınızdan gözlerimizde yaş, yüreğimizde
yangın kaldı./ Kinimiz diri kalacak./ Allah gözü yaşlı ailelerinize sabır
versin. Mekânınız cennet olsun kardeşlerim.” Şehit polis Burak Yıldız 10
Aralıkta Beşiktaş’ta şehit olan arkadaşları için yazmıştı bu satırları. Ortaköy’deki
hain ve alçak terör saldırısıyla kendisini dün Mersin’de ebedî yolculuğa
uğurladık, Allah rahmet eylesin. Cumartesi gecesi İstanbul Ortaköy’de masum ve
korumasız vatandaşlarımıza ve yabancı uyruklu misafirlerimize karşı
gerçekleştirilen bu alçak terör saldırısını kınıyor, vefat edenlere Allah’tan
rahmet, ailelerine sabır, yaralılarımıza acil şifalar diliyorum.
Terör
eylemleriyle ülkemizde kaos ortamı oluşturmaya çalışanlar, milletimizin
moralini bozmaya çalışanlar, ülkemizi istikrarsızlaştırmaya çalışanlar
bilsinler ki başaramayacaklar. Milletçe birbirimize daha fazla kenetlenerek bu
tür kirli oyunlara asla geçit vermeyeceğiz. 
Ayrıca,
geçen hafta Mersin’imizin özellikle Akdeniz, Yenişehir, Toroslar, Mezitli ve
Tarsus ilçelerimizde meydana gelen sel felaketinde vefat eden 5 vatandaşımıza
Allah’tan rahmet, ailelerine sabır diliyorum. 2001 yılında da benzeri bir
felaket yaşayan kentimiz, geçen hafta ortalama metrekareye 170 kilogram yağışla
doğal bir afet olarak karşımıza gelmiştir. Afet haberini alır almaz Kalkınma
Bakanımız Sayın Lütfi Elvan ve bölge milletvekilleri olarak hemen Mersin’e
hareket ettik. Başta Sayın Valimiz olmak üzere tüm kamu kurum ve kuruluşlarımız
bütün araç ve gereçleriyle seferber edildi ve yaralar en kısa sürede sarılacak.
Sayın Başbakanımız da bugünkü grup toplantısında Mersinli hemşehrilerimize bu
sel felaketi nedeniyle geçmiş olsun dileklerini ilettiler ve maddi olarak
yardımda bulunacakları sözünü verdiler. 
Büyük
bir doğal afetle karşı karşıya kalan Mersin’imizin bu felaketi bu denli
yaşamasının sebepleri arasında yıllarca ihmal edilmiş altyapı yatırımları ve
dere yataklarına yapılan yapılaşmalar ve binalarda vardır. Bunları aşmak için
kent dinamikleri olarak hep birlikte bir araya gelmemiz gerektiğini ifade
ediyorum. 
Yine,
Mersin’imizin Anamur, Aydıncık, Bozyazı, Silifke ilçelerinde fırtına nedeniyle
ve Erdemli ilçemizde kar nedeniyle seraları zarar gören vatandaşlarımıza da
buradan bir kez daha geçmiş olsun dileklerimi iletiyorum. 
Malum,
komisyondaki yoğun çalışmalar sonucu kabul edilen yeni anayasa taslağı
değişiklik paketimiz Meclis Genel Kuruluna geliyor. Anayasa değişikliği
paketinin ülkemize ve milletimize hayırlı olmasını diliyorum. 
3
Ocak, Türk milleti ve Mersin halkı için bağımsızlığı ifade eden önemli ve özel
bir gündür. 17 Aralık 1918’de Mersin’den işgale başlayan İngilizler, daha sonra
müttefikleri Fransızlara Mersin’i, Adana’yı, Kahramanmaraş’ı, Gaziantep’i,
Şanlıurfa’yı ve Antalya’yı bırakmışlardır. Bu işgale uğrayan Akdeniz’in incisi
olan kentimiz, Mersin’imiz, Türk milletinin hiçbir zaman esarete boyun
eğmeyeceğini yürekleriyle, bedenleriyle ve göğüslerindeki iman aşkıyla
göstererek bağımsızlık meşalesini 3 Ocak 1922 yılında yakmıştır. 
Bu
şanlı tarihimizin onuruna layık olmak için farklı değerleri bir arada yaşatan,
farklılıkları zenginlik olarak kabul eden bir millet olarak tüm unsurlarıyla,
tüm etnik kökenleriyle, tüm inanç grupları ve mezhepleriyle yıllar boyunca
olduğu gibi bundan sonra da hoşgörü ve barış medeniyetinin mirasçıları olarak
birbirimizi sevgiyle, kardeşçe kucaklayarak geleceğe umutla ve kararlılıkla
yürüyeceğiz. 
Ayrıca
27 Aralık Tarsus ilçemizin düşman işgalinden kurtuluş günüdür, 5 Ocak da Adana’mızın
kurtuluş günüdür, kutlu olsun diyorum. 
Bu
duygu ve düşüncelerle bugünü bize armağan eden aziz şehitlerimize ve hayatta olmayan
gazilerimize Allah’tan rahmet diliyorum. 2017 yılının dünyaya ve ülkemize
huzur, barış, sağlık ve mutluluk getirmesini temenni ediyor, Genel Kurulu
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Tezcan.
Gündem
dışı üçüncü söz, 3 Ocak Mersin’in düşman işgalinden kurtuluşunun 95’inci
yıldönümü ve Mersin’de yaşanan sel felaketi hakkında söz isteyen Mersin
Milletvekili Aytuğ Atıcı’ya aittir.
Buyurunuz
Sayın Atıcı. (CHP sıralarından alkışlar)
3.- Mersin Milletvekili Aytuğ Atıcı’nın, 3
Ocak Mersin’in düşman işgalinden kurtuluşunun 95’inci yıl dönümüne ve Mersin’de
yaşanan sel felaketine ilişkin gündem dışı konuşması
AYTUĞ
ATICI (Mersin) – Teşekkür ederim Sayın Başkan.
Değerli
milletvekilleri, Mersin, 3 Ocak 1922’de, doksan beş yıl önce bugün düşman
işgalinden kurtuldu. Düşman Mersin’i nasıl işgal etti? Tarihi anlamadan bugünü
anlamamız mümkün değil. 
1918
yılında tüm yetkileri elinde toplayan bir kişi yani padişah Osmanlı’nın teslim
anlaşmasını imzalamış ve yabancı devletlerin istedikleri yerleri işgal etmesini
kabul ederek fiilen kendi devletinin tarih sahnesinden silinmesini
imzalamıştır. O bir kişi ki halkın tüm bütçesine tek başına karar veriyordu, o
bir kişi ki tek başına savaş kararı alıyordu, o bir kişi ki yabancılarla tek
başına her türlü anlaşmayı imzalıyordu, o bir kişi ki tüm yöneticileri tek
başına atıyor ve görevlerine son veriyordu. Bu anlattıklarım bugün için de size
bir yerlerden tanıdık geliyor mu? Anadolu halkı yetkilerin tümünü kendisinde
toplayan ve bu yetkiye dayanarak ordusunu dağıtan, silahlarını teslim eden,
topraklarını bırakıp kaçan tek kişi yani padişahtan bir umut olmayacağını
anlamıştır. Ardından halkımız tek kişinin iradesine isyan etmiş, kendi
geleceğini kendi eline almış ve kurtuluş ateşini Anadolu’da yakmıştır. Ulusal
Kurtuluş Savaşı’nın ateşi Anadolu’muzun her köşesinde olduğu gibi Mersin’de de
yaşanmış ve kurtuluş başarılmıştır. Mersin’in kurtuluşu aklın, özgürlük
istencinin ve halkın dayanışması sonucunda Gözne yaylasında kurulan Müdafaa-i
Hukuk Cemiyetinin örgütlü mücadelesiyle başarılmıştır. Mersin’in yiğit
evlatları emperyal güçlere kafa tutmuş, her ırktan, her inançtan, her cinsten
vatandaşlar vatanlarına sahip çıkmışlardır. Karanlık bir dönemi muzaffer
orduların komutanı Mustafa Kemal Atatürk’ün önderliğinde geride bırakan
halkımız, kurtuluş sonrası yeni bir anlayışla tüm yetkilerin yani egemenliğin
bir kişide toplanmadığı yeni bir devlet sistemi kurmuştur. Tarihi anlamanın
önemi tam da burada ortaya çıkmaktadır. Halkımız tüm yetkilerin yani
egemenliğin bir kişiye devrinin ne demek olduğunu, kanı, canı, malı ile çok
ağır bedeller ödeyerek yaşamış ve anlamıştır. Halkımız, ağır bedellerle eline
aldığı yönetme yetkisini Türkiye Büyük Millet Meclisinde parlamenter sistemle
kurumsallaştırıp kullanmıştır. Doksan beş yıl sonra yönetme yetkisini tek elde
toplayıp tarih akışını tersine çevirmek isteyenler bilsinler ki bu yol
karanlıktır, halkımız bu karanlığa asla teslim olmayacaktır. Kurtuluş ve çağdaş
bir kuruluşun lideri büyük önder devrimci Mustafa Kemal Atatürk başta olmak
üzere kahraman gazilerimizi minnetle, vatanı uğruna hayatlarını feda eden ve bu
güzel ülkeyi bizlere armağan eden bütün şehitlerimizi rahmet ve şükranla
anıyorum. 
Değerli
milletvekilleri, doksan beş yıl sonra Mersin’in düşman işgalinden kurtuluşunu
kutladığımız bu özel günde, ne yazık ki Mersin halkı acı günler yaşamaktadır.
Mersin’de bir yandan yoğun kar yağışı bir yandan sel felaketi dolayısıyla
Mersin’in düşman işgalinden kurtuluşunu maalesef buruk kutluyoruz. Resmî açıklamalara
göre Mersin’e, 30 Aralık 2016’da, altı yedi saat içinde yılın toplamında yağan
yağmurun üçte 1’i yağmış ve sel felaketi meydana gelmiştir. Selde 5 canımızı
kaybettik. Mersin halkı, elektriksiz, susuz, evsiz ve işsiz kaldı, milyonlarca
metrekare sera ve tarla sular altında. Tarsus’ta özellikle Kelahmet, Kulak,
Bahşiş, Atalar, Yeşiltepe köyleri çiftçileri, Akdeniz ilçemizde Kazanlı ve
Adanalıoğlu çiftçileri ile şehir merkezindeki bütün esnaf perişan durumdadır.
Yoğun kardan etkilenen Gülnar, Mut, Çamlıyayla, Silifke, Erdemli ilçeleri ve
seraları yerle bir olan Anamur, Bozyazı ve Aydıncık ilçelerinde köylü ve
çiftçilerimiz zor durumdadır. Ülkeyi yönetemeyen Hükûmet, hiç değilse, derhâl
tüm Mersin’i afet bölgesi ilan ederek yaraların hızla sarılmasına yardımcı
olmalıdır. Acilen çiftçi, esnaf ve selden etkilenen tüm vatandaşların tüm kredi
borçları faizsiz olarak ertelenmeli ve zarar gören çiftçi, köylü ve esnafa
maddi yardım yapılmalıdır. İnsanlar sizlerden “Geçmiş olsun” dileği değil
yardım beklemektedir. Türkiye’nin ekonomisine ciddi katkılar sağlayan ve vergi
ödeme sıralamasında 7’nci olan Mersin, hiç olmazsa bu zor günlerde devletin
şefkatini beklemektedir. 
Teşekkür
ederim. (CHP sıralarından alkışlar)
BAŞKAN
– Teşekkür ederim Sayın Atıcı.
Sayın
milletvekilleri, İç Tüzük’ün 59’uncu maddesinin birinci fıkrasına göre yapılan
gündem dışı konuşmalar sona ermiştir.
Şimdi,
bir başka gündem dışı konuşma talebi vardır, bu talebin gereğini yerine
getireceğim. 
Sayın
milletvekilleri, son günlerde yaşanan olaylar ve iç güvenlik tedbirleri
hakkında Hükûmet adına İçişleri Bakanı Sayın Süleyman Soylu’nun İç Tüzük’ün 59’uncu
maddesinin ikinci fıkrasına göre gündem dışı söz talebi vardır, gündeme
geçmeden önce bu talebi yerine getireceğim.
Sayın
Bakanın açıklamasından sonra, istemleri hâlinde siyasi parti gruplarına ve
grubu bulunmayan milletvekillerinden birine söz vereceğim. 
Konuşma
süreleri, Hükûmet için yirmi, siyasi parti grupları için on, grubu bulunmayan
milletvekili için beş dakikadır. 
Evet,
buyurunuz Sayın Bakanım. (AK PARTİ sıralarından alkışlar)
Sayın
Bakan, ifade ettiğim gibi konuşma süreniz yirmi dakikadır. 
B) Hükümetin Gündem Dışı Açıklamaları
1.- İçişleri Bakanı Süleyman Soylu’nun, son
günlerdeki gelişmeler ve iç güvenliğe ilişkin gündem dışı açıklaması ve MHP
Grubu adına Samsun Milletvekili Erhan Usta’nın, HDP Grubu adına Mardin
Milletvekili Mithat Sancar’ın, CHP Grubu adına Ankara Milletvekili Levent
Gök’ün ve AK PARTİ Grubu adına Amasya Milletvekili Mehmet Naci Bostancı’nın
aynı konuda görüşlerine ilişkin gündem dışı açıklamaları
İÇİŞLERİ
BAKANI SÜLEYMAN SOYLU (Trabzon) – Sayın Başkan, çok değerli milletvekilleri;
son günlerde yaşanan olaylar ve iç güvenlik tedbirleri konusunda İç Tüzük’ün 59’uncu
maddesi hükmü gereğince Genel Kurulumuzu bilgilendirmek üzere söz almış
bulunuyor, yüce heyetinizi sevgi ve saygılarımla selamlıyorum.
Sayın
Başkan, çok değerli milletvekilleri; hangi ülkede meydana gelirse gelsin,
terör, yerel veya bölgesel değil global, uluslararası bir sorundur;
uluslararası ayaklara, bağlantılara ve desteklere sahiptir. En önemlisi, terör,
hem şekil değiştirmiş hem de biçim değiştirmiştir; kaynakları, ilişkileri,
kullandığı araçları itibarıyla da şekil değiştirmiştir. Birbirinden çok farklı
gibi görünen terör örgütlerinin tek çizgide buluşabildiği, dönüşebildiği, eylem
tarzlarını dönüştürebildiği bir terör yapılanması bugün dünyanın tamamını
tehdit etmektedir. 
Dünya
21’inci yüzyıla terör ve göç gibi sorunların gölgesinde adım atmıştır.
Özellikle Orta Doğu küresel güçler tarafından terörün tecrit edilmiş oyun alanı
gibi görülmüş, burada palazlanmasına bir şekilde ortam sağlanmıştır. Birinci ve
İkinci Dünya Savaşlarını “ekonomilerini düzeltici savaş” olarak değerlendiren
dünya, Orta Doğu’yu da “ekonomilerini düzeltici bölge” olarak görmek gibi
küresel bir yanlışın içindedir. 
Küresel
terörizmi koordine edenler, küresel planların doğrultusunda bölgemizdeki
arzularını gerçekleştirmek istemekte ve adımlarını buna göre atmaktadırlar.
Bunun neticesinde, 21’inci yüzyılın devlet sistemlerini tehdit eder hâle gelen,
demokrasiyi ve hukukun üstünlüğünü kabul etmeyen bu yapı sınır tanımadan
dünyanın medeniyet seviyesine karşı ataklarına başlamıştır. Terörün, Halep’teki
insani yardımdan Andrey Karlov suikastine kadar, Kayseri, Beşiktaş ve Ortaköy
patlamalarıyla cevap vermesi bu karanlık arzuların yansımasıdır. Terör bu
ataklarla Türkiye’de ekonomiye zarar vermek istiyor, yerli ve yabancı sermayeyi
ürkütmeye çalışıyor, Türkiye'nin en önemli gücü olan kardeşliğine ve birliğine
zarar vermek istiyor. Ancak Türkiye bu ataklara her seferinde kendi medeniyet
kodlarıyla, Anadolu’nun medeniyet kodlarıyla cevap vermiştir. 7 Haziran sonrası
başlayan terör hadiselerine Marmaray’la, Osmangazi Köprüsü’yle, 15 Temmuzda
Yavuz Sultan Selim Köprüsü’yle, Avrasya Tüneli’yle cevap vermiştir. Terörün, bu
noktada, Türkiye’yi 2023, 2053 ve 2071 hedeflerinden döndürmesinin mümkün
olmayacağı verdiğimiz bu cevaplarla çok açık ve nettir. Türkiye, bu
cevaplarının yanı sıra Emniyet güçleriyle, polisiyle, Jandarmasıyla, güvenlik
korucularıyla, Türk Silahlı Kuvvetlerinin mensuplarıyla terörü kaynağında yok
etmek için yeni bir mücadele konsepti içinde, devlet sorumluluğu içerisinde,
hukuk ve demokrasi içinde terörle mücadelesini sürdürmektedir. İçeride PKK,
uzantıları ve FETÖ’yle ve aynı zamanda DEAŞ’la; dışarıda Fırat Kalkanı
operasyonu vasıtasıyla DEAŞ’la etkin bir mücadele sürdürülmektedir. Terörün
şekil değiştirmesine karşı ülkemiz de bu yeni mücadele konseptiyle tehlikeyi
kendi sahasında değil oluştuğu noktada bertaraf etmeyi önceleyen, güvenlik
politikaları ile ekonomiyi, gençlik politikalarını, sosyal politikaları entegre
eden bir anlayış ortaya koymuştur. 
Sayın
Başkan, kıymetli milletvekilleri; bugün Türkiye sadece terörle mücadele değil,
terörü tasfiye etme noktasındadır. İzniniz olursa bu aşamada yapılanları şöyle
bir gözden geçirmek ve yüce kurulunuza bir bilgi arz etmek isterim: PKK’yla
mücadelede, bir, “girilemez” denilen sözde tüm üs ve barınma bölgelerine
girildi. Sadece son üç ayda 5.826 operasyon gerçekleştirildi. 
İki,
merkez ve taşradaki tüm birimlerimizle birlikte tam bir koordinasyon içerisinde
terörle mücadeleyi yürütüyor, operasyonlarımızı yapıyoruz, Türk Silahlı
Kuvvetleri, Jandarma Özel Harekâtımız, Polis Özel Harekâtımız, güvenlik
korucularımız hep birlikte. 
Ve
yine Genel Kurulumuza şu bilgiyi ifade etmek istiyorum: Son on beş günde, yirmi
günlük zaman zarfı içerisinde güneydoğuda yaklaşık 10 vilayetimizi dolaştım.
Her birinde bir taraftan sivil toplum örgütleriyle, valilerimizle,
kaymakamlarımızla, güvenlik korucularımızla, aşiretlerimizle ve hemen hemen
herkesle sabahın saat sekizinde, dokuzunda başlayan ve gecenin saat birine,
ikisine kadar giden “Acaba neyi, nasıl yapmalıyız?” ve “Türkiye’yi terörden
nasıl arındırmalıyız? Neyi daha doğru anlatmalıyız?” şeklinde hakikaten tam bir
saha çalışması neticesinde bir çalışmayı ortaya koyduk. (AK PARTİ sıralarından
alkışlar) Öğrendiklerimizin çok olduğunu ifade etmek istiyorum çünkü eğer
terörü tasfiye etme konusunda bir irade sahibiysek, bunu, terörün özellikle
karşı karşıya kaldığı Güneydoğu Anadolu Bölgesi’nde de insanlarımızla, orada
çalışanlarımızla, güvenlik kuvvetlerimizle, evlatlarımızla hem bilgi açısından
hem de moral ve motivasyon açısından iyi bir noktaya taşıyacağımız önemlidir.
Üç;
kış aylarında -ocak, şubat, mart- kırsalda yine bu bilgilerimiz çerçevesinde
güvenlik kuvvetlerimizle oturduk “Sadece bahar aylarında ve yaz aylarında
değil, kış aylarında da terörü çaresiz bırakmak zorundayız.” diye yaklaşık 125
üs bölgesinde operasyon planladık. İfade etmeliyim ki, Kasım 21’den itibaren bu
üs bölgelerinde sürekli -1 metre de kar olsa, 1,5 metre de kar olsa, eksi 20
derece soğuk da olsa- orada evlatlarımız büyük bir mücadeleyi kararlılıkla
ortaya koymaktadır. 
Dört;
yine şunu söylemeliyim ki: Şu ana kadar da 57 bölgede 85 operasyon yapıldı.
2016 yılında bu bölgede tespit edilen 485’i son üç ayda -bunun da altını çizmek
istiyorum- 805 adet sığınak, barınak kullanılamaz hâle getirilmiştir. Bunun
sebebi tektir, terör örgütüne, PKK’ya, KCK’ya, YPG’ye kış üslenmesi imkânı vermemek
için güvenlik kuvvetlerimiz büyük bir stratejiyle çalışma ortaya koymuştur.
Beş;
terör örgütünün köy ve şehir yapılanmalarında faaliyet gösteren, yardım ve
yataklık yapan, lojistik ve eleman temin eden kişi, sivil toplum örgütleri ve
diğer yapılanmaların tamamına karşı operasyonlar yapılarak idari ve adli
mercilerle gerekli cezai yaptırımlar da aynen uygulanmaya devam etmektedir. Bu
sabah dahi teröre müzahir olan ve milislik yapan, milislik yaptığını iddia
edenlerin gözaltına alındığını, hangi kilometrede olursa olsun, ne noktada
olursa olsun bu mücadelenin devam ettiğini ifade etmek isterim.
Bir
taraftan hava unsurlarımızla birlikte bunu devam ettiriyoruz. Kalekol, kulekol,
polis güvenlik noktası yapımı ve buraların gece görüş ve termal kameralarla donatılmasını
ve merkeze entegre edilip izlenmesini sağlıyoruz. Yani teknolojiyi en üst
seviyede kullanabilecek bir hâli de terörle mücadelede ortaya koyuyoruz. 
Yine
sınır güvenliğini sağlayarak terör örgütlerinin ülkemize sızması ve özellikle
kaçakçılık yolunda terörün finanse edilmesinin önüne geçiyoruz. 911 kilometre
Suriye sınırı, 42 kilometre Ağrı-Van sınırı, 58 kilometre Iğdır-İran sınırı, 75
kilometre Çukurca-Dağlıca yolu ve 76 kilometre Şırnak-Van-Siirt hatlarına
güvenlik yol yapımları konusunda da… Bilmenizi istiyorum ki özellikle Suriye
hattındaki güvenlik duvarlarında son noktaya geldik. Daha üç gün önce, dört gün
önce cuma günü Toplu Konut İdaresiyle birlikte Ağrı ile Iğdır hatlarımızın
tamamına güvenlik duvarları yapılması konusundaki protokolümüzü icra ettik.
İnşallah çok yakın bir zamanda da… Çünkü Iğdır sınırı kaçakçılıkla ilgili, Ağrı
sınırı da özellikle Tendürek’te terör örgütünün yuvalanmasıyla ilgili önemli
süreçlerden bir tanesidir. 
Yine,
şunu ifade etmek istiyorum ki Emniyet Genel Müdürlüğümüz 264.294, Jandarma
Genel Komutanlığımız 138.580, Sahil Güvenlik Komutanlığımız 5.233… Ayrıca,
47.354 güvenlik korucusu, 18.355 gönüllü güvenlik korucusu olmak üzere toplam
65.889 güvenlik korucusu bulunmaktadır.
Yüce
heyetinize ifade etmek istiyorum: Terör örgütünü adım adım izliyoruz ve terör
örgütünü izlerken de -altını çizerek söylüyorum- hangi hareket kabiliyetlerini
ve stratejilerini ortaya koymaya çalıştıklarını da bir şekilde öğrenip
tedbirlerimizi, ona göre, terör örgütünün hamlelerinden önce yapmak üzere
ortaya koymaya çalıştığımızı bir kere daha ifade etmek istiyorum. Bunu şunun
için söyledim: 10 bin polis alımı yapıldı, artı 10 bin Özel Harekât alımı
yapılıyor. Normalde bizim polislerimizin altı ay, yedi ay normal öğrenim zaman
dilimleri vardır. Bir çalışma daha yaptık, cumartesi ve pazarı da öğrenim
günleri içerisine koyduk. İnşallah, 20 Martta yeni polislerimiz sahada
olabilecek şekilde -özellikle FETÖ’den ihraç edilenlerin yerine- polis gücümüzü
bir şekilde takviye etmek suretiyle öğrenim dönemini, zaman dilimini biraz daha
geriye çekip polis gücümüzü sahada biraz daha takviye eden bir anlayış ortaya
koyduk.
Yine,
13.150 Jandarma, 790 Sahil Güvenlik, 733 bekçi ve güvenlik korucuları… Güvenlik
korucularının statülerini değiştirdik. Yani, 45-50, 50-55 yaşları arasındaki
güvenlik korucularımızdan 45-50 arasını ihtiyari olarak, 50’den sonrasını da
mecburi olarak emekli ediyor, yerlerine onların yakınlarını almaya çalışıyoruz.
Sebebi şu, çok net ve açık: Bugün korucularımızın yaş ortalaması yaklaşık 41.
Hedefimiz, onu 32’ye düşürmek ve bu mücadeleyi onlarla beraber sahada daha
güçlü bir şekilde yapabilmektir. Emekli ettiğimiz koruculardan da istifade
edeceğimizi burada bir kez daha ifade etmek istiyorum.
Yine,
teröre yardım ve yataklık yapan lojistik ve finansal destek sağlayan
belediyelere görevlendirme yapıldı. Bu konu da gensoru oylamasının konularından
birisi olduğu için de bu konuda daha tafsilatlı ve geniş bilgiyi heyetinize
ifade edeceğim. 
Yine
bunun yanı sıra, terör örgütünün haraç, bağış, kaçakçılık, müzahir şirket,
belediyelerden elde edilen gelirlerine yönelik operasyonlar yapılmaktadır. 26
Aralıkta 5 ile yönelik 15 milyon dolarlık bir operasyonu gerek Jandarma gerek
Emniyet istihbaratımız vasıtasıyla tamamlamış bulunmaktayız. Ama önümüzdeki
günlerde özellikle terörü besleyen bu anlayışa yönelik operasyonlarımızı
sıklaştıracağımızı da ifade etmek istiyorum. Terörün hangi bağlantısı varsa çok
net bir şekilde burada bilmenizi isterim ki o bağlantılarını tek tek tespit
edip hukuka, adli mercilere gönderen ve orada yargılanmalarını sağlayan bir
anlayışın içerisinde olduğumuzu bir kez daha heyetinizin huzurunda belirtmek
isterim. 
Yine
terörün en önemli paydaşlarından ve ortaklarından bir tanesi olan narko terörle
mücadele yani PKK, KCK terör örgütünün uyuşturucudan sadece yılda 1,5 milyar
dolar gelir elde ettiği değerlendirilmektedir. Sadece Lice’de 4 milyar lira
değerinde uyuşturucu ele geçirildi. Yine geçen gün Lice’de 4.630 kilogram toz
esrar ele geçirildi.
Yani
yapılan bütün operasyonlar da bilmenizi isterim ki hedefe yönelik
operasyonlardır. İllerimizin uyuşturucu bölge haritasını çıkardık. Nerelere
operasyon yapacağımızı ortaya koyduk. Tek tek bu operasyonları, nasıl terörün
üs bölgelerinin operasyonlarını yapmış ve ortaya koymuş ve devam ettiriyorsak
aynısını uyuşturucu konusunda da değerlendirdiğimizi yine bilgi olarak arz
ederim. 
Yine
narko terör konusunda narko timler önemli organizasyonlardır, Emniyet
organizasyonları. İllerin sayısını 29’dan 50’ye çıkardık. Bu da Türkiye’nin
yüzde 92’sinde narko terörle mücadele edebilecek eleman sayımızın oluştuğunu
çok açık bir şekilde ortaya koymaktadır.
Derneklerle
ilgili konuya da akşam yine fırsatımız olursa, yine gensorunun bir konusu
olduğu için cevap vereceğim. Türkiye’de yaklaşık 110 bin dernek var. Bu
derneklerden 1.108’i FETÖ bağlantılı, 189’u PKK, KCK; 20’si DHKP-C, 8’i de DEAŞ
olmak üzere, toplam 1.325 dernek kapatılmıştır.
Yine,
özellikle patlayıcı maddeleri engellemek, patlayıcı maddeleri taşıyanların
engellenmesini sağlayabilmek için şehir güvenliği ve yol güvenliği bizim en
önemli unsurlarımızdan bir tanesidir. 
Yol
güvenliği: Vatandaşlarımızın can ve mal güvenliğini korumak, terör örgütlerinin
hareket alanını daraltmak amacıyla Jandarma, Emniyet ve koruculardan oluşan
karma timlerle yirmi dört saat esasına göre 2.650 kontrol noktasında 24.500
personelin katılımıyla sürekli yol güvenliği uygulaması yapılmaktadır. Tüm kent
güvenliği yönetim sistemleri, PTS, EDS, belediye, UKOME, akaryakıt
istasyonları, AVM otoparklarındaki PTS’ler, PolNet entegresi yapılıyor.
Bilmenizi istiyorum ki bu entegreyi yaklaşık üç aydır, dört aydır… Yani bir
taraftan OGS’yle kara yollarından gidenin entegresi yine Emniyetin sistemine,
akaryakıt istasyonunda benzin alanın entegresi Emniyet sistemine, AVM’nin otoparkına
girecek eğer yanlış bir araçsa Emniyet sistemine ve yine ifade etmek istiyorum
ki bütün bunların tamamını koordine eden özellikle belediyelerin UKOME’lerin
sistemi de Emniyet sistemine düşecek. Yani, terörle ilgili bu adımı atarken de
tedbirlerimizi en güzel şekilde alıyoruz. 
Yine,
bu da sevindirici bir haber: Doğu illerimizin 22’sinde 1 Mart 2017 tarihinde
Plaka Tanıma Sistemi’nin tamamını ASELSAN’la yapmış olduğumuz bir sözleme
sonucunda bitireceğimizi de burada ifade etmek isterim. Yine, özellikle çalıntı
araç ve sahte plakalarla ilgili kanun hükmünde kararnamelerde düzenlemeler
yaptık. Bu çok önemliydi yani cezaları çok düşüktü ve bu konuda trafikten men
gibi, ceza gibi çok düşüklükler söz konusuydu. Burada ciddi şekilde yani
Emniyetin kendi tarif ettiği plaka modelinin dışında bir plaka yazılmasının,
onun Plaka Tanıma Sistemi tarafından veya teknik sistemler tarafından
okunmasını engelleyen bütün sistemleri yani plaka yazımlarını ortadan tamamen
kaldırdık. Bu düzenlemelerle alarm üreten araç sayısı 1 milyon 43 binden 489
bine indirilmiştir. Sebebi şu: Nokta araç, nokta hedefi, nokta tayini ortaya
koyabilmek, daha fazla ve silinmemiş araç üzerinden, hedef olmayan araç
üzerinden güvenlik kuvvetlerimizin zamanını engellememek için bu tedbirlerin
tamamını ortaya koyduk. Özellikle halkın yoğun olduğu yerlerde; metro,
tramvaylar, otobüsler, otobüs mola yerleri ve terminaller, tren garı,
havalimanı, liman iskeleleri gibi halkın yoğun olduğu yerlerde güvenlik
tedbirleri artırılmaktadır. Bu konuda çok netiz. Geçen gün yine bir Güneydoğu
Anadolu vilayetindeydim. Bir AVM yetkilisi güvenlik tedbirlerini
artırmayacağını, norm güvenlik tedbirlerine uymayacağını söyleyince kendisiyle
görüştüm ve kendisinden rica ettim: “Ya artırırsınız ya da biz bu AVM’yi
kapatmak zorunda kalırız.” Yine, aynısı, Ankara'da uluslararası bir şirketle
karşı karşıya geldik. Yani, bir uluslararası şirket “Biz güvenlik
tedbirlerimizi sizin normlarınızda artırmayız.” dediğinde, Ankara Valimize
sadece “O ülkenin içişleri bakanını arıyorum ve bu şirketin kendi ülkelerinde
aynı güvenlik tedbirleri istendiğinde böyle bir cevap verip veremeyeceği
kabiliyeti olup olmadığını kendisine söyleyeceğim.” Dediğimde, ilgili şirket
çağırıldı -çok büyük bir şirket- ve tüm güvenlik tedbirlerini alma konusundaki
iradeyi ortaya koydu. 
En
önemli mesele, günübirlik kiralık evler terör konusunda bizim temel
problemlerimizden bir tanesiydi. Bu konuda da onların Emniyete bildirilmesi
hususunu kanun hükmünde kararnamede çıkardık.
Yine,
akaryakıt istasyonlarıyla ilgili Enerji Piyasası Düzenleme Kurumumuzla bir
protokol imzaladık.
Yine,
çocuklarımızın gittiği okullarla ilgili, yaklaşık ifade etmek istiyorum ki 17
bin civarında okul tespit ettik ama bunların içerisinde en öncelikli 762 okulla
ilgili Millî Eğitim Bakanlığımızla bir protokol gerçekleştirdik. Üç ay
içerisinde 762 güvenlik öncelikli okulun tüm kamera sistemlerini oluşturuyoruz.
Yine,
sosyal medyada son altı ayda örgüt propagandası yapan, milletimizin temel
hassasiyetlerine dokunan, karşılıklı nefreti ortaya koymaya çalışan her kim
varsa bunları savcılıklarımızla beraber takip ediyoruz. Bu konuda 3.847 kişi
hakkında işlem yapılmış ve 1.729’u da tutuklanmıştır. Yani, sosyal medyada
herkesin ülkemizin birliğine, beraberliğine, bütünlüğüne, huzuruna, sükûnuna ve
bizim kardeşliğimizi ortadan kaldırabilecek birtakım nefret üretici söylemlere
karşı adımlarımızı da atmış durumdayız. 
Yine,
bununla ilgili sonuçlara gelmek istiyorum. 2016 yılında 339 önemli olay
engellenmiştir. 313’ü PKK, 22’si DEAŞ, 4’ü radikal sol örgüt; 247 patlayıcı, 61
bombalı araç, 23 canlı bomba şüphelisi, eylem yapacak 42 örgüt mensubu
yakalanmıştır. Son üç ayda ise 80 önemli olay engellenmiştir. 
Örgüte
katılım durumu, 2015 yılında 3.572 teröristken 2016 yılında 559 terörist
olmuştur. Son iki aydaki rakamı size vermek istiyorum, sadece 5; son iki ayda
örgüte katılım bütün izlemelerimiz ve takiplerimiz sonucu sadece 5 olmuştur.
Teslim olma, son on yedi yılın en yüksek seviyesine çıkmış, 2016 yılında 457
kişi terör örgütünden kaçarak adli makamlara teslim olmuştur. 2016 yılında 110
sözde üst düzey terörist -80’i arananlar listesinde- etkisiz hâle getirilmiş,
son üç ayda arananlar listesindeki 44 terörist etkisiz hâle getirilmiştir. 
DEAŞ’a
yönelik yapılan operasyonlarda 2016 yılında 3.506 DEAŞ mensubu gözaltına
alınmış, 1.531’i yabancıdır. Bunlardan 694'ü yabancı olmak üzere 1.338’i
tutuklanmıştır. Şunu yüce heyetinize söylemek istiyorum: Tam iki aydan beri
DEAŞ’la ilgili çok ciddi çalışmalarımızı, uzun zamandan beri sürdürdüğümüz
çalışmaları en yüksek seviyesine getirerek devam ettirmekteyiz. Bütün Emniyet
mensuplarımız, Jandarma mensuplarımız bu konuda çok önemli ve çok ciddi
çalışmalar ortaya koymuş; Gaziantep’ten İstanbul’a kadar, Konya’ya kadar, Muğla’ya
kadar birçok yerde ülkemizin huzurunu bozmaya çalışan, bunun için planlar yapan
DEAŞ örgütü mensuplarına operasyonlarımızı devam ettiriyoruz. Yine, yabancı
terörist savaşçılarla ilgili yani 145 ülkeden 52.072 kişiye giriş yasağı
konulmuştur. 98 ülkeden de 4.019 kişi sınır dışı edilmiştir. 
Sadece
DEAŞ ve PKK değil, ülkemizin bir diğer baş belası da FETÖ terör örgütüdür.
92.538 kişi gözaltına alınmış, 41.749 kişi tutuklanmış, hâlâ 779 kişinin
gözaltı işlemleri devam etmektedir. 2016’da 921 kişi yakalanmış, 421 kişi de
tutuklanmıştır. 
Bir
iki dakikamız daha olabilir mi?
BAŞKAN
– Buyurunuz Sayın Bakan, devam ediniz.
İki
dakika ek süre veriyorum. 
İÇİŞLERİ
BAKANI SÜLEYMAN SOYLU (Devamla) – Sağ olun. 
Değerli
milletvekilleri, terör tek bir yere mesaj göndermemektedir; dünyaya,
Türkiye'ye, millî iradeye mesaj göndermektedir. Fransa’da 2015’te yılbaşı
gecesinde 602 araç yakılmıştır. 2016 yılbaşı gecesinde ise yani bu yılbaşı
gecesinde ise 650 araç kundaklanmıştır. Terör tek bir şey istemektedir:
Hâkimiyetin demokraside, insanlıkta, insanların özgür iradesinde değil,
kendisinde olduğunu anlatmak, zorla kabul ettirmek istemektedir. İşte bu
noktada sadece Türkiye değil, bütün insanlık topyekûn bir duruş sergilemek
zorundadır. Türkiye terörü bitirir, bitirecektir de; DEAŞ’ı, PKK’sı, FETÖ’sü,
KCK’sı, YPG’si vesairesi ama önemli olan terörizmi bitirmektir. Bunu yapabilmek
için de bütün dünyanın kararlı bir irade göstermesi gerekir. Dünyanın NATO,
Birleşmiş Milletler gibi uluslararası birlikleri kurduğu gibi, belki de bugün
uluslararası terörle mücadele noktasında sadece sözle değil, lafızla değil,
tamamen kararlı bu anlayışı ortaya koyabilecek bir yapılanmayı da hepimiz
bekliyoruz ve bu, bir veya birkaç ülkenin iradesiyle değil, küresel bir
iradeyle çözülmelidir. 
Terör,
bizi korkutmaya çalışıyor, korkmayacağımızı söylemeyelim. Terör, bizi tedirgin
etmeye çalışıyor, tedirgin olmayacağımızı söylemeliyiz. Terör, endişeyle
yaşamamızı istemektedir, elbette ki bunun olmayacağını tekrar ifade etmek
zorundayız. Buna teslim olmamız mümkün değildir. Tüm kapasitemizi, tüm imkânlarımızı,
tüm gücümüzü ortaya koyacak ve elbette terörü, Sayın Cumhurbaşkanımızın
söylediği gibi kaynağında yok edeceğiz. Bundan hiç kimsenin endişesi olmasın. 
Bilmenizi
istiyorum, birçok ataklar yiyoruz. Elbette ki sorumluluk bize aittir. İnanın ki
gecenin saat üçüne kadar ne ben ne Jandarma Genel Komutanım ne Emniyet Genel
Müdürüm ne Müsteşarım ne de alt tarafta çalışan, bu işin sorumluluğunu yaşayan
hiç kimse uyumamaktadır. Bir taraftan terörün “biçim değiştir” anlayışına karşı
yoğun bir mücadele ortaya koyuyor, diğer taraftan da bu mücadeleyi ortaya koyan
ve gerçekleştiren, terörle mücadele eden güvenlik kuvvetlerimize hem teknik
kabiliyet sağlıyor hem de onların morallerinin en üst seviyede olması
konusundaki irademizi sergiliyoruz. Hiç endişeniz olmasın, terörle mücadelede
hem terörü tamamen ortadan kaldırabilmek, milletimizin huzurunu
gerçekleştirebilmek, şu milletin ve şu Millet Meclisinin gündeminden terörü
kaldırabilmek için elimizden gelen her şeyi yapıyoruz. Terör sizin sözünüzedir,
terör demokrasiyedir, terör bizim sözümüzedir, birliğimizedir ve
kardeşliğimizedir. 
Bu
vesileyle, şehit olan bütün vatandaşlarımıza Cenab-ı Allah’tan rahmet,
yaralananlara şifalar diliyorum; hepinizi sevgiyle, saygıyla ve muhabbetle
selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Bakan.
Hükûmetin
gündem dışı konuşması sonrasında siyasi parti gruplarına söz vereceğim. 
İlk
konuşmacı, Milliyetçi Hareket Partisi Grubu adına Erhan Usta, Samsun
Mlletvekili.
Buyurunuz
Sayın Usta. (MHP sıralarından alkışlar) 
MHP
GRUBU ADINA ERHAN USTA (Samsun) – Teşekkür ederim.
Sayın
Başkan, değerli milletvekilleri; İçişleri Bakanının terörle ilgili
bilgilendirmesi üzerine Milliyetçi Hareket Partisi Grubu adına söz aldım.
Hepinizi saygıyla selamlarım. 
2016
yılı ülkemiz açısından zor bir yıl olmuştur. Toplumsal ve kültürel ayrışmanın
sinsi provalarının yapıldığı, vatanımıza yönelik hain emellerin yerli ve
yabancı iş birlikçileri sayesinde alenen ortaya çıktığı bir yılı geride
bırakmış bulunmaktayız. 
Taşeron
terör örgütleri eş güdüm hâlinde ülkemizi hedef almıştır. Türkiye bölücü,
yıkıcı, ayırıcı, aynı zamanda silah ve şiddete sırtını yaslamış her türlü terör
ve cinayet örgütünün hedefindedir.
Ülkemiz
2016 yılında Ankara, Bursa, Diyarbakır, Elâzığ, Gaziantep, Hakkâri, Şırnak,
İstanbul ve en son Kayseri’de canlı bombalar aracılığıyla kan gölüne dönmüştür.
2016
yılında toplam şehit sayımız 839’dur. 20 Temmuz 2015’ten bu yana 600 askerimiz,
382 polisimiz, 63 korucumuz, 35 sivil memurumuz olmak üzere toplam 1.080 evladımız
şehit olmuş, 663 vatandaşımız hayatını kaybetmiştir. Yaklaşık 2.105 askerimiz,
1.564 polisimiz, 74 korucumuz, 4.277 vatandaşımız yaralanmıştır.
Yılbaşı
gecesinde ise İstanbul Ortaköy’deki gece kulübünü, insan kanından beslenen, en
küçük acıma duygusuna, vicdan kırıntısına sahip olmayan şerefsiz terör
cellatları kana bulamıştır. Saldırıda 1 polisimiz şehit olmuş, 38 kişi hayatını
kaybetmiş ve 65 kişi de yaralanmıştır. 
Yaralıların
içinde durumu ağır olanlar da vardır. Cenab-ı Allah’tan tüm yaralılarımıza acil
şifalar temenni ediyorum. Şehit polisimize ve hayatını kaybeden tüm
vatandaşlarımıza Allah’tan rahmet, kederli yakınlarına başsağlığı diliyorum. 
Saldırıda
hedef ne bir düğün alayı ne bir futbol maçı ne bir yaşam tarzıdır. Hedef esasen
Türkiye’dir, Türk milletinin millî birlik ve kardeşliğidir.
Dünya
ekonomik ve siyasi çalkantılarla, yürekleri yakan acı görüntülerle 2017 yılını
karşılamaktadır. Bu, uygarlığın geldiği seviye göz önüne alındığında üzücü ve
düşündürücü bir tablodur. Özellikle ülkemizin merkezini oluşturduğu yakın
coğrafyamızda kara bulutlar dolaşmakta, Irak'taki mezhep ve etnik merkezli
istikrarsızlık hızla tırmanmakta, Suriye fiilen parçalanmakta, Halep ve diğer
Türkmen bölgelerinde katliamlar yaşanmaktadır. 
ABD'nin
FETÖ’ye mevzi açması, IŞİD’i el altından kışkırtması, YPG’ye silah dağıtması,
Kandil’e zırh olması, teröristleri silahlandırıp eğitim vermesi ülkemiz
aleyhine ilave risk ve tehditleri ortaya çıkarmıştır. Ülkemiz 2016 yılında ateş
çemberine düşürülmüştür. 
BAŞKAN
– Sayın Usta, bir saniye efendim. 
Sayın
milletvekilleri, Genel Kurulda büyük bir uğultu var, ben dahi kürsüden hatibi
dinlemekte zorlanıyorum. Lütfen efendim, sohbet edecek arkadaşlar dışarı
çıksınlar, sohbetlerini orada yapsınlar. 
Buyurunuz
Sayın Usta. 
ERHAN
USTA (Devamla) – Teşekkür ederim Sayın Başkan. 
Yanlış
nerede, ihmal ve iradesizliğin failleri kimlerdir? Vatan topraklarımıza
teröristler nasıl yuvalanmış, hangi kaynak ve ilişki ağlarından beslenmiş,
arkalarına kim ya da kimleri almışlardır? Tüm bu belirsizliklerin asgariye
indirilmesi çok önemlidir ve bunda da sorumluluk Hükûmete aittir. 
Az
önce rakamlarla ifade ettiğim tablo, millî bir yıkım tablosudur. Analar
ağlamayacak, terör bitecek, ülkemize bahar havası gelecekti. Dağlardan
korkusuzca kardelenlerin toplanacağı, Murat ve Fırat nehirlerinin suları barışa
akacağı söyleniyordu. Peki, Türkiye hangi ara bu tuzağa düştü?
Türkiye’nin
başına eş zamanlı musallat olan PKK, PYD-YPG, FETÖ, IŞİD ve DHKP-C gibi terör
örgütlerinin gövdeleri aynı, yalnızca dalları farklıdır. Vatanımıza ve
vatandaşlarımıza yapılan her türlü saldırıya gereken cevabın verilmesi,
sınırımızın ve bölgedeki halkın güvenliğinin sağlanması, kontrol altına
alınması ve göç sorununun yok edilmesi için Suriye’de gerçekleştirilen Fırat
Kalkanı operasyonu çok önemlidir 
2017
yılında da terör örgütleriyle mücadele sonuna kadar devam etmelidir.
Teröristler nerede ise, nerelerden üreyip saldırıya geçiyorlarsa oralarda imha
edilmeli, Fırat Kalkanı operasyonu da sadece Suriye’yle sınırlı kalmamalı,
vatanımıza karşı nereden tehdit gelirse terörü ve teröristi yerinde yok
edinceye kadar devam etmelidir.
Milliyetçi
Hareket Partisi, sonuna kadar, devletinin, sınır içinde ve sınır ötesinde
kahramanca mücadele veren Türk Silahlı Kuvvetlerinin hem destekçisi hem de
duacısıdır. 
Terörün
hedefi Türkiye’dir. Devleti ile milletiyle bir ve bütün yaşama iradesi kırılmak
istenen Türkiye’dir. Bu nedenledir ki tüm bu terör saldırıları birbirlerinden
ayrı düşünülemez, hepsi birbirini tamamlayan, nihai amacı değişmeyen hain terör
saldırılarıdır.
Türkiye
Cumhuriyeti, her türlü iğrenç ve namert operasyonu göğüsleyip ezecek güç ve
kudrettedir. PKK, PYD-YPG, FETÖ ve DHKP-C, millî vakar ve namus karşısında
yerle yeksan olacaktır. Bunun başka bir alternatif ve yolu kalmamıştır. Vatan
topraklarının parçalanması, bir ve beraberliğimizin bozulması amacıyla terörü
ve teröristi besleyen yerli ve yabancılara açık ve net bir mesaj göndermek
gerekmektedir. 
Türkiye
teslim alınmak istenmektedir ancak Türk milleti, bu kan selinde boğulmayacaktır.
Millet olarak terör karşısında en küçük bir yılgınlık göstermeden, yaşanan
vahşetler karşısında daha çok kenetleneceğiz.
Terörle
mücadele konusunda, Milliyetçi Hareket Partisi olarak, Hükûmeti net bir şekilde
desteklediğimizi ifade ettik. Ancak devleti yönetenler, insanımızın can ve mal
emniyetini sağlayacak gerekli tedbirleri almalıdırlar. Silahlı ve bombalı
alçaklar hedeflerine kilitlenip keşif anından saldırı pozisyonuna geçinceye
kadar serbestçe dolaşırken güvenlik ve istihbarat kurumları neyle uğraşmaktadır?
Cinayetler
bir an önce son bulmalı, ülkemiz ve milletimiz huzur ve asayişe kavuşmalıdır.
İstanbul’un göbeğinde, en işlek ve canlı semtinde, elinde Kaleşnikof’la gelip
meşhur bir eğlence mekânını basarak kana bulayan cani ve eylemi hakkında kafalarda
oldukça fazla soru işareti belirmiştir. 
Benzeri
saldırılara Avrupa ve Amerika’da da rastlanıyor olması ihmallere kılıf
olmamalıdır. Büyük şehirlerimizde, İstanbul gibi dünyanın en büyük Türk
kentinde, böylesi terör saldırılarının yapılabilmesi oldukça düşündürücüdür.
2017
yılında da terör örgütleri durmayacak, provokasyonlarını sürdüreceklerdir. Buna
hazırlıklı olmak zorunluluğu vardır. Kastedilmek istenen ülkemizin geleceğidir,
imhası amaçlanan millî birlik ve bağımsızlığımızdır. 
Türk
milletinin tamamı kanlı namlunun ucundadır. Düşmana karşı ayağa kalkmak, tüm
vatan sathını korumaya almak yalnızca iktidarın değil, hepimizin manevi
sorumluluğu altındadır. Ne yaparlarsa yapsınlar milletimizi bölemeyecek,
ülkemizi paylaşamayacaklardır. 
Terörle
mücadele konusunda Hükûmet kararlılığını ortaya koymalıdır. Terör saldırılarına
karşı istihbarattan moral, teçhizat ve saha stratejilerine kadar terörle
mücadeledeki her bir adım gözden geçirilmelidir; hatalar ve eksiklikler süratle
giderilmelidir. 
On
dört yıllık Hükûmet uygulamaları esnasında, bütün kurumlarda olduğu gibi,
Emniyet, istihbarat ve diğer güvenlik kurumlarında da ciddi zafiyetler meydana
gelmiştir. İnsan kaynağımızın ve kurumlarımızın çok hızlı bir şekilde, daha
işlevsel, planlı, etkili ve sonuç alıcı bir yapıya kavuşturulmaları
gerekmektedir. Bu mücadele kararlılık isteyen bir süreçtir. Devleti yönetenler,
artık teröre karşı kınama ve lanetleme yarışından daha fazlasını yapmalıdır.
Klasik yöntem ve araçlarının yanında tam saha mücadelenin oluşturulması
şarttır. 
Hükûmet
uzlaşı kültürü içinde, daha stratejik bakış açısıyla, akılcı, bilimsel,
sürdürülebilir ve millî bir terörle mücadele politikası oluşturmalıdır. Terörle
mücadeleyle ilgili yasal mevzuat güvenlik güçlerine ve halka hizmet eder
nitelikte ve gelişen şartlara uygun olarak revize edilmelidir. 
Terörist
faaliyetlerde bulunanların vatandaşlık hak ve menfaatlerinden yararlanmalarını
engelleyici düzenlemeler yapılmalıdır. 
Terör
örgütlerinin kökünü kurutmak önemli olduğu kadar, bunları destekleyen, elinden
tutan, besleyip palazlandıran asıl suçlularla yüzleşmek, daha da ötesi
hesaplaşmak mecburi hâl almıştır. Bu yönde kapsamlı bir mücadeleyi de
Hükûmetten bekliyoruz.
Yaklaşan
ağır tehlikeler karşısında artık vakit kaybına tahammül kalmamıştır. Hiçbir
ayrım yapmadan bayrak, vatan ve millet ortak paydasında buluşmanın zamanı
gelmiştir. Göğsünü gere gere “ülkem”, “milletim”, “vatanım” diyen herkesle
beraberlik şarttır, tarihî önemdedir. Beraberce mutlu günlere doğru
katedeceğimiz daha nice yıllar vardır ve olmalıdır.
Milliyetçi
Hareket Partisi olarak, bütün samimiyetimizle ve muhabbetle, ortak paydamıza
saygı gösteren herkese elimizi uzatıyoruz. Ancak bölünme gayreti içerisinde
olanları da affetmemizin mümkün olmadığını buradan ilan ediyoruz. Milliyetçi
Hareket Partisi ve Türk milliyetçileri, Türkiye’nin millî birliğini ve
kardeşlik hukukunu korumaya ant içmiştir. Biz doğulusunu da batılısını da,
Alevi’sini de Sünni’sini de kucaklayacak büyük sevgilerle dolu bir davanın
mensuplarıyız. Bu topraklara “vatanım” diyen, üzerinde yaşayan insanlara
“milletim” diyen, vatan toprakları üzerinde dalgalanan ay yıldızlı al bayrağına
“benim” diyen, kısacası “Bu ülke benim.” diyen herkesle uzlaşır, gönlümüzü
açarız.
2017
yılının hem ülkemizi hem dünyayı terör ve savaşın korkutucu, çirkin, soğuk
yüzünden uzak tutmasını, büyük Türk milletinin ve bütün insanlığın susadığı
barışı, refahı ve huzuru getirmesini Cenab-ı Allah’tan niyaz ederim.
Genel
Kurulu saygıyla selamlarım. (MHP sıralarından alkışlar) 
BAŞKAN
– Teşekkür ederim Sayın Usta.
Gruplar
adına ikinci konuşmacı, Halkların Demokratik Partisi Grubu adına Mardin
Milletvekili Mithat Sancar.
Buyurunuz
Sayın Sancar. (HDP sıralarından alkışlar) 
Sayın
Sancar, süreniz on dakikadır.
HDP
GRUBU ADINA MİTHAT SANCAR (Mardin) – Sayın Başkan, değerli milletvekilleri;
biraz önce İçişleri Bakanı burada Hükûmet adına son günlerdeki gelişmelerle
ilgili bilgilendirme konuşması yaptı. Doğrusu, konuşmasına “Özür dileriz,
hatalarımız var, güvenlik konusunda zaaflarımız var, ölen insanların bu
cinayetlere kurban gitmemesi için yapılması gerekenleri yapamadık; biz
milletten özür diliyoruz, sizden de, Genel Kuruldan da özür diliyoruz.” diye
başlasaydı, iyi bir yola girdiğimize dair ciddi bir umut besleyebilirdik,
istifa noktasına gelmesine belki gerek kalmazdı çünkü Türkiye'de istifa kurumu
bu tür durumlarda pek işlemiyor, biliyoruz. Oysa -uygar bir ülkede- bunun
ardından da “Ben görevini yerine getirememiş bir İçişleri Bakanı olarak, iç
güvenlik görevini, kamu düzenini sağlama görevini yerine getirememiş bir
İçişleri Bakanı olarak istifa ediyorum huzurlarınızda.” deseydi, belki de
Türkiye'de yeni bir başlangıcın ilk adımını atar, bir simge hâline gelirdi ama
onu yapmadı.
Peki,
bunu yapmadı, başka şeyler yapabilirdi, mesela yılbaşındaki bu korkunç
katliamla ilgili daha ayrıntılı bilgiler verebilirdi. O katliamın nasıl
oluştuğunu, katillerin nasıl hazırlandığını ve ortamın nasıl hazırlandığını
burada bize objektif olarak, olabildiğince objektif olarak anlatmaya çalışsaydı
bu da gerçekten medeni bir adım olurdu, belki bundan sonra bu tür saldırıların
toplumsal barışı bozmasını önleyecek bir atmosfer, bir siyasi, sosyal hava
yaratılmasına katkıda bulunurdu; onu da yapmadı. 
Sayın
Bakan bundan önce bazı saldırılardan, katliamlardan sonra konuşmalar yaptı ve
intikam yeminleri etti, hatta neredeyse intikam çağrıları yaptı. Bir hukuk
devleti olmanın ilk şartı, şüphesiz, hukuka bağlı olmaktır. Hatta hukuk devleti
olmak için değil, bir devlet olabilmek için de hukuka bağlılık şarttır. Bakın,
yıllarca, belki yirmi yıldan fazla süre devlet teorisi dersi verdim ve
üniversite 2’nci sınıf öğrencilerine ilk söylediğimiz şey şudur: İktidar geniş
bir kavramdır, devletteki iktidar bunun bir parçasıdır. Başka alanlarda da
iktidarlar vardır. Mesela derneklerde, çetelerde, mafyada da iktidar olur.
Onlarda da, bir kısmında, en azından suç örgütlerinde, mafya dâhil suç
örgütlerinde şiddet kullanma imkânları da olur. Hatta kendi içlerinde bir
şiddet tekeli de kurabilirler. Bütün bunlar devlet iktidarının da
özellikleridir. Peki, devlet iktidarını, suç örgütlerini, mafyavari veya terör
örgütlerini içindeki bu iktidardan ayıran nedir? Bizim en kritik bilgimizdir,
en basit bilgi, en kritik bilgi, en hassas bilgi: Hukuka bağlılıktır. Devlet
ile mafya ve terör örgütleri, suç örgütleri arasındaki sınırı kaldıran şey,
devleti çeteye dönüştüren şey devlet iktidarının hukukla bağlı olmaktan
çıkmasıdır. Mesela, intikam gibi bir yöntem, çağdaş bir hukuk devletinde bir
bakanın, hele de bir İçişleri Bakanının ağzına almaması gereken bir kelimedir.
Hukuk içinde hesap sorma hem görevidir hem sorumluluğudur. Bunu yapmak elbette
ona düşen iştir. Bunu söyleyebilir ama intikam çağrıları yapamaz. 
Peki,
başka neler yapılıyor? Linç girişimleri. Türkiye linç girişimlerini iyi
tanıyor, geçmişimizde bunun çok kötü, çok karanlık ve kirli örnekleri var. Bir
ülkede, hele Türkiye’de, özellikle Türkiye’de linç girişimleri, siyasi
otoritenin, devlet yöneticilerinin doğrudan ya da dolaylı onayı, hoşgörüsü,
bazen teşviki olmadan ortaya çıkmaz. Türkiye’de linçlerin tarihini
incelediğinizde görürsünüz, mutlaka devletin, siyasi iktidarın içinde
görevliler buna zemin hazırlamışlardır, bunları hoş görmüşlerdir, bazen de
teşvik etmişlerdir.
Bazı
terör saldırıları veya katliamlar sonrası kendi üzerlerindeki sorumluluğu,
kendilerine yönelebilecek halk tepkisini savuşturmak için linçlerin önünü
açmışlardır. TAK ya da benzeri örgütlerin üstlendiği katliamlardan sonra HDP
hedef gösterilmiştir. İl, ilçe binalarımıza saldırılar olmuştur; sadece onlara
değil, bazı yerlerde doğrudan doğruya partiyle ilgisi olmayan Kürtlere de
saldırılar olmuştur. Bunlarla ilgili neler yapıldı, hukuken ne gibi
soruşturmalar açıldı? Bunları soruyoruz ama gelen bilgiler çok sınırlı. Veriler
de hiç tatminkâr değil. Ne oluyor sonra? Linç bir yönetim tekniği olarak
kullanılmaya devam ediliyor. Yönetim tekniği olarak lincin amacı şudur: Size
yönelebilecek halk tepkisini başka yere yönlendirmek, sorumluluktan kurtulmak.
Bakın,
Reina’daki bu korkunç katliamdan sonra, sosyal medyada yeni bir günah keçisi
yaratılıyor, Aleviler hedef gösteriliyor, sanki bu ortamdan Aleviler
sorumluymuş gibi hedef gösteriliyorlar. AKP’nin içinde veya çevresinde
bulunanlar televizyonlara çıkıp “Alevi örgütlerinin liderleri Türkiye’de
öldürülürler.” diye söyleyebiliyorlar. Yılbaşından önce bağıra çağıra gelen bir
katliam söz konusu. Sosyal medya paylaşımları… Şimdi “Soruşturma açıldı.” diyor
Sayın Bakan. Peki, bunlar yapılırken niye hiç sesiniz çıkmadı? Tek bir
eleştirel “tweet”ten dolayı insanlar tutuklanabiliyor ama katliam çağrısı
yapanlar sosyal medyada istedikleri gibi yazıp çizebiliyorlar. Birileri,
katliam çağrısı yapar ve bunu asla kendilerine dokunulmayacağı güveniyle
sürekli yürütürler; birileri, Cumhurbaşkanını veya Hükûmeti eleştirdi diye
derhâl tutuklanırlar. Böyle bir ülkede siz şiddeti de terörü de önleyemezsiniz
çünkü terörü, şiddeti önlemenin iki ayağı vardır: Güvenlik, siyaset. Güvenlik
ayağında zaten durum ortada, ne güvenlik sağlanabiliyor ne istihbarat var
ortada. Katliamlar arka arkaya geliyor, insanlarımız öldürülüyor, Türkiye bir
katliam cenneti hâline gelmiş durumda, kan gölüne dönmüş durumda ve bundan
dolayı da herhangi bir sorumluluk üstlenmeye yanaşmıyor hiç kimse, Hükûmet
yanaşmıyor, sürekli sorumluluğu başkalarına atmaya çalışıyor. Bari siyasetinizle
bu ortamı şiddete ve katliamlara elverişli hâlden çıkarmaya çalışın. Nedir o?
Bu gerilimi düşürmek, toplumsal diyalog, “Düşman.” söyleminden vazgeçmek,
demokrasiyi geliştirmek, özgürlüklere saldırmaktansa özgürlüklere kastedenlere
karşı tedbir almak. Bunları da yapmadığınız zaman ülkeyi karpuz gibi ikiye,
bazen dörde bölebiliyorsunuz. Bu söylem, bu düşmanlaştırma ve gerilim söylemi,
intikam ve linç politikası ülkeyi parçalıyor. Ülkeyi parçaladığınız zaman da
dış güçler de içerideki başka güçler de bundan elbette yararlanır. Onlar
yararlanıyor diye sizin sorumluluğunuz ortadan kalkmaz. Katliamların olduğu bir
ülkede sorumluluk her şeyden önce siyasi otoritenindir. Nasıl “Bölünmüş yollar,
otoyollar, Avrasya tünelleri bizimdir.” diye övünüyorsanız katliamlar, bu
cinayetler, bu barışı bozan, ülkeyi kana bulayan bütün olaylar da sizin
sorumluluğunuzdadır. Bunun da hesabını vermenin en medeni yolu bu konularla
ilgili bakanların önce burada samimi bir öz eleştiri, açık bir bilgilendirme,
ardından istifa etmeleridir. 
Evet,
inşallah, 2017 o yılbaşı gecesindeki o korkunç katliama rağmen barış, huzur
bulacağımız bir yıl olur.
Saygıyla
selamlıyorum sizleri. (HDP sıralarından alkışlar)
BAŞKAN
– Teşekkür ederim Sayın Sancar.
Sayın
Bostancı…
MEHMET
NACİ BOSTANCI (Amasya) – Sayın Başkanım, Sayın Sancar, konuşmasında, yanlış
anlamadıysam, “Televizyonlarda bazı AK PARTİ’liler çıkıp ‘Alevi liderler
öldürülür.’ diyerek Alevilere yönelik bir tahrik kampanyası yapıyorlar.”
tarzında bir…
FİLİZ
KERESTECİOĞLU DEMİR (İstanbul) – “AK PARTİ” falan demedi. 
OSMAN
AŞKIN BAK (Rize) – Hayır, hayır öyle dedi, “AK PARTİ’li” dedi. Tutanaklara
bakın. 
BAŞKAN
– Buyurun, sataşma nedeniyle…
Pardon,
bir açıklaması varsa alalım Sayın Sancar’ın. 
MİTHAT
SANCAR (Mardin) – Ben “yakın duran” dedim, “AK PARTİ yöneticisi.” demedim ama
“AK PARTİ’nin çevresinde olan.” dedim, istiyorsa cevap versin Sayın Başkanım.
MEHMET
NACİ BOSTANCI (Amasya) – O zaman düzeltsin Mithat Bey de yani AK PARTİ’yle
ilgisi yok.
MİTHAT
SANCAR (Mardin) – Yani ben böyle “AK PARTİ yöneticisi.” demedim. 
BAŞKAN
– Sayın Bostancı, buyurunuz, iki dakika söz veriyorum size, 69’uncu madde
çerçevesinde. (AK PARTİ sıralarından alkışlar)
VI.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci
Bostancı’nın, Mardin Milletvekili Mithat Sancar’ın Hükûmetin gündem dışı
açıklaması nedeniyle HDP Grubu adına yaptığı konuşması sırasında Adalet ve
Kalkınma Partisine sataşması nedeniyle konuşması
MEHMET
NACİ BOSTANCI (Amasya) – Sayın Başkan, değerli arkadaşlar; Sayın Sancar
konuşurken, konuşmalarını tabii dikkatle takip ediyoruz, “AK PARTİ’li” dedi,
daha sonra “yakın” olarak ifade etti galiba. “Bu, yılbaşı gecesi yaşanan
katliama ilişkin olarak yeni bir tahrik dalgası yapılıyor ve Alevi liderler
hedef gösteriliyor.” şeklinde bir beyanda bulundu. Bunu şiddetle reddediyorum.
Bir kere AK PARTİ’nin siyasal anlayışı, bütün Türkiye’yi kucaklamak ve barış,
esenlik içerisinde bu ülkenin geleceğini inşa etmek istikametindeki bir
yaklaşımdır. Hiçbir tahrik, insanları birbirine düşürücü hiçbir yaklaşım asla
bizimle ilişkili değildir. Bunu sosyal medyada yapanlar var, zaman zaman
televizyonlarda da maksadını aşan ifadeler kullanan birileri var ama bunların
AK PARTİ’yle yahut da meşru mecralardaki siyaset kurumlarıyla bir ilgisi
olduğunu düşünmek istemem.
Teşekkür
ederim.
BAŞKAN
– Teşekkür ederim Sayın Bostancı. 
MİTHAT
SANCAR (Mardin) – Sayın Başkan…
BAŞKAN
– Sayın Sancar…
MİTHAT
SANCAR (Mardin) – Sayın Başkan çok kısa bir açıklama yapayım.
BAŞKAN
– Buyurunuz, mikrofonunuzu açayım.
VII.- AÇIKLAMALAR
1.- Mardin Milletvekili Mithat Sancar’ın,
Amasya Milletvekili Mehmet Naci Bostancı’nın sataşma nedeniyle yaptığı
konuşmasındaki bazı ifadelerine ilişkin açıklaması
MİTHAT
SANCAR (Mardin) – Teşekkürler Sayın Başkan.
Alevilerin
hedef gösterilmesiyle ilgili pek çok yayın var. Sadece sosyal medyada değil,
maalesef, doğrudan doğruya AKP’ye hizmet ettiğini saklamayan televizyon
kanallarında da oluyor. Sayısız televizyon kanalı kapatıldı. Bunlarla ilgili
bir işlem yapılmaz mı? Bakın, Özdemir Özdemir, sizinle ne ilişkisi olduğunu
bilmiyorum, araştırmadım ama okudum.
VELİ
AĞBABA (Malatya) – Kendi kurduğu derneğin başkanı.
MİTHAT
SANCAR (Mardin) – Diyor ki: “Aklınızı başınıza alın, ortalık karışırsa Alevi
STK başkanlarını Türkiye'de öldürürler.” Nerede söylüyor beyler? A Haber’de
söylüyor.
VELİ
AĞBABA (Malatya) – Kanal A’da, Kanal A’da.
MİTHAT
SANCAR (Mardin) – Kanal A’da söylüyor.
VELİ
AĞBABA (Malatya) – AKP’nin kurmuş olduğu dernek başkanı.
ORHAN
DELİGÖZ (Erzurum) – Biz tanımıyoruz.
OSMAN
AŞKIN BAK (Rize) – Tanımıyoruz.
MİTHAT
SANCAR (Mardin) – Şimdi, peki, Sayın Başkan -Naci Bostancı’ya sesleniyorum-
bunlarla ilgili, çıkın, anında bir söz söyleyin.
OSMAN
AŞKIN BAK (Rize) – Halt etmiş.
MİTHAT
SANCAR (Mardin) – Şevki Yılmaz’la ilgili bir açıklamanız oldu mu? Şevki Yılmaz
dedi ki: “MİT’in görevi HDP’li vekilleri infaz etmek.”
(Mikrofon
otomatik cihaz tarafından kapatıldı) 
MİTHAT
SANCAR (Mardin) – Sayın Başkan, çok kısa...
BAŞKAN
– Tamamlayınız, açıyorum mikrofonunuzu.
VELİ
AĞBABA (Malatya) – İzmir milletvekilleriniz bilir.
MİTHAT
SANCAR (Mardin) – Peki, onunla ilgili bir açıklamanız oldu mu? Bir işlem var
mı? 
Bundan
çok, asla kıyaslanmayacak sözler kullananlar içeride tutuklu, katliam ve infaz
çağrısı yapanlar hiçbir soruşturmaya uğramıyor. 
Son
bir cümle: Sayın Yasin Aktay -burada mı, bilmiyorum- bizim arkadaşların
tutuklanmasını teselli olarak niteledi. Reina için teselli senin tutuklanman mı
Yasin? Bu mudur hukuk devleti? Bunlarla ilgili bir söz söyleyin, ondan sonra da
toplumsal barışı savunduğunuza yürekten inanalım. Biz de bunun için hazırız,
her şeyi yapmaya hazırız. 
Teşekkür
ederim Sayın Başkan.
OSMAN
AŞKIN BAK (Rize) – Ne alakası var?
BAŞKAN
– Teşekkür ederim Sayın Sancar.
MEHMET
NACİ BOSTANCI (Amasya) – Sayın Başkan...
BAŞKAN
– Sayın Bostancı...
MEHMET
NACİ BOSTANCI (Amasya) – Televizyonlarda Ahmet, Mehmet çıkmış bir şey söylemiş.
GARO
PAYLAN (İstanbul) – A Haber’de.
MAHMUT
TOĞRUL (Gaziantep) – A Haber’in kimin olduğunu biliyoruz Sayın Bostancı.
OSMAN
AŞKIN BAK (Rize) – Doğru haber olsun, B haber olsun ya.
MEHMET
NACİ BOSTANCI (Amasya) – Bir siyasal bağlantı üzerinden bizim çıkıp, bunun
bizimle sanki bağlantısı varmış gibi bir savunma durumuna geçmemiz düşünülemez.
MAHMUT
TANAL (İstanbul) – Sizin sunduğunuz imkânlarla, sağladığınız kaynaklarla...
MEHMET
NACİ BOSTANCI (Amasya) – Ama, aynı şekilde, Mithat Bey’in söylediği gibi aynı
şekilde her kim, hangi kesime yönelik olursa olsun, televizyonda, sosyal
medyada tahrikçilik yapıyorsa savcılar göreve diyorum. Benim diyeceğim budur.
BAŞKAN
– Teşekkür ederim Sayın Bostancı.
VELİ
AĞBABA (Malatya) – Sayın Başkan, kayda geçsin diye bir iki şey söylemek
istiyorum.
BAŞKAN
– Sayın Ağbaba...
VELİ AĞBABA (Malatya) – Bu Kanal A televizyonu her
hafta, her akşam nefret kusuyor. Geçtiğimiz hafta CHP ve esrarla ilgili program
yapmıştı. AKP’nin besleyip büyüttüğü kanallardan birisi, haram medyası, havuz
medyası. Her akşam… Dün akşam da AKP’nin kurdurmuş olduğu yandaş bir Alevi
derneği sözde…
OSMAN
AŞKIN BAK (Rize) – Başkanım, ne alakası var şimdi? Başkanım, parti ile
televizyonun ne alakası var? Ne alakası var? 
VELİ
AĞBABA (Malatya) – …Alevi dernek başkanlarını açıkça ölümle tehdit ediyor,
açıkça “O koltuğa oturamaz, hepiniz ölürsünüz.” diyor. 
OSMAN
AŞKIN BAK (Rize) – Böyle bir yaklaşım olur mu efendim? Partiyle ne alakası var
televizyonun? 
VELİ
AĞBABA (Malatya) – Bu, kayda geçsin diye söylüyorum; bu Kanal A televizyonu ve
yandaş kanalları, CHP’ye, laikliğe, insanlığa düşman olan kanalları da
kınıyorum. 
OSMAN
AŞKIN BAK (Rize) – Başkanım, böyle bir usul yok, ne oluyor? 
VELİ
AĞBABA (Malatya) – Ayrıca, RTÜK’te çoğunlukları var… (CHP sıralarından
alkışlar) 
BAŞKAN
– Teşekkür ederim Sayın Ağbaba. 
OSMAN
AŞKIN BAK (Rize) – Böyle bir şey yok efendim. 
MEHMET
NACİ BOSTANCI (Amasya) – Sayın Ağbaba’nın yorumlarını reddediyoruz. 
OSMAN
AŞKIN BAK (Rize) – Reddediyoruz. 
MEHMET
NACİ BOSTANCI (Amasya) – Tamamen spekülatif ve subjektif yorumlardır. 
OSMAN
AŞKIN BAK (Rize) – Evet, kışkırtıcı efendim, kışkırtıcı bir yaklaşım. 
BAŞKAN
– Teşekkür ederim Sayın Bostancı. 
Konuşmalar
tutanaklara geçmiştir. 
V.- GÜNDEM DIŞI KONUŞMALAR (Devam)
B) Hükümetin Gündem Dışı Açıklamaları
(Devam)
1.- İçişleri Bakanı Süleyman Soylu’nun, son
günlerdeki gelişmeler ve iç güvenliğe ilişkin gündem dışı açıklaması ve MHP
Grubu adına Samsun Milletvekili Erhan Usta’nın, HDP Grubu adına Mardin
Milletvekili Mithat Sancar’ın, CHP Grubu adına Ankara Milletvekili Levent
Gök’ün ve AK PARTİ Grubu adına Amasya Milletvekili Mehmet Naci Bostancı’nın
aynı konuda görüşlerine ilişkin gündem dışı açıklamaları (Devam)
BAŞKAN
– Gruplar adına üçüncü konuşmacı, Cumhuriyet Halk Partisi Grubu adına Ankara
Milletvekili Levent Gök. 
Buyurunuz
Sayın Gök. (CHP sıralarından alkışlar) 
CHP
GRUBU ADINA LEVENT GÖK (Ankara) – Sayın Başkan, değerli milletvekilleri; çok
taze umutlarla, geleceğe dair iddialarımızla, Türkiye’de yaşayan 80 milyon
insanın 31 Aralık akşamı tek düşüncesi, arzusu, 2017 yılının terörsüz geçmesi.
Herkes diğer iddialarını, arzularını geri plana bıraktı ama bir tek şey istedi;
2017 terörsüz geçsin, bir tek masum insanın hayatı kaybolmasın, Türkiye acılar
çekmesin derken günün ilk ışıklarıyla İstanbul’da patlayan bomba bütün bu
umutları, arzuları, istemleri aldı götürdü. 
Sayın
Başkan, değerli milletvekilleri; az önce İçişleri Bakanını izledik burada,
büyük bir hayal kırıklığı yaşadım. Sayın Bakan burada sanki bir okul
müsameresinde, bir münazara heyetinde bir konu anlatır gibi anlatıyor. Neyi
anlatıyor? Daha iki gün önce İstanbul’da 39 kişi hayatını kaybetmiş, daha
ölümlerin travmalarını yaşıyoruz… Hükûmetin bilgilendirmesine teşekkür ederiz,
biz zaten talep de ediyorduk ama doyurucu, hepimizi ikna edici, geleceğe dair
güven duygularımızı artırıcı bir konuşma beklerken, bir hayal kırıklığı
içerisinde, işte laf olsun torba dolsun diye yapılan bir konuşma.
Sayın
Bakan, böyle olmaz yani sizin sorumluluğunuz var. Siz madem geldiniz, bu
kürsüye çıktınız “Ben milletime, Meclisime hesap vereceğim.” dediniz; e
hesabını veriniz. Siz, hesabı vermeden kaçıyorsunuz. Ya, burada hesap kesilmedi
arkadaşlar, hesap boş duruyor.
Bakın,
Sayın Bakan 31 Ağustosta göreve geldi. 31 Ağustostan bugüne değin, Sayın
Bakanın görevde olduğu sürede, diğerlerini saymıyorum… Diğerlerini de
söyleyeyim: Haziran 2015’ten 2016 sonuna kadar 18 ayda 423 yurttaşımız patlayan
bombalarla hayatını kaybetti, 3 bine yakın insanımız yaralandı, 3 bin; hayatını
kaybeden 423. Hayatını kaybeden bu insanların 118’i Sayın Bakan döneminde. 31
Ağustosta göreve gelmiş; 9 Ekimde Hakkâri’de, 4 Kasımda Diyarbakır’da, 24
Kasımda Adana’da, 10 Aralıkta İstanbul’da, 17 Aralıkta Kayseri’de, 1 Ocakta
İstanbul’da patlayan bombalarla, saldırılarla tam 118 kişi hayatını kaybetmiş
Sayın Bakanın döneminde.
Şimdi,
Sayın Bakan, biz, yaşam hakkı diyoruz, yaşam hakkı! Yani, yaşam hakkının
olabildiğince örselendiği, olabildiğince artık -üzülerek söylüyorum- Türkiye’de
kanıksatılır hâle geldiği bir dönemden geçiyoruz. Artık, bir patlayan bombanın
daha acısını unutmadan, bir patlayan bomba önceki acıları unutturuyor Türkiye’ye.
Böyle bir tablo yaşanıyor. Böyle bir tablo içerisinde, ölenlerin kimlikleriyle,
nerede öldükleriyle ayrışma konusu yaratılıyor. Yani yılbaşı programı
kutlayanların ölmesine herkesin tepki göstermesi gerekirken binlerce trol “İyi
ki bunlar öldü.” diye “tweet” atıyorlar. Nasıl oluyor bunlar? 
Yılbaşına
gelmeden önce bildiriler, “billboard”larda yılbaşı kutlamalarına karşı bir
tepki oluşturmalar; bütün bunlar bir yana, devletin resmî kurumu Diyanet…
Bunlar vahim hatalar değerli kardeşlerim. O hutbeler nereden çıkıyor? Yani bir
yılbaşı kutlanmasının Türkiye’ye getireceği eksi ne olabilir? İnsanlar çoluğunu
çocuğunu almış, evinde tavuğunu yiyor, pilavını yiyor, kuruyemişini yiyor,
geleceğe dair, bir yıl iyi geçsin... Bunun neresinde bir suç var?
OSMAN
AŞKIN BAK (Rize) – Hiçbir şey yok. 
LEVENT
GÖK (Devamla) - Şimdiye kadar böyle bir tablo yoktu Türkiye’de ama bu dil,
edilgen dil, iktidarın görmeyen edilgen dili bu hâle getirdi değerli
arkadaşlarım. Sayın Bakan, niye yakasına yapışmıyorsunuz; o gazetelerdeki,
havuz medyasındaki manşetlerin, o bildirilerin yakasına niye yapışmıyorsunuz?
Olay olduktan sonra çok geç ve samimi değil, inandırıcı değil. Türkiye çok
hızlı bir kutuplaşmanın içerisinde, çok hızlı bir ayrışmanın içerisinde. Buna
engel olması gereken iktidar partisi. 
Şimdi,
yurttaşlar da ülkede bir iktidar var diyorlar, ülkede bir Emniyet var diyorlar,
güveniyorlar. Emniyet Genel Müdürlüğü yılbaşından önce bir bildiri yayınladı
“Yılbaşında Alınacak Tedbirler” diye. Herkes bu tedbirleri televizyonlardan
duydu, gazetelerden okudu, dedi ki: “Polisimiz, Emniyetimiz, askerimiz bizim
güvenliğimizi sağlıyor.” Emniyet Genel Müdürlüğü vatandaşların yılbaşını huzur
içinde geçirmesini temin için önlemler… Ne diyor burada? “Vatandaşların yoğun
olduğu yerlerde, eğlence merkezlerinde tedbirlerimizi artırdık.” E, nerede bu?
İstanbul’un Ortaköy’ünde, eğlence merkezinin en yoğun olduğu bir yerde. Nasıl
oluyor? Bir saldırgan elini kolunu sallaya sallaya içeri giriyor, içeri
girmeden ateş ediyor, ateşin yankıları karşı kıyıdan duyuluyor, 250 metre ötede
karakolumuz var. “Ortalık polis kaynıyor.” diyorlar. İçeride yedi dakika kalınıyor,
6 şarjör değiştirdiği ifade ediliyor, elini kolunu sallaya sallaya çıkıp
gidiyor. Sayın Bakan, bunları niye anlatmıyorsunuz, nasıl oluyor bunlar?
İstanbul’un en renkli, en kalabalık yerinde, eğlence merkezinde bunlar nasıl
olabiliyor? Hani sizin tedbirleriniz, nerede kaldı? O 39 kişi, hayatını
kaybedenler, yaralananlar sizin açıkladığınız tedbirlere güvenerek geldi oraya.
İnsanlar yılbaşı kutlamalarına sizin açıkladığınız tedbirlerin bir inancı
içerisinde girdi “Bize bugün bir şey olmaz.” diye. Yazık değil mi? 27’si
yabancı, ülkemize gelmişler, ülkemizde misafirler, konuklar, hepsi hayatlarını
kaybetti. Böyle bir tabloda siz burada çıkmışsınız, “Şunu yapmaya çalıştık,
bunu yapmaya çalıştık.” Yapacağınız tek bir şey var Sayın Bakan, tek bir şey
var, buraya geldikten sonra “Arkadaşlar, ben İçişleri Bakanlığı görevini
üstlendim, elimden gelen çabayı gösterdim ama terör olaylarını önleyemiyorum,
masum insanların ölmesini önleyemiyorum. Bunda benim de kabahatim var. Onurlu
bir şekilde istifa ediyorum.” demeniz lazım, yapmanız gereken bu. (CHP
sıralarından alkışlar)
Hükûmet
hep mağdur, her olayda mağdur. Peki, bu olaylara nasıl geliniyor? Sizin dış
politikanızın hiç sonuçları yok mu bunda? Yönetememe krizi, Türkiye’yi ve
sorunlarını tahlil edememe krizi… Bu insanlar Türkiye’ye nasıl elini kolunu
sallaya sallaya geliyor, bu yabancı terör örgütü mensupları? Bunların bir
kayıtları yok mu? Elini kolunu sallayan Türkiye’de. Zaten güneyimiz kevgire
dönmüş durumda. Böyle bir tabloda dünyanın en acımasız örgütleri cirit atıyor.
PKK bir yandan, IŞİD bir yandan, DHKP-C gibi örgütler, bir de FETÖ’yle mücadele
ediyoruz. E, peki, ne yapmamız lazım? Herkes diyor ki “Birlik olalım.” E, biz
de söylüyoruz “Birlik olalım.” ve bu konudan asla taviz vermiyoruz, her türlü
konuda Hükûmete destek vereceğimizi ifade ediyoruz. Terörün bizi yenmemesi
için, bizim alışkanlıklarımızı, yaşam tarzımızı, laik cumhuriyetimizi
etkilememesi için, Türkiye’nin geleceğinin daha aydınlık olması için dik
durmaya çalışıyoruz. Ölümler art arda geliyor, aynı sözleri söylüyoruz ama bir
sorumlu var kardeşim; siyasi iktidardır bunun sorumlusu. Havuz medyasını açın,
sanki sorumlu Cumhuriyet Halk Partisi. Böyle rezillik olur mu Sayın Bakan, bu
yayınları niçin önlemiyorsunuz? Türkiye’yi ayrıştıran bu dile niye son
vermiyorsunuz? Nasıl beraber olacağız terör karşısında? Biz açıklıyoruz
Cumhuriyet Halk Partisi olarak. Getirin, yasal önlemleri, temel hak ve
özgürlükleri sınırlamamak kaydıyla “Biz şu önlemlerle terörü önlüyoruz.” deyin,
bütün konuşmalarımızı geri çekelim, yasal önlemleri alalım, biz bunu teklif
ediyoruz ama iktidar partisi gereğini yapmıyorsa gereğini yapacağı tek bir şey
kalıyor, istifadır değerli arkadaşlarım. 
Biz
yaşam hakkı istiyoruz. Türkiye’de korkmadan, özgürce yaşamak istiyoruz. Bu
özlemimizi milyonlarca kişi dile getiriyor. Herkes yarına dair korku
içerisinde. Bir yandan “Birleşelim.” diyoruz ama en büyük ayrışmalar Hükûmet
tarafından yapılıyor.
Anayasa
değişikliği… Şimdi, birazdan AKP’nin grup önerisini görüşeceğiz. Türkiye’de bu
ölümler olmamış gibi, terörün en korkunç örgütleriyle mücadele etmiyormuşuz
gibi varsa yoksa başkanlık rejimi; bütün günleri çalışalım, televizyonun
olmadığı saatlerde de çalışalım; Türkiye, kim ne söylüyor, CHP ne söylüyor,
diğer partiler ne söylüyor duymasın, varsa yoksa başkanlık. Başkan olsan kaç
yazar, olmasan kaç yazar! Yeter ki benim bir tek masum insanımın burnu
kanamasın değerli arkadaşlarım. (CHP sıralarından alkışlar)
AYŞE SULA KÖSEOĞLU (Trabzon) – Onunla bunun ne alakası
var Sayın Başkan?
LEVENT
GÖK (Devamla) – Türkiye’yi ayrıştırmayın, Türkiye’yi kutuplaştırmayın, çekin bu
Anayasa teklifini. Gelin, terör konusunda oturalım, ne yapılması gerekiyorsa
hep beraber konuşalım ama öncelikle Sayın Bakanın da istifa etmesi gerekiyor.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Gök.
Son
söz hakkı Adalet ve Kalkınma Partisi Grubu adına Amasya Milletvekili Mehmet
Naci Bostancı’ya aittir.
Buyurunuz
Sayın Bostancı. (AK PARTİ sıralarından alkışlar)
AK
PARTİ GRUBU ADINA MEHMET NACİ BOSTANCI (Amasya) – Sayın Başkan, değerli
arkadaşlar; hepinizi saygıyla selamlıyorum.
Tabii,
Levent Bey’in konuşmaları en tazesi. Anayasa değişiklik teklifini terör
dolayısıyla çekmemizi istiyor.
LEVENT
GÖK (Ankara) – “Toplumu germeyin.” diyorum Sayın Naci Bey.
GÜLAY
YEDEKCİ (İstanbul) – Toptan çekmenizi istiyoruz.
MEHMET
NACİ BOSTANCI (Devamla) – Levent Bey, siyasi tartışmalar medeni müzakere
zemininde yürüdüğü sürece toplum bundan gerilmez.
LEVENT
GÖK (Ankara) – Komisyonda neler yaşandığını biliyoruz.
MEHMET
NACİ BOSTANCI (Devamla) - Bunları paranteze almayacağız, Türkiye’de bu siyasi
tartışmalar, tez ve teklifler muhakkak olacak. Terör var diye “Onu konuşma,
bunu konuşma, tartışma yapma.” şeklinde teröre teslim olan bir siyaseti
reddediyoruz, böyle bir şey yok. (AK PARTİ sıralarından alkışlar)
ENGİN
ALTAY (İstanbul) – Çarpıtıyorsunuz Naci Bey, Levent Bey’in söylerini
çarpıtıyorsunuz Sayın Başkan ya da anlamamışsınız Levent Bey’in ne demek
istediğini.
MEHMET
NACİ BOSTANCI (Devamla) – Hayır, Anayasa değişiklik teklifini de konuşuruz
Engin Altay Bey’in, Levent Bey’in nazik ve zarif üslubuyla elbette. Böyle
konuştuğumuz sürece toplum niye gerilsin?
ÖZGÜR
ÖZEL (Manisa) – Hayır, benim o üslubun dışında olduğumu mu kastediyorsunuz?
MEHMET
NACİ BOSTANCI (Devamla) – Hayır, Özgür Bey’in, aynı zamanda bütün arkadaşların
katkılarıyla. 
LEVENT
GÖK (Ankara) – Bu anlam çıktı ama.
MEHMET
NACİ BOSTANCI (Devamla) - Böyle konuştuğumuz sürece toplum niye gerilsin? Niye
bu işten başka anlamlar çıkarsın? Siz olmaması gerektiğini söyleyin, biz olması
gerektiğini söyleyelim, HDP, MHP fikirlerini söylesin ve sonuçta, halkımız
karar versin. “Her referandum, her Anayasa değişiklik teklifi milleti böler.”
diye bir yaklaşımı doğru bulmayız. 
GÜLAY
YEDEKCİ (İstanbul) – Bu rejim değişikliği Sayın Başkan, normal bir Anayasa
değişikliği değil. Cumhuriyeti yıkmak istiyorsunuz. 
MEHMET
NACİ BOSTANCI (Devamla) – İkincisi, evet, terörle Türkiye mücadele ediyor.
Terörle mücadele etmede iktidar dâhil, muhalefet dâhil her kesimin üzerine düşen
çok temel bir görev var: Teröre teslim olmamak, terörün gündemine teslim
olmamak, katılıp kalmamak. “Terör var.” diye oturduğun yerde “Aman onu
konuşmayayım, yanlış anlaşılır; aman bunu konuşmayayım, yanlış anlaşılır.”
Hayır…
ENGİN
ALTAY (İstanbul) – Nasıl çarpıtıyor ya.
MEHMET
NACİ BOSTANCI (Devamla) - Hayatımızı normal bir şekilde sürdüreceğiz. Bu Meclis
çalışacak, insanlar fikirlerini söyleyecek, partiler programları doğrultusunda
hareket edecekler ama her şeyi o meşru zeminlerin dili, üslubu, yaklaşımı
içerisinde gerçekleştireceğiz. 
GÜLAY
YEDEKCİ (İstanbul) – İnsanlar düşünmeye, konuşmaya korkar oldu. 
MEHMET
NACİ BOSTANCI (Devamla) - Kıymetli arkadaşlar, başımız sağ olsun, bütün
insanlığın başı sağ olsun çünkü terör, bir insanlık suçudur. İstanbul’da
olması, bunun bir insanlık suçu olma vasfını ortadan kaldırmaz. Yapan kim
olursa olsun, arkasındaki güç kim olursa olsun, bunlar katillerdir, canilerdir.
Her aklı başında insan, her meşru zeminleri savunan insan terörü elinin
tersiyle reddeder, ona karşı direnir, eliyle, diliyle, kalbiyle mücadele eder.
Elbette, yine bütün bunlar meşru referanslar çerçevesinde… 
Bu
işler niye oluyor? 19’uncu Yüzyılda da vardı, geçmişte de vardı, modern
zamanlarda da var. Esasen, terör, zayıfların bir siyaset silahı olarak öne
çıkar, bunu unutmayalım. Terörü kullananlar zayıflardır, güçlü olanlar
değildir. Peki, bunlar terör marifetiyle ne murat ederler? Aslında, hedefleri o
kurbanlar değildir. O aşağılık katilin hedefi Reina’da eğlenen insanlar
değildi, oradakiler değildi; oradakilerin korkusu, kanlı bedenleri üzerinden,
onların görüntüsü üzerinden üzerinden bütün bir topluma kendi kanlı mesajını
iletmek, zayıflığını telafi edici bir güçle sahada olmak istedi. 
Terör,
kendi eyleminden sonra arkadan gelecek toplumsal dalgaya bel bağlar. Ümit eder
ki, o toplumun içinde insanlar birbirlerine düşsünler, birbirleriyle kavga
etsinler, birbirlerini suçlasınlar -sosyal medyada örneğini görüyoruz ya- ama
Allah’tan sadece maskeli balonun yaşandığı o yerde görüyoruz ve o hesapların büyük
bir kısmının da sahte olduğunu buradan ifade etmeliyim. Nitekim, hukuken
yapılan takibatlarda da bunlar çıkıyor.
GÜLAY
YEDEKCİ (İstanbul) - Sizin trolleriniz onlar Sayın Başkan, AK troller.
MEHMET
NACİ BOSTANCI (Devamla) – Onları toplumun gerçek temsili olarak ben görmüyorum,
hukuki takibatlar da bunu söylüyor.
Anadolu’ya
gidin, insanlarla oturun, konuşun, terörün ümit ettiği o toplumsal fay
hatlarını çalıştırma, insanların birbirine hasım olma durumunu Anadolu’da
göremezsiniz. Ne mezhep esaslı ne din esaslı ne etnik temel esaslı bir çatışma,
bir gerilim, bir kavga hâlini olağan şartlarda görmezsiniz. Ama bu tür eylemler
aslında toplumdaki esasen var olan ve medeni bir şekilde bir arada yaşamanın
yol ve yöntemlerini tarih içerisinde zamanla öğrenmiş olan bu halkı birbirine
karşı kışkırtmak ister, birileri de bu provokasyon marifetiyle netice alacağını
ümit ederek buraları kaşımak ister. 
Şimdi,
işin terör marifetiyle provokasyon tarafı olduğunu biliyoruz ama diğer yandan
da bu provokasyon ümidini sanki uygun bir toplumsal atmosfer varmış gibi onlara
verecek tartışmalardan, değerlendirmelerden, yaklaşımlardan uzak kalmak teröre
verilecek bir başka cevaptır.
Bu
yılbaşı meselesi… Reina katliamı sebebiyle bir yılbaşı tartışmasıdır gidiyor.
Bizim toplumumuzda geçmişten beri buna ilişkin inanılmaz bir tartışma vardır.
Ben hatırlıyorum, 1980’li yıllarda televizyonda gece on iki olduğunda, işte,
affedersiniz, bir dansöz çıkacak mı çıkmayacak mı tartışması günlerce sürmüştü,
insanlar bunun üzerine inanılmaz bir şekilde tartışmalar yapmışlardı. Şimdi,
bunların varlığını bir kere olağan kabul etmek lazım. İnsanlar tartışabilir,
bunun üzerine konuşabilir ama bunları konuşurken ve tartışırken farklı kanaatte
olan, farklı yaklaşımlara sahip insanları aşağılayan, onları hakir gören,
onlara karşı öfke ve nefret dilini kullanan insanlar varsa, çevreler varsa
arıza buradadır; bunlara karşı uyarı yapmak, bunlara had bildirmek, bunların,
tam da teröristlerin ümit ettiği o toplumsal fay hatlarını çalıştırıcı bir rolü
üstlendiğine işaret etmek hepimizin görevi. Kim adına olursa olsun, ne adına
olursa olsun eğer teröristlere bu şekilde ümit veren çevreler, bu toplumsal fay
hatlarını çalıştırabilecekleri duygusunu onlara veren tartışmaları öfkeli bir
şekilde sürdüren çevreler var ise -ki zaman zaman bunun örneklerini görüyoruz-
bunları reddetmek, bunlara had bildirmek kesinlikle herkesin görevi. 
Kıymetli
arkadaşlar, biz büyük bir imparatorluk geleneğinden geliyoruz, bir ulus devlet
kurduk, uzun yıllara sari bir kültür oluşturduk. Geçmişten beri baktığımızda,
modernliğe ilişkin, muhafazakârlığa ilişkin, milliyete ilişkin birçok
tartışmalar yaptığımızı görürüz; bunun siyasi, entelektüel temsilleri vardır
ama bu tartışmalar sonuçta bu ülkenin ortak kader ve gelecek istikametindeki
varlığına akan tartışmalardır. Ben Türk halkına baktığımda, Türkiye’deki
siyasete baktığımda, meşru mecralardaki temsilcilerine baktığımda terörün ümit
ettiği provokasyonun olacağı bir ortam görmüyorum. 
İktidar
elbette görevini yapacaktır, terörü önleme doğrultusunda güvenlik, istihbarat
vesaire onları yerine getirecektir ama emin olun mesele sadece iktidarla
bitmez. Hepimiz yeri geldiğinde bu iktidar mevzularına ilişkin atıflarda
bulunuyoruz, buna ilişkin çalışma yapan o meşhur Foucault, iktidarın tek bir
yerde toplanmadığını, aslında çok farklı yerlerde iktidarların bulunduğunu
söyler. CHP’de de bir iktidar vardır, HDP’de de bir iktidar vardır, MHP’de de
bir iktidar vardır, toplumsal kurumlar da, dernekler de, vakıflar da, bunların
hepsi belli ölçeklerde toplumsal ve politik iktidarları temsil eden yerlerdir.
Dolayısıyla, her iktidar odağının, mutlak surette, teröre karşı mücadele
verilirken, toplum adına, toplumun kardeşliği ve barışı adına söyleyeceği
sözler olmalı, teröristlere fırsat ve imkân verecek, “Evet, biz zayıfız ama bu
kanlı eylemi yaptığımızda insanları birbirlerine düşürebiliriz.” ümidini
verecek her tür açıklamadan, yaklaşımdan, birer iktidar merkezi olarak
kaçınmaları son derece önemlidir. Teröre karşı safların ortak olması, siyasetin
teröre karşı ortak bir safta durması, emin olun teröre verilen en güzel
cevaptır ve o zayıf kaynaklı, eylemi marifetiyle güç kazanmaya çalışan terör,
halkın ortaklığını, siyasetin ortaklığını gördüğünde, bu tür eylemlerin para
etmeyeceğine ilişkin bir akletmeyle davranacaktır. 
Bu
bir cevaptır, iktidar cevabını verecektir, diplomasi marifetiyle cevaplar
verilecektir, ama halkın ortaklığı ve hep beraber teröre karşı dikilmesi de bir
cevaptır. 
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum, tamamlayınız.
MEHMET
NACİ BOSTANCI (Devamla) – Sayın Başkanım, ben, sosyal medyada olsun başka
yerlerde olsun, tahrikçilik yapan, provokasyona sebep olacak değerlendirmelerde
bulunan, insanları birbirlerine kışkırtan her kim varsa -halkın büyük bir çoğunluğu
kesinlikle bunları yapmıyor, biliyoruz, siyasetin meşru mecralarında bunlar
yapılmıyor ama- bunları yapan her kimse, bunlara karşı hukuku, savcıları göreve
çağırıyorum, milletimizin birliği ve geleceği için savcılar göreve diyorum.
Hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Bostancı.
Sayın
Bostancı değerlendirmelerine zaman zaman entelektüel katkılar yapıyor, Faucault’tan
bir alıntıyla mikro iktidar alanlarına ilişkin bir değerlendirme yaptı. Çok doğru.
Faucault, özellikle “İktidarın Gözü” kitabında, bireysel ilişkilerde dahi, iki
insan ilişkisinde dahi bir iktidar ilişkisi olduğunu söyler ve bütün
kitaplarında ya da iktidarla ilgili değerlendirmelerinde bu iktidarın
çözümlemesini yapar. Ben de bu vesileyle böyle bir katkıda bulunmuş olayım.
Sayın
Gök, benim bu açıklamamdan sonra herhâlde söz istemeyeceksiniz. 
Buyurun
Sayın Gök. 
LEVENT
GÖK (Ankara) – Sayın Başkan, gerçekten, siz de doyurucu bir açıklama yaptınız,
teşekkür ederiz ancak Sayın Naci Bostancı’nın konuşmasının başında, yaptığım
konuşmada “Terör olduğu zaman Mecliste başka konu konuşulmaz.” şeklindeki bir
değerlendirmesi, tamamen maksadımın dışında bir değerlendirmedir.
BAŞKAN
- Buyurunuz Sayın Gök, 69’uncu maddeye göre iki dakika süreyle söz veriyorum. 
Lütfen
bir sataşmaya meydan vermeyiniz.
VI.- SATAŞMALARA İLİŞKİN KONUŞMALAR (Devam)
2.- Ankara Milletvekili Levent Gök’ün,
Amasya Milletvekili Mehmet Naci Bostancı’nın Hükûmetin gündem dışı açıklaması
nedeniyle AK PARTİ Grubu adına yaptığı konuşması sırasında şahsına sataşması
nedeniyle konuşması
LEVENT
GÖK (Ankara) – Sayın Başkan, değerli milletvekilleri; herkes burada kimin ne
söylediğini, ne yaptığını biliyor. 15 Temmuz gecesi hepimiz buradaydık.
Bombalar yağıyordu ve bombaların altına bu Meclisi açtık ve çalıştırdık.
Amacımız, parlamenter demokrasi çalışsın ve işlesin. O gün burada yayınlanan
bildirinin ne anlamı vardı? Parlamenter demokrasinin gücüne atıfta bulunuldu ve
ertesi günlerden itibaren başlayarak biz AKP’li arkadaşlarımıza dedik ki:
“Meclisi asla tatil etmeyelim, çalışalım; terör karşısında, FETÖ karşısında dik
durduğumuzu gösterelim ki Meclisin çalıştığını herkes görsün. Halkın yararına,
kamu yararına her türlü yasayı burada çıkartalım. Biz Cumhuriyet Halk Partisi
olarak buna hazırız.” dedik arkadaşlar, “Meclis yeter ki çalışsın.” Ama bir
farklı tablo, Anayasa Komisyonundaki tartışmaları gördük. 
Ben
ne söylüyorum, ne ifade ediyoruz biz Cumhuriyet Halk Partisi olarak? Komisyonda
yaşanan tartışmalar dalga dalga bütün topluma yayılacak. FETÖ bir yandan bizi
gözlüyor, PKK bir yandan bizi gözlüyor, IŞİD, diğer örgütler bir yandan; “Aman
bunlar bir yerinden ayrışsın, zayıflasın da biz terör eylemleriyle Türkiye’yi
bir mahkûm edelim.” anlayışına getirebilirler. Bu, tarihî bir uyarıdır. Bizim
söylediğimiz, toplumda gerginlik yaratan, kutuplaşma yaratan bütün tartışma
alanlarından geri durmaktır. Çok haklıdır, çok haklı bir gerekçedir, bunun
ötesinde durduğumuz zaman biz bu mücadelelerde başarıya ulaşabiliriz. Aksi
takdirde toplumda kırılganlık yaratan her olayda, her kanunda bu toplumun
ayrışmasından terör örgütleri ellerini ovuşturarak bizi izlerler. Biz de bunu
önlemeye çalışıyoruz değerli arkadaşlarım. Yapmaya çalıştığımız tablo bu.
Yapmaya çalıştığımız, tarihî bir sorumluluk anlayışı içerisinde, Meclisimizin
halktan yana yasaları geçirmesi, kamudan yana yasaları geçirmesi, tartışma
alanlarının dışında tutulması ve bütün siyasi partilerin her türlü terör örgütü
karşısında dimdik ayakta durmasıdır, yapmaya çalıştığımız budur.
Saygılarımla.
(CHP sıralarından alkışlar)
BAŞKAN
– Teşekkür ederim Sayın Gök.
Sayın
milletvekilleri, İç Tüzük’ün 59’uncu maddesinin ikinci fıkrasına göre yapılan
görüşmeler sona ermiştir.
Şimdi,
elektronik sisteme girerek söz talep eden sayın milletvekillerine birer dakika
süreyle söz vereceğim.
Bildiğiniz
gibi, her birleşimde 15 sayın milletvekiline birer dakika süreyle söz
veriyoruz. Ancak, bugün 2017 yılının ilk birleşimini yaşıyor olmamız nedeniyle
ben bugün 30 sayın milletvekiline söz vereceğim. (CHP sıralarından alkışlar)
Evet,
birleşimin başında yaptığım konuşma bile bu kadar alkış almamıştı.
Şimdi,
söz verme işlemini başlatıyorum.
İlk
konuşma, ilk söz hakkı Sayın Onursal Adıgüzel’e aittir.
Buyurunuz
Sayın Adıgüzel.
VII.- AÇIKLAMALAR (Devam)
2.- İstanbul Milletvekili Onursal
Adıgüzel’in, bu ülkenin bir milletvekili olarak, Halkevlerinin, gericiliğin
değil laikliğin, cihatçıların değil masum, katledilen insanların yanında olan
bildirgesinin altına imza attığına ilişkin açıklaması
ONURSAL
ADIGÜZEL (İstanbul) – Teşekkürler Sayın Başkan.
Bunlar,
katliamlarıyla hayatı bize zulmetmeye çalışan insanlardır. Artık yeter, artık
buraya kadar. Bundan sonra mahallelerimizde ne bir IŞİD’ciye ne de herhangi bir
gerici, cihatçı çeteye izin vermeyeceğiz. Gericiliğin karşısında yükseltilmesi
gereken bir bayrak vardır. Bu bayrağın adı da laiklik bayrağıdır. Bugün laiklik
demek, özgürlük demektir, kardeşlik demektir, insanca bir yaşam mücadelesi
demektir. Bizler herkesi bu mücadelenin birer neferi olmaya çağırıyoruz.
Gericilerden, faşistlerden, başkanlık sevdalılarından hesap sormaya
çağırıyoruz.
Buradan,
laikliği savunan gençleri hedef gösteren İçişleri Bakanlığına sesleniyorum. Ben
bu ülkenin milletvekili olarak gericiliğin değil, laikliğin; cihatçıların
değil, masum, katledilen insanların yanında olan bu bildirgenin altına imza
atıyorum. Eğer gücünüz yetiyorsa gelin, bizi de alın.
Teşekkür
ediyorum. (CHP sıralarından alkışlar)
BAŞKAN
– Sayın Sibel Özdemir…
3.- İstanbul Milletvekili Sibel Özdemir’in,
yeni yılın ilk saatlerinde İstanbul’da yaşanan hain terör saldırısını
kınadığına ve yaşamını kaybedenleri saygıyla andığına, Hükûmetin tek hedefinin
Anayasa değişikliğiyle bu ülkeyi bir dikta rejimine sürüklemek olduğuna ilişkin
açıklaması
SİBEL
ÖZDEMİR (İstanbul) – Teşekkür ederim Sayın Başkan.
Yeni
yılın ilk saatlerinde yaşanan, farklı yaşam tarzları, ülkemizin laiklik yapısı,
birliği ve bütünlüğünü hedef alan hain terör saldırısını kınıyor, yaşamını
kaybeden tüm vatandaşlarımızı ve ülkemizde misafir olan farklı ülke
vatandaşlarını da saygıyla anıyorum.
On
dört yıldır bu ülkeyi yöneten iktidarlar döneminde, Anayasa’yla güvence ve
teminat altına alınmış hukukun üstünlüğü, kuvvetler ayrılığı, yargının
bağımsızlığı, düşünce ve ifade özgürlükleri gibi temel değerlerimizin bir bir
yok edilişinin yanında farklı yaşam tarzlarına saldırıyla laiklik ilkesi
kazanımlarımızı da kaybettiğimiz son süreçteyiz. Terör ve kaos ortamının
yanında daimî OHAL döneminde olan bir ülke olmanın tek sorumlusu, bu ülkeyi on
dört yıldır aralıksız tek başına yöneten iktidarın kendini sorgulaması, öz
eleştiri yapması ve hesap vermesini bekliyoruz. Ancak, bütün bu yaşananlara
sorumsuzca kulaklarını tıkayan iktidarın, Hükûmetin tek gündemi, amacı, hedefi,
Anayasa değişikliğiyle bu ülkeyi bir dikta rejimine sürüklemektir. Buradan
tekrar uyarıyoruz: Bu Anayasa değişikliği teklifini tartışmak yerine halkımızın
yaşam haklarını, güvenliklerini, huzurunu önceleyerek ortak mücadele edelim.
Teşekkür
ederim.
BAŞKAN
– Sayın Taşkın…
4.- Mersin Milletvekili Ali Cumhur
Taşkın’ın, 2017 yılının tüm dünyada savaşların ve terörün sona ereceği bir yıl
olmasını temenni ettiğine, yeni yılın ilk saatlerinde İstanbul’da yaşanan hain
terör saldırısını lanetlediğine, Mersin’de yaşanan sel felaketi nedeniyle
geçmiş olsun dileklerini sunduğuna ve 3 Ocak Mersin’in düşman işgalinden
kurtuluşunun 95’inci yıl dönümüne ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Öncelikle,
2017 yılının tüm dünyada akan gözyaşı ve kanın duracağı, savaşların ve terörün
sona ereceği bir yıl olmasını temenni ederken yeni yılın daha ilk saatlerinde
İstanbul’da yüzünü gösteren hain terör eylemini gerçekleştirenleri ve onların
arkasındaki şer güçleri en şiddetli biçimde lanetliyorum. Saldırıda şehit olan
koruma polisi Mersinli hemşehrim Burak Yıldız’a ve hayatını kaybeden herkese
Allah’tan rahmet, yakınlarına başsağlığı diliyorum.
Yine,
2016 yılının son günlerinde seçim bölgem Mersin’de büyük bir sel felaketi
meydana gelmiş olup can ve mal kaybına yol açmıştır. Sele kapılarak hayatını
kaybeden hemşehrilerimize de Allah’tan rahmet, yakınlarına başsağlığı
diliyorum. Afet dolayısıyla zarar gören esnafımıza, çiftçilerimize ve tüm
halkımıza geçmiş olsun dileklerimi sunuyorum.
Bilindiği
gibi, 3 Ocak, Mersin’in düşman işgalinden kurtuluşunun 95’inci yıl dönümü. Tüm
Mersinli hemşehrilerimizin kurtuluş gününü kutluyorum. Bu vesileyle, tüm
şehitlerimizi rahmet, minnet ve şükranla yâd ediyorum, Genel Kurulu saygıyla
selamlıyorum.
BAŞKAN
– Sayın Basmacı…
5.- Denizli Milletvekili Melike
Basmacı’nın, terörü lanetlediğine, ülke için barış ve demokrasi dilediğine ve
Cumhurbaşkanı ile Başbakanın Şanghay Beşlisi konusundaki bazı ifadelerine
ilişkin açıklaması
MELİKE
BASMACI (Denizli) – Sayın Başkan, öncelikle terörü lanetliyorum, ülkem için
barış ve demokrasi diliyorum. 
Benim bilmek istediğim –tabii, cevabını bilen varsa- bu
ne perhiz bu ne lahana turşusu?
20
Kasım 2016’da Pakistan dönüşü Sayın Cumhurbaşkanı “Avrupa Birliği bizi
oyalıyor. Merak etmeyin Şanghay Birliği ticari alternatiftir.” dedi. Fakat, 15
Aralık 2016’da Sayın Ekonomi Bakanı ise diyor ki: “Şanghay Beşlisi ve
oluşumları Avrupa Birliğinin ticari alternatifi olamaz.” Şimdi merak ediyorum,
sizce kim perhizde, kim lahana turşusunda?
Teşekkür
ederim.
BAŞKAN
– Sayın Deligöz…
6.- Erzurum Milletvekili Orhan Deligöz’ün,
yılbaşı gecesi İstanbul’da yaşanan saldırıyı kınadığına, yaşam tarzı ne olursa
olsun bütün vatandaşların devletin güvencesi altında olduğuna ve vatandaşları
birlik ve beraberlik içinde, basiretli ve sağduyulu olmaya davet ettiğine
ilişkin açıklaması
ORHAN
DELİGÖZ (Erzurum) – Sayın Başkan, değerli milletvekilleri; yılbaşı gecesi
İstanbul’da “Reina” adlı gece kulübünde silahlı saldırı sonucunda hayatlarını
kaybedenlerin ailelerine ve ülkelerine sabrıcemil diyor, saldırıyı kınıyorum. 
Rusya
Büyükelçisi Karlov, Türkiye ve Rusya’nın enerjiyle ilgili yapacağı toplantıdan
bir gün önce FETÖ’cü bir teröristçe öldürüldü. Yine, İstanbul’daki alçakça
saldırı, Rusya ve Türkiye'nin Suriye’de sağladığı ateşkesin Birleşmiş Milletler
Güvenlik Konseyinde görüşülmesinden bir gün önce gerçekleştirildi. Bu saldırıyı
DEAŞ üstlenerek gerekçe olarak Fırat Kalkanı harekâtını gösterdi. Buradan
anlaşılıyor ki PKK, DEAŞ ve FETÖ aynı üst akıl tarafından yönetildiği bir kez
daha ortaya çıkmıştır. Yaşam tarzı ne olursa olsun bütün vatandaşlarımız
devletimizin güvencesi altındadır. Vatandaşlarımızı oyuna gelmemeye, birlik ve
beraberlik içinde, basiretli ve sağduyulu olmaya davet ediyorum. 
BAŞKAN
– Sayın Akar…
7.- Kocaeli Milletvekili Haydar Akar’ın,
Kocaeli ve çevresindeki elektrik kesintilerine ilişkin açıklaması
HAYDAR
AKAR (Kocaeli) – Sayın Başkan, 29 Aralık 2016 Perşembe günü saat 04.00’ten
itibaren İstanbul’un doğusunda ve Kocaeli’nin batısında elektrik bulunmuyor ve
ne zaman geleceği de belli değil. Gebze bölgesinde 16 civarında organize sanayi
bölgemiz mevcut ve yüzlerce üretici firma yer almaktadır bu bölgede. İşçiler
makine başında bekliyor ve üretim yapamıyorlar. Zaten bir kısım işçiye de izin
verilmiş durumda. Kayıp 300 milyon euroyu aşmış vaziyette. Böyle giderse -ki ne
zaman geleceği belli değil elektriğin- bu kaybımızın daha da artacağı
düşünülebilir. Yine, Kocaeli’nin Yukarı Hereke bölgesinde, 13 bin kişinin
ikamet ettiği bir bölgede tam altı gündür elektrik verilmiyor. Baktığınız zaman
Yukarı Hereke bölgesine sadece elektrik değil, belediyenin de yeterli hizmeti
götürmediği açık ve net bir şekilde görülmektedir. Bakkallarda, marketlerde mum
dahi kalmamış. İnsanlara “Doğal gazı getirdik.” diye müjde verenler, o doğal
gazla ısınma imkânını ellerinden almışlar elektriklerini keserek. 
21’inci
yüzyılda Türkiye’de hep beraber görüyoruz ki “Yeni Türkiye” diye
adlandırdıkları Türkiye’de…
(Mikrofon
otomatik cihaz tarafından kapatıldı) 
BAŞKAN
– Sayın Kaplan Hürriyet…
8.- Kocaeli Milletvekili Fatma Kaplan
Hürriyet’in, İstanbul’da yaşanan terör saldırısını kınadığına, yılbaşı
öncesinde kışkırtıcı haber, broşür ve pankartlarla insanların yaşam biçimlerine
tehdit oluşturanlar hakkında bir işlem yapılıp yapılmayacağını öğrenmek
istediğine ilişkin açıklaması
FATMA
KAPLAN HÜRRİYET (Kocaeli) – Teşekkür ediyorum Sayın Başkan.
İstanbul’da
sadece ailesi ve dostlarıyla güzel zaman geçirmek isteyen insanlarımıza yönelik
gerçekleşen terör saldırısını kınıyor, hayatını kaybedenlere Allah’tan rahmet,
yaralılara acil şifalar diliyorum. 
Ne
yazık ki takvimin ilk yaprağına kan bulaştı. Yılbaşı öncesinde kutlamalara
katılan insanlara yönelik kışkırtıcı haber, broşür ve pankartlar insanların
yaşam biçimlerine tehdit oluşturmuştur. Benim de seçim bölgem olan Kocaeli
Kartepe ilçemizde de aynı mahiyetteki pankartın asıldığını gördük ne yazık ki.
Dinci terörün beslendiği bu bağnaz iklime derhâl son verilmelidir. Bu
pankartları yaptıranlar, azmettirenler, yılbaşı kutlamasını lanetleyenler,
“Haramdır.” fetvası verenler, “Yılbaşı da neymiş?” diyerek ölümlere üzülmeyenler
aklınızı başınıza alın. Terör propagandasından yüzlerce kişiyi tutuklatan
iktidar sahipleri bu pankartları yaptıran ve azmettirenleri de tutuklatacak
mıdır? Asıl düşmanı yurt içinde kendi elleriyle yaratanlar, düşmanlık
duygularını besleyenler de hak ettikleri cezaya çarptırılmalıdır.
Teşekkür
ediyorum.
BAŞKAN
– Sayın Tanal…
9.- İstanbul Milletvekili Mahmut Tanal’ın,
İstanbul’da yaşanan elektrik kesintilerine ve Hükûmetin özgür basını susturmak
için gösterdiği çabayı IŞİD ve diğer terör örgütlerini bastırmak ve susturmak
için niçin göstermediğini öğrenmek istediğine ilişkin açıklaması
MAHMUT
TANAL (İstanbul) – Teşekkür ederim Sayın Başkan.
İstanbul’un
çeşitli semtlerinde elektrikler kesik, hem hastalar mağdur hem de işverenler ve
vatandaşımız mağdur. Siyasi iktidar bu mağduriyeti ne zaman giderecektir? 
Ayrıca,
Cumhuriyet gazetesinin yazarları bugün itibarıyla tam altmış gündür
tutukludurlar. Daha bir hafta öncesi gazetenin çaycısı bile gözaltına alındı.
Dik duruşundan ödün vermeyen Ahmet Şık ise 30 Aralıktan beri tutuklu, Hüsnü
Mahalli tutuklu ve siyasi iktidar, muhalifleri türlü bahanelerle ya gözaltına
alıyor veya tutukluyor, korkutmaya çalışıyor. Bu kadar iyi çalışan istihbarat
veya MİT yılbaşı gecesi neredeydi? IŞİD militanları ülkenin dört bir yanında
örgütlenirken özgür basını susturmak için her türlü çaba gösteriliyor. Acaba
özgür basını susturmak için gösterdikleri ellerinden gelen bu çabayı IŞİD terör
örgütü ve diğer örgütleri bastırmak ve susturmak için niçin göstermiyorlar?
Teşekkür
ederim.
BAŞKAN
– Sayın Atıcı…
10.- Mersin Milletvekili Aytuğ Atıcı’nın,
FETÖ’nün darbe kalkışması nedeniyle ilan edilen OHAL’in gerçek nedeninin
terörle mücadele değil AKP’nin gizli gündemini uygulamak olduğuna ve tek adam
yönetimi heveslilerine Meclisin ve halkın asla geçit vermeyeceğine ilişkin
açıklaması
AYTUĞ
ATICI (Mersin) – Teşekkürler Sayın Başkan.
Hükûmetin olağanüstü hâl uygulamasını üç ay daha
uzatmak istediği anlaşılmaktadır. FETÖ’nün darbe kalkışması nedeniyle ilan
edilen OHAL’in gerçek nedeninin terörle mücadele değil, AKP’nin gizli gündemini
uygulamak olduğunu görüyoruz. Bu gizli gündem yani başkanlık hayali halkın
gündeminden kopuktur. Normal zamanda başkanlık sistemini halka dayatamayan AKP,
OHAL’in arkasına sığınmakta ve asimetrik bir propaganda yapmaktadır. Ancak AKP,
milletvekillerimizin ve halkımızın asimetrik zekâsını ve asimetrik bilgeliğini
dikkate almamaktadır. Beni ve sakalımı her gördüğünüzde OHAL ilan ettiğiniz
için utanmanızı sağlamak ve sizi protesto etmek için sakal bırakmıştım. Anlaşılan
o ki utanma duygusu çoktan yok olmuş. Ancak tek adam yönetimi heveslilerine
Meclisimiz ve halkımız asla geçit vermeyecektir. 
Teşekkür ederim.
BAŞKAN – Sayın Tüm…
11.- Balıkesir Milletvekili Mehmet Tüm’ün,
yeni yılın ilk saatlerinde İstanbul’da yaşanan saldırı nedeniyle İçişleri
Bakanının istifa etmeyi düşünüp düşünmediğini ve yılbaşı kutlamalarını hedef
gösteren, nefret suçu işleyen kamu görevlileri hakkında ne yapıldığını öğrenmek
istediğine ilişkin açıklaması
MEHMET TÜM (Balıkesir) – Teşekkür ederim Sayın Başkan.
Ne yazık ki büyük umutlarla girdiğimiz 2017 yılının
daha ilk saatlerinde ülkemiz yine kana bulandı, 39 genç insan katledildi.
Hükûmete sormak istiyorum: 20 Temmuz 2015’ten beri devam eden bu şiddet ve
terörün siyasi sorumlusu kimdir? İstifa eden bir tek kamu görevlisi var mıdır?
Her terör olayından sonra görmeye alışık olduğumuz Sayın İçişleri Bakanı nutuk
atmak yerine istifa etmeyi düşünüyor mu? Her gün onlarca insanın yaşamını
kaybettiği demokratik bir ülkede istifa etmeden göreve devam eden bir içişleri
bakanı var mıdır? Bu ülkenin Emniyeti, Millî İstihbarat Teşkilatı ne iş yapar,
merak ediyoruz. 
Sayın Başbakan, günlerdir yılbaşı kutlamalarını hedef
gösteren, bu konuda inançları sömüren, nefret suçu işleyen kamu görevlileri
hakkında ne yaptınız? Hükûmetin bu konuda açtığı bir tek soruşturma var mıdır,
yoksa açmayı düşünüyor musunuz? Hükûmet olarak yönetemediğiniz bu ülkeye bir
iyilik yaparak bir an önce görevden çekilmeyi düşünüyor musunuz?
Alevilerin tek kanalı olan YOL Televizyonunu neden kapattınız,
açıklar mısınız.
BAŞKAN – Sayın Çam…
12.- İzmir Milletvekili Musa Çam’ın,
İstanbul’da hain saldırı sonucu hayatını kaybedenlere Tanrı’dan rahmet
dilediğine, nedenleri ortaya çıkarılıp çözüm yolları bulunmadığı sürece terörün
devam edeceğine ve iktidarın özellikle IŞID destekçisi tutum ve
davranışlarından vazgeçmesi gerektiğine ilişkin açıklaması
MUSA
ÇAM (İzmir) – Teşekkür ederim Sayın Başkan.
İstanbul’da
hain saldırı sonucu hayatını kaybeden yurttaşlarımıza, vatandaşlarımıza ve
konuklarımıza Tanrı’dan rahmet, yaralılara da acil şifa diliyorum, yakınlarına
başsağlığı diliyorum.
Biraz
önce Sayın İçişleri Bakanını burada dinledik. Sayın İçişleri Bakanından çok
önemli açıklamaları bekliyorduk, büyük bir hayal kırıklığı yaşadığımızın altını
çizmemiz gerekiyor. 
Terör
bir sonuç. Nedenlerini ortaya çıkarıp çözüm yollarını bulmadığımız sürece terör
devam edecektir. Oysa biz, Sayın İçişleri Bakanından terörün nedenlerini ve
gerekçelerini burada konuşup bununla ilgili çözüm ve önerilerini dinlemek
isterken ne yazık ki Sayın Bakandan sadece istatistiki bilgilerin dışında bir
şey öğrenemedik.
“Kindar
ve dindar bir nesil yaratacağız.” duygusundan ve ifadesinden kurtulmadığımız
sürece, içeride ve dışarıda IŞİD destekçiliğini bırakmadığımız sürece ülkemizin
ne yazık ki bu tip terör olaylarına daha çok sahne olacağını düşünüyorum.
İktidar, özellikle IŞID destekçisi tutum ve davranışlarından vazgeçmelidir. 
(Mikrofon
otomatik cihaz tarafından kapatıldı) 
BAŞKAN
– Sayın Bozkurt...
13.- Konya Milletvekili Mustafa Hüsnü
Bozkurt’un, günün laik cumhuriyette, demokratik hukuk devletinde ve Atatürk’ün
akıl yolunda birleşip bu Mecliste parlamenter demokrasiyi hâkim kılma ve
mutlaka bir birlik sağlama günü olduğuna ilişkin açıklaması
MUSTAFA HÜSNÜ BOZKURT (Konya) – On dört yıllık AKP
iktidarının ülkemizi getirdiği nokta, kendi ifadeleriyle, devletimizin bekası,
ülkemizin ve milletimizin bütünlüğü, çocuklarımızın geleceğinin tehdit altında
olduğu bir nokta. Böyle durumlarda “Atatürk gibi düşünmek.” deyimini
hatırlamalıyız. Atatürk şunu diyor: “İç cephede bütün millî güçlerin birliğini
sağlamadıkça hiçbir savaşı kazanmanız mümkün değildir.” 
Değerli kardeşlerim, görev, Türkiye Büyük Millet
Meclisinindir. Görev, laik cumhuriyette, demokratik hukuk devletinde ve Atatürk’ün
akıl yolunda birleşip bu Mecliste parlamenter demokrasiyi hâkim kılma ve
mutlaka bir birlik sağlama günüdür; yarın çok geç olabilir, hemen, bugün,
şimdi. 
Teşekkür ederim. 
BAŞKAN – Sayın Kılıç...
14.- Kahramanmaraş Milletvekili İmran
Kılıç’ın, kendilerinden olmayan herkesi tekfir ederek ötekileştiren anlayışın
İslam dünyasının kalbine bir hançer gibi saplanmış olduğuna ve birleştirici
değer ve esaslara sarılmak gerektiğine ilişkin açıklaması
İMRAN KILIÇ (Kahramanmaraş) – Teşekkür ederim Sayın
Başkanım.
Hiçbir kimse, bir başkasını İslam’ı kendisinin anladığı
gibi algılayıp yaşamadığından ötürü suçlayamaz. Kendilerinden olmayan herkesi
tekfir ederek ötekileştiren anlayış, İslam dünyasının kalbine bir hançer gibi
saplanmış durumdadır. Hiçbir strateji insan kanının dökülmesini önlemekten daha
değerli değildir.
Tarihte
Endülüs ve Maveraünnehir medeniyetlerini ve Osmanlı Devlet-i Aliyye’sini
kaybettik, şimdi, sıra nelere ve nerelere gelsin ki? Akan kanın rengi sorulmaz;
kan, kardeş kanıdır, insan kanıdır. Birbirimizi suçlamakla yanan ateşi
söndüremeyiz. Geliniz, topraklarımıza ekilen fitne tohumlarının daha fazla
filizlenmesine izin vermeyelim. Ayrıştırıcı olanları kaşımaktansa birleştirici
değer ve esaslara sarılalım. Huzurumuz da geleceğimiz de buna bağlıdır. 
BAŞKAN
– Sayın Torun…
15.- Ordu Milletvekili Seyit Torun’un, 2017
yılının sağlık, huzur ve barış getirmesi dilediğine, yeni yılın ilk saatlerinde
İstanbul’da yaşanan saldırıda ölenlere rahmet dilediğine, açıklamalarıyla masum
insanları hedef hâline getiren kurum, dernek ve kişiler hakkında ne gibi
işlemler yapılacağını öğrenmek istediğine ilişkin açıklaması
SEYİT
TORUN (Ordu) – Teşekkürler Sayın Başkan. 
2017
yılının ülkemize ve tüm dünyaya sağlık, huzur ve barış getirmesi dileğimi
iletiyorum. 
Büyük
acılarla, gözyaşı ve ızdıraplarla dolu bir yılı geride bıraktık. Yeni umutlarla
girmek istediğimiz 2017 yılının ilk saatlerinde 39 insanımız, gencecik bir
polisimiz hunharca katledildi. Öncelikle, ölenlere rahmet, yaralılara da acil
şifalar diliyorum. 
Sorum
Sayın Başbakana: MİT Müsteşarı, İçişleri Bakanı ve istihbaratınız sadece
kendinize muhalifleri takip etmek için midir? Bütün bu olanların sorumluluğunu
kim üstlenecektir? Daha ne kadar taziye dilemeye devam edeceksiniz? Türkiye’yi
yönetemediğiniz, hiç kimsenin can güvenliğini sağlayamadığınız konusunda ne
diyeceksiniz? İstifa mekanizmasını harekete geçirecek misiniz? Açıklamalarıyla
masum insanlarımızı hedef hâline getiren kurum, dernek ve kişiler hakkında ne
gibi işlemler yapacaksınız?
Teşekkür
ederim. 
BAŞKAN
– Sayın Bektaşoğlu…
16.- Giresun Milletvekili Bülent Yener
Bektaşoğlu’nun, İstanbul’daki terör olayını lanetlediğine, 21 Eylül 2016’da
Giresun’da meydana gelen sel felaketinin afet kapsamında değerlendirilmesi ve
zararın karşılanması gerektiğine ilişkin açıklaması
BÜLENT
YENER BEKTAŞOĞLU (Giresun) – Teşekkür ederim Sayın Başkan.
Bütün
terör olaylarını olduğu gibi, İstanbul’daki olayı da kınıyorum, lanetliyorum.
Bir daha olmamasını gönülden arzu ediyorum. 
21
Eylül 2016 tarihinde meydana gelen ilim Giresun’daki sel felaketinin Görele ve
Eynesil ilçelerimizde yer alan işletmelerimizde toplam 1 milyon TL’nin üzerinde
maddi zarara yol açtığı tespit edilmiştir. Yaşanan afetin ardından mağdur olan
vatandaşlarımızın, esnaflarımızın ekonomik kayıplarının bir an önce giderilmesi
yönünde acil bir çalışma yürütülmesi hususunu Türkiye Büyük Millet Meclisi
gündemine taşıdım. Soru önergemize yanıt gelmedi fakat oluşan zararın
giderilmediğini de üzülerek görmekteyiz. Bu sel sonucu oluşan zararın afet
kapsamında değerlendirilmesi ve karşılanması gerektiğini Hükûmetin ve ilgili
bakanın bilgisine bir kez daha sunmak istiyorum. 
Teşekkür
ederim. 
BAŞKAN
– Sayın Yarayıcı…
17.- Hatay Milletvekili Hilmi Yarayıcı’nın,
Hükûmetin, günlerdir yaşam tarzları üzerinden yaratılan nefret iklimine ses
çıkarmadığına, Diyanet İşleri Başkanlığının cuma hutbesi üzerinden bu
düşmanlığı daha da körüklediğine ve laiklik vurgusu üzerinden IŞİD’i eleştiren
gençlerin tutuklanmasına ilişkin açıklaması
HİLMİ
YARAYICI (Hatay) – Sayın Başkanım, Türk, Kürt, Alevi, Sünni, AKP’li olan,
olmayan üzerinden bölünmüş olmak yetmiyormuş gibi, şimdi de yılbaşı eğlencesi
üzerinden bölünüyoruz. Hükûmet, günlerdir yaşam tarzları üzerinden yaratılan
nefret iklimine ses çıkarmadığı gibi, Diyanet İşleri Başkanlığı cuma hutbesi
üzerinden bu düşmanlığı daha da körüklemiştir. Yaşam tarzları üzerinden
yaratılan bu nefret öylesine büyük olmuştur ki Reina katliamı sonrası sosyal
medya katliam şakşakçılarından geçilmez olmuştur. Bu çok acıdır. Bu topraklar
hiçbir zaman bu kadar nefretle yüklü olmamıştı. Bu, sizin eserinizdir. 
Katili
yakalayamayan ve bu nefreti körükleyenlere hiçbir şey yapmayan iktidar, laiklik
vurgusu üzerinden IŞİD’i eleştiren Halkevci gençleri teröristmiş gibi sabaha
karşı evlerinden alıp tutuklamıştır. Laikliği savunmak ne zamandır suç hâline
gelmiştir? 
İnsanların
yaşam tarzına, kültürüne, sanatına ve sanatçılarına yönelik bağnazca söylemler
son bulsun. Artık sorumlu davranın, hedef göstermeyi bırakın.
Teşekkürler.
BAŞKAN
– Sayın Burcu Köksal…
18.- Afyonkarahisar Milletvekili Burcu
Köksal’ın, İstanbul’daki saldırıda yaşamını yitirenlere Allah’tan rahmet
dilediğine, Afyonkarahisar’ın Bolvadin ilçesindeki küçükbaş hayvan hırsızlığı
için yeterli önlemlerin alınmamasının sebebini öğrenmek istediğine ve
Bolvadin’deki alkaloid fabrikasında taşeron şirket kanalıyla çalışan 40 işçinin
işten atılmasına ilişkin açıklaması
BURCU
KÖKSAL (Afyonkarahisar) – Sayın Başkan, öncelikle İstanbul’daki saldırıda
yaşamını yitirenlere Allah’tan rahmet, yaralılara acil şifalar diliyorum ve
terörün her türlüsünü lanetliyorum. 
Seçim
bölgem Afyonkarahisar ili Bolvadin ilçesinde son zamanlarda özellikle küçükbaş
hayvan hırsızlığı had safhaya ulaşmıştır. Bu konuda şikâyetlerin artmasına,
hırsızlığın devam etmesine rağmen güvenlik güçleri tarafından gerekli ve
yeterli önlemlerin alınmamasının ve güzergâh üzerinde çok sayıda kamera
olmasına rağmen hâlâ kamera çözümlemelerinin yapılmamasının sebebi nedir? 
Yine,
Bolvadin ilçesinde bulunan alkaloid fabrikasındaki taşeron şirketin ihalesi 15
Temmuz sonrası FETÖ’cü olduğu gerekçesiyle iptal edilmiştir ve bu şirket
kanalıyla çalışan 40 işçi işten atılmıştır. Sonrasında, işçilere, Toprak
Mahsulleri Ofisi genel müdür yardımcısıyla görüşmelerinde, kendilerinin külfet
olduğu söylenip tekrar iş verilmeyeceği belirtilmiştir. 
15
Temmuz öncesi külfet olmayan işçiler şimdi mi külfet kabul edilmiştir?
BAŞKAN
– Sayın Gaytancıoğlu…
19.- Edirne
Milletvekili Okan Gaytancıoğlu’nun, KOSGEB’in 50 bin lira faizsiz kredisini
almaya hak kazanan işletmeler hakkında bilgi almak istediğine ilişkin
açıklaması 
OKAN
GAYTANCIOĞLU (Edirne) – Teşekkür ederim Sayın Başkan.
Yaklaşık
245 bin kişinin binbir zorlukla sabahlara kadar bilgisayar başında kalarak
başvurabildiği, ancak sadece 15 bin kişinin almaya hak kazandığı KOSGEB’in 50
bin lira faizsiz kredi sonuçları açıklandı. Ancak, kredinin hangi kriterlere
göre verildiği kamuoyuna yeterince anlatılamamış. Bu nedenle, toplumun büyük
çoğunluğunda kredinin Hükûmete yakın yandaş işletmelere verildiği iddiaları
dile getirilmektedir. 
Sayın
Bakana soruyorum: Krediyi almaya hak kazanan 15 bin işletmenin hangi kriterlere
göre belirlendiğini, hangi sektörlere verildiğini, krediyi alanların kimler
olduğunu ve de il dağılımlarını açıklayacak mısınız? Bir sonraki kredi
başvurularında başvuran esnafların KOSGEB sistemlerinden kaynaklı aynı
sorunları yaşamamaları için önlem alınacak mıdır? 
Her
zaman söylüyorum, esnafa kredi tek başına fayda etmez. İşçinin, emeklinin,
çiftçinin gelirlerini artırmayı deneyin, zaten o zaman esnaf kazanacaktır.
BAŞKAN
– Sayın Kara…
20.- Antalya Milletvekili Niyazi Nefi
Kara’nın, yeni yılın hayırlı olmasını temenni ettiğine ve ülkemizde meydana
gelen tüm terör eylemlerini yapanları ve destekleyenleri lanetlediğine ilişkin
açıklaması
NİYAZİ
NEFİ KARA (Antalya) – Teşekkürler Sayın Başkan.
Yeni
yılın milletimize hayırlara vesile olmasını temenni ediyorum.
Ayrıca,
ülkemizde meydana gelen tüm terör eylemlerini yapanları ve destekleyenleri
lanetliyorum. Ülkemizde yeniden barışın, kardeşliğin, demokrasinin, özgürlüğün
yeşermesini temenni ediyorum. Terörün tek çözümü, laik, demokratik, sosyal,
hukuk devletine sahip çıkmaktır ve sahip çıkmaya devam edeceğiz.
BAŞKAN
– Sayın Kazım Arslan…
21.- Denizli Milletvekili Kazım Arslan’ın,
yılbaşı gecesi İstanbul’da meydana gelen terör olayını lanetlediğine, 2017
yılının sağlık, mutluluk, barış ve huzur dolu bir yıl olmasını temenni ettiğine
ve Başbakandan ülkemize güven ortamı ve istikrarın ne zaman geleceğini öğrenmek
istediğine ilişkin açıklaması
KAZIM
ARSLAN (Denizli) – Sayın Başkanım, öncelikle, yılbaşı gecesi İstanbul Ortaköy’de
meydana gelen terör olayını lanetliyorum, şiddetle ve nefretle kınıyorum. Bu
olayda hayatlarını kaybeden 39 canımıza Allah’tan rahmet, yaralı olanlara da
acil şifalar diliyorum.
Ayrıca,
tüm vekil arkadaşlarımın yeni yılını candan kutluyor, 2017 yılının sağlık,
mutluluk, barış ve huzur dolu bir yıl olmasını temenni ediyorum.
Sorum
Başbakana: Siyasi iktidarınızın iş başına gelmesinden bu yana, terör
olaylarının bitirileceği sözünü verdiğiniz hâlde terör olayları giderek artmaya
devam ediyor. Ülkemizdeki terör olaylarını ne zaman bitirmeyi düşünüyorsunuz?
Ülkemize güven ortamı ve istikrar ne zaman gelecek? Terörü bitirip
vatandaşlarımıza güven veremeyecekseniz görevinizden istifa etmeyi düşünüyor
musunuz?
Teşekkür
ederim.
BAŞKAN
– Sayın Tarhan…
Sayın
Müslüm Doğan…
22.- İzmir Milletvekili Müslüm Doğan’ın,
Manisa il eş başkanlarının da içinde bulunduğu parti üyelerinin aylardır yargı
önüne çıkarılmadıklarına ve altmış gündür tutuklu bulunan parti eş genel
başkanları da dâhil olmak üzere 12 milletvekilinin yasama faaliyetlerine
katılması için gereğinin yapılmasını rica ettiğine ilişkin açıklaması
MÜSLÜM
DOĞAN (İzmir) – Sayın Başkan, Manisa il eş başkanlarımızın da içinde bulunduğu
iki farklı grup -ve bunlar parti üyelerimiz- bir grup dokuz ay, diğer grup on
bir ay olmak üzere gözaltında tutuluyorlar, bazılarının tutukluluk hâlleri var,
hâlâ yargı önüne çıkarılamadılar. Bu arkadaşlarımızın bir aile reisi olduğu,
sosyal çevresinin olduğu, sosyal hayatının olduğu dikkate alınmıyor mu? Bu
partililerimizin derhâl yargı önüne çıkarılarak özgürlüklerine kavuşmasını
talep ediyorum.
Ayrıca,
altmış gündür tutuklu bulunan parti eş genel başkanlarımız da dâhil olmak üzere
12 milletvekilimizin yasama faaliyetlerine katılması için gereğinin yapılmasını
rica ediyorum.
BAŞKAN
– Sayın Toğrul…
23.- Gaziantep Milletvekili Mahmut
Toğrul’un, 2017 yılının barışa, özgürlüğe, adil ve eşit bir yaşama vesile
olmasını dilediğine, toplumun her gün birbirine düşürüldüğü bir ortamda
İstanbul Reina’da 39 kişinin katledildiğine ve Gaziantep’te suikast planı
içerisinde olduğu gerekçesiyle 4 gencin gözaltına alınmasıyla ilgili bilgi
almak istediğine ilişkin açıklaması
MAHMUT
TOĞRUL (Gaziantep) – Teşekkürler Sayın Başkan. 
Sayın Başkan, ben de 2017 yılının barışa, özgürlüğe,
adil ve eşit bir yaşama vesile olmasını diliyorum.
Bu
özellikle sosyal medyada her gün toplumu kutuplaştıran, farklı kimliklerle AKP’nin
borazanlığı yapılan, çeşitli televizyon kanallarında tartışmalar yürütülen bir
ortamda, toplumun her gün kutuplaştığı, her gün birbirine düşürüldüğü bir
ortamda İstanbul’da da, biliyorsunuz, Reina’daki katliamda 39 yurttaşımız
katledildi.
Ben
Adalet Bakanına bir soru sormak istiyorum, Adalet Bakanı şu soruya cevap
vermelidir: Sayın Başkan, Gaziantep’te bir IŞİD militanına, suikast planı
içerisinde olduğu gerekçesiyle, Gaziantep’te 4 genç gözaltına alındı. Bu
suikast planının yapılacağı, IŞİD’li olduğu nasıl tespit edilmiş? Eğer, IŞİD’liyse
bugüne kadar neden tutuklanmamış? Suikast kanıtı olarak gösterilen şeyler de…
(Mikrofon
otomatik cihaz tarafından kapatıldı)
BAŞKAN
– Sayın Şeker…
24.- İstanbul Milletvekili Ali Şeker’in,
İstanbul’daki terör saldırısında hayatını kaybedenlere Allah’tan rahmet
dilediğine, bu ülkenin bir milletvekili olarak, Halkevlerinin, gericiliğin
değil laikliğin, cihatçıların değil masum, katledilen insanların yanında olan
bildirgesinin altına imza attığına ilişkin açıklaması
ALİ
ŞEKER (İstanbul) – Teşekkürler Sayın Başkan.
İstanbul’daki
terör saldırısında hayatını kaybedenlere Allah’tan rahmet, yakınlarına sabır ve
başsağlığı diliyorum, yaralılara da acil şifalar diliyorum.
“Bunlar
katliamlarıyla hayatı bize zulmetmeye çalışan insanlardır. Artık yeter! Artık
buraya kadar! Bundan sonra mahallelerimizde ne IŞİD’çiye ne de herhangi bir
cihatçı, gerici çeteye izin vermeyeceğiz. Gericiliğin karşısında yükseltilmesi
gereken bir bayrak vardır, bu bayrağın adı da laiklik bayrağıdır. Bugün laiklik
demek özgürlük demektir, kardeşlik demektir, insanca bir yaşam mücadelesi
demektir. Bizler herkesi bu mücadelenin birer neferi olmaya çağırıyoruz;
gericilerden, faşistlerden, başkanlık sevdalılarından hesap sormaya
çağırıyoruz.” dedikleri için çocuklar gözaltına alındı. Buradan laikliği
savunan gençleri hedef gösteren İçişleri Bakanlığına bir çağrıda bulunuyorum:
Ben bu ülkenin bir milletvekili olarak gericiliğin değil, laikliğin; katil,
selefi cihatçıların değil, katledilen masum insanların yanında durarak bu
metnin altına imza atıyorum, laikliğe sahip çıkan gençleri de kutluyorum. 
(Mikrofon
otomatik cihaz tarafından kapatıldı)
BAŞKAN
– Sayın Nurettin Demir…
25.- Muğla Milletvekili Nurettin Demir’in,
huzurlu, mutlu, bereketli, terörsüz bir yıl ile terör olaylarında yaşamını
kaybedenlere Allah’tan rahmet dilediğine, terör olaylarını önleyemeyen MİT
Müsteşarı ve İçişleri Bakanının neden hâlâ görevlerine devam ettiklerini
öğrenmek istediğine ilişkin açıklaması
NURETTİN
DEMİR (Muğla) – Teşekkür ederim Sayın Başkan.
Huzurlu,
mutlu, bereketli ve terörsüz bir yıl diliyorum. Terör olaylarında yaşamını
kaybedenlere Allah’tan rahmet, yakınlarına başsağlığı, sabırlar diliyorum.
Halkımız
terör olaylarından, ölümlerden bıktı. Mutsuzluk, umutsuzluk, korku yerleşti.
Müzmin, kronik bir hastalık gibi tüm toplumu sardı. OHAL’e rağmen, güçlü bir
MİT’e ve İçişleri Bakanlığına rağmen -sözüm ona- terörler durmuyor, ölümler
durmuyor, bitmiyor. MİT Müsteşarı Hakan Fidan 200’den fazla terör olayını
öngöremedi, önleyemedi, hâlâ görev başında. Televizyon programcısı Müge Anlı
ise 54 faili meçhul olayı aydınlattı, 740’tan fazla kayıp insanı buldu. Benim
önerim Hükûmete. MİT Müsteşarı, İçişleri Bakanı hâlâ neden görevine devam
ediyor? Müge Anlı’yı MİT müsteşarı olarak atamayı düşünmezler mi?
BAŞKAN
– Sayın Köseoğlu…
26.- Trabzon Milletvekili Ayşe Sula
Köseoğlu’nun, 2017 yılının hayırlar getirmesini dilediğine, bu zor zamanlarda
Türkiye’nin ayrışmaya değil birleşmeye ihtiyacı olduğu gerçeğiyle herkesi
terörün amacına hizmet eden söylemlerden kaçınmaya davet ettiğine ilişkin
açıklaması
AYŞE
SULA KÖSEOĞLU (Trabzon) – Teşekkür ediyorum Sayın Başkan.
Öncelikle
2017 yılının ülkemize ve milletimize hayırlar getirmesini Cenab-ı Allah’tan
diliyorum.
Yeni
yılın ilk saatlerinde İstanbul’da bir eğlence merkezinde meydana gelen saldırı
sivillerin ölümüyle sonuçlansa da bu saldırı gerçekte devletimizin ve milletimizin
birliğini hedef almaktadır. Bu terör eylemi de PKK, DEAŞ, FETÖ, DHKP-C gibi
silahlı terör örgütlerinin eylemler silsilesinin bir parçasıdır. İster bir
eğlence merkezine karşı isterse bir mabede karşı gerçekleşsin bütün terör
eylemlerinin amacı Türkiye’nin birlik ve beraberliğini bozmaktır. Ancak bu
terör eylemi de Türkiye aleyhine bugüne kadar gerçekleştirilen onlarcası gibi
amacına ulaşamayacaktır. Bu zor zamanlarda Türkiye’mizin ayrışmaya değil
birleşmeye ihtiyacı olduğu gerçeğiyle herkesi terörün amacına hizmet eden
söylemlerden kaçınmaya davet ediyorum. Bir insanı öldürmenin…
(Mikrofon
otomatik cihaz tarafından kapatıldı)
BAŞKAN
– Sayın Sürekli…
27.- İzmir Milletvekili Kerem Ali
Sürekli’nin, İstanbul Reina’daki alçakça saldırıyı şiddetle kınadığına, terörle
mücadelenin sonuna kadar süreceğine, sağduyuyla bütün sıkıntıların aşılacağı
bir yıl olmasını temenni ettiğine ilişkin açıklaması
KEREM
ALİ SÜREKLİ (İzmir) – Teşekkürler Sayın Başkan.
İstanbul
Reina’daki hain, alçakça saldırıyı şiddetle kınıyorum. Hayatını kaybedenlere
Cenab-ı Allah’tan rahmet diliyorum, yaralılara acil şifalar diliyorum. 
Terörle
mücadelemiz sonuna kadar sürecek. Üst aklın organize ettiği terör örgütleri
FETÖ, DAEŞ (IŞİD), hepsiyle mücadelemiz sürecek. Bunlarla mücadelede kararlıyız,
yalnız bu mücadelede birlik ve beraberliğimiz çok önemli. Terörle mücadelede
bunun panzehri bir olmamız, beraber olmamız, hep beraber milletçe bunun
üstesinden gelineceği bilincini taşımamız olacaktır. 
Ben,
sağduyuyla bütün sıkıntıları aşacağımız bir yıl olmasını Cenab-ı Allah’tan
temenni ediyorum. 
BAŞKAN
– Sayın Akaydın…
28.- Antalya Milletvekili Mustafa
Akaydın’ın, İstanbul Reina’daki terör saldırısı nedeniyle İstanbul İl Emniyet
Müdürünün görevi bırakması gerektiğine, insanların yaşam tarzına müdahale
ederek âdeta bu saldırıyı kışkırtan çevreleri kınadığına ve Diyanet İşleri
Başkanı Mehmet Görmez’i aklıselime davet ettiğine ilişkin açıklaması
MUSTAFA
AKAYDIN (Antalya) – Sayın Başkan, değerli milletvekilleri; Reina isimli gece
kulübüne yeni yılın ilk saatinde yapılan terör saldırısı bugüne kadar
yapılanlara pek benzemiyor. Eli silahlı bir terörist İstanbul’un en korumalı
bölgelerini aşarak elindeki tüfekle 39 kişiyi katlediyor, 7 dakika süreyle 4
şarjör boşaltarak ateş ediyor, bir de üzerini değiştirecek zamanı bulup çekip
gidiyor. En azından bu sahneye seyirci kalan polisimizin, İstanbul İl Emniyet
Müdürünün görevini bırakması gerekmez mi? Bu saldırıyı insanımızın yaşam
tarzına müdahale ederek âdeta kışkırtan çevreleri kınıyorum. 
Diyanet
İşlerimizin cuma hutbesinde verdiği mesaj ile saldırı sonrası verdiği mesaj tam
bir çelişkidir. Diyanet İşleri Başkanı Mehmet Görmez’i aklıselime davet
ediyorum. 
Sosyal
medya ortamında laik yaşam tarzına yapılan saldırıları lanetliyorum. Türk
adaletinden rica ediyorum, masum gazetecileri bırakınız, sosyal medya
teröristlerine…
(Mikrofon
otomatik cihaz tarafından kapatıldı)
BAŞKAN
– Sayın Göker…
29.- Burdur Milletvekili Mehmet Göker’in,
bu toplumun büyük bir çoğunluğunun gelişmelerden memnun olmadığına ve barış ve huzur
içinde yaşanabilecek bir ülke istediğine ilişkin açıklaması
MEHMET
GÖKER (Burdur) – Sayın Başkan, değerli milletvekilleri; biz bu toplumun büyük
bir çoğunluğu olarak gelişmelerden memnun değiliz; huzursuzuz, güvensiziz,
geleceği göremiyoruz, böyle yaşamak da istemiyoruz. Bu toprakların ortak sahibi
olan bizler barış ve huzur içinde yaşayabileceğimiz bir ülke istiyoruz; savaş
istemiyoruz, şehit istemiyoruz, çocuklarımızın ölmesini istemiyoruz. Düşman
cephelere bölünmek, kardeşliğimizi, ortaklığımızı yitirmek istemiyoruz.
Kadın-erkek hepimiz inançlarımızı, dinimizi, kültürümüzü özgürce, eşitçe
yaşamak istiyoruz. Biz halkız, vicdanlı, iyi insanlarız; bizleri tahrikle
kötücülleştirmeyin, kin ve nefret sözleriyle ayrıştırmayın, kana ve ölüme
alıştırmayın. 
BAŞKAN
– Sayın Özcan…
30.- Bolu Milletvekili Tanju Özcan’ın,
İçişleri Bakanını onurlu bir devlet adamı gibi davranmaya ve istifa etmeye
davet ettiğine ilişkin açıklaması
TANJU
ÖZCAN (Bolu) – Teşekkür ediyorum Sayın Başkan. 
Sayın
Başkan, biliyorsunuz, ben bu AKP Hükûmetine güvenoyu vermedim. Bugün itibarıyla
da ne kadar isabetli bir karar verdiğimi görüyorum, bugün de fikrim değişmiş
değil. 
Şimdiye kadar kurulmuş bu AKP hükûmetlerinin ortak bir
özelliği var. Maalesef içişleri bakanları anlamında gelen gideni aratıyor; bu
noktadayız. 
Sayın
İçişleri Bakanı, Türkiye'nin, Sayın Cumhurbaşkanından sonra en çok konuşan
siyasetçisi. Ben kendisine şu öneride bulunmak istiyorum: Şu konuşma
sürelerinin yarısını terörle mücadeleye ayırsa inanın bugüne kadar meydana gelen
olayların en az yarısı meydana gelmiş olmazdı. 
Demokratik
ülkelerde biliyorsunuz sorumlu olan siyasetçiler sorumluluğunun gereğini
yaparlar. Şu olayların yarısı Japonya’da olsaydı, bugün Japon İçişleri Bakanı
10 kez istifa etmiş olurdu. Sayın Bakanı, onurlu bir devlet adamı gibi
davranmaya ve istifa etmeye davet ediyorum. 
Teşekkür
ediyorum.
BAŞKAN
– Sayın Sarıhan…
31.- Ankara Milletvekili Şenal Sarıhan’ın,
laikliği korumak amacıyla hareket eden gençlere yönelik saldırının
anlaşılmasının mümkün olmadığına ve yeni yıl için halkın yaşama hakkının
korunmasını dilediğine ilişkin açıklaması
ŞENAL
SARIHAN (Ankara) – Değerli Başkan, değerli vekil arkadaşlarım; ben de
halkevleri üzerinde düşüncelerimi ifade etmek istiyorum.
Halkevleri
laiklik ve çağdaş bir toplum kurulması ve örgütlenmesi amacıyla 1932 yılında
kuruldu. Aradan seksen dört yıl geçti. Bu derneğin asıl amacı laikliği
korumaktır. Laikliği korumak amacıyla hareket eden gençlerimize yönelik
saldırının gerçekten anlaşılması mümkün değildir. Özellikle sosyal medyada ve
gerici medyada, şu anda Başkanı olan Avukat Oya Ersoy’un hedef gösterilmesi,
kendisinin tutuklanacağının ifade edilmesi büyük bir tehlikeyi de işaret
etmektedir. Eğer haksız, hukuksuz bir tutuklamayla karşı karşıya kalınırsa bu
işlerin hangi üst akılla yapıldığı konusundaki kaygımız daha net bir biçimde
ortaya çıkacaktır. 
Yeni
yıl için sadece şunu dilemek isterim: Yaşama hakkımız korunsun, halkın yaşama
hakkı korunsun. 
BAŞKAN
– Sayın Gözgeç…
32.- Bursa Milletvekili Emine Yavuz
Gözgeç’in, 2017 yılının hayırlar getirmesini dilediğine, yeni yılın ilk
saatlerinde İstanbul’da yaşanan terör saldırısını lanetlediğine, bu terör
saldırısı üzerinden milleti bölmeye çalışarak teröre hizmet edenleri kınadığına
ve yeni bir yönetim sistemini getiren Anayasa değişikliğinin kabul edileceğine
inandığına ilişkin açıklaması
EMİNE
YAVUZ GÖZGEÇ (Bursa) – 2017 yılının ülkemiz ve milletimiz için hayırlar
getirmesini diliyorum. Yeni yılın ilk saatlerinde milletimizi ayrıştırmaya
yönelik terör saldırısını lanetliyorum. Bu terör saldırısı üzerinden milleti
bölmeye çalışarak teröre hizmet edenleri de ayrıca kınıyorum. Bu coğrafyada
yıllardır farklı inançlar, farklı dinler, farklı kültürler, farklı yaşam
tarzları barış ve huzur içinde yaşamıştır, yaşamaya devam edecektir. 
Yeni
bir yönetim sistemini getiren Anayasa değişikliği teklifimizin de cumhuriyetin
temeli olan cumhurun oylarıyla kabul edileceğine, güçlü Türkiye yolunda daha da
ilerleyeceğimize inanıyor, saygılarımı sunuyorum.
BAŞKAN
– Sayın Tümer…
33.- Adana Milletvekili Zülfikar İnönü
Tümer, 6455 sayılı Gümrük Kanunu’nun 20’nci maddesinde yapılan bir değişiklik
nedeniyle yaşanan mağduriyetlerin giderilmesi için yeni bir düzenleme yapılması
gerektiğine ilişkin açıklaması
ZÜLFİKAR
İNÖNÜ TÜMER (Adana) – Sayın Başkan, 6455 sayılı Gümrük Kanunu’nun 20’nci
maddesinde yapılan bir değişiklik nedeniyle bugün yaklaşık bin petrol istasyonu
sahibi aileleriyle birlikte mağdur olmuş durumdadır. Söz konusu kanun
değişikliği gereğince petrol istasyonunu kiralayıp kira döneminde ilgili
kanunlarca belirlenen kurallara aykırı bir şekilde akaryakıt satışı yapan ya da
kaçak akaryakıt satan işletmeler kovuşturmaya yer olmadığına dair karar ya da
mahkeme kararı kesinleşinceye kadar geçici olarak kapatılıyor. Bu süre içinde
de söz konusu tesis için başka bir gerçek veya tüzel kişiye lisans verilmediği
gibi lisans sahibine de idari para cezası veriliyor. Mülk sahibi bu cezayı
ödemeden lisansa konu tesis için lisans alamıyor yani kiracısının işlediği suç
nedeniyle mülk sahibi cezalandırılıyor. Her birinde yaklaşık 10 kişinin
çalıştığı göz önüne alındığında yaklaşık bin işletmede 10 bin çalışan
aileleriyle birlikte mağdur olmuş durumda. Bu adaletsizliğin ortadan kalkması
için yeni bir düzenleme yapılması gerekmektedir. 
(Mikrofon
otomatik cihaz tarafından kapatıldı) 
BAŞKAN
– Sayın Köse… 
34.- Çorum Milletvekili Tufan Köse’nin,
yeni yılın ilk saatlerinde yaşanılan hain terör olayını lanetlediğine, masum
insanların kanını akıtan teröre karşı her noktada en şiddetli mücadelenin
verilmesi gerektiğine ve terörle mücadelede bütün millet olarak tek yürek olmak
gerektiğine ilişkin açıklaması
TUFAN
KÖSE (Çorum) – Teşekkür ediyorum Sayın Başkan. 
Büyük
umutlarla girmek istediğimiz 2017’nin ilk saatlerinde yaşadığımız hain terör
olayını ben de lanetliyorum. Dünyanın neresinde olursa olsun ve kim tarafından
gerçekleştirilirse gerçekleştirilsin masum insanların kanını akıtan teröre
karşı her noktada en şiddetli mücadele verilmelidir. 
Şunu
görüyoruz ki PKK’sı, IŞİD’i, FETÖ’sü, dindar, muhafazakâr, laik, Alevi, Sünni,
Kürt, Türk ayırmadığına göre, bütün milletimizi hedef aldığına göre bütün
millet olarak tek yürek terörle mücadelede bir arada olmalıyız ancak terörü bir
şekilde motive eden, teröristlere meşruiyet sağlamaya çalışan bir kısım
açıklamalardan ve Hükûmetin icraatlarından da en kısa sürede dönülmesini
diliyorum. 
Teşekkür
ederim. 
BAŞKAN
– Teşekkür ederim Sayın Köse. 
Gündeme
geçiyoruz. 
Başkanlığın
Genel Kurula sunuşları vardır. 
Türkiye
Büyük Millet Meclisi Başkanlığının bir tezkeresi vardır, okutup bilgilerinize
sunacağım. 
VIII.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi
Başkanlığının, ülkemizin ev sahipliğinde 12-23 Ekim 2015 tarihlerinde Ankara’da
Birleşmiş Milletler Çölleşmeyle Mücadele Sözleşmesi (UNCCD) 12. Taraflar
Konferansı’nın sürekli forumlarından biri olan Parlamenter Forumu (COP)
Başkanlığının Türkiye Büyük Millet Meclisi tarafından üstlenilmiş olması ve
önümüzdeki iki yıl boyunca da TBMM tarafından yürütülmesi ve Türkiye’nin
başkanlık yapacağı sürede Parlamenter Forumu Yönlendirme Komitesinin her yıl
Başkanın çağrısıyla toplanacağı ve COP 12 esnasında alınan kararların
destekleneceği öngörüldüğünden, anılan nedenlerle 18/8/2016 tarihli 20 sayılı
Divan Kararı’yla 1 başkan ve 5 milletvekili (4,1,1) olarak oluşturulmuş olan
“TBMM Çölleşmeyle Mücadele Çalışma Grubu” üye sayısının TBMM’de temsil edilen
tüm siyasi partilerin temsil edilebilmesi açısından 1 başkan ve 8 milletvekili
(5,2,1,1) olarak değiştirilmesi hususu Türkiye Büyük Millet Meclisi Başkanlık
Divanının 8/12/2016 tarihli ve 26 sayılı Kararı’yla uygun bulunmuş olup, söz
konusu çalışma grubunun üye sayısının arttırılması için siyasi parti
gruplarınca bildirilen isimlere ilişkin tezkeresi (3/863)
Türkiye Büyük Millet Meclisi Genel Kuruluna
Ülkemizin ev sahipliğinde 12-23 Ekim 2015 tarihlerinde
Ankara’da Birleşmiş Milletler Çölleşmeyle Mücadele Sözleşmesi (UNCCD) 12.
Taraflar Konferansı’nın sürekli forumlarından biri olan Parlamenter Forumu
(COP) başkanlığı Türkiye Büyük Millet Meclisi tarafından üstlenilmiş olup
önümüzdeki iki yıl boyunca da TBMM tarafından yürütülmesi ve Türkiye’nin
başkanlık yapacağı sürede Parlamenter Forumu Yönlendirme Komitesi her yıl
Başkanın çağrısıyla toplanacak ve COP 12 esnasında alınan kararların
desteklenmesi öngörülmektedir. 
Anılan
nedenlerle 18.08.2016 tarihli 20 sayılı Divan kararıyla 1 başkan ve 5
milletvekili (4,1,1) olarak oluşturulmuş olan “TBMM Çölleşmeyle Mücadele
Çalışma Grubu” üye sayısının TBMM’de temsil edilen tüm siyasi partilerin temsil
edilebilmesi açısından 1 başkan ve 8 milletvekili (5,2,1,1) olarak
değiştirilmesi hususu Türkiye Büyük Millet Meclisi Başkanlık Divanının
08.12.2016 tarihli ve 26 sayılı Kararı’yla uygun bulunmuştur.
Söz
konusu çalışma grubunun üye sayısının arttırılması hususu 28.3.1990 tarihli ve
3620 sayılı Türkiye Büyük Millet Meclisinin Dış İlişkilerinin Düzenlenmesi
Hakkında Kanun’un 1’inci maddesinin (c) bendi ile 4’üncü maddesi gereğince
siyasi parti gruplarınca bildirilen isimler Genel Kurulun bilgilerine sunulur.
 İsmail
Kahraman
 Türkiye
Büyük Millet Meclisi
 Başkanı

Ad ve Soyad Seçim
Çevresi
Orhan Sarıbal Bursa
Milletvekili
Sema Ramazanoğlu Denizli
Milletvekili
Ahmet Kenan Tanrıkulu İzmir
Milletvekili
BAŞKAN
– Bilgilerinize sunulmuştur.
Meclis
araştırması açılmasına ilişkin üç önerge vardır, ayrı ayrı okutuyorum:
B) Meclis Araştırması Önergeleri
1.- İstanbul Milletvekili Gülay Yedekci ve
23 milletvekilinin, Yedikule Bostanlarını ve çevresini düzenleme çalışmalarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/402)
Türkiye Büyük Millet Meclisi Başkanlığına
İnsanlığın
ortak mirası olarak kabul edilen evrensel değerlere sahip kültürel ve doğal
sitleri dünyaya tanıtmak, toplumda söz konusu evrensel mirasa sahip çıkacak
bilinci oluşturmak ve çeşitli sebeplerle bozulan veya yok olan kültürel ve
doğal değerlerin yaşatılması için gerekli iş birliğini sağlamak amacıyla
Birleşmiş Milletler Eğitim, Bilim ve Kültür Örgütü 16 Kasım 1972 tarihinde;
"Dünya Kültürel ve Doğal Mirasının Korunmasına Dair Sözleşmesi"ni
kabul etmiştir. Tüm dünya ülkelerinin sahip oldukları kültürel ve doğal
varlıklarını, uluslararası bir platformda korunması ve gelecek nesillere
aktarılması için tarihi bir adım atmış ve insanlık tarihi boyunca farklı kültür
ve medeniyetler tarafından ortaya konan, bu ortak geçmişin farklı evrelerine,
aşamalarına, zenginlik ve farklılığına ışık tutan varlıklar, "birinin
kaybı tüm insanlık hafızasının kaybıdır" anlayışıyla koruma altına
alınmıştır.
2011 yılında UNESCO, İBB ve ilgili bakanlıklarca da
kabul edilerek karara bağlanan İstanbul Tarihî Yarımada Yönetim Planı’nda da
yer alan Yedikule Bostanları’nın korunması esas olmalıdır. Telafisi mümkün
olmayan zararlar doğurmadan önce bilimsel bir anlayışla Yedikule Bostanları’nı
ve çevresini düzenleme çalışmalarının yeniden değerlendirilmesi amacıyla
Anayasa'mızın 98, TBMM İçtüzüğü'nün 104 ve 105'nci maddeleri kapsamında Meclis
araştırması açılması konusunda gereğini arz ederiz.
1)
Gülay Yedekci  (İstanbul)
2)
Mustafa Sezgin Tanrıkulu   (İstanbul)
3)
Kadim Durmaz  (Tokat)
4)
Kazım Arslan  (Denizli)
5)
Ömer Fethi Gürer   (Niğde)
6)
Tahsin Tarhan  (Kocaeli)
7)
Namık Havutça  (Balıkesir)
8)
Haydar Akar  (Kocaeli)
9)
Ceyhun İrgil  (Bursa)
10)
Nihat Yeşil  (Ankara)
11)
Yakup Akkaya  (İstanbul)
12)
Nurhayat Altaca Kayışoğlu  (Bursa)
13)
Mahmut Tanal  (İstanbul)
14)
Orhan Sarıbal  (Bursa)
15)
Melike Basmacı   (Denizli)
16)
Dursun Çiçek  (İstanbul)
17)
Onursal Adıgüzel   (İstanbul)
18)
Tekin Bingöl  (Ankara)
19)
Serdal Kuyucuoğlu   (Mersin)
20)
Erkan Aydın  (Bursa)
21)
Çetin Arık  (Kayseri)
22)
Aytuğ Atıcı  (Mersin)
23)
Akın Üstündağ   (Muğla)
24) Ali Akyıldız 
(Sivas)

Gerekçe:
İstanbul
“yoğun yapılaşma”, “sürekli ve hızlı dönüşüm”, “kentsel dönüşüm” adı altında
yapılan "soylulaştırma", "yerinden etme", "ekonomik
değer arttırma" gibi kentsel çalışmalardan korunmalıdır, tarihî ve
kültürel dokusunu, kimliğini koruyarak gelişen bir dünya kenti olmalıdır.
Yedikule semti, gerek zindanları gerek surları gerekse bostanlarıyla bu duruma
en etkin katkı sunacak semtlerden biridir.
Ayvansaray'dan
Yedikule'ye kadar tarihî kara surları boyunca uzanan hendekler Osmanlı
döneminde sur duvarıyla birlikte hem kentin savunmasına hem de tarımsal üretime
yönelik çeşitli işlevleri yerine getirmekteydi. Hendeklerin tarımsal üretimin
gerçekleştiği bir alan olma özelliği Osmanlı kentlerinin önemli bir
niteliğidir. Silivrikapı-Yedikule arasındaki hendek içindeki bostanlar bu
niteliği yansıtan bilebildiğimiz son örnektir. Bu bostanlar içerisinde yer alan
kuyu, su dolabı, bostancı odaları, meyve ağaçları ve fidanlıklarla birlikte
Osmanlı kayıtlarında ayrıntılı bir şekilde kendine yer bulmuştur.
Tarih
boyunca surların yakın çevresinde genellikle bostan, bahçe ya da yeşil alanlar
yer almış, etkili bir yapılaşma olmamıştır. Bizans döneminden kalan o dönemde
şehrin sebze ihtiyaçlarını karşılayan en önemli yerlerinden biri olan, şu an
hâlâ Fatih ilçesine bağlı Yedikule Bostanları birkaç adet olarak varlığını
sürdürmektedir. Kent içinde kalan nadide tarımsal alanlar olan bu bostanlar
günümüze kadar gelmeyi başarmıştır.
Gelişmiş
bir teknoloji, emek ve sistematik bir zekâyla kurulan bostanlar aynı titizlik
ve ilgiyle tasarlanmış, makro ölçekte düzenlenmiş ve kentin tüm bileşenlerinin
hesaplanmış olduğu bilimsel bir planlama anlayışıyla düzenlenmelidir. Söz
konusu alanın karakteri bozulmadan sürdürebilir, katılımcı bir süreçle
kimliğini koruyarak açığa çıkaracağı kamusal kullanımlarla hem Yedikule'ye hem
de İstanbul'a yeni kentsel kullanımlar sunan projeler geliştirilebilir.
Kentsel
tarım, özellikle bostan, İstanbul'un tarihi gelişiminin vazgeçilmez bir parçası
ve kent toplumunun sürdürülebilir kentsel peyzaj ve canlılığını koruması için
önemli bir fırsat olmuştur.
Gelecek
kuşakların Yarımada'yı kültürel değerleriyle birlikte görebilmeleri için kentin
hafızasını oluşturmak ve korumak bir anlamda mimarlığın, arkeolojinin,
tarihçilerin, bir anlamda da kentli olma bilincinde olan tüm insanların
görevidir.
Kaynaklara
göre 1.500 yıldan uzun süredir kentsel tarım alanı olan Yedikule Bostanları’nın
mekânsal ve tarihi karakteristiklerini anlamak esasen kent içinde yaşayanlara
kentli olmalarının sorumluluğunu hatırlatan bir kavram olarak da karşımıza
çıkmaktadır. 
Yedikule
Bostanları’yla yitirilen mimarlığımız, kültürel ve tarihi varlıklarımız, kent
kimliğimiz, belleğimiz, yeşilimiz, aslında yaşamlarımızdır. Tarihi miras bugünü
de içerecek şekilde tüm zamansal, kültürel ve doğal katmanlarıyla birlikte
korunmalı ve temsil edilmelidir. 
2.- Bursa Milletvekili Ceyhun İrgil ve 21
milletvekilinin, FATİH Projesi’yle ilgili kurumsal yapıların uygulamaları ve
kararları ile yapılan usulsüz iş ve işlemlerin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/403)
Türkiye Büyük Millet Meclisi Başkanlığına
Millî Eğitim Bakanlığı tarafından 2010 yılında
Fırsatları Artırma ve Teknolojiyi İyileştirme Hareketi (FATİH Projesi) adı
altında örgün eğitim kurumlarının tümünü kapsayan bir proje başlatılmıştır.
2010 yılında, Millî Eğitim Bakanlığı, projenin 2014 yılında bitirileceğini
açıklamıştır. Sonrasında, projenin 2015'te, daha sonra 2017'de, 2015-2019 MEB
Stratejik Planı’nda ise 2018'de bitirileceği ifade edilmiştir. 21/10/2015
tarihine kadar FATİH Projesi’nin sadece yüzde 14,33'ü tamamlanabilmiştir. Bunun
yanı sıra, proje kapsamında birçok usulsüz işlerin yapıldığı, bazı aşamalarının
yargıya taşındığı, açılmış olan soruşturmaların bazı müfettişler tarafından
bilinçli olarak kapatılmaya çalışıldığı bilgileri basında yer bulmuştur.
Bu nedenlerle Anayasa’nın 98 ve TBMM İçtüzüğü’nün 104
ve 105’inci maddeleri gereğince Meclis araştırması açılması hususunda gereğini
arz ederiz. 15/01/2016
1) Ceyhun İrgil  (Bursa)
2) Kazım Arslan (Denizli)
3) Kadim Durmaz (Tokat)
4) Yakup Akkaya (İstanbul)
5) Nihat
Yeşil  (Ankara)
6) Mahmut
Tanal  (İstanbul)
7) Nurhayat
Altaca Kayışoğlu  (Bursa)
8) Orhan
Sarıbal  (Bursa)
9) Tahsin
Tarhan  (Kocaeli)
10) Melike
Basmacı  (Denizli)
11) Dursun
Çiçek  (İstanbul)
12) Zeynel
Emre  (İstanbul)
13) Serdal
Kuyucuoğlu  (Mersin)
14) Tekin
Bingöl  (Ankara)
15) Onursal
Adıgüzel (İstanbul)
16) Erkan
Aydın  (Bursa)
17) Çetin
Arık  (Kayseri)
18) Aytuğ
Atıcı  (Mersin)
19) Akın
Üstündağ  (Muğla)
20) Ali
Akyıldız  (Sivas)
21) Mazlum
Nurlu  (Manisa)
22) Gülay
Yedekci (İstanbul)
Gerekçe:
Fırsatları
Arttırma ve Teknolojiyi İyileştirme Hareketi (FATİH Projesi), 2010 yılında
dönemin Başbakanı Sayın Recep Tayyip Erdoğan tarafından büyük bir törenle
başlatılmıştır.
Millî
Eğitim Bakanlığı tarafından yapılan tanıtımlarda FATİH Projesi’nin eğitim
sistemimizde çığır açacağı, eğitimin niteliğinin arttırılması hususunda çok
önemli katkılar sunacağı, projenin hayata geçmesiyle örgün eğitim kapsamındaki
öğrencilere kitap dağıtılmayacağı, tabletler üzerinden tüm derslerin işleneceği
bilgilerine yer verilmiştir
Projeye
toplamda 8,5 milyar TL bütçe ayrılmıştır. 21/10/2015 tarihine kadar proje
kapsamında donanım ve altyapı hizmetleri için 44 milyon 449 bin 478,55 TL,
tabletler için 512 milyon 173 bin 855 TL harcama yapılmıştır. 2015 yılı için
projeye 1 milyar TL bütçe ayrılmıştır.
Millî
Eğitim Bakanlığı FATİH Projesi’nin uygulandığı okullarda etkileşimli tahtaların
ve tabletlerin eğitime katkısı araştırılmış ve niteliğe katkısının olmadığı
yönünde sonuçlara ulaşılmıştır.
Ayrıca,
FATİH Projesi kapsamında okulların alan ağı altyapı işlerinin usulüne uygun
yapılmadığı, teknik şartnamelere uygun olmayan malzemelerin kullanıldığı,
planlamanın yapılamadığı, etkileşimli tahtalar ile tabletlerin bağlantı
kuramadığı bilinmektedir.
Bunun
yanı sıra, FATİH Projesi kapsamında, Bakanlık içinde ve Bakanlık dışında farklı
yapılanmalar olduğu, bu yapılanmaların ihale süreçlerini takip ettiği,
karıştıkları bazı olayların yargıya intikal ettiği tüm kamuoyu tarafından
konuşulmaktadır.
FATİH
Projesi’nin bitirilme tarihinin sürekli ertelenmesi, usulsüzlük ve yolsuzluk
gerekçesiyle açılan soruşturmaların müfettişler tarafından bilinçli olarak
kapatılması, alan ağı altyapı işlerinin usulsüz, plansız ve devleti zarara
uğratacak bir şekilde yapılması, etkileşimli tahtaların tabletlerle iletişim
kuramaması, ihale süreçlerinde cinayete varan olayların olması nedeniyle
yaşanan sorunların tespit edilmesi gerekmektedir.
Bu nedenlerle, FATİH Projesi’yle ilgili kurumsal
yapıların uygulamalarının ve kararlarının incelenmesi, değerlendirilmesi, Millî
Eğitim Bakanlığı, Ulaştırma, Denizcilik ve Haberleşme Bakanlığı, diğer kamu ve
özel kurumlarla bağlantılı yönlerinin araştırılması, yapılan usulsüz iş ve
işlemlerin tespit edilmesi amacıyla bir Meclis araştırma komisyonu kurulması
gerekmektedir.
3.- Ankara Milletvekili Aylin Nazlıaka ve
21 milletvekilinin, nükleer enerji santralinin yaratacağı risklerin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/404)
Türkiye Büyük Millet Meclisi Başkanlığına
Nükleer
santraller konusundaki tartışmalar uzun yıllardır sürdürülmektedir. 2011
yılında Japonya'da Fukuşima Nükleer Santrali’nde yaşanan kaza ve 1986 Çernobil
faciası nükleer santrallerin taşıdığı riskleri gösteren somut örneklerdir.
Fransa, ABD, İsveç ve Japonya'da yakın dönemde yaşanan kazalar facialara ramak
kala durdurulabilmiştir. Bu örnekler, hâlen çözümlenememiş sorunlarıyla nükleer
santral inşa edilmesinde ısrar edilmesi hâlinde yeni Fukuşima ve Çernobil
benzeri kazaların olası olduğunu göstermektedir. En basit maden kazasına dahi
müdahale edemeyen, yer altında kaybettiği madencileri günlerce yerin altından
çıkartamayan bir ülkede, yaşanacak nükleer kazanın yol açacağı felaketin
sonuçları ve yaratacağı yıkım çok daha büyük olacaktır.
Türkiye,
dünyanın temiz ve yerli enerji kaynakları potansiyeli en yüksek ülkelerinden
biridir. Enerji ve Tabii Kaynaklar Bakanlığının kendi verileri bile 2014
yılında tükettiğimiz elektrik enerjisinin 3 katından fazla yerli kaynağımız
olduğunu göstermektedir. Ülkemizin temiz enerji kaynakları konusunda bu kadar
yüksek potansiyeline rağmen nükleer enerji konusunda ısrar eden hükümete
Uluslararası Atom Enerjisi Ajansı, Kasım 2013'te Akkuyu Nükleer Santrali
konusunda toplam 39 ayrı hususta toparladığı uyarılar içeren bir rapor
sunmuştur. Bu rapor kamuoyundan gizlenmektedir. Bu raporun içeriğini bilmek
nükleer santralin gerek işletmesinden ve gerekse oluşacak atıklarından dolayı
risk altına girebilecek tüm vatandaşlarımızın en kutsal hakkıdır.
Tüm
bu nedenlerle; nükleer enerji santralinin yaratacağı risklerin saptanmasını,
temiz ve yerli enerji kaynaklarının etkin şekilde kullanılmasını, yenilenebilir
ve sürdürülebilir enerji politikalarının oluşturulmasını saptamak amacıyla,
Anayasa'nın 98, İç Tüzük’ün 104 ve 105’inci maddeleri gereğince Meclis
araştırması açılmasını arz ederiz.
Saygılarımızla.
1)
Aylin Nazlı Aka (Ankara)
2)
Orhan Sarıbal (Bursa)
3)
Ömer Fethi Gürer (Niğde)
4)
Kadim Durmaz (Tokat)
5)
Nihat Yeşil (Ankara)
6)
Kazım Arslan (Denizli)
7)
Ceyhun İrgil (Bursa)
8)
Melike Basmacı (Denizli)
9)
Dursun Çiçek (İstanbul)
10)
Tahsin Tarhan (Kocaeli)
11)
Onursal Adıgüzel (İstanbul)
12)
Tekin Bingöl (Ankara)
13)
Serdal Kuyucuoğlu (Mersin)
14)
Erkan Aydın (Bursa)
15)
Çetin Arık (Kayseri)
16)
Aytuğ Atıcı (Mersin)
17)
Akın Üstündağ (Muğla)
18)
Mahmut Tanal (İstanbul)
19)
Ali Akyıldız (Sivas)
20)
Mazlum Nurlu (Manisa)
21)
Gülay Yedekci (İstanbul)
22)
Tur Yıldız Biçer (Manisa)
Gerekçe:

Enerji,
dünyada ve ülkemizde önemli ve stratejik sektörlerin başında gelmektedir. Temiz
enerji kaynakları potansiyeli konusunda dünyanın sayılı ülkelerinden biri olan
Türkiye, bir taraftan özelleştirmelerle enerji alanında sıkıntılı bir döneme
girerken, diğer yandan da enerji alanında her geçen yıl biraz daha dışa bağımlı
hâle gelmiştir.
Türkiye
2000 yılında kullandığı enerjinin yüzde 67'sini ithal ederken, bu oran 2014
yılında 7 puanlık artışla yüzde 75'e yükselmiştir. 2002 yılında 9,2 milyar
dolar olan enerji ithalat faturamız on iki yılda 6 kat artarak azalan enerji
tüketimi ve düşen petrol fiyatlarına karşın 55 milyar dolara yükselmiştir.
1990-2012 yıllarında enerji talebimiz yüzde 129 artarken, enerji ithalatımız
ise yüzde 220 artmıştır. Oysa yerli kaynaklarımız 2015 yılında tüketilen
yaklaşık 260 milyar kilovatsaat elektriğin en az 3 katını üretecek
potansiyeldedir. Bu potansiyel hatalı ve dışa bağımlı politikalar nedeniyle
atıl konumdadır.
Ülkemiz
3.500 kilometre kıyı şeridiyle özellikle Marmara ve Ege kıyıları sürekli ve
düzenli rüzgâr almaktadır. Ülkemiz güneş enerjisi açısından şanslı ülkeler
arasındadır. Yaklaşık rakamlarla Almanya'nın güneş enerjisinde kurulu gücü
35.948 megavat, İtalya'nın 17.600 megavat, Yunanistan'ın 2.579 megavat,
Türkiye'nin güneş enerjisi gücü ise 23,8 megavat yani yok denecek kadar azdır.
Rüzgârda Almanya 34.316 megavat, İtalya 8.448 megavat, Yunanistan 1.065
megavat, Türkiye ise 2013 yılı sonu itibariyle 2.760 megavat güneş enerjisi
üretmektedir. Bu rakamlar Türkiye'de temiz enerji kaynaklarının
kullanılmadığını gösterir niteliktedir.
Mersin
ili sınırları içerisinde yer alan Akkuyu'da yapımı planlanan nükleer santralin
kurulma süreci devam etmektedir. Bu santralin yapımı Çevre ve Şehircilik
Bakanlığından ÇED raporu için olumlu kararı çıkmasıyla kritik bir noktaya
gelmiştir. Gelinen noktanın birçok açıdan eleştirel bir gözle yeniden gözden
geçirilmesi gerekmektedir.
Türk
Tabipler Birliğinin katkılarıyla Akkuyu ÇED Raporu incelenmiş ve önemli
saptamalar yer almıştır. Söz konusu çalışmada Akkuyu Nükleer Güç Santrali ÇED
Raporu ''Halk sağlığı açısından birçok yönüyle ciddi sorunlar, eksiklikler ve
hatalar içermektedir. Bu sorun, hata ve eksikliklerle bir nükleer tesisin
faaliyete geçirilmesi halk sağlığı açısından felakete davetiye çıkarmak
anlamına gelecektir" denilmektedir.
Ülkemizin
yetkin bilim adamları, sadece Akkuyu’nun yakınlarına kadar uzanan Ecemiş fayı
nedeniyle değil, diğer bir dizi tektonik risk nedeniyle, Akkuyu'nun yer
seçiminin yanlış olduğunu ve büyük bir tehdit oluşturduğunu öne sürmektedirler.
Türkiye,
dünyanın temiz enerji potansiyeli en yüksek ülkelerinden biridir. Nükleer
enerji santralinin inşa, işletme ve atık yönetimi süreçlerinde yaratacağı
risklerin saptanması, temiz enerji kaynaklarının daha etkin şekilde kullanılmasını
sağlayacak politikaların oluşturulması, yenilenebilir ve sürdürülebilir enerji
politikalarının oluşturulması, Akkuyu Nükleer Santrali'nin yaratacağı risklerin
araştırılması için bir komisyon kurulması ülkemizin geleceği, halkın sağlığının
korunması ve doğanın yok olmaması için hayati önemdedir.
BAŞKAN
– Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler sırası geldiğinde yapılacaktır.
Sayın
Altay, söz talebiniz var.
Mikrofonunuzu
açıyorum, buyurunuz.
ENGİN
ALTAY (İstanbul) – “Gündeme geçmeden” kısmını kaçırdık ama iki dakika rica
edeceğim.
BAŞKAN
– Buyurunuz, iki dakika süreyle mikrofonunuzu açıyorum Sayın Altay.
VII.- AÇIKLAMALAR (Devam)
35.- İstanbul Milletvekili Engin Altay’ın,
İstanbul’da yapılan hain saldırı sonrasında olay yerine giderek çiçek bırakmak
isteyen Cumhuriyet Halk Partisi İstanbul İl Başkanı ve beraberindeki
milletvekillerine saygısız ve saldırgan bir üslup kullanan Murat Karakaya
isimli Emniyet yetkilisi hakkında bir soruşturma açılıp olayın tetkik
edilmesini talep ettiklerine ilişkin açıklaması
ENGİN
ALTAY (İstanbul) – Teşekkür ederim Sayın Başkan.
Sayın
milletvekilleri, Hükûmetin öngörüsüz, beceriksiz ve isteksiz tutumuna rağmen
terörle mücadele eden güvenlik kuvvetlerimizin yanındayız. Allah’ım onlara güç
kuvvet versin ve bilsinler ki milletçe hepimiz güvenlik kuvvetlerimizin
arkasındayız. Ancak, Sayın Başkan, her kurumda olduğu gibi, Emniyet
teşkilatında da kurumun itibarını gölgeleyecek, kurum terbiyesinden ve
aidiyetinden nasiplenmemiş yetkililerle de karşılaşıyoruz. Bunun son örneği
olarak, maalesef, 1 Ocak günü Ortaköy’de yapılan hain saldırı sonrasında olay
yerine giderek ölen şehitlerimize saygı ve minnet hislerini ifade etmek ve bir
çiçek bırakmak isteyen Cumhuriyet Halk Partisi İstanbul İl Başkanımıza ve
beraberindeki milletvekillerine Emniyet Müdür Yardımcısı olduğunu öğrendiğimiz
Murat Karakaya isimli yetkili fiziki basınç uygulamak suretiyle, saygısız bir
üslupla saldırgan ifadeler kullanmak suretiyle görev kusuru işlemiş ve siyaset
müessesesine özünde büyük bir hakarette bulunmuştur. Hükûmetin 2 üyesi orada.
Bu gibi olayların hiç kimseye bir faydası yoktur. Herkesin haddini bilmesi
gerekir. Kimsenin kaynağını Anayasa’dan almadığı bir yetkiyi de kullanma hakkı
yoktur. 
Sayın
Başkan, bu Murat Karakaya adlı Emniyet Müdür Yardımcısının olay yerine giden
Cumhuriyet Halk Partisi heyetine yönelik olumsuz, hakaretamiz, saygısız tutumu
nedeniyle…
(Mikrofon
otomatik cihaz tarafından kapatıldı)
BAŞKAN
– Mikrofonunuzu açıyorum, tamamlayınız Sayın Altay. 
ENGİN
ALTAY (İstanbul) - …Hükûmetin bize ve İstanbul il başkanlığımıza önce bir özür
borcu vardır, sonrasında da Murat Karakaya isimli Emniyet görevlisi hakkında
işlem yapması gerekir. Unutulmamalıdır ki Meclisin ve milletvekillerinin
itibarı aynı zamanda milletimizin de itibarıdır. Yine unutulmamalıdır ki
siyasetçinin itibarı da demokrasimizin itibarıdır. Hükûmetten, İstanbul
Valiliğinden Cumhuriyet Halk Partisi olarak bu konuda bir açıklama ve Murat
Karakaya isimli Emniyet yetkilisi hakkında da bir soruşturma açılıp olayın
tetkik edilmesini yüce millet adına ve partimiz adına talep etmekteyiz. 
Arz
ederim efendim. 
BAŞKAN
– Teşekkür ederim Sayın Altay. 
ERHAN
USTA (Samsun) – Sayın Başkan, aynı kapsamda söz istiyorum. 
BAŞKAN
– Buyurunuz Sayın Usta. 
36.- Samsun Milletvekili Erhan Usta’nın,
Türkiye’nin adım adım kaosa doğru sürüklendiğine, Hükûmetin taziye dilemenin
ötesinde bir şeyler yapması gerektiğine ve FETÖ’yle mücadelede mağduriyetlerin
en aza indirilmesi konusunda tedbir alınması gerektiğine ilişkin açıklaması
ERHAN
USTA (Samsun) – Teşekkür ederim Sayın Başkan. 
Az
önceki konuşmamda Temmuz 2015’ten bu yana ülkemizde meydana gelen olaylara
ilişkin bir bilançoyu vermiştim. Yani, yaklaşık 1.743 kişi hayatını kaybetmiş
arkadaşlar son bir buçuk yılda, 8 bin kişi de yaralanmış. Özellikle bu son
Ortaköy olayı, üzerinde çok boyutlu olarak araştırma yapılması gereken bir
olaydır diye düşünüyoruz.
Türkiye’nin
sinir uçlarına dokunuluyor. Türkiye adım adım kaosa doğru sürükleniyor, bunu
görmek, bunun farkına varmak gerekiyor. Artık Hükûmetin de devleti yönetenlerin
de taziye dilemenin ötesinde bir şeyler yapması gerekiyor. Türkiye, ülkemiz,
bütün millî unsurlarıyla terörle mücadele etmelidir. Devleti yönetenlerden gelen
mesajlar bizi maalesef umutsuzluğa itiyor. Yani, bugün, İçişleri Bakanımızın
konuşması aynı şekilde veya Hükûmet yetkililerinden gelen diğer mesajlar,
devletin en tepesinden gelen mesajlar, olayın iyi kavranmadığı yönünde ciddi
bir algı oluşturuyor. 
Türkiye
nasıl oldu da bu kadar teröre açık hâle geldi? Bunun sebepleri nelerdir?
Geçmişte ne tür hatalar yapılmıştır? Kimlerin ihmali olmuştur? Başta Hükûmet
olmak üzere, bu soruların cevapları üzerinde hepimizin düşünmesi, tefekkür
etmesi gerekiyor. Saldırıların hedefi Türkiye’dir yani ayrıştırıcı araçlar
kullanmakla birlikte, hedef Türkiye’nin birliği ve bütünlüğüdür. Milletimiz
büyük bir hüzün ve karamsarlık içerisindedir tabii ki bu durumda, özellikle
bazı uygulamalarımız da bu karamsarlığı artırmaktadır. Milletimize umut
verecek, onlara gelecek vadedecek işleri yapmamız gerekiyor devleti yönetenler
olarak. Mesela, bu bağlamda, ben zaman zaman dile getiriyorum, başka
arkadaşlarımız da elbette dile getiriyor, bu FETÖ’yle mücadele… Biz, tabii ki
sonuna kadar FETÖ’yle mücadele yapılmasından yana olduğumuzu bir siyasi parti
olarak zaten söylüyoruz ancak bu mücadelede ciddi mağduriyetlerin olduğu
unutulmamalıdır. Bu mağduriyetlerin en aza indirilmesi yönünde Hükûmetin…
(Mikrofon otomatik cihaz tarafından kapatıldı) 
BAŞKAN
– Tamamlayınız Sayın Usta, mikrofonunuzu açıyorum. 
ERHAN
USTA (Samsun) – Teşekkür ederim Başkanım. 
FETÖ’yle
mücadelede mağduriyetlerin en aza indirilmesi konusunda tedbir alınması
gerektiğini düşünüyoruz. “Aman benim başıma bir şey gelmesin.” diye milletin
canını yakan bürokrat ve siyasetçiler var ve bunların bu uygulamaları
insanımızda devletine, milletine karşı ciddi bir güvensizlik oluşturuyor,
sıkıntı oluşturuyor. Özellikle, işte, tutuklu erlerin olması, tutuklu askerî
öğrencilerin, uzman erbaşların, işinden olan öğretmenlerin, polislerin…
Buralarda çok ciddi bir inceleme sonucunda bu işleri yürütmemiz gerekir. Eğer
FETÖ’yle mücadeleyi Türkiye Cumhuriyeti devleti düzgün bir zemine oturtmazsa
bizim gelecek on yıllarımız da karanlık olacaktır. Bu konuda ben Hükûmeti bir
kez daha uyarmak istiyorum. 
Teşekkür
ederim.
Genel
Kurulu saygıyla selamlıyorum.
BAŞKAN
– Teşekkür ederim Sayın Usta. 
Sayın
Kerestecioğlu, buyurunuz. 
37.- İstanbul Milletvekili Filiz
Kerestecioğlu Demir’in, KKTC Cumhurbaşkanı Mustafa Akıncı’nın düşünce ve ifade
özgürlüğüyle ilgili ifadelerine ve sadece düşüncelerini ifade ettikleri için eş
başkanlarla birlikte 12 milletvekilinin altmış gündür tutuklu bulunduğuna
ilişkin açıklaması
FİLİZ
KERESTECİOĞLU DEMİR (İstanbul) – Ben de aynı konuda söz almak istedim Sayın
Başkan. 
2017’ye
gerçekten herkes umutlarla girmek istedi ama maalesef, yine 2016’da kalmamız
istendi özellikle bu zalim saldırıları düzenleyenler tarafından ve 2017’ye
insanlar o umutları hakikaten hüzünle çerçeveleyerek girdiler. Ama, bugün,
maalesef, geç saatlerde görüşülecek olan, aslında insanların izleyebileceği ve
tartışmaları görebileceği saatte tartışılması, konuşulması gereken İçişleri
Bakanlığıyla ilgili gensorumuzdan söz ediyorum.
Burada,
aynı zamanda, siyasi iktidarın ve burada sorumlu olan İçişleri Bakanının da
sorumluluğunu yadsıyamayız. Çünkü, sadece “birlik beraberlik” genel lafları
ederek o birlik beraberlik sağlanmıyor. Oraya gidip Reina’da katledilen
insanların anısına, kendileri de Suruç katliamını yaşamış olan ya da
yakınlarını kaybetmiş olan insanlar karanfil koydular ve sırf karanfil
koydukları için dün geceye kadar gözaltında kaldılar. Bunların içerisinde 2
avukat meslektaşım da vardı. Şimdi, bu ayıpla gerçekten yaşanmaz.
Ben
bir metin okumak istiyorum. Tabii, bu metnin aslında bizim Cumhurbaşkanımızdan
ve bu Parlamentodan gelmiş olmasını isterdim. Kuzey Kıbrıs Cumhurbaşkanı
Mustafa Akıncı “Linç kültürü ülkemizin taşıyamayacağı kadar ağır bir yüktür.”
başlığıyla düşünce ve ifade özgürlüğüne dikkat çekiyor.
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum Sayın Kerestecioğlu.
Buyurunuz.
FİLİZ
KERESTECİOĞLU DEMİR (İstanbul) – Teşekkür ederim.
“Çok
sesli demokratik toplum hayatı, özgürlüklerin farklı düşünenlere saygıyı esas
alan bir üslubu gözeterek kullanılmasına dayanır. İster doğru ister yanlış
olsun, tüm düşünce ve görüşlerin ifadesinin üslubunda saygı sınırının
aşılmaması elbette gereklidir. Ne var ki üsluba gösterilen tepkinin ifrata
kaçması ve hele bir linç girişimine dönüşmesi haklı gösterilemez.” diyor ve
gayet güzel ifadelerle devam ediyor açıklamaya: “Ülkemizde son günlerde, farklı
görüş sahipleri arasında onaylanması mümkün olmayan tehlikeli bir gerilimin de
giderek tırmanmakta olduğunu endişeyle gözlemliyorum. Siyasal linç kültürü
ülkemizin taşıyamayacağı kadar ağır bir yüktür. Hepimizin birbirimize ihtiyacı
vardır.”
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Kerestecioğlu.
FİLİZ
KERESTECİOĞLU DEMİR (İstanbul) – Tamamlayacağım.
BAŞKAN
– Buyurunuz, tamamlayınız.
FİLİZ
KERESTECİOĞLU DEMİR (İstanbul) – “Bütün kesimleri sorumluluk bilinciyle hareket
etmeye ve gerilimi tırmandırmaktan uzak durmaya çağırıyorum. Mustafa Akıncı,
Cumhurbaşkanı”
Evet,
biz bu temennilerin, bu dileklerin gerçekten bu ülkede gerçekleşmesini de çok
isteriz ama düşünce ve ifade özgürlüğü bir yana, altmış gündür sadece
düşüncelerini ifade ettikleri için bu Parlamentoda eş başkanlarımızla birlikte
12 milletvekilimiz hâlen tutuklu bulunuyor. Bunu da hiçbir şekilde
unutmayacağız ve unutturmayacağız. Parlamentonun da her hâlde hatırlaması
gerekiyor bu milletvekillerini ve bunun için bir çaba göstermesi gerekiyor diye
düşünüyoruz. 
Nezaketiniz
için, süre tanıdığınız için çok teşekkür ederim.
BAŞKAN
– Teşekkür ederim Sayın Kerestecioğlu.
Sayın
Bostancı…
38.- Amasya Milletvekili Mehmet Naci
Bostancı’nın, 2017 yılının milletimize ve insanlığa hayırlı olmasını
dilediğine, Türkiye’nin teröre karşı en önemli panzehrinin uzun demokratik
tecrübesi olduğuna ve teröre karşı ortak bir safta toplanmanın son derece
önemli olduğuna ilişkin açıklaması
MEHMET
NACİ BOSTANCI (Amasya) – Sayın Başkanım, çok teşekkür ediyorum. 
2017
milletimize ve insanlığa hayırlı olsun. Bu temenniyi sadece temennide
bırakmayacak, fail olarak bunun gereğini yerine getirecek bir halkımız,
milletimiz olduğunu unutmayalım. Türkiye Cumhuriyeti devleti ve ülkesi,
imparatorluğun bakiyesi bir ulus devlet olarak uzun bir tarihî tecrübe
neticesinde bugünlere geldi. Biz biliyoruz ki bu ülkede Alevi, Sünni, Türk, Kürt,
herkes o uzun geleneğin içinde birlikte yaşama kültürünü tecrübe ederek ortak
kader ve gelecek istikametinde bir anlayışa, bir yaklaşıma sahipler. Elbette
görüş farklılıkları olabilir, esasen bunlar tartışılır, konuşulur. Türkiye'nin
teröre karşı en önemli panzehri uzun demokratik tecrübesidir. Demokrasi
marifetiyle iktidarlar halk tarafından iş başına getirilir, yine halk
tarafından götürülür; birilerinin güç kullanmasına veyahut da başka yol ve
yöntemleri denemesine gerek yoktur. Halkın dileği ve istikametinde iktidarlar
şekillenir. Muhalefetin iktidar olma yolları açıktır Türkiye’de. Bu yollar
kullanılır ve halkla bağlantı kurulur, halk desteklerse, geçmişteki örneklerde
de olduğu gibi, muhalefetin de iktidar olma imkânı mevcuttur; bu yollar kapalı
değildir. Din ve vicdan hürriyeti anlamında sağlam bir laiklik geleneği vardır.
Esasen, sahip olduğumuz İslam anlayışı, son derece toleranslı ve kucaklayıcı
bir anlayıştır ve esas itibarıyla, sadece Türkiye’nin o sınırlı renkliliği
değil, dünyanın mevcut renkliliğinin de Allah’ın takdiri olduğuna inanan bir
anlayışa sahip olduğumuzu unutmayalım. 
(Mikrofon
otomatik cihaz tarafından kapatıldı)
BAŞKAN
– Mikrofonunuzu açıyorum Sayın Bostancı, tamamlayınız lütfen. 
MEHMET
NACİ BOSTANCI (Amasya) – Trajik olaylar yaşandığında, terör kanlı yüzünü
gösterdiğinde, partisi ne olursa olsun halkın ve temsilcilerin elbette
eleştirileri olacaktır, iktidara yönelik farklı çağrılar yer bulacaktır, bunlar
ifade edilecektir ama teröre karşı ortak bir safta toplanması, teröre karşı
seslerini yükseltmesi son derece önemlidir. Biz, bu zayıf terörün mutlak
surette hakkından geleceğiz. Bu güç, bu kültür, bu anlayış, bu inanç, bu
gelenek, bu irade, bu kurumlaşma Türkiye Cumhuriyeti’nde mevcuttur, halkında
mevcuttur. Biz buna inanıyor ve geleceğe de bu şekilde bakıyoruz. 
Çok
teşekkür ediyorum. Sağ olun. 
BAŞKAN
– Teşekkür ederim Sayın Bostancı.
Bir
gensoru önergesi vardır. 
Önerge
daha önce bastırılıp sayın üyelere dağıtılmıştır. 
Şimdi
önergeyi okutuyorum:
VIII.- BAŞKANLIĞIN GENEL KURULA SUNUŞLARI
(Devam)
C) Gensoru Önergeleri
1.- HDP Grubu adına, Grup Başkan Vekilleri
İstanbul Milletvekili Filiz Kerestecioğlu Demir ve Muş Milletvekili Ahmet
Yıldırım’ın, belediyelere kayyum ataması uygulaması ve eş başkanlar ile
milletvekillerinin tutuklanması nedeniyle gerçekleştiği iddia edilen hak
ihlallerinde ve artan terör olayları sebebiyle meydana gelen ölümlerde
sorumluluğu bulunduğu iddiasıyla İçişleri Bakanı Süleyman Soylu hakkında
gensoru açılmasına ilişkin önergesi (11/14) 
Türkiye Büyük Millet Meclisi Başkanlığına
Ülkemizde
demokratik siyaset kurumuna yönelik baskılar, gerçekleşen hak ihlalleri,
mağduriyetler, yaşanan ölümler ve artan şiddet olaylarından dolayı sorumluluğu
bulunan İçişleri Bakanı Süleyman Soylu hakkında Anayasa’nın 98'inci ve 99'uncu,
TBMM İçtüzüğü'nün 106'ncı maddeleri uyarınca gensoru açılmasını arz ederiz.
 Filiz Kerestecioğlu Demir Ahmet
Yıldırım
 İstanbul  Muş
HDP Grup Başkan Vekili HDP
Grup Başkan Vekili
Gerekçe:

İçişleri
Bakanlığı, yetkisi altındaki polis ve bürokrasi teşkilatıyla önleyici işlemler
başta olmak üzere güvenliği, kendisine bağlı olan mahalli idareler yoluyla da
demokrasiyi ve halkın refahı için halka hizmet yapılmasını sağlar. İçişleri
Bakanlığı makamında bulunan temsilcilerin başarılı olup olmadığının göstergesi
bu iki ana kategoridir. Fakat, Türkiye'de başarılı bir bakanlık pratiğinin
gerektirdiği teamüller ve kıstaslar yerine, bazı dönemlerde çeşitli iktidar
ortaklıklarındaki dengelerle bakanlık temsili sağlanmaktadır. Bu antidemokratik
ve liyakatten uzak teamül neticesinde İçişleri Bakanlığı gibi önemli bir kurum
halkın refahını, güvenliğini, toplumun istikrarını ve birlikte yaşamını
sağlamakta büyük sorunların ortaya çıkmasına sebep olmaktadır.
Bu
bağlamda, Türkiye'de gerek bir önceki İçişleri Bakanı gerekse de Ağustos 2016
tarihi itibarıyla görevi devralan İçişleri Bakanı döneminde bir devamlılık
sağlanmış, bu devamlılık fiziki, siyasi, psikolojik açıdan büyük yıkımları da
halklarımıza getirmiştir. Söz konusu dönemde demokratik siyaset kurumu büyük zararlar
görmüştür. Partimiz ve Demokratik Bölgeler Partisi özelinde yoğunlaşan baskılar
neticesinde 63'ü belediye eş başkanı ve başkan vekilimiz olmak üzere binlerce
yerel siyasetçimiz ve seçilmişimiz cezaevlerine konulmuştur. Bu süreçte,
Türkiye tarihinde "özel hukuk" uygulaması olan kayyım atama yöntemi
belediyelerimize uygulanmış ve aralarında büyükşehir belediyelerimizin de
olduğu 45 belediyemize kayyım atanmıştır. Demokratik siyaset alanında, halkın
temsil iradesini alarak siyaset üreten seçilmişlerimize yönelik baskılar yine
bu dönemde genişleyerek Türkiye'nin 3’üncü büyük partisi olan partimizin eş
başkanlarına ve milletvekillerine yönelmiştir. 5 Kasım ve 12 Aralık
tarihlerinde yapılan siyasi operasyonlarda eş başkanlarımız ve
milletvekillerimiz tutuklanmıştır. 7 Haziran 2015 tarihinin öncesinden başlamak
üzere, bugüne kadar Genel Merkezimiz başta olmak üzere yüzlerce parti binamız
saldırıya uğramış ve saldırganlar hakkında herhangi bir cezai işlem
uygulanmayarak örtülü destek sunulmuştur. 
Partimizin
yanı sıra, söz konusu Bakanın pratiğinde Şırnak ilimiz haritadan silinmek
istenmiş, sokağa çıkma yasağının uygulandığı kent merkezlerinde yaralar
derinleşmiştir. Ülkemiz, tarihinde eşi görülmeyen bombalı saldırıların adresi
olmuştur. Sadece 2016 yılının ilk gününden bugüne kadar 27 saldırı gerçekleşmiş
ve bu saldırılarda 328 kişi yaşamını yitirmiştir. Van’dan İstanbul'a, Adana'dan
Kayseri'ye kadar tüm ülke, yurttaşlarımız açısından güvensizlik adasına
dönüşmüştür. Bunların yanı sıra, Türkiye'de sivil toplum dinamiğini ayakta
tutan yüzlerce dernek İçişleri Bakanlığı marifetiyle kapatılmıştır. Ayrıca, en
son 19 Aralık tarihinde Rus Büyükelçi Karlov'a yapılan suikastın önlenememiş
olmasının sorumluluğu da İçişleri Bakanının hanesine yazılmıştır.
Yukarıdaki
örneklerden de anlaşılacağı üzere, tescilli bir başarısızlık örneği olan bu
dönemde, İçişleri Bakanı sorumlulukları gereği istifa etmesi gerekirken
partimize, ülkenin demokrat, ilerici, devrimci güçlerine yönelik düşmanca bir
dil kullanarak koltukta kalma tekniği üretmeye çalışmaktadır. Oysaki, bu
açıklamalar ülkedeki toplumsal ayrışmayı ve kutuplaşmayı derinleştirmekten
başka bir sonuç üretmemektedir. Bu tehlikeleri bertaraf etmesi gereken Bakan
ise tarihin karanlık sayfalarına yazılmış olan 1990'lar pratiğini güncellemek
için her geçen gün daha fazla dilini sivrileştirmektedir.
Açıktır
ki bu manzara, kimlikler arasındaki duygusal kopuşu derinleştirmekte, aynı
zamanda ülkemizdeki darbe mekaniğinin canlı kalmasına neden olmaktadır.
Tüm
bu gerekçelerden hareketle, görevini layıkıyla yerine getiremeyen ve toplumsal
ayrışmayı derinleştiren İçişleri Bakanı hakkında gensoru önergesini vermiş
bulunmaktayız.
BAŞKAN
– Bilgilerinize sunulmuştur. 
Önergenin
görüşme günü, Danışma Kurulu veya siyasi parti grup önerileri çerçevesinde
oylarınıza sunularak belirlenecektir. 
Birleşime
on beş dakika ara veriyorum. 
Kapanma Saati: 17.46
İKİNCİ OTURUM
Açılma Saati: 18.06
BAŞKAN: Başkan Vekili Mehmet Akif HAMZAÇEBİ 
KÂTİP ÜYELER: Fehmi KÜPÇÜ (Bolu), Zihni AÇBA (Sakarya) 
-----0-----
BAŞKAN – Sayın
milletvekilleri, Türkiye Büyük Millet Meclisinin 49’uncu Birleşiminin İkinci
Oturumunu açıyorum. 
D) Önergeler
1.- Başkanlıkça, Muş Milletvekili Ahmet
Yıldırım’ın Plan ve Bütçe Komisyonu (4/74), İstanbul Milletvekili Filiz
Kerestecioğlu Demir’in Kadın Erkek Fırsat Eşitliği Komisyonu(4/75), Ağrı
Milletvekili Berdan Öztürk’ün Millî Savunma Komisyonu (4/76 ), Van Milletvekili
Bedia Özgökçe Ertan’ın Adalet Komisyonu (4/77), Iğdır Milletvekili Mehmet Emin
Adıyaman’ın Güvenlik ve İstihbarat Komisyonu (4/78) üyeliklerinden istifalarına
ilişkin önerge yazıları
BAŞKAN
– Sayın milletvekilleri, Muş Milletvekili Sayın Ahmet Yıldırım’ın Plan ve Bütçe
Komisyonu üyeliğinden istifasına ilişkin, İstanbul Milletvekili Sayın Filiz
Kerestecioğlu Demir’in Kadın Erkek Fırsat Eşitliği Komisyonu üyeliğinden
istifasına ilişkin, Ağrı Milletvekili Sayın Berdan Öztürk’ün Millî Savunma
Komisyonu üyeliğinden istifasına ilişkin, Van Milletvekili Sayın Bedia Özgökçe
Ertan’ın Adalet Komisyonu üyeliğinden istifasına ilişkin, Iğdır Milletvekili
Sayın Mehmet Emin Adıyaman’ın Güvenlik ve İstihbarat Komisyonu üyeliğinden
istifasına ilişkin yazıları 29/12/2016 tarihinde Başkanlığımıza ulaşmıştır.
Bilgilerinize
sunulmuştur.
Türkiye
Büyük Millet Meclisi Başkanlığının, bir milletvekilinin izinli sayılmasına dair
bir tezkeresi vardır, okutup oylarınıza sunacağım.
A) Tezkereler (Devam)
2.- Türkiye Büyük Millet Meclisi
Başkanlığının, İstanbul Milletvekili Şafak Pavey’in, BM İnsan Hakları Yüksek
Komiserliği 16’ncı Komite Toplantısı’na katılımı nedeniyle 15/8/2016 tarihinden
itibaren yirmi altı gün izinli sayılmasının Başkanlık Divanının 13/12/2016
tarihli ve 27 sayılı Kararı’yla uygun görüldüğüne ilişkin tezkeresi (3/866)
Türkiye Büyük Millet Meclisi Genel Kuruluna
İstanbul
Milletvekili Şafak Pavey'in, BM İnsan Hakları Yüksek Komiserliği 16'ncı Komite
Toplantısı’na katılımı nedeniyle 15/8/2016 tarihinden itibaren yirmi altı gün
izinli sayılması, Başkanlık Divanının 13/12/2016 tarihli ve 27 sayılı Kararı’yla
uygun görülmüştür.
Genel
Kurulun onayına sunulur.
 Ahmet
Aydın
 Türkiye
Büyük Millet Meclisi 
 Başkanı
Vekili
BAŞKAN
– Kabul edenler… Kabul etmeyenler… Kabul edilmiştir.
Türkiye
Büyük Millet Meclisi Başkanlığının iki tezkeresi daha vardır, ayrı ayrı okutup
oylarınıza sunacağım.
3.- Türkiye Büyük Millet Meclisi
Başkanlığının, Dünya Ticaret Örgütünün (DTÖ) Doha Kalkınma Gündemi Küresel
Emanet Fonu’nun mali desteğiyle Merkezi ve Doğu Avrupa, Orta Asya ve Kafkasya
ülkelerinin milletvekilleri için 21-23 Şubat 2017 tarihlerinde Avusturya’nın
başkenti Viyana’da düzenlenecek olan Parlamenterler İçin Dünya Ticaret Örgütü
Bölgesel Ticaret Çalıştayına katılım sağlanmasına ilişkin tezkeresi (3/864 )
Türkiye Büyük Millet Meclisi Genel Kuruluna
Dünya
Ticaret Örgütünün (DTÖ) Doha Kalkınma Gündemi Küresel Emanet Fonu'nun mali
desteğiyle Merkezî ve Doğu Avrupa, Orta Asya ve Kafkasya ülkelerinin
milletvekilleri için 21-23 Şubat 2017 tarihlerinde Avusturya'nın başkenti
Viyana'da Parlamenterler İçin Dünya Ticaret Örgütü Bölgesel Ticaret Çalıştayı
düzenlenecektir.
Söz
konusu çalıştaya katılım sağlanması hususu, 28/3/1990 tarihli ve 3620 sayılı
Türkiye Büyük Millet Meclisinin Dış İlişkilerinin Düzenlenmesi Hakkında
Kanun'un 9'uncu maddesi uyarınca Genel Kurulun tasviplerine sunulur.
 İsmail
Kahraman
 Türkiye
Büyük Millet Meclisi 
 Başkanı
BAŞKAN
– Kabul edenler… Kabul etmeyenler… Kabul edilmiştir.
4.- Türkiye Büyük Millet Meclisi
Başkanlığının, Sanayi, Ticaret, Enerji, Tabii Kaynaklar, Bilgi ve Teknoloji
Komisyonu Başkanı Konya Milletvekili Ziya Altunyaldız’ın, 23-24 Ocak 2017
tarihlerinde İngiltere’nin başkenti Londra’da düzenlenecek olan Orta Doğu ve
Kuzey Afrika Enerji Konferansı’na katılmasına ilişkin tezkeresi (3/865 )
Türkiye
Büyük Millet Meclisi Genel Kuruluna
23-24
Ocak 2017 tarihlerinde İngiltere'nin başkenti Londra'da düzenlenecek olan
Ortadoğu ve Kuzey Afrika Enerji Konferansı'na Sanayi, Ticaret, Enerji, Tabii
Kaynaklar, Bilgi ve Teknoloji Komisyonu Başkanı, Konya Milletvekili Ziya
Altunyaldız'ın katılması hususu, 28/3/1990 tarihli ve 3620 sayılı Türkiye Büyük
Millet Meclisinin Dış İlişkilerinin Düzenlenmesi Hakkında Kanun'un 9'uncu
maddesi uyarınca Genel Kurulun tasviplerine sunulur.
 İsmail
Kahraman
 Türkiye
Büyük Millet Meclisi
 Başkanı
BAŞKAN
– Kabul edenler… Kabul etmeyenler… Kabul edilmiştir.
Adalet
ve Kalkınma Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
IX.- ÖNERİLER
A) Siyasi Parti Grubu Önerileri
1.- AK PARTİ Grubunun, Genel Kurulun
çalışma gün ve saatlerinin yeniden düzenlenmesine; gündemin "Kanun Tasarı
ve Teklifleri ile Komisyonlardan Gelen Diğer İşler" kısmında bulunan 446
sıra sayılı Kanun Tasarısı’nın bu kısmının 1’inci sırasına alınmasına ve diğer
işlerin sırasının buna göre teselsül ettirilmesine; Genel Kurulun “Başkanlığın
Genel Kurula Sunuşları” kısmında bulunan Afganistan’a asker göndermeyle (süre
uzatımı) ilgili (3/862) esas numaralı Başbakanlık Tezkeresi’nin okunarak
görüşmelerinin 3 Ocak 2017 Salı günkü birleşiminde yapılmasını müteakip
olağanüstü hâlin uzatılmasına dair (3/863) esas numaralı Başbakanlık
Tezkeresi’nin okunarak görüşmelerinin 3 Ocak 2017 Salı günkü birleşiminde
yapılmasına; bastırılarak dağıtılan (11/14) esas numaralı Gensoru Önergesi’nin
3 Ocak 2017 Salı günkü gündeminin "Özel Gündemde Yer Alacak İşler"
kısmının 1’inci sırasına alınarak Anayasa’nın 99’uncu maddesi gereğince gündeme
alınıp alınmayacağı hususundaki görüşmelerinin bu birleşiminde yapılmasına;
yine bugünkü birleşiminde gündemin “Seçim” kısmında Kişisel Verileri Koruma Kurulu
üyeliklerine üye seçiminin yapılması akabinde başkaca bir işin görüşülmemesine;
446 sıra sayılı Kanun Tasarısı’nın İç Tüzük’ün 91’inci maddesine göre temel
kanun olarak bölümler halinde görüşülmesine ilişkin önerisi 
Türkiye Büyük Millet Meclisi
Başkanlığına
Danışma
Kurulu 3/1/2017 Salı günü (bugün) toplanamadığından İç Tüzük’ün 19’uncu maddesi
gereğince grubumuzun aşağıdaki önerisinin Genel Kurulun onayına sunulmasını arz
ederiz. 
 Mehmet
Naci Bostancı
 Amasya

 AK
PARTİ Grup Başkan Vekili 
Öneri:
Gündemin
"Kanun Tasarı ve Teklifleri ile Komisyonlardan Gelen Diğer İşler"
kısmında bulunan 446 sıra sayılı Kanun Tasarısı’nın bu kısmının 1’inci sırasına
alınması ve diğer işlerin sırasının buna göre teselsül ettirilmesi;
Genel
Kurulun, “Başkanlığın Genel Kurula Sunuşları” kısmında, 3/1/2017 tarih ve 30/38
sayılı Afganistan'a asker gönderme (süre uzatımı) ile ilgili Başbakanlık
Tezkeresi’nin okunarak görüşmelerinin 3 Ocak 2017 Salı günkü (bugün)
birleşiminde yapılmasını müteakip, 3/1/2017 tarih ve 2-46 sayılı olağanüstü
hâlin uzatılmasına dair Başbakanlık Tezkeresi’nin okunarak,
görüşmelerinin 3 Ocak 2017 Salı günkü (bugün) birleşiminde yapılması;
Bastırılarak
dağıtılan (11/14) esas numaralı Gensoru Önergesi’nin 3 Ocak 2017 Salı günkü
(bugün) gündeminin "Özel Gündemde Yer Alacak İşler" kısmının 1’inci
sırasına alınarak Anayasa'nın 99'uncu maddesi gereğince gündeme alınıp
alınmayacağı hususundaki görüşmelerinin bu birleşiminde yapılması; yine bugünkü
birleşiminde gündemin “Seçim” kısmında Kişisel Verileri Koruma Kurulu üyeliklerine
üye seçiminin yapılması, akabinde başkaca bir işin görüşülmemesi;
4
Ocak 2017 Çarşamba günkü birleşiminde 440 sıra sayılı Kanun Tasarısı’na kadar
olan işlerin görüşmelerinin tamamlanmasına kadar,
5
Ocak 2017 Perşembe günkü birleşiminde 39 sıra sayılı Kanun Tasarısı’na kadar
olan işlerin görüşmelerinin tamamlanmasına kadar,
Haftalık
çalışma günlerinin dışında 6, 9, 13, 14, 15, 16, 20, 21, 22 ve 23, Cuma,
Cumartesi, Pazar ve Pazartesi günleri saat 14.00’te toplanarak bu
birleşimlerinde gündemin "Kanun Tasarı ve Teklifleri ile Komisyonlardan
Gelen Diğer İşler" kısmında yer alan işlerin görüşülmesi;
6
Ocak 2017 Cuma günkü birleşiminde 302 sıra sayılı Kanun Tasarısı’na kadar olan
işlerin görüşmelerinin tamamlanmasına kadar,
9
Ocak 2017 Pazartesi günkü birleşiminde 116 sıra sayılı Kanun Tasarısı’na kadar
olan işlerin görüşmelerinin tamamlanmasına kadar,
10
Ocak 2017 Salı günkü birleşiminde 285 sıra sayılı Kanun Tasarısı’na kadar olan
işlerin görüşmelerinin tamamlanmasına kadar,
11
Ocak 2017 Çarşamba günkü birleşiminde 356 sıra sayılı Kanun Tasarısı’na kadar
olan işlerin görüşmelerinin tamamlanmasına kadar,
12
Ocak 2017 Perşembe günkü birleşiminde 169 sıra sayılı Kanun Tasarısı’na kadar
olan işlerin görüşmelerinin tamamlanmasına kadar,
13
Ocak 2017 Cuma günkü birleşiminde 109 sıra sayılı Kanun Tasarısı’na kadar olan
işlerin görüşmelerinin tamamlanmasına kadar,
14
Ocak 2017 Cumartesi günkü birleşiminde 137 sıra sayılı Kanun Tasarısı’na kadar
olan işlerin görüşmelerinin tamamlanmasına kadar,
15
Ocak 2017 Pazar günkü birleşiminde 380 sıra sayılı Kanun Tasarısı’na kadar olan
işlerin görüşmelerinin tamamlanmasına kadar,
16
Ocak 2017 Pazartesi günkü birleşiminde 88 sıra sayılı Kanun Tasarısı’na kadar
olan işlerin görüşmelerinin tamamlanmasına kadar,
17
Ocak 2017 Salı günkü birleşiminde 35 sıra sayılı Kanun Tasarısı’na kadar olan
işlerin görüşmelerinin tamamlanmasına kadar,
18
Ocak 2017 Çarşamba günkü birleşiminde 181 sıra sayılı Kanun Tasarısı’na kadar
olan işlerin görüşmelerinin tamamlanmasına kadar,
19
Ocak 2017 Perşembe günkü birleşiminde 248 sıra sayılı Kanun Tasarısı’na kadar
olan işlerin görüşmelerinin tamamlanmasına kadar,
20
Ocak 2017 Cuma günkü birleşiminde 142 sıra sayılı Kanun Tasarısı’na kadar olan
işlerin görüşmelerinin tamamlanmasına kadar,
21
Ocak 2017 Cumartesi günkü birleşiminde 392 sıra sayılı Kanun Tasarısı’na kadar
olan işlerin görüşmelerinin tamamlanmasına kadar,
22
Ocak 2017 Pazar günkü birleşiminde 192 sıra sayılı Kanun Tasarısı’na kadar olan
işlerin görüşmelerinin tamamlanmasına kadar,
23
Ocak 2017 Pazartesi günkü birleşiminde 194 sıra sayılı Kanun Tasarısı’na kadar
olan işlerin görüşmelerinin tamamlanmasına kadar,
24
Ocak 2017 Salı günkü birleşiminde 191 sıra sayılı Kanun Tasarısına kadar olan
işlerin görüşmelerinin tamamlanmasına kadar, 
Yukarıda
belirtilen birleşimlerinde gece 24.00'te günlük programın tamamlanamaması
hâlinde günlük programın tamamlanmasına kadar çalışmalarını sürdürmesi;
446 sıra sayılı Kanun Tasarısı’nın İç Tüzük’ün 91'inci
maddesine göre temel kanun olarak görüşülmesi ve bölümlerinin ekteki cetveldeki
şekliyle olması önerilmiştir.




446 Sıra Sayılı
Türkiye Cumhuriyeti Emekli Sandığı Kanunu ile Bazı Kanun ve
  Kanun Hükmünde Kararnamelerde Değişiklik Yapılmasına Dair
Kanun Tasarısı (1/796)




BÖLÜMLER


BÖLÜM
  MADDELERİ


BÖLÜMDEKİ MADDE
  SAYISI




1. BÖLÜM


1 ila 15
  inci maddeler arası


15




2. BÖLÜM


16 ila 38
  inci maddeler arası


23




TOPLAM MADDE SAYISI


38



BAŞKAN
– Adalet ve Kalkınma Partisi Grubu önerisinin lehinde ve aleyhinde söz talep
eden sayın milletvekillerine söz vereceğim.
Lehinde
ilk konuşmacı Mehmet Doğan Kubat, İstanbul Milletvekili.
Buyurunuz
Sayın Kubat. (AK PARTİ sıralarından alkışlar)
MEHMET
DOĞAN KUBAT (İstanbul) – Sayın Başkanım, çok değerli milletvekili arkadaşlarım;
grup önerimizin lehinde görüşlerimi ifade etmek üzere söz almış bulunuyorum. Bu
vesileyle yüce heyetinizi saygılarımla selamlarım. 
Değerli
arkadaşlar, grup önerimizde, Türkiye Büyük Millet Meclisinin 24 Ocağa kadarki
çalışma gün ve saatleri ile gündemde değişiklik yapılmasına ilişkin bir kısım
öneriler yer almaktadır. 
Buna
göre, bugün, Türk Silahlı Kuvvetleri unsurlarının NATO’nun Afganistan’da icra
edeceği Kararlı Destek Misyonu ve devamı kapsamında yurt dışına gönderilmesi,
aynı zamanda aynı amaçlara yönelik olmak üzere Silahlı Kuvvetlerin anılan
misyona katılmak için ülkemiz üzerinden Afganistan’a intikali ile geri intikali
kapsamında Türkiye’de bulunması ve bunlara imkân sağlayacak düzenlemelerin
Hükûmet tarafından belirlenecek esaslara göre yapılması için 6 Ocak 2017
tarihinden itibaren, 2015’te verilen yetkinin iki yıl süreyle tekrar uzatılması
talebi vardır. Buna ilişkin Başbakanlık tezkeresinin görüşmelerinin bugün
yapılmasını öneriyoruz. 
Keza,
Türkiye Büyük Millet Meclisinin 21 Temmuz 2016 tarih ve 1116 sayılı Kararı’yla
ülke genelinde ilan edilen ve 11/10/2016 tarihli ve 1130 sayılı Karar uyarınca
devam etmekte olan olağanüstü hâlin 19 Ocak 2017 Perşembe günü saat 01.00’den
geçerli olmak üzere üç ay süreyle uzatılmasına ilişkin Başbakanlık tezkeresinin
de yine bugün gündeme alınarak görüşmelerinin tamamlanması…
Keza,
İçişleri Bakanı Sayın Süleyman Soylu hakkında verilen (11/14) esas numaralı
Gensoru Önergesi’nin, gündemin “Özel Gündemde Yer Alacak İşler” kısmının 1’inci
sırasına alınmak suretiyle görüşmelerinin bugün yapılması önerilmektedir. 
Öte yandan, kamuoyunun da ilgiyle beklediği 446 sayılı
Türkiye Cumhuriyeti Emekli Sandığı Kanunu ve bazı KHK’larda değişiklik
yapılmasına ilişkin tasarı 38 madde, iki bölümden oluşuyor. Burada da gerçekten
vatandaşlarımızı ilgilendiren önemli düzenlemeler var. Özellikle emekliliğe
müstahak süresi otuz yıldan fazla olduğu hâlde otuz yıl üzerinden emekli
ikramiyesi alan bu vatandaşlarımızın aşan sürelere ilişkin mağduriyetinin
giderilmesi; keza, yatırımcılara yönelik vergi ve harç istisnalarıyla
donatılmış bu kanun tasarısı oldukça önemli. İnşallah bunu da gündemin 1’inci
sırasına alınmak suretiyle görüşmelerini bugün, yarın, cuma gününe kadar
inşallah bitirmeyi planlıyoruz. 
9 Ocak Pazartesiden 23 Ocak Pazartesi gününe kadar
hafta sonları da dâhil olmak üzere Genel Kurulun aralıksız çalışmasını, çalışma
saatlerinin salı günü saat üçten itibaren, diğer günlerde ise saat ikiden
itibaren başlamasını önermekteyiz.
Önerimize desteklerinizi bekler, yüce heyetinizi
saygılarımla selamlarım. (AK PARTİ sıralarından alkışlar) 
BAŞKAN - Teşekkür ederim Sayın Kubat.
Adalet ve Kalkınma Partisi Grubu önerisi aleyhinde
Haydar Akar, Kocaeli Milletvekili.
Buyurunuz Sayın Akar. (CHP sıralarından alkışlar) 
HAYDAR
AKAR (Kocaeli) – Sayın Başkan, değerli milletvekilleri; AKP grup önerisi üzerine
konuşacağız. AKP grup önerisi Meclis çalışma saatlerini düzenliyor hepinizin
bildiği gibi. Genelde de planlı, programlı çalışamadıkları için her hafta bir
grup önerisi getirirler ve bu çalışma saatlerini her seferinde baştan
düzenlerler. Bu seferki tabii çok farklı bir şey. Niye yapıyorlar bunu? Bir
Anayasa değişikliğine gitmek için, kısmi bir Anayasa değişikliğine -“Anayasa
değişikliği” de denmeyebilir buna- gitmek için bu durumu bugün Meclise
getiriyorlar.
Getirilen
çalışma sürelerine baktığınız zaman, bu hafta cumaya kadar çalışacağız, cuma
dâhil çalışacağız. İşte, biraz evvel de belirttikleri gibi, içerisinde bazı
ekonomik tedbirlerin olduğu, yine, emekli olan ve otuz yılı aşkın devlet
memurluğu yapan vatandaşların kıdem tazminatlarındaki eksiklerin giderilmesiyle
ilgili bir yasa teklifi var; bunun içindeki birçok şeyi biz de onaylıyoruz, bu
konuda bir tereddüt yok. Yani toplumun temel menfaatlerini ilgilendiren yasa
önerileri, yasa teklifleri geldiğinde biz bunları destekliyoruz.
Ne
zaman çalışacağız asıl Anayasa’yı? 9 Ocak 2017 Pazartesi günü başlayacağız ve
24 Ocağa kadar sürecek ve aralıksız çalışacağız. Şimdi, cuma, cumartesi, pazar
ve pazartesi de dâhil olacak bu işe. Biliyorsunuz, TRT veya Meclis TV, sadece
salı, çarşamba, perşembe günleri yayın yapıyor ve saat 19.00’a kadar yayın
yapıyor, diğer günlerde yayın yok. 
Şimdi,
biz neyi görüşeceğiz? “Toplumsal mutabakat metni” dediğimiz Anayasa teklifini
görüşeceğiz, yani sizin “Anayasa” dediğiniz, bizim “tek adamlı rejime evrilme”
dediğimiz rejim değişikliğini görüşeceğiz. Böyle bir rejim değişikliği Türkiye
Cumhuriyeti Parlamentosunda görüşülürken, Türkiye Cumhuriyeti’nin
vatandaşlarını da bilgilendirme hakkı var. Yani bundan korkmamalısınız, değil
mi? Yani ne yapmamız lazım? 9 Ocak Pazartesi günü başlayacağımız görüşmelerin
bütününün bu televizyonlardan, TRT’den, Meclis TV’den verilmesi gerekiyor,
hatta diğer ulusal televizyonlara da izin verilmesi gerekiyor. Hani, çapsız
yorumcular çıkıyorlar ya, Anayasa tekliflerinizi bile okumadan, oralarda, o
başkanlık sistemini destekleyen açıklamalar yapıyorlar, onların da öğrenmesini
sağlayacak bir yayını hep birlikte, burada milletimizle buluşturmak zorundayız.

Niye
buluşturmak zorundayız? Getirdiğiniz teklifi millet öğrensin diye. Hep millî
iradeden söz ediyorsunuz, toplumsal mutabakattan söz ediyorsunuz, siz bu yayını
yasaklarsanız veya yayına izin vermezseniz, topluma bunun hesabını vermek
zorunda kalırsınız. Öğrenecekler, siz mi doğru söylüyorsunuz, biz mi doğru
söylüyoruz. Siz mi kısmi bir Anayasa değişikliği yapıyorsunuz ve toplumun temel
problemlerini çözecek önerilerle geliyorsunuz, yoksa biz mi cumhuriyetin, 1920’de
kurulmuş Türkiye Büyük Millet Meclisinin yetkilerinin alınıp, yani saraydan
alınıp millete verilen yetkilerin tekrar milletten alınıp saraya nasıl
verildiğini söylüyoruz? Bunu bu millete nasıl anlatacağız? Hep birlikte siz
önerilerinizi söyleyeceksiniz, biz de söyleyeceğiz, millet sandığa gidecek ve
doğru kararı verecek, sandıktan çıkan iradeye hepimiz saygılıyız. Bu nedenle de
bu yayınların yapılması gerekiyor, herkesin bu Anayasa değişikliğinin
maddelerini bilmesi gerekiyor ve sandığa gittiğimizde de bu bilinç seviyesiyle
de oylarımızı kullanmamız gerekiyor. 
Peki,
bu Anayasa nedir? Ne dedik? “Toplumsal mutabakat metnidir.” dedik, değil mi?
Eğer anayasalar toplumda yüzde 80’lerle, 90’larla geçerse, o toplumun
dinamiklerini bir arada buluşturabilirse, işte toplumsal barış o zaman
sağlanır. 
Hep
diyorsunuz ya “15 Temmuz”, “15 Temmuz”, biz de diyoruz “15 Temmuz”; 15 Temmuzu
çabuk unuttunuz arkadaşlar, çabuk unuttunuz. 15 Temmuzda ne yaptık? Burada,
Mecliste grubu bulunan 4 siyasi parti hep beraber bir metin imzaladık, bildirge
yayınladık. Bu bildirgenin altına imza atmayan var mıydı burada? Hepimizin
adına Meclis Başkanı açıkladı ve hep birlikte o bildirgeyi destekledik. Ne
diyordu o bildirgede? “Parlamenter rejimin desteklenmesi ve parlamenter rejimin
önündeki eksikliklerin giderilmesi.” 15 Temmuz bertaraf edilmişse parlamenter
rejim sayesinde. Kısacası, bildirgenin özeti, 15 Temmuzun parlamenter rejim
sayesinde bertaraf edildiğiydi. 
Tamam,
buraya kadar normal. Şimdi, baktık, ondan sonra sesiniz çıkmadı, ne sarayda
oturan Sayın Cumhurbaşkanının sesi çıktı ne de AKP’nin Genel Başkanının,
bakanlarının ve milletvekillerinin sesi çıktı, asla başkanlığı
dillendirmediniz. O noktaya gelmeden, nasıl gündeme geldiğine gelmeden biraz
geriye dönüyorum. Hatırlayın 7 Haziran 2015 seçimlerini, “başkanlık”,
“başkanlık” diye sokaklara döküldünüz, seçim kampanyalarınızın birinci maddesi
başkanlıktı ve millet size öyle bir tokat attı ki kendinizi şaşırdınız ve ne
yapacağınıza, neye karar vereceğinize bir türlü karar veremediniz ve yola öyle
çıktınız. Sonra da diğer siyasi partilere hükûmet kurma görevi verilmeden 1
Kasım seçimine götürüldü bu ülke. 1 Kasım seçimine götürülürken yani milletin
iradesi yok sayılarak 1 Kasım seçimine götürülürken 7 Haziran ile 1 Kasım
arasında AKP’nin ağzından bir kez bile “başkanlık” lafını duymadık. Ne
konuştunuz o zaman giderken? “Millî mutabakat” ve “400 milletvekili verirseniz biz
terörü çözeriz, ekonomik istikrar devam eder.” diye bir aldatmacayla birlikte
Cumhuriyet Halk Partisinin projelerine sarıldınız. Demek ki bizim projelerimiz
doğruydu ve öyle yürüdük. 
Şimdi
geldik 15 Temmuza tekrar. 15 Temmuzdan sonra sesiniz çıkmaz iken 11 Ekim 2016’da
Sayın Bahçeli, ortada hiç bir neden yok iken “Ortada fiilî bir durum var, bu
fiilî durumu fiilî durum yaratarak uydurmalıyız.” dedi. Kimdi bu fiilî durumu
yaratan? Anayasa’yı saymayan, Anayasa’yı takmayan, hatta yargının vermiş olduğu
kararlara “Ben bu yargıyı tanımam.” diyen bir Cumhurbaşkanıydı. 
Sayın
milletvekilleri, eğer bir Cumhurbaşkanı Anayasa’ya uymuyorsa, Türkiye
Cumhuriyeti mahkemelerinin verdiği kararlara uymuyorsa o ülkede adaletten söz
etmek, yargının bağımsızlığından söz etmek mümkün değildir, bir başka
vatandaşın da o yasalara uymasını beklemek mümkün değildir. 
Sayın
Bahçeli bunu getirince üzerine atladınız ve o gün bugündür başkanlığı konuşuyor
bu Türkiye, sadece Türkiye Büyük Millet Meclisi değil, Türkiye başkanlığı konuşuyor
televizyonlarda, sokakta ve Mecliste.
Peki,
bizim bütün problemimiz başkanlık mı? On dört yıldır tek adam iktidarında
çözülemeyen problemler… Elinizi vicdanınıza koyun ve sorun kendinize şu soruyu:
“On dört yıldır iktidarız. Bu iktidarımız döneminde biz terörü çözdük mü,
çözebildik mi?” Her söylediği söz kanun olan, size her dikte ettiği şey, bu
Mecliste saatlerce tartışılıp oylarınızla geçirdiğiniz her şey yerine gelirken
terörü çözebildiniz mi? On sekiz ayda 400’ün üzerinde şehit vermişiz, 3 binin üzerinde
yaralımız var ve her gün ülkemizde bombalar patlıyor, her gün insanlar ölümle
burun buruna geliyor. Türkiye’de yaşayan vatandaşların güvenliğini çözebildi mi
tek adam? Bunu sorun vicdanlarınıza. 
On
dört yıldır iktidardasınız, çok da güçlü bir iktidarsınız, sorun
vicdanlarınıza: “On dört yıldır biz burada işsizliği çözebildik mi?”
Çözemediniz, değil mi? Türkiye şu anda tarihin en büyük işsizliğini yaşıyor
arkadaşlar. 
Peki,
on dört yıllık iktidarınızda “Eğitimi çözdük mü?” diye sorun; çözemediniz, değil
mi? Yine buna da cevap veremeyeceksiniz. Ucube, garip bir sistem getirdiniz,
4+4+4 diye bir sistem ve sizin iktidarınızın başladığı dönemde 1 yaşında olan
çocuklar bugün 15 yaşında. O 15 yaşındaki çocuklardan 540 bini bir teste tabi
tutuldu, PISA testine tabi tutuldu. Bilimde, matematikte ve okuduğunu anlamada
70 ülke arasında 50’nci sıradalar, 48’inci sıradalar. İşte, bu sizin
iktidarınız döneminde oldu. Peki, sorun şimdi vicdanlarınıza: “Biz eğitimi
çözebildik mi?” 
Sıfır sorunla geldiğiniz ve bugün sırf sorun hâline
getirdiğiniz dış politikanızı sorun vicdanlarınıza “Çözebildik mi?” diye.
“Kardeşim Esad” dediğiniz bir vatandaşı birilerinin talebi üzerine “Esed”
yaptınız, sonra da Rusya’da tekrar “Esad” hâline dönüştürdünüz, yine “Kardeşim
Esad” diye yürüyorsunuz şimdi. Şimdi size soruyorum, siz de sorun
vicdanlarınıza: Çözebildiniz mi dış politikayı? Ya, Allah aşkına, elektrik
problemini çözebildiniz mi Türkiye'nin? Övünerek anlatıyorsunuz elektrik
üretimini, özel sektörün yaptığı elektrik üretimini övünerek anlatıyorsunuz,
benim kentimde 16 tane organize sanayi bölgesinin yarısından fazlasında
elektrik yok, 300 milyon eurodan fazla zararı var. 13 bin nüfuslu köyde,
mahallede, beldede, ne derseniz deyin, tam yedi gündür elektrik yok. Bakkalda,
markette mum bitmiş, doğal gazını yakamıyor elektriği olmadığı için.
Çözebildiniz mi arkadaşlar? Sorun vicdanlarınıza. Tek adamı getirip, on dört
yıldır iktidarda bulunan tek adamı getirip, tek adam rejimini getirip, rejimi
değiştirip bunları çözebileceğinizi mi düşünüyorsunuz? 
Bu soruları sorarsanız size halk tarafından, millet
tarafından verilen yetkiyi bir adama teslim etmezsiniz diyor ve Türkiye Büyük
Millet Meclisine, Atatürk’ün kurmuş olduğu rejime sahip çıkarsınız diyor,
hepinizi sevgi ve saygıyla selamlıyorum arkadaşlar. (CHP sıralarından alkışlar)

BAŞKAN – Teşekkür ederim Sayın Akar. 
AYŞE SULA KÖSEOĞLU (Trabzon) – Sizin sorduğunuz sistem
sorunu, sistemi düzelteceğiz.
HAYDAR AKAR (Kocaeli) – O zaman bu soruları sor.
BAŞKAN - Adalet ve Kalkınma Partisi Grubu önerisi
lehinde Erhan Usta, Samsun Milletvekili.
Buyurunuz Sayın Usta. (MHP sıralarından alkışlar) 
ERHAN USTA (Samsun) – Sayın Başkan, değerli
milletvekilleri; Adalet ve Kalkınma Partisi grup önerisi üzerinde söz aldım.
Genel Kurulu saygıyla selamlarım.
Şimdi, tabii, Adalet ve Kalkınma Partisinin getirdiği
her grup önerisi gibi bu da yine bir plansızlığın, programsızlığın eseri
aslında; biz bunu her konuşmamızda, her defasında söylüyoruz. Yani, bir plan,
program dairesinde maalesef Meclis hareket edemiyor. Böyle söz sırası gelince
2071’lere kadar takvim veriyoruz ama -bugün yaşadığımız bir şeyi anlatacağım
ben- bir saat sonrasını göremiyoruz.
Dün akşam itibarıyla, bugünkü gündeme ilişkin, sayın
grup başkan vekilinden nelerin olabileceğine ilişkin bir kısım bilgiler geldi
ancak sabahleyin bu bilgilerin hepsi değiştirildi gruptan gelen, AKP
Grubundan... Bugün bizim arkadaşlar -şöyle bakın, bizim grubun hazırladığı
gündem- 6 defa gündem değiştirdiler. Yani, son dakikaya kadar da, saat ikiye
kadar da bugün Afganistan tezkeresi görüşülecek mi, OHAL tezkeresi görüşülecek
mi, bizim tam bir bilgimiz yoktu. Şimdi, bu şekilde bir Meclis çalışması, bu
şekilde bir gündem oluşturulması… Bu Esas itibarıyla tabii, bugünkü grup
önerisinde gelen içeriğe ilişkin çok fazla bir itirazımız yok; Afganistan, OHAL
tezkereleri, bunların görüşülmesi lazım ancak yanlış hatırlamıyorsam bu
Afganistan tezkeresi 6 Ocakta bitiyor. Bakın, üç gün sonra bitecek. Niye bu
vakte kadar bekleniyor, niye bunları düzgün bir plan ve program dairesinde
yapmıyoruz diye ben sormak istiyorum.
Tabii, bu yönetim tarzı ülkenin tamamını saran bir
anlayış hâline geldi, işin kötüsü o. Hani sadece böyle günübirlik bu tür
şeylerle sınırlı kalsa çok dert değil ama inanın, ülke bütün yönleriyle bu
şekilde yönetiliyor. Yani böyle 2071’i konuşan fakat bir saat sonrasına ilişkin
planı, programı olmayan bir yönetim anlayışıyla, maalesef, biz bu ülkeyi
yönetiyoruz. Örneğin, pazartesi günü, Bakanlar Kurulu sonrası Sayın Hükûmet
Sözcüsü Başbakan Yardımcısı Numan Kurtulmuş’a “Bakanlar Kurulunda OHAL
tezkeresi görüşüldü mü?” diye soruldu. “Hayır, görüşülmedi.” dedi fakat
sabahleyin OHAL tezkeresi Bakanlar Kurulu tarafından imzalanmış oldu. Bunlar
nasıl oluyor? Yani büyük ihtimal, Hükûmetteki birçok bakanımız benim bu söylediğim
şeylere içinden katılıyordur, “Biz de bir şey göremiyoruz, nasıl oluyor, bu
işler nasıl yürütülüyor?” diye onlar da herhâlde feryat ediyorlardır ama
maalesef, söyleyemiyorlar diye düşünüyorum. 
Şimdi,
tabii, günübirlik politikalarla büyük sorunları çözmek mümkün değil arkadaşlar.
Türkiye bir ateş çemberi içerisinde yani işte sabahtan beri terörü konuşuyoruz,
terörde ciddi sorunlarımız var, iç siyasette ciddi sorunlar var, çözülmesi
gereken işler var, dış politika aslında tamamen bitmiş durumda, Türkiye orada
da tam bir cenderenin içerisinde. Ekonomiye -birazdan belki bir miktar
detaylarını konuşmak gerekebilir- bakıyorsunuz, orada da ciddi zorluklar
içerisindeyiz. Ama, biz, bunları böyle günübirlik meselelerle katılımcı
olmayan, istişareden uzak... Bırakın muhalefetle istişare etmeyi kurumlar
arasında istişare yok. Bakın, ben bürokrasiden gelen bir arkadaşınızım, çok
yakinen bürokrasiyi de takip ediyoruz tabii işimizin bir gereği olarak;
bürokraside bir istişare yok, bir koordinasyon yok, kararlar alınıyor, en temel
konularda bir konu getiriliyor onunla alakalı diğer kurumların haberi yok,
Mecliste haber olmuyor, Mecliste haberi olmayan nöbetçi bakanlar kendi
kurumlarını ilgilendiren fakat bir başka bakanlığın getirdiği konuyu hiç haberi
olmadan savunmak zorunda kalıyor. Eğer çok ısrar ederseniz bunların örneklerini
de ben size verebilirim. Şimdi, tabii, bu şekilde yönetim anlayışının da ülkeyi
gelip tıkadığını hep beraber görüyoruz. 
Türkiye
zor günlerden geçiyor diyoruz, “birlik beraberlik” vurgusunun biz Milliyetçi
Hareket Partisi olarak özellikle -diğer siyasi partilerimiz de yapıyor elbette-
üzerinde çok duruyoruz; birlik beraberlik diyoruz, terörle mücadelede Hükûmeti
destekliyoruz diyoruz. Ancak, tabii, bu birlik beraberliğin de biraz altını
doldurmak gerekiyor. Yani, birlik beraberliği, sıkıntı anında Hükûmetin veya
iktidar grubunun muhalefet partilerini aradığı ama sıkıntıyı biraz
savuşturduğunda -ne bileyim, oy hesabı yapıldığında- kendi oylarının bazı
işleri yapmaya yettiği durumlarda muhalefeti hatırlamadığı siyasi bir ortamda
uzun süre sürdürmenin imkânı yoktur. Hele hele böyle büyük sorunları çözmek
istiyorsak bu ülkenin her tarafında uzlaşmayı, istişareyi hâkim kılmalıyız. Bu
Mecliste de, dışarıda da, kurumlarda da her şeyde uzlaşmayı, istişareyi hâkim
kılmalıyız. Şimdi, tabii, dolayısıyla “Bildiğim gibi yönetirim.” anlayışından
Hükûmet vazgeçmek durumundadır eğer biz bu ülkenin meselelerini çözmek
istiyorsak.
Tabii,
bu programı yaparken biz AKP Grubundan şunu da bekliyoruz, Hükûmete sürekli
söylüyoruz, diyoruz ki: Türkiye ekonomisi de çok ciddi sıkıntılar içerisinde;
getirin programlarınızı, buradan, Meclisten hızlı bir şekilde geçirelim. Diğer
muhalefet partileri de söylüyor bunu. Ancak, şu ana kadar bunlara ilişkin bir
şey gelmiş değil. Türkiye ekonomisinin sorunlarını çözecek yapısal mahiyetli,
reform mahiyetli çalışmalar şu anda ne komisyonlarda var ne Genel Kurul
gündeminde var yani buralarda bekleyen hiçbir şey yok. Niye bunlar yapılmıyor,
niye bunlar getirilmiyor? Biz bunları görmek istiyoruz. Yani, AKP’nin grup
önerilerinde, biz burada Türkiye ekonomisinin sorunlarını çözecek kanun
tasarılarının gündeme alındığını görmek istiyoruz. 
Tabii, ilk yapılması gereken iş bir belirsizliği
gidermemiz lazım, ekonomideki güveni tazelememiz lazım, güveni zedeleyecek
davranışlardan da Hükûmetin kaçınması lazım. Bakın, bakanların çelişkili
açıklamaları bu ülkede güveni zedeleyen, belirsizliği artıran en önemli
unsurdur. Şimdi vaktimiz dar olduğu için bunlara örnek veremeyeceğim ama
değişik konuşmalarda bunları defalarca gündeme getirdik. Dolayısıyla, güveni
zedelemememiz lazım, belirsizlikleri azaltmamız lazım ki bu ülkede yatırım
yapılabilsin, istihdam yapılabilsin. Bir gün sonrasını göremeyen müteşebbisten
yatırım yapmasını bekleyemeyiz çok saygıdeğer arkadaşlar.
Şimdi,
Hükûmet bir millî gelir serisi açıkladı, daha doğrusu, TÜİK bir millî gelir
serisi açıkladı; bununla ilgili defalarca eleştirilerde bulunduk, ciddi teknik
eleştirilerimiz var, siyasi eleştirilerimiz var; daha Hükûmetten çıt çıkmadı.
Kim konuşuyor? TÜİK Başkanı açıklamalar yaptı; doğrudur, yerindedir açıklama
yapması ama Hükûmet konuşmuyor, Sayın Cumhurbaşkanı buradaki eleştirilere cevap
veriyor. Yani, cevap mahiyetinde bir şey yok ancak tabii, sözü kesiyor,
“Doğrudur yaptığımız.” diyor, sözü kesiyor. Ama biz burada, Hükûmetten, bu
yaptığımız eleştirilere ilişkin açıklama bekliyoruz, diyoruz ki: Eğer bu millî
gelir serisi doğruysa, bu ölçüm doğruysa Türkiye, bütün politika dokümanlarını -Hükûmet
programından başlayarak- Hükûmet programını, kalkınma planını, orta vadeli
programı, yıllık programı çöpe atmalıdır. Çünkü, oradaki politikalar ile bu
serinin söylediği şeyler tamamen farklı. Meğer Türkiye'nin sorunları çok
farklıymış, Türkiye'nin bildik sorunları yokmuş; bu seri bunu söylüyor. Şimdi, buna
ilişkin, Hükûmetin bir şey söylemesi gerekmiyor mu Allah aşkına? Niye bunlara
ilişkin bize bir şeyler getirilmiyor? Niye bunlar bizim gündemimizde yer
almıyor? Dolayısıyla, politikada bir belirsizlik var. Türkiye pusulasını
kaybetti, yönünü bulmakta zorlanıyor, yön bulamıyor; bu şekilde Türkiye
ekonomisini yürütmeye çalışıyoruz. 
Şimdi,
tabii, 2017 yılı ciddi risklerle karşı karşıya olduğumuz bir yıl. Bakın, iç
şartlar açısından 2016 kadar kötü bir yılı inşallah yaşamayız. Yani, hakikaten,
15 Temmuz, hain bir darbe girişimi, sarsıntılar; onun öncesinde, ekonomideki
zorluklar, terörle mücadele derken… Ancak, 2017 yılı küresel koşullar
açısından, Türkiye ekonomisi açısından çok daha zor bir yıl olacaktır, Türkiye
buna hazırlıklı olmalıdır. Buna ilişkin hiçbir hazırlık görmemek, eski bir
bürokrat, yeni bir siyasetçi olarak beni, inanın, ürkütüyor; hiçbir hazırlık
yok. Bakın, kurumlarda da bir çalışma yok arkadaşlar. Zannetmeyin ki hani,
“Bize gelmedi de kurumlar çalışıyor.” Öyle bir şey yok. Yani, Türkiye 2017’nin
risklerine karşı… Önümüzde, işte, FED’in alacağı kararlar var, almaya başladı
ama para biraz daha, gelişmiş ekonomilere doğru akacak, bunlara ilişkin…
Mesela, kamu maliyesinde ciddi risklerle karşı karşıyayız. Kamu-özel iş birliği
projeleri bu ülkenin başındaki en büyük sıkıntıdır. Bakın, Osman Gazi Köprüsü’yle
ilgili sıkıntılar -küçücük bir örnek üzerinden şimdi görebiliyoruz bunu- had
safhaya ulaştı. Yani, yatırımcının, iki yılda bütün yatırım maliyetini garanti
kapsamında devletten alacağı bir ortam var şimdi ama bunlarla sürekli
övünülüyor. Nesiyle övünüyorsun kardeşim bunun? Yani, Türkiye yokluk
zamanlarında bunu kendi bütçesinden yapmıştır, şimdi yap-işlet-devretlerle,
kamu-özel iş birliğiyle yapıyoruz da devletin üzerine önümüzdeki dönem için çocuklarımıza
ciddi bir risk getiriyoruz ama bunları Türkiye konuşamıyor, bunlara ilişkin bir
hesap kitap ortada yok, Hükûmet herhangi bir şey getiremiyor. Şimdi, Osman Gazi
Köprüsü’nün geçiş ücretleri düşürüldü. Tabii, bu maliyeti kim yüklenecek? Bunu
yatırımcı yüklenmeyecek. Bütçe bunun altından nasıl kalkacak, önümüzdeki
projelerden ne kadar maliyet gelecek? Defalarca hem komisyonlarda hem Genel
Kurulda bununla ilgili bilgi istiyoruz, hiçbir bilgi gelmiyor.
Arkadaşlar,
bunları şunun için söylüyorum: Madem bir gündem konuşuyorsak Türkiye'nin
gündemi önümüzdeki bu riskler olmalıdır. Tabii, ekonomi kökenli olduğum için
biraz ekonomi ağırlıklı konuştum ama siyasetle ilgili, dış politikayla ilgili
bu ülke ciddi risklerle karşı karşıyadır fakat bu riskleri azaltacak, bu
riskleri minimize edecek, bu riskleri konuşacak bir gündemle Hükûmet maalesef
gelmiyor, bugün de gelmiyor, yarın da gelmeyeceğinden ben son derece eminim.
Tabii, petrol fiyatları, Avrupa ülkelerindeki seçimler, bunun yansımaları,
Amerika Birleşik Devletleri’nin korumacı politikaları… Bakın, işi kökten
değiştirecek birtakım meseleler konuşuluyor Amerika’da yani küresel düzeyde
bütün ticareti etkileyecek korumacı politikalar konuşuluyor, bunlara ilişkin
Türkiye’de herhangi şey alınmıyor, hiçbir reform ajandası da maalesef önümüzde
yok.
Ben
yine de iyi niyetimi korumaya çalışıyorum ve Hükûmeti ve AKP Grubunu bu tür bir
programla gelmeye davet ediyorum ve Genel Kurulu saygıyla selamlıyorum.
Teşekkür
ederim. (MHP sıralarından alkışlar)
BAŞKAN
– Teşekkür ederim Sayın Usta.
Adalet
ve Kalkınma Partisi Grubu önerisi aleyhinde, son konuşmacı Osman Baydemir,
Şanlıurfa Milletvekili.
Buyurunuz.
(HDP sıralarından alkışlar)
OSMAN
BAYDEMİR (Şanlıurfa) – Teşekkür ediyorum Sayın Başkan.
Tüm
milletvekillerini saygıyla, sevgiyle selamlıyorum.
Sayın
Başkan, travmalarla, acılarla, yürek yangılarıyla geçirmiş olduğumuz 2016
yılının… Bu coğrafyanın hiçbir evladının, hiçbir annesinin, hiçbir babasının,
hiçbir ferdinin benzer bir acıyı yaşamaması temennisiyle başlamak istiyorum ve
bu temenninin hayat bulabilmesi için iktidar partisinin sunmuş olduğu çalışma
takvimini içeren önergenin de aleyhinde, müsaadenizle, konuşmamı grubum adına
sürdüreceğim. 
Her
şeyden önce 2016’da yaşamış olduğumuz bütün musibetlerin bu ülkeden defedilebilmesi
açısından bu Parlamentonun en acil ihtiyacı, en acil tartışma konusu “Barışı
nasıl inşa ederiz?” tartışması olmalıdır. Her şeyden önce bugün reel siyasete
baktığımızda, günlük hayata baktığımızda tarihimizin neredeyse en karanlık
döneminden geçiyoruz ve bu karanlığa ışık tutmak parlamenter olmanın, bu
milleti temsil etmiş olmanın sorumluluğuyla her şeyden önce insani, ahlaki,
vicdani, siyasi bir ödevdir, siyasi bir görevdir. Maalesef, uzun bir süredir
-en azından Osman Baydemir olarak benim tanıklığım itibarıyla söylüyorum-
Haziranın 8’inden bugüne değin, Parlamentoya ayak bastığımız günden beri
Parlamentonun iradesi neredeyse elinden alınmış bulunuyor. Parlamentonun
yürütmeye çalışmış olduğu bütün yasama gündemi neredeyse Parlamento dışında
belirleniyor. Hâl böyle olunca da buradaki vicdan, buradaki akıl maalesef
devreye girmiyor. 
Değerli
milletvekilleri, cumhuriyet tarihinde bir ilk başarıldı. 2013-2015 Nisan, Mayıs
aylarına kadar bu ülkede insanlar hayatını yitirmedi, yüz yıllık sorun
istişare, müzakere yoluyla çözülmenin gayreti içerisine girildi. Ben şimdi
bütün vicdanlara; bizi ekranları başında izleyen Türk’ün de, Kürt’ün de, Alevi’nin
de, Sünni’nin de, inananın da, laikin de vicdanına soruyorum: 2013-2015 Nisan,
Mayıs, Temmuz ayları mı; 2016’nın, 2017’nin bugünleri mi? Önümüze bir tercih
konulursa hangisini tercih ederiz? Ben 2013’ü, 2014’ü, 2015’i tercih ederim ve
reddederim; şiddeti reddederim, ölümü reddederim, kanı, gözyaşını reddederim.
Eğer bu minvalde bir sonuca ulaşmak istiyorsak o zaman bir kez daha
demokrasiye, bir kez daha özgürlüklere, bir kez daha birlikte yaşam arzusuna
sahip çıkmamız gerekiyor. 
Ve
müsaadenizle ben dikkatinizi bir kez daha o ağır bilançolara çekmek istiyorum:
Geçen on dokuz ayda sadece ve sadece canlı bomba saldırılarında 573 insan
yaşamını yitirdi, 2.664 kişi yaralandı yani neredeyse ayda 30 can toprağa
düşüyor. Allah aşkına, yetmiş yıl boyunca bugün Hükûmetin kurmaylarının
kullanmış olduğu dil kullanıldı ve bunun dışında bir tablo, bunun dışında bir
bilanço olmadı. 
AYŞE
SULA KÖSEOĞLU (Trabzon) – O dönemde neden çukurları kazdınız o zaman? 
OSMAN
BAYDEMİR (Devamla) - O hâlde gelin aynen bu soruyu soralım: Ne oldu da o süreç
akamete uğradı? 
AYŞE
SULA KÖSEOĞLU (Trabzon) – Neden bombaları döşediniz o yerlere? Oralara neden
bomba döşediniz, onları açıklayın. 
OSMAN
BAYDEMİR (Devamla) - Ne oldu da o süreç nihayete erdirilmedi ve ne olursa, ne
yapılırsa ve aynı zamanda ne yapılmazsa o zemine bir kez daha geri
dönülebilinir, bir kez daha ortak bir gelecek inşa edilebilinir? Ama,
hiçbirinizin şüphesi olmasın ki bu ülkede şu anda yok edilmeye çalışılan, aynı
zamanda legal demokratik siyasetin ta kendisidir. 
AYŞE
SULA KÖSEOĞLU (Trabzon) – Bu soruya cevap vermediğiniz sürece söylediğiniz her
şey tiyatro. 
OSMAN
BAYDEMİR (Devamla) - Seçilmiş olduğum şehir olan Urfa’da, aralarında 2 belediye
eş başkanının da bulunduğu 190 kişi tam yirmi üç gündür toplama kampı
koşullarında tutuluyor, avukatların gözaltındakilerle görüşebilmesi için
ailelerinden özel bir izin almaları gerekiyor. Birileri katliam yapıyor,
birileri suç işliyor, birileri önlemekte basiret gösteremiyor ama faturası HDP’ye
çıkarılmaya çalışılıyor. 
Sayın
Başkan, değerli milletvekilleri; 12 Aralık günü Ceylanpınar HDP ilçe teşkilatı
binasına “arama” adı altında giren kolluğun, ilçe teşkilatını getirmiş olduğu
hâlin tablosunu görüyorsunuz. Çok açık ve net söylüyorum; bu, hukuksuzluktur ve
bu uygulamayı reva görenler tarihte emin olun ki “barbar” olarak
anılacaklardır. Bakın, binanın 1’inci katından 2’nci katına, konferans salonuna
bütün kapılar kırılmış, bütün eşyalar tahrip edilmiş durumda. 
Aynı
şekilde, öyle bir saik düşünün ki şiddetin, ölümün ve kan dökmenin yegâne
mağduru -bir kez daha söylüyorum- hayatını yitirenlerdir, ölüme
gönderilenlerdir. Ama onun yaratmış olduğu bir diğer sonuç da vardır: Legal
demokratik siyaset zemini ortadan kaldırılıyor. Bu minvalde de legal demokratik
siyasete yöneltilen saldırıların en büyük mağduru şüphesiz ki HDP’dir. Bugün bu
sıralarda olması gereken 12 milletvekili arkadaşımız şu anda bu sıralarda
değil, cezaevinde bulunuyor.
Çok
açık ve net söylüyorum, bütün HDP milletvekillerini cezaevine koysanız, bütün
ilçe, il teşkilatlarımızı alsanız cezaevine koysanız, yetmedi 6 milyon seçmeni
cezaevine koysanız, tablo bunun dışında bir tablo olmayacaktır çünkü yetmiş yıl
boyunca tablo bunun dışında bir tablo olmadı. O hâlde yegâne yol var, yegâne
çözüm var; o da ortak değerlerde, ortak paydalarda bir kez daha buluşmanın
arayışı içerisine yani çözümün arayışı içerisine girmektir. 
Bakın,
gündem okunduğunda, bu ayın gündemi okunduğunda… Parlamentoda sözüm ona bir
anayasa oylanacak. Peki, Anayasa -Allah aşkına, hukukçular var- bir toplumsal
sözleşmedir; toplumun tümünün ortak paydalarda buluşması ve geleceğini
şekillendirmesi, eşitçe, kardeşçe, özgürce, hakça bir yaşam sürdürmesinin,
âdeta birbirini bağlayan, birbirine gelecek adına söz veren bir metnidir ama
gelin görün ki bu metnin bu Parlamento çatısı altında toplumla dahi
paylaşılmasına müsaade edilmiyor. Yaklaşık olarak iki yüz saatlik bir çalışma
öngörülüyor ama bu iki yüz saatin ancak ve ancak en fazla yirmi sekiz saati TRT’de
canlı yayınlanacak. Peki, mademki toplumsal sözleşme, mademki milletin
iradesine başvuruyoruz, mademki milletin iradesine gidiyoruz o hâlde
tartışmanın kendisini, özünü milletle, milletin huzurunda tartışmaktan neden
imtina ediyoruz? 
Değerli
milletvekilleri, çok açık ve net söylüyorum, şiddetten, ölmekten ve
öldürmekten, ölüme göndermekten hiç kimse ama hiç kimse sonuç itibarıyla
kazançlı çıkmayacaktır. Yetmiş yıl boyunca bu coğrafyada yaşanan ölüm, savaş,
kavga, çatışmanın -adına ne derseniz deyin- özü itibarıyla hiçbir kazananı
olmamıştır, sadece ve sadece emperyallere kaşıyabilecekleri yaralar sunma
fırsatı vermek dışında ve bugün, maalesef, bu ülke pek çok kesimin kaşıyabileceği
açık yaralar hâline dönüşmüştür. O hâlde, gelin, bir kez daha bu gidişata bir
“Dur.” diyelim; gelin, bir kez daha “toplumsal sözleşme” diyebileceğimiz onurlu
bir barışı çocuklarımıza, evlatlarımıza, torunlarımıza miras olarak
bırakabileceğimiz bir zemin üzerinden, istişare zemini üzerinden, diyalog
zemini üzerinden, ortak paydalarda buluşma zemini üzerinden yeni bir sayfa
açalım. Eğer bu sayfayı açmayı başarmazsak başta Hükûmet olmak üzere, burada
bulunan bütün parlamenter hem halkın huzurunda hem de Hakk’ın huzurunda mesul
olacaklardır. 
Bu
duygularla, hepinizi bir kez daha saygıyla, sevgiyle selamlıyorum. (HDP
sıralarından alkışlar) 
BAŞKAN
– Teşekkür ederim Sayın Baydemir. 
Adalet
ve Kalkınma Partisi Grubu önerisini oylarınıza… 
III.- YOKLAMA
(CHP
sıralarından bir grup milletvekili ayağa kalktı) 
LEVENT
GÖK (Ankara) – Sayın Başkan, yoklama talebimiz var. 
BAŞKAN
- Evet, oylarınıza sunacağım ancak bir yoklama talebi vardır. Bu nedenle
yoklama işlemini gerçekleştireceğim. 
Talepte bulunan milletvekillerini tespit ediyorum:
Sayın Gök, Sayın Arslan, Sayın Çamak, Sayın Durmaz, Sayın Karadeniz, Sayın
Bektaşoğlu, Sayın Yedekci, Sayın Demirtaş, Sayın Tümer, Sayın Purçu, Sayın
Akaydın, Sayın Özdemir, Sayın Usluer, Sayın Yıldız, Sayın Göker, Sayın Demir,
Sayın Çam, Sayın Ayata, Sayın Kuşoğlu, Sayın Gaytancıoğlu.
Yoklama
için iki dakika süre veriyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır.
IX.- ÖNERİLER (Devam)
A) Siyasi Parti Grubu Önerileri (Devam)
1.- AK PARTİ Grubunun, Genel Kurulun
çalışma gün ve saatlerinin yeniden düzenlenmesine; gündemin "Kanun Tasarı
ve Teklifleri ile Komisyonlardan Gelen Diğer İşler" kısmında bulunan 446
sıra sayılı Kanun Tasarısı’nın bu kısmının 1’inci sırasına alınmasına ve diğer
işlerin sırasının buna göre teselsül ettirilmesine; Genel Kurulun “Başkanlığın
Genel Kurula Sunuşları” kısmında bulunan Afganistan’a asker göndermeyle (süre
uzatımı) ilgili (3/862) esas numaralı Başbakanlık Tezkeresi’nin okunarak
görüşmelerinin 3 Ocak 2017 Salı günkü birleşiminde yapılmasını müteakip
olağanüstü hâlin uzatılmasına dair (3/863) esas numaralı Başbakanlık
Tezkeresi’nin okunarak görüşmelerinin 3 Ocak 2017 Salı günkü birleşiminde
yapılmasına; bastırılarak dağıtılan (11/14) esas numaralı Gensoru Önergesi’nin
3 Ocak 2017 Salı günkü gündeminin "Özel Gündemde Yer Alacak İşler"
kısmının 1’inci sırasına alınarak Anayasa’nın 99’uncu maddesi gereğince gündeme
alınıp alınmayacağı hususundaki görüşmelerinin bu birleşiminde yapılmasına;
yine bugünkü birleşiminde gündemin “Seçim” kısmında Kişisel Verileri Koruma
Kurulu üyeliklerine üye seçiminin yapılması akabinde başkaca bir işin
görüşülmemesine; 446 sıra sayılı Kanun Tasarısı’nın İç Tüzük’ün 91’inci
maddesine göre temel kanun olarak bölümler halinde görüşülmesine ilişkin
önerisi (Devam)
BAŞKAN
– Öneriyi oylarınıza sunuyorum: Kabul edenler… Kabul etmeyenler… Kabul
edilmiştir.
Alınan
karar gereğince, Anayasa’nın 92’nci maddesine göre verilmiş olan Başbakanlık
tezkeresinin görüşmelerine başlıyoruz. 
Şimdi,
tezkereyi okutuyorum: 
VIII.- BAŞKANLIĞIN GENEL KURULA SUNUŞLARI
(Devam)
A) Tezkereler (Devam)
5.- Başbakanlığın, hudut, şümul, miktar ve
zamanı Hükûmetçe takdir ve tespit olunacak şekilde, Türk Silahlı Kuvvetleri
unsurlarının, NATO’nun Afganistan’da icra edeceği Kararlı Destek Misyonu ve
devamı kapsamında yurt dışına gönderilmesi, aynı amaçlara yönelik olmak üzere
yabancı silahlı kuvvetlerin anılan misyona katılmak için ülkemiz üzerinden
Afganistan’a intikali ile geri intikali kapsamında Türkiye’de bulunması ve
bunlara imkân sağlayacak düzenlemelerin Hükûmet tarafından belirlenecek
esaslara göre yapılması için Türkiye Büyük Millet Meclisinin 6/1/2015 tarihli
ve 1079 sayılı Kararı’yla Hükûmete verilen izin süresinin Anayasa’nın 92’nci
maddesi uyarınca 6/1/2017 tarihinden itibaren iki yıl uzatılmasına ilişkin
tezkeresi (3/862)
3/1/2017
Türkiye Büyük Millet Meclisi Başkanlığına
Birleşmiş
Milletler (BM) Güvenlik Konseyinin 1368 (2001), 1373 (2001) ve 1386 (2001)
sayılı Kararları çerçevesinde ve 5 Aralık 2001 tarihli Bonn Konferansı
sonuçları uyarınca, Afganistan Hükümetinin güvenlik durumunun iyileştirilmesi
ve kendi güvenlik kabiliyetlerinin oluşturulmasına yardımcı olmak amacıyla 2001
yılında Uluslararası Güvenlik ve Yardım Kuvveti (ISAF) oluşturulmuş; 2003
yılında bu kuvvetin sorumluluk alanı 1510 (2003) sayılı BM Güvenlik Konseyi
Kararı’yla Kabil'in ötesine genişletilerek stratejik komuta, kontrol ve
eşgüdümü NATO Daimî Konseyinin 16 Nisan 2003 tarihli kararıyla NATO tarafından
üstlenilmiştir.
Türk Silahlı Kuvvetleri, Türkiye Büyük Millet
Meclisinin 10 Ekim 2001 tarihli ve 722 sayılı Kararı’yla Hükümete verdiği yetki
temelinde, Afganistan'da ISAF Harekâtı’nın başlangıcından itibaren görev
almıştır.
NATO
devlet ve hükûmet başkanları, 20-21 Mayıs 2012 tarihlerinde Şikago'da ve 4-5
Eylül 2014 tarihlerinde Galler'de gerçekleştirilen zirvelerde, Afganistan'ın
mutabakatıyla, ISAF'ın bitiminden sonra Afganistan'da muharip olmayan Kararlı
Destek Misyonunun başlatılmasını kararlaştırmışlardır. Söz konusu Misyon, ülke
genelinde güvenlik sorumluluğunu üstlenecek Afgan ulusal güvenlik güçlerine
eğitim, danışmanlık ve yardım sağlamaktadır.
Afganistan’la
köklü kardeşlik ve dostluk ilişkileri bulunan Türkiye, Afganistan'ın millî
birliği ve bütünlüğü ile bağımsızlığını her zaman desteklemiş; Afgan halkının
barış, istikrar ve refah içinde yaşamasını teminen, her alanda Afganistan’la
dayanışma içinde olmuştur. Cumhuriyet tarihinin en kapsamlı dış yardım
programlarından birini Afganistan'da yürütmekte olan ülkemiz, 6/1/2015 tarihli
ve 1079 sayılı Türkiye Büyük Millet Meclisi Kararı temelinde söz konusu Misyona
katkıda bulunmaktadır.
NATO
devlet ve hükûmet başkanları, 8-9 Temmuz 2016 tarihlerinde Varşova'da
düzenlenen Zirvede, 2016 yılı sonrasında da Misyon kapsamında Afganistan'a
sağlanmakta olan katkıların sürdürüleceğini taahhüt etmişlerdir. Bu çerçevede,
Misyona katkımızın sürdürülmesinin Afganistan’la ikili ilişkilerimizin ve
bölgede izlemekte olduğumuz faal dış politikamızın doğal bir uzantısını
oluşturacağı değerlendirilmektedir.
Bu
mülahazalar ışığında hudut, şümul, miktar ve zamanı Hükûmetçe takdir ve tespit
olunacak şekilde, Türk Silahlı Kuvvetleri unsurlarının NATO'nun Afganistan'da
icra edeceği Kararlı Destek Misyonu ve devamı kapsamında yurt dışına
gönderilmesi, aynı amaçlara yönelik olmak üzere yabancı silahlı kuvvetlerin
anılan Misyona katılmak amacıyla ülkemiz üzerinden Afganistan'a intikali ile
geri intikali kapsamında Türkiye'de bulunması ve bunlara imkân sağlayacak
düzenlemelerin Hükûmet tarafından belirlenecek esaslara göre yapılması için,
6/1/2015 tarihli ve 1079 sayılı Türkiye Büyük Millet Meclisi Kararı’yla
Hükûmete verilen izin süresinin 6/1/2017 tarihinden itibaren iki yıl
uzatılmasını Anayasa’nın 92’nci maddesi uyarınca arz ederim.
 Binali
Yıldırım
 Başbakan
BAŞKAN
- Hükûmet? Burada. 
Başbakanlık
tezkeresi üzerinde, İç Tüzük’ün 72’nci maddesine göre görüşme açacağım. 
Gruplara,
Hükûmete ve şahsı adına iki üyeye söz vereceğim. Konuşma süreleri gruplar ve
Hükûmet için yirmişer dakika, şahıslar için onar dakikadır. 
Tezkere
üzerinde söz alan sayın milletvekillerinin isimlerini okuyorum: 
Hükûmet
adına Sayın Fikri Işık, Millî Savunma Bakanı. Gruplar adına, Milliyetçi Hareket
Partisi Grubu adına Ekmeleddin Mehmet İhsanoğlu, İstanbul Milletvekili;
Halkların Demokratik Partisi Grubu adına Hişyar Özsoy, Bingöl Milletvekili;
Cumhuriyet Halk Partisi Grubu adına Öztürk Yılmaz, Ardahan Milletvekili; Adalet
ve Kalkınma Partisi Grubu adına Şirin Ünal, İstanbul Milletvekili. Şahıslar
adına, Ruhi Ersoy, Osmaniye Milletvekili; Ahmet Yıldırım, Muş Milletvekili. 
Şimdi,
ilk söz Hükûmetin. Hükûmet adına Sayın Fikri Işık, Millî Savunma Bakanı.
Buyurunuz
Sayın Bakan. (AK PARTİ sıralarından alkışlar) 
MİLLÎ
SAVUNMA BAKANI FİKRİ IŞIK (Kocaeli) – Sayın Başkan, değerli milletvekilleri;
Türk Silahlı Kuvvetleri unsurlarının NATO’nun Afganistan’da icra etmekte olduğu
Kararlı Destek Misyonu ve devamı kapsamında yurt dışında konuşlandırılması;
aynı amaçlara yönelik olmak üzere, yabancı silahlı kuvvetlerin söz konusu
Misyona katılmak için ülkemiz üzerinden Afganistan’a intikali ile geri intikali
kapsamında Türkiye’de bulunmasına izin verilmesine dair tezkerenin gerekçesi
üzerinde Hükûmet adına söz almış bulunuyorum. Bu vesileyle yüce Meclisi
saygıyla selamlıyorum. 
Sayın
Başkan, değerli milletvekilleri; konuşmama başlamadan önce, 2017 yılının
ülkemiz için, milletimiz için ve bütün insanlık için hayırlar getirmesini
temenni ediyorum ve özellikle, yılbaşı gecesi İstanbul’da yaşanan o hain terör
saldırısını şiddetle ve nefretle kınıyorum. Bu saldırıda hayatını kaybeden tüm
insanlarımıza Allah’tan rahmet diliyorum. 
Terörün hedefi millî birlik ve beraberliğimizdir, bunun
panzehri ise bu millî birlik ve beraberliğimizi korumaktır. Bu noktada Türkiye
yoğun bir terörle mücadele süreci yaşıyor ve terörle yoğun şekilde mücadele
ediyor. Şu anda dünyada bu kadar fazla terör örgütüyle aynı anda mücadele eden
bir tek ülke var, o da Türkiye ama Allah’ın izniyle birliğimizi ve
beraberliğimizi koruyarak bu terör belasının üstesinden gelmesini de bileceğiz.
Bu konuda özellikle askerimizin, polisimizin, jandarmamızın ve bütün güvenlik
güçlerimizin ortaya koyduğu gayretten dolayı hepsine müteşekkiriz. Bu
vesileyle, bu toprakların bize vatan olması ve vatan kalması için hayatını
kaybeden bütün şehitlerimize Allah’tan rahmet diliyorum, gazilerimize acil
şifalar diliyorum. (AK PARTİ sıralarından alkışlar) Şuna inancımı bir kez daha
ifade ediyorum: Birliğimiz, beraberliğimiz daim olduğu sürece ülkemizin bekası
da garanti altında olacaktır. 
Sayın Başkan, değerli milletvekilleri; Türkiye'nin Avrupa,
Asya ve Afrika kıtaları arasındaki kesişme noktası olmasından dolayı çok ciddi
fırsatları ve aynı zamanda çok ciddi sorumlulukları var. Böylesine hassas bir
coğrafyanın merkezinde yer alan ülkemizin ulusal düzeydeki gücünü ve
potansiyelini tahkim eden NATO üyeliği, uluslararası güvenlik ve savunma
politikamızın da temel unsurlarından birisini oluşturmaktadır. Bildiğiniz gibi
NATO ittifakı, Avrupa-Atlantik bölgesinde ve ötesinde istikrar ve barışın
temini amacıyla, Kosova’dan Afganistan’a uzanan coğrafyada, muhtelif misyonlar
üstlenmiş olup bu sayede uluslararası güvenlik ve istikrara önemli katkılar
sağlamaktadır. 
Derin
tarihî ve yakın ilişkilere sahip olduğumuz dost ve kardeş ülkelerden birisi de
hiç kuşkusuz Afganistan’dır. Cumhuriyet öncesine uzanan iki ülke arasındaki
ilişkiler, Afganistan’ın Ankara Hükûmetini, dikkatinizi çekiyorum, 1 Mart 1921
tarihinde yani Kurtuluş Savaşı devam ederken tanıyan ilk ülke olması nedeniyle
ayrı bir anlam ve önem taşımaktadır. Afgan halkının, Türk milletinin kurtuluş
mücadelesine en baştan itibaren verdiği destek gönüllerimizde ve
hafızalarımızda müstesna yerini korumaktadır. Bildiğiniz gibi Kurtuluş Savaşı’mız
sırasında Afgan kadınları ziynet eşyalarını bile vermek suretiyle bu mücadeleye
destek sağlamıştı. Bizimle birlikte Çanakkale’de Afganların savaştığını
biliyoruz. 
Özetle,
köklü bir tarihten kaynaklanan Afganistan’la ilişkilerimiz karşılıklı saygı, iş
birliği, hakiki dostluk ve kardeşlik bağları temelinde günümüze kadar
süregelmiştir. Türkiye de Afganistan’ın millî birliğini, bütünlüğünü ve
bağımsızlığını her zaman desteklemiş, kardeş Afgan halkının barış, istikrar ve
refah içerisinde yaşamasını teminen Afganistan’la her alanda dayanışma
içerisinde olmuştur. Nitekim, Gazi Mustafa Kemal Atatürk en seçkin subaylarını
Afganistan’ın millî ordusunun teşkil edilmesi için görevlendirmiştir. Bugün
dahi Afgan ordusunda kullanılan “koğuş”, “karavana” gibi kelimeler bu çabaların
ne kadar kalıcı neticeler doğurduğunun göstergesidir.
Türkiye,
1920’lerde ve 1930’larda sadece Afgan ordusunun teşkilinde değil, Afganistan’ın
ilk modern hastanesi ve tıp fakültesinin kurulmasında, hukuk ve siyasal
bilgiler fakültelerinin geliştirilmesinde de çok önemli katkılar sağlamıştır.
İkinci
Dünya Savaşı’nın altüst ettiği dengeler Asya’da da etkili olmuş, soğuk savaş
dönemi dost ve kardeş pek çok ülkenin arzu ettiği seviyede ilişkilerini
geliştirmesine maalesef izin vermemiştir. 
1979
yılından başlayarak büyük badireler atlatan dost ve kardeş ülke Afganistan,
sonunda uluslararası camianın yardımına muhtaç hâle gelmiştir. Neticede
Afganistan’ın yeniden istikrara ve güvenliğe kavuşturulması için Birleşmiş
Milletler Güvenlik Konseyi tarafından 2001 yılında alınan kararlar çerçevesinde
ve 5 Aralık 2001 tarihli Bonn Konferansı sonuçları uyarınca Uluslararası
Güvenlik Yardım Kuvveti yani ISAF oluşturulmuştur. Afgan Hükûmetine ülkedeki
güvenlik durumunun iyileştirilmesi ve kendi güvenlik kabiliyetlerinin
oluşturulması konusunda yardımcı olmak amacıyla teşkil edilen ISAF’ın
sorumluluk alanı 1510 sayılı Birleşmiş Milletler Güvenlik Konseyi Kararı’yla
2003 yılında Kâbil’in ötesine de genişletilmiş ve stratejik komuta kontrol ve
eş güdümü NATO tarafından üstlenilmiştir.
ISAF
hakkında NATO üyelerinin yanı sıra özellikle bu harekâta dünyanın dört bir
köşesinden pek çok ülke de personel katkısında bulunmuştur. Türkiye
Cumhuriyeti, tarihten gelen bağlarla dost ve kardeş olduğu Afgan halkı için
Türkiye Büyük Millet Meclisinin 10 Ekim 2001 tarihinde aldığı 722 sayılı Karar’la
Hükûmete verdiği yetki temelinde en başından itibaren ISAF harekâtının
içerisinde yer almıştır. Harekâtın liderliğinin ülkeler tarafından dönüşümlü
olarak yürütüldüğü dönemde Türkiye iki kez tüm harekâtın liderliğini
üstlenmiştir. Harekât bölgelere ayrıldıktan sonra ise, önce İtalya ve Fransa’yla
dönüşümlü olarak, bilahare 1 Kasım 2009 tarihinden 1 Ocak 2015 tarihine kadar
tek başına Kâbil Bölge Komutanlığı görevini üstlenmiştir. Ülkemiz tıpkı 1920’lerde
ve 1930’larda yaptığı gibi, NATO’nun misyonları kapsamında, 2000’li yıllarda da
Afgan Ulusal Ordusu ve polisi için gerek Afganistan’da gerekse Türkiye’de
çeşitli seviyelerde ve farklı konularda çok sayıda eğitim vermiş, Afganistan’daki
NATO eğitim Misyonuna personel katkısında bulunmuş ve Kâbil’de Gazi Askerî
Eğitim Merkezini kurmuştur.
Türkiye,
katkılarını sadece savunma ve güvenlik alanıyla sınırlamamış, Afganistan’da
yeniden imar ve kalkınma faaliyetlerinde de bulunmuştur. Bu amaçla biri Kâbil’e
yakın olan Vardak vilayetinde, diğeri Cevizcan vilayetinde olmak üzere, iki
adet bölgesel imar ekibi kurarak Afgan halkının doğrudan yararına olacak
sulama, bayındırlık, okul, hastane inşası, kurs ve eğitim faaliyetlerini icra
etmiştir. Bu zor dönemde askerî, iktisadi, sosyal ve kültürel olmak üzere, her
alanda verdiğimiz desteğin Afgan halkının gönlünde ayrı bir yeri olmuştur. Bu
katkılarımız Afganistan’la tarihe dayanan ve zor zamanlarımızda birbirimize
yardımcı olmayı gelenek hâline getirdiğimiz köklü ilişkilerimizin doğal bir
neticesidir.
Ayrıca,
ISAF kapsamındaki görevlerimiz, ittifak dayanışması ve Kuzey Atlantik
Antlaşması’ndan kaynaklanan yükümlülüklerimizle de uyum içerisinde olmuştur.
Afganistan’da bu çabalar sayesinde sağlanan ilerleme neticesinde Afgan ordusu
ve polisinin daha fazla sorumluluk alabilecek seviyeye geldiği
değerlendirilerek ülkenin güvenlik ve sorumluluğu en istikrarlı bölgelerden
başlamak üzere 2011-2014 yılları arasında 5 aşamada Afgan makamlarına
devredilmiştir. Böylece, Afgan ulusal güvenlik ve savunma güçleri Afganistan’ın
tamamında güvenlik sorumluluğunu üstlenmiştir. Bunun üzerine, NATO, harekâtın
karakteri ve kapsamının değiştirilmesi cihetine giderek ISAF Harekâtı 2014
yılında bitirilmiştir. 
Bunun
yerine, NATO devlet ve hükûmet başkanlarının 2012’de Chicago’da ve 2014’te
Galler zirvelerinde aldığı kararlar uyarınca, Afganistan’ın da mutabakatıyla,
ISAF’ın bitiminden sonra Afganistan’da muharip olmayan yeni bir misyonun
başlatılması kararlaştırılmıştır. “Kararlı Destek Misyonu” adı verilen ve yine
NATO liderliğinde yürütülen bu görev 1 Ocak 2015 tarihinde başlatılmıştır. Bu
misyon kapsamında, ülke genelinde güvenlik sorumluluğu üstlenen Afgan ulusal
güvenlik güçlerine eğitim, danışmanlık ve yardım faaliyetleri sağlanmaktadır.
Bu yeni Misyona NATO ülkelerinin yanı sıra NATO üyesi olmayan Azerbaycan,
Gürcistan, Arnavutluk, Makedonya ve Bosna-Hersek gibi gönüllü dost ülkeler de
iştirak etmektedir. 
Türkiye,
ISAF Harekâtı’nda olduğu gibi Kararlı Destek Misyonu’nda da önemli görevler
üstlenmiştir ve üstlenmeye devam etmektedir. Bu kapsamda, Türkiye, Kâbil Bölge
Komutanlığı güvenlik sorumluluğunu Afgan güvenlik kuvvetlerine devretmiş,
Kararlı Destek Misyonu için bu defa Kâbil bölgesinin çerçeve ülkesi olmuştur.
Bu görev, eğitim, danışmanlık ve yardım faaliyetlerinin yanı sıra, Kâbil
bölgesinde diğer katılımcı ülkelerin faaliyetlerinin koordinasyonunu
içermektedir. Yeni Misyon çerçevesinde Afganistan’daki toplam personel
mevcudumuz 700’ün üzerindedir. Ayrıca, denize kıyısı bulunmayan hatta coğrafi
ve siyasi nedenlerle en yakın denizlere erişimi bile çok zor olan Afganistan’ın
dünyaya açılan en önemli kapısı durumundaki Kâbil Uluslararası Havaalanı’nın
işletmesi de 2017 yılına kadar Türk Silahlı Kuvvetleri tarafından üstlenilmiş
bulunmaktadır. Kâbil Uluslararası Havaalanı’nın işletilmesi görevi kapsamında
dost ülkelerden Azerbaycan, Arnavutluk ve Makedonya’nın personeli de Türk
Silahlı Kuvvetleri unsurlarının emir komutasında görev yapmaktadır. Bu
kapsamda, Azerbaycan ve Arnavutluk personelinin maaş dâhil tüm masrafları,
Makedon personelin de lojistik destek ihtiyaçları ülkemiz tarafından
karşılanmaktadır. 
Sayın
Başkan, değerli milletvekilleri; Türkiye, Afganistan’da üstlenmiş olduğu
sorumluluğu tarihî dostluk ve kardeşlik bağlarına sahip olduğumuz cihetle
memnuniyetle taşımaktadır. Üstlendiğimiz bu sorumluluklar ülkemizin
uluslararası barışın sağlanmasına ve korunmasına verdiği önemi de somut olarak
ortaya koymaktadır. Nitekim, Türkiye'nin ittifakın gerek askerî gerek siyasi
etkinliğinin muhafazası yönünde sarf ettiği çabalara ve üstlendiği önemli
rollere yönelik olarak hem müttefiklerce hem de NATO ortağı ülkelerce hakkı
teslim edilmektedir.
Cumhuriyet
tarihinin en büyük dış yardım programını Afganistan’da yürütmekteyiz ve
ülkemizin NATO’nun Kararlı Destek Misyonu’na katkıda bulunmasını Afganistan’la
ikili ilişkilerimizin ve bölgede izlemekte olduğumuz aktif dış politikamızın
doğal bir neticesi olarak görüyoruz. Türkiye, bu anlayışla, Afganistan’ın
yeniden imarı ve kalkınması için 2012 yılındaki Tokyo Konferansı’nda ve 2016
yılındaki Brüksel Konferansı’nda Afganistan için yüz ellişer milyon ABD doları
tutarında kaynak tahsis etmiştir.
Afganistan’a
katkılarımız sadece ikili düzeyde de kalmamıştır. Nitekim,
Türkiye-Afganistan-Pakistan arasında üçlü iş birliği mekanizması olan Ankara
süreci, keza Afganistan odaklı bölgesel iş birliğini teşvik etmek üzere 2011
yılında tarafımızdan Afganistan’la birlikte başlatılan “Asya’nın Kalbi-İstanbul
Süreci” bizim inisiyatifimizle ortaya çıkan ve hâlâ devam eden çok tesirli
girişimlerdir. 
Benim
Millî Savunma Bakanlığı görevini üstlendiğim ilk hafta yaptığım Afganistan
ziyaretinde, özellikle Afganistan’ın Pakistan’la olan sorunlarının çözümünde
doğrudan görüşmeler, bunun mümkün olmadığı ölçüde de Türkiye olarak tek
çıkarımızın Afganistan ve Pakistan’ın dostluğu olduğunu vurgulayarak bu
sorunların çözümü için Türkiye'nin ortaya koyduğu yaklaşımı bir kez daha ifade
ettim. Özellikle bölgedeki başka saiklerle bu sorunlara dahli olan, dâhil olan
pek çok ülkenin aslında birinci amaçlarının bölgenin sorunlarını çözmek
olmadığını defalarca ifade ettik. Biz Afganistan ve Pakistan arasındaki var
olan sorunların dostluk ve kardeşlik temelinde öncelikle kendi aralarında
çözülmesini birinci tercih olarak ortaya koyduk. Bu olmadığı sürede de
kesinlikle Türkiye'nin bu noktada gönüllü olarak ara buluculuk yapacağını, iki
ülke arasında ayrım yapmadan sadece ve sadece Afganistan ve Pakistan’ın ortak
çıkarına hizmet edecek bir çözüm için Türkiye'nin gayret sarf etmeye devam
edeceğini kendilerine bir kez daha ilettik. 
Netice
olarak, Afganistan’da barış ve istikrarın tesisi için sürdürülen çabalara
başından beri katkıda bulunan Türkiye, gelecekte de dostluk ve kardeşlik
hisleri içerisinde bize ihtiyaç duyduğu ve istediği müddetçe Afgan halkının
yanında bulunmaya devam edecektir.
Bu
düşüncelerle, kapsamı ve zamanı Hükûmetçe takdir ve tespit olunacak şekilde
Türk Silahlı Kuvvetleri unsurlarının NATO’nun Afganistan’da icra etmekte olduğu
Kararlı Destek Misyonu kapsamında yurt dışına gönderilmesi, aynı amaçlara
yönelik olmak üzere yabancı silahlı kuvvetlerin söz konusu Misyona katılmak
için ülkemiz üzerinden Afganistan’a intikali ile geri intikali kapsamında
Türkiye'de bulunması ve bunlara imkân sağlayacak düzenlemelerin Hükûmet
tarafından belirlenecek esaslara göre yapılması için, Anayasa’mızın 92’nci
maddesi uyarınca Hükûmete iki yıl süreyle izin verilmesini yüce Meclisin
takdirine sunuyorum. Bu noktada bütün partilerimizin aynı anlayış içerisinde
olduğunu biliyorum ve şimdiden verdiğiniz destek için her birinize, bütün
gruplarımıza ayrı ayrı teşekkür ediyor, yüce Meclisi en içten sevgiyle saygıyla
selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Bakan.
Şimdi
gruplara söz vereceğim.
Gruplar
adına ilk konuşmacı, Milliyetçi Hareket Partisi Grubu adına İstanbul
Milletvekili Ekmeleddin Mehmet İhsanoğlu.
Buyurunuz
Sayın İhsanoğlu. (MHP sıralarından alkışlar) 
MHP
GRUBU ADINA EKMELEDDİN MEHMET İHSANOĞLU (İstanbul) – Sayın Başkan, değerli
milletvekilleri, Millî Savunma Bakanlığının Sayın Bakanı, Bakanlığın güzide
temsilcileri; Türk Silahlı Kuvvetleri unsurlarının, NATO’nun Afganistan’da icra
edeceği Kararlı Destek Misyonu ve devamı kapsamında yurt dışına gönderilmesiyle
ilgili düzenlenen, 3 Ocak 2017 tarihli Hükûmet tezkeresi konusunda Milliyetçi
Hareket Partisi Grubu adına söz almış bulunuyorum.
Sayın
Başkan, değerli üyeler; yeni bir yıla başlarken ve huzurunuzda ilk konuşmamı
yaparken daha mutlu bir ruh hâleti içerisinde olmayı isterdim fakat ne yazık ki
yılbaşında İstanbul Ortaköy’de vuku bulan hunharca cinayet neticesinde 39
insanımızı ve misafirimizi kaybetmiş bulunuyoruz, onun için başka türlü bir ruh
hâleti içinde olmak mümkün değildir. Dolayısıyla, sözlerimin başında bu menfur
hadiseyi en şiddetli şekilde telin ederek, bu hâlin son olması ümidiyle, vefat
eden mağdurlara Cenab-ı Allah’tan rahmet niyaz ederken, ailelerine ve
ülkelerine en halisane taziyetlerimi sunmak isterim.
Yine,
sözlerime başlamadan önce Türkiye Büyük Millet Meclisi Başkanı Sayın İsmail
Kahraman’a acil şifalar diler ve en kısa zamanda sağlığına kavuşmasını ve
aramıza katılmasını temenni ederim.
Sayın
Başkan, değerli arkadaşlar; ben konuşmamda üç konu üzerinde duracağım.
Birincisi, dost ülke, kardeş ülke Afganistan; ikincisi, terör; üçüncüsü, NATO
içindeki Türk katkısı ve mevzubahis olan tezkerenin desteklenmesi hususu.
Birinci
konuda yani Türkiye-Afganistan münasebetleri konusunda ve bu münasebetlerin
stratejik önemi üzerine şunu söylemek istiyorum: Türk milleti ile Afgan milleti
arasında kökleri tarihe uzanan çok kadim münasebetler bulunmaktadır. Bunlar
Orta Asya’da komşu 2 kavim, 2 millet ve 2 devlet olarak devam etmiştir. Daha
sonra bağımsız bir ülke olarak 1919’da ortaya çıkan yeni Afganistan devletinin
Türkiye Cumhuriyeti’yle münasebetleri daha doğum hâlindeyken, o günden itibaren
-Sayın Bakanın da işaret ettiği gibi- çok önemli bir noktada başlamıştır ve
1919’da kurulan Afganistan devleti 1923’te kurulan Türkiye Cumhuriyeti’ni
tanıyan ilk ülke olmuştur. Bu Meclisten çıkan ilk kararlardan biri Kâbil’de bir
Türk temsilciliğinin açılması olmuştur. Hatta ilk temsilci, Afgan asıllı bir
Türk subayı olan Abdurrahman Samadan Bey olmuştur. 1921 tarihinde bu Meclis
Türkiye-Afganistan İttifak Muahedenamesi’yle diplomatik ilişkileri kurmuştur
Türkiye ile Afganistan arasında ve orada ilk büyükelçimiz tayin edilmiştir.
Kâbil’e gidenler bilirler, orada en büyük sefaret binası ve mekânı Türk
Sefaretine aittir. O da o günkü devletin devletimize hediyesidir.
O
bakımdan, Afganistan ile Türkiye arasında kuruluşundan itibaren, 1919’dan
itibaren çok önemli ilişkiler olmuştur ve Türk insanı modern Afganistan’ın kuruluşunda
önemli katkılar sağlamıştır. Mesela Kâbil’de üniversite kurulurken, darülfünun
kurulurken, Kâbil Darülfünunu İstanbul Darülfünun örneği üzerinden kurulmuştur
ve İstanbul Darülfünunun hocaları gidip oradaki tıbbiyeyi kurmuşlardır ve diğer
fakülteleri kurmuşlardır, uzun yıllar hocalık yapmışlardır ve orada kurulan
hastane, kurucusu olan Türk hekimin adını hâlâ taşımaktadır. Bu 1910’lu yıllar
boyunca devam eden münasebetler 1979’a kadar devam etmiştir. Maalesef, Sovyet
işgali Afganistan’ın çok kötü bir duruma düşmesine yol açmıştır ve Afganistan’ın
bir terör odağı hâline gelmesini tevlit etmiştir. 
Bugün
terör üzerinde dururken şunu hatırlamamız lazım: Şimdi, terörle mücadele
ederken biz 20’nci yüzyıldaki terörün nereden nereye geldiğini iyi idrak etmek
durumundayız çünkü 20’nci yüzyılda terör tarihinin en önemli dönüşüm mekânı
olan Afganistan üzerinde durmak gerekir. 20’nci yüzyılda terör yani karanlık
güçlerin elinde maşa olarak kullanılan tedhiş faaliyetleri ilk önce Birinci
Dünya Savaşı öncesinde hemen başlamıştır ve Birinci Dünya Savaşı boyunca devam
etmiştir fakat kapsamı dardı, hedefleri mahduttu. Afganistan’a gelindiği zaman,
Afganistan’da cihat adına vekâlet savaşları başlamıştır ve işin rengi ve
boyutları değişmiştir. Belirli global ve bölgesel aktörlerin gayretiyle
hezimete uğratılan işgalci Sovyet orduları çekildikten sonra, vekâleten savaşan
vekiller bu sefer müvekkillerine dönüp onları vurmaya çalışmışlardır. Böyle bir
acı bir şeyi vardır. O bakımdan, Afganistan’da terör hareketinin önemi çok
büyüktür, onu idrak etmek lazım.
Biraz
önce arz ettiğim gibi, Birinci Dünya Savaşı’nın öncesinde, Avusturya Arşidükü’nün
suikasta uğramasıyla Birinci Dünya Savaşı patlamıştır. Birinci Dünya Savaşı
esnasında da en büyük tedhiş hareketleri Osmanlı’ya olmuştur. Arap Yarımadası’nda
Hicaz demir yollarını patlatan bedeviler o silahları, o infilak eden bombaları
ve cephaneyi İngiliz istihbaratından ve Arabistanlı Lawrence’tan almışlardır. O
bakımdan, o tedhiş hareketleri, o terör hareketleri ile 1989’dan sonra yani
Sovyetler’in çekilmesinden sonra başlayan terör hareketleri arasında çok büyük
fark var. Burada global ve bölgesel faktörlerin gayretiyle “cihat” adına yeni
bir faaliyet türü başlıyor, bir terör türü başlıyor ve cihat adına yapılan
terör faaliyetleri çok global boyutlar alıyor. 
Şimdi,
Sovyetler çekildikten sonra ve Sovyetler mücahitlerin gayretleriyle,
savaşmasıyla hezimete uğradıktan sonra Taliban iktidara geldi ve bu sefer El
Kaide, vesaire gibi terör güçleri daha da ileri boyuta intikal etmişlerdir.
Şimdi,
mesela, hatırlarsınız, 11 Eylül 2001’de New York’a yapılan saldırılar El Kaide’nin
yaptığı noktasında… O bakımdan, o terör ile biraz önceki terör arasındaki
mücadele farkı çok önemlidir ve Amerika Birleşik Devletleri 7 Ekim 2001
tarihinde terörle mücadele politikası kapsamında Afganistan’a askerî müdahalede
bulunmuştur. Birleşmiş Milletler Güvenlik Konseyi kararları ve Bonn Konferansı
sonuçları uyarınca 2001 yılında ISAF yani Uluslararası Güvenlik ve Yardım
Kuvveti oluşturulmuştur. Bu kuvvetin, ISAF’ın, 2003 yılında stratejik komuta,
kontrol ve eş güdümü NATO tarafından üstlenilmiştir.
Şimdi,
2001 tarihinde yani 57’nci Hükûmet iktidardayken bu yüce Meclise bir tezkere
getiriliyor, bugünkü tezkerenin temeli olan ilk tezkere buraya getiriliyor 10
Ekim 2001 tarihinde ve ISAF’a Türkiye’nin katılması sağlanıyor. 2001 yılı Ekim
ayında gerçekleştirilen Genel Kurul görüşmelerinde ortaya koyduğu prensiplere
sadık kalarak Milliyetçi Hareket Partisi bu tezkereyi o günden bugüne kadar
desteklemiştir. O gün yani Ekim 2001’de, bu tezkere bu Mecliste mevzubahis
olurken Milliyetçi Hareket Partisi grup başkan vekili şu cümleyi söylemişti:
“Türkiye savaş sonrasında Afganistan’ın geleceğini tanzim konusunda misyon
üstlenmelidir.” Grup başkan vekilimiz bunu söylemiştir. 
Değerli
arkadaşlar, bugüne kadar devam eden bu tavır o günkü eleştiri ve itirazlara
rağmen karşılık bulmuş ve ülkemiz Afganistan’ın istikrarı ve kalkınması
konusunda önemli adımlar atmıştır. 
Keza,
o günlerde ülke ve millet bütünlüğümüzü koruyabilmek için Türkiye'nin terörle
mücadelede küresel bir misyon yüklenmesinin mecburi olduğunu ortaya koymuştuk
MHP olarak, bugün de aynı kanaatlere sahibiz. Temenni ederiz ki bugün,
Hükûmetimiz Türkiye'nin terörle mücadelesinde NATO’nun ülkemizin yanında
durmasını sağlayacak tedbirleri ve iş birliğini geliştirmelidir. Bugün, Türkiye
terörle mücadelede yalnız kalmıştır. NATO, Türkiye'nin yanında durmuyor.
Afganistan’da NATO’nun yanına biz gittik, katkı yaptık ama NATO, bugün, bizim
çok yönlü terör savaşımızda bize destek vermemektedir. O bakımdan, bu
hususların yeniden teemmül edilmesi lazım. 
2001’den
itibaren, ülkemiz uzun süre ISAF Komutanlığını ve Kâbil Bölge Komutanlığını da
yürütmüştür, Afganistan’daki NATO eğitim misyonuna personel katkısında
bulunmuştur. Kâbil Bölge Komutanlığında Gazi Askerî Eğitim Merkezini kurmuş,
Vardak ve Cevizcan’da iki il imar ekibi tesis etmiştir ve önemli hizmetlerde
bulunmuştur. 
Ordumuz,
Afganistan’da muharip olarak bulunmamıştır ve bundan sonra bulunmayacaktır.
Biraz sonra da bu konuyu izah edeceğim, muharip olmayarak, gayrimuharip bir güç
olarak katılmanın ne kadar önemli olduğunu izah edeceğim. 
ISAF
Harekâtı, 2012 Chicago Zirvesi ile 2014 Galler Zirvesi’nde NATO devlet ve hükümet
başkanlarının aldığı karar doğrultusunda 31 Aralık 2014 tarihinde
tamamlanmıştır. 
1
Ocak 2015 tarihinde başlatılan Kararlı Destek Misyonu, muharip bir nitelik
taşımamaktadır. Bu Misyon, ülke genelinde güvenlik sorumluluğunu bütünüyle
üstlenecek olan Afgan ulusal güvenlik güçlerine ve güvenlik kurumlarına eğitim,
danışmanlık ve yardım sağlamak amacını taşımaktadır.
Sayın
Başkan, değerli milletvekilleri; geçtiğimiz temmuz ayında gerçekleştirilen NATO
Varşova Zirvesi’nde alınan kararla Afganistan Misyonu 2020 yılına kadar
uzatılmıştır. Bu karar ve Misyonun devam etmesini biz destekliyoruz MHP olarak.
Sayın
Başkan, değerli milletvekilleri; 2001 yılı Ekim ayında bu tezkere buraya ilk
geldiğinde, 57’nci Hükümet zamanında ilk geldiğinde 2000 yılında muhalefet
sıralarından -iktidar sıralarında başkaları vardı- bu tezkereye çok büyük
itirazlar yapıldı, ama 57’nci Hükümet ve MHP bu tezkereyi buradan geçirdi. Ama
nasıl geçirdi? Gayrimuharip olarak geçirdi yani muharip olmayan bir güç
gönderilmesi ve bu çok isabetli bir karardı çünkü eğer hakikaten Türk ordusu,
Türk askerî unsurları Afganistan’a muharip olarak gitselerdi çok büyük bir
felaket olurdu ve Türkiye için, Türkiye’nin tarihî itibarı için çok büyük bir
yanlış olurdu. Böyle bir yanlışı bu Meclis ve 57’nci Hükümet, bunu yapmadı. Bu,
takdire şayan bir şey, kayda düşmesi lazım. Yani oradaki siyasi kararın ne
kadar önemli olduğunu, NATO’nun çağrısına katılıyoruz, uluslararası çağrılara
katılıyoruz. Biz NATO üyesiyiz ve NATO’da da olan mükellefiyetimizi yerine
getiriyoruz, ama bunu yerine getirirken millî menfaatlerimizi esas alarak -NATO’ya
sadığız, NATO üyesiyiz, mükellefiz, mecburiyetlerimiz var, ama- biz, bunları
millî menfaat prizmasından geçirerek yapıyoruz. 
O
bakımdan, Türkiye'nin 2001’de aldığı karar çok önemli bir karardı. O günkü
muhalefet -isim vermeyeceğim, bunlar kayıtlarda var- tezkerenin geçmemesi için
çalışırken diyordu ki: “Böylesi bir adım Türkiye'yi Asya’ya
yabancılaştıracaktır.” O zaman muharip bir kuvvet gitseydi yabancılaşma olurdu,
ama muharip bir kuvvet gitmedi, barışçıl bir kuvvet, imar edici bir kuvvet,
bayındırlık kuvveti gitti ve orada çok büyük hizmetler yapıldı. O günkü
Hükûmetin ülkemizin NATO’daki katkısını gayrimuharip olarak sınırlaması, bugün
bu kararın ne kadar doğru ve isabetli bir karar olduğunu ortaya koymaktadır.
2001 yılından bu yana, Türkiye, Afganistan’ın harap olması değil kalkınması,
çatışmaya değil huzura ve istikrara kavuşması yolunda önemli hizmetlerde
bulunmuştur. 
Son
on sene içerisinde Afganistan’a müteaddit defalar gittim İslam İşbirliği
Teşkilatı Genel Sekreteri olarak ve orada, sokaktaki insandan Devlet Reisine
kadar bütün Afganistan halkı içerisinde Türkiye'ye karşı olan sevginin,
itibarın, hem tarihten gelen hem ISAF’tan gelen hizmetlerden dolayı çok büyük
olduğunu görüyorum. İşte, bununla iftihar ediyoruz ve biz, bunun da örnek
olmasını temenni ediyoruz. Afgan halkının ve devlet yetkililerinin, Türkiye'nin
bu hizmetlerinin ne kadar değerli olduğunu ifade ettiklerine bizzat şahit
oldum.
Sayın
Başkan, değerli milletvekilleri; bugün, Türkiye, İslam İşbirliği Teşkilatı
Zirve Başkanlığını 2016 yılından itibaren deruhte etmiş bulunmaktadır. Bugün
Türkiye bu zirvenin başkanlığını yürütmektedir. Geçmiş yılların birikimini
seferber ederek barışın ve refahın sağlanması hususunda katkı yapacağına
inanıyorum. 
Sayın
Başkan, değerli milletvekilleri; temennimiz, Afganistan örneğinde olduğu gibi,
Türkiye'nin uluslararası ittifaklarla birlikte daha sağlıklı bir iş birliği
içerisinde bulunmasıdır. Bugün karşılaşmakta olduğumuz çok yönlü terör
savaşında bu tavır izlenirse ülkemizin bayrağı, milletimizin misyonu ve
devletimizin ağırlığı şüphesiz daha ileri bir noktaya taşınacaktır. 
Konuşmama
son verirken yüce Meclisi saygıyla selamlar, hepinize hürmetlerimi sunarım. 
Teşekkür
ederim Sayın Başkan. (MHP sıralarından alkışlar) 
BAŞKAN
– Teşekkür ederim Sayın İhsanoğlu. 
Gruplar
adına ikinci söz hakkı Halkların Demokratik Partisi Grubu adına Bingöl
Milletvekili Hişyar Özsoy’a aittir. 
Buyurunuz
Sayın Özsoy. (HDP sıralarından alkışlar) 
HDP
GRUBU ADINA HİŞYAR ÖZSOY (Bingöl) – Teşekkür ederim Sayın Başkan. 
Ben
de partim HDP adına, Türk Silahlı Kuvvetleri unsurlarının NATO’nun Afganistan’da
icra edeceği Kararlı Destek Misyonuna şu ana kadar sunduğu desteğin iki yıl
daha uzatılmasına dair Başbakanlık Tezkeresi üzerinde söz almış bulunuyorum.
Genel Kurulu saygıyla selamlıyorum. 
Konuşmama
başlamadan önce 2016 yılına dair birkaç şey söylemek istiyorum. Az önce
içeride, kuliste, şu an Divan’da olan bir arkadaşımızla sohbet ederken
arkadaşının kendisine söylediği bir şeyi sadece burada tekrarlamak istiyorum.
Demiş ki arkadaşı: “2016 yılında Türkiye'nin başına bir tek meteor düşmedi,
onun dışında her şey oldu.” Gerçekten inanılmaz zor, kanlı bir yıl yaşadık.
2017’nin daha iyi olmasını umut ediyoruz ama biliyoruz ki ve öyle görünüyor ki
bu umutlarımız da boş temenniler çünkü 2017 yılında ekonomik anlamda inanılmaz
zorlanacağız, Suriye savaşı devam edecek, Avrupa’yla ilişkiler daha gerilimli
bir hâl alacak. Yani, kızıl kıyamet bir sürecin içerisinden geçerken üstüne
üstlük bir de başkanlık sistemi mevzusunda birbirimizi götürüp getireceğiz,
Allah hepimizin sonunu hayır etsin diyorum baştan.
Meteor
düşmeyebilir Türkiye’nin başına 2017 yılında ama meteor şiddetinde birtakım
siyasal gelişmelere şehadet edebiliriz, şahitlik edebiliriz çünkü Türkiye’de
bütün kurumlar dağılmış durumda, hemen hemen işleyen tek bir kurum yok. “Bu
hengâmenin, bu karambolün içerisinden belki başkanlık sistemiyle çıkabiliriz.”
gibi bir düşünce var ama öyle görünüyor ki başkanlık sistemi olsa dahi Türkiye’nin
temel problemlerinde, temel sorunlarında çelişkiler artarak devam edecek.
Değerli
arkadaşlar, hem Sayın Bakan hem gruplar adına şu ana kadar söz alan
arkadaşlarımız bu NATO bağlamında Afganistan’a verilen desteğin önemli oranda
insani gerekçelerini konuştular. Arkadaşlar, şu ana kadar NATO’nun herhangi bir
dünya ülkesine insani kaygılarla müdahale ettiği görülmemiştir, bir defa bunun
gerçekle hiçbir alakası yoktur. İslam coğrafyasında yaptığı sadece son üç
müdahaleye bakın: Afganistan’a bakın, Irak’a bakın, Libya’ya bakın. Yani
Türkiye bir NATO üyesi, tabii birtakım yükümlülükleri söz konusu. Bu
yükümlülükler çerçevesinde kendisinden talep edilir, müzakere eder, bu
çerçevede NATO’ya katkılarını sunar. Şimdi oturup derin bir Türkiye-NATO
ilişkilerine girecek bir durumumuz yok. Bu tezkere de zaten geçecek, onu da
gayet iyi biliyoruz. 
Sadece
şunun altını çizmek istiyorum: Bu askerî müdahaleleri insani gerekçelerle
meşrulaştırma -bugün AKP’nin böyle çok canhıraş bir şekilde savunduğu bu durum-
çok basit bir şekilde 11 Eylülden sonra “Bush Doktrini” çerçevesinde yapılanmış
bir konsept. Afganistan’a özgürlük götüreceklerdi, değil mi? İnsani anlamda
oraya gidip müdahalede bulunacaklardı, esaret altındaki o özellikle Afgan
kadınlarını kurtaracaklardı. Açıkça, İslamofobik dünya kadar söylemin kullanıldığı,
mobilize edildiği bir askerî müdahaleyi insani birtakım gerekçelerle, o onun
sosuydu, o onun kılıfıydı… Bunu yaptılar. Irak’ta hakeza. Yine, zaten dışarıdan
askerî müdahaleler olduğu zaman onu sürekli olarak insani birtakım gerekçelerle
siz meşrulaştırırsınız. Yani, Irak’a müdahale ettiği zaman “Vallahi, ben
gidiyorum, Irak’ta o petrol için gidiyorum.” ya da ”İsrail’in güvenliği için
gidiyorum.” falan demez, Irak’ta bir diktatör var… Ki vardı yani Saddam bir
diktatördü, onu yadsımıyoruz ama gerekçe burada diktatörleri ortadan kaldırıp
demokrasi getirme, daha insani bir yaşam kurma falan değil, kimse kimseyi
kandırmasın. Bu Meclisin de gerçekten saygınlığına halel geliyor gibi
düşünüyorum. Diktatörleri indirecekse gitsin Suudi Arabistan’dan başlasın. Dünyada
başka diktatör mü yok? Her taraf diktatör ve o diktatörlerin çok önemli bir
kısmı zaten NATO tarafından da desteklenmiş. Yani, bütün bunlar kayıtlı,
tarihte var. Dolayısıyla, böyle romantik bir yerden “Dostumuz, canımız,
ciğerimiz, biz destekliyoruz”un ötesinde, Türkiye’nin yükümlülükleri var, bu
yükümlülükleri yerine getiriyor. Bunları da insani birtakım gerekçelerle
meşrulaştırmanın çok anlamı yok. Bu arada, Afganistan’a yapılan hastaneler var,
onlar var, okullar var falan filan da ben gerçekten merak ediyorum, bunun ne
kadarını şu an “FETÖ’cü” olarak adlandırdığınız kesimler yapmış. Sayın Bakan az
önce hepsini sahiplendi. Biliyorsunuz onlar “hizmet” adı altında birçok ülkede
hastaneler, okullar falan yapıyorlardı. Gerçekten bilmediğim için soruyorum
bunu.
Değerli
arkadaşlar, Afganistan’ı bugün ben size konuşmayayım; Türkiye-Afganistan
ilişkilerini, NATO-Afganistan ilişkilerini. Onunla ilintili, onunla alakalı ama
Türkiye’yi çok daha fazla ilgilendiren Pakistan’ı konuşalım istiyorum bugün.
Birazcık Pakistan’ı konuşalım çünkü Pakistan, daha doğrusu “Pakistanlaşma”
kelimesi 2014 yılından itibaren uluslararası siyaset çevrelerinde, siyaset
bilimcileri arasında, siyaset yapıcılar arasında sürekli kullanılan bir kavram
ve Türkiye için kullanılıyor. “Türkiye Pakistanlaşıyor mu?” diye yüzlerce yazı
yazıldı; Türkiye’de de yazıldı, dışarıda da yazıldı. Bundan kasıt şu:
Biliyorsunuz Pakistan’ın 1980’ler, 1990’lar boyunca -hatta hâlâ devam ediyor
bu- son otuz beş yıldır değişik biçimlerde Afganistan’ın iç siyasetine müdahil
olduğunu biliyoruz ve Türkiye'nin Suriye’yle olan ilişkilerine çok büyük
benzerlik arz ettiği için sürekli olarak “Pakistanlaşma” kavramı kullanıldı bu
son dönem Türkiye-Suriye ilişkilerini anlama bakımından. 
Tabii,
benim yaşım öyle çok fazla değil ama hatırlıyorum, bu Ziya-ül Hak’lı dönemleri
hatırlıyorum. O zaman sürekli olarak TRT 1’de, sonra 1990’larda kanallar çıktı
sürekli izliyorduk işte Pakistan, Afganistan, Peştunlar gidiyor destek
veriliyor, mücahitler vardı. Biz de küçüğüz tabii, bütün bunlara inanılmaz bir
sempatiyle bakıyoruz. O zamanlar tabii hatırlarsınız “Cive Pakistan” diye
şarkılar falan da yapılırdı 1980’lerin sonunda, 1990’larda. Ne yaptı Ziya-ül
Hak? Çok benzer bir şekilde bu stratejik derinliğe yani Davutoğlu-Erdoğan Hükûmetinin
öngördüğü o stratejik derinliğe benzer bir şekilde Ziya-ül Hak da biraz
panislamist bir şekilde, Afganistan, Özbekistan, Tacikistan, İran’ı kapsayacak
şekilde nüfuz alanını genişletmeye çalışıyordu. 
Yine,
Pakistan Cumhurbaşkanı Kabil’de cuma namazı kılacağını söylüyordu. Bilmiyorum
bir benzerlik kurabiliyor musunuz? Buradaki Hükûmetin Suriye’de Emevi Camisi’nde
cuma namazını hatırlatıyor bize. 
Bunun
dışında, Pakistan, Afganistan’daki etnik, politik, mezhepsel çelişkileri
derinleştirdikçe aslında kendi ülkesinde de etnik, mezhepsel çelişkileri
derinleştirdi -ki birazdan gireceğim o konuya da- bunun Pakistan’a daha sonra
faturası çok büyük oldu, bumerang etkisi yaptı, Pakistan’a etkisi çok büyük
oldu. 
Başka
ne vardı? Peşaver, uluslararası, Selefilerin, Vahabilerin, değişik fundamentalist
grupların merkezi hâline gelmişti. Pakistan dünyanın her bir tarafından gelen
militanları oradan Afganistan’a gönderiyordu. Peşaver biraz bizim Gaziantep’e
benziyor güncel bağlamda. Bu da yapıldı. 
Pakistan’ın
istediği, Afganistan’da kendisine yakın birtakım İslamcı grupların iktidarda
olmasıydı. Suriye’de, biliyorsunuz, Hükümet de, bizim Hükûmetimiz de İhvan
üzerinden orada bir değişikliğe gitmeye çalıştı, temel konseptini burada kurdu.
Bunun dışında, Pakistan CIA’yle birlikte çalışıp eğit donat yapıyordu.
Afganistan’dan da Pakistan’a 3 milyon kadar mülteci gitmişti ve o mültecilerin
önemli bir kesimi militanlaştırılıp tekrar Afganistan’a postalanıyordu. Türkiye’ye
de 3 milyon civarında mülteci geldi. Biz biliyoruz ki o mültecilerin en azından
bir kısmı militanlaştırıldı, hem de CIA tarafından eğit donat programlarıyla
birlikte yapıldı. Benzerlikler çok fazla, çok ilginç. 
Bunun
dışında ne yapıldı? Biliyorsunuz, Taliban militanları Pakistan’da
silahlandırıldı, eğitildi, finanse edildi. Pakistan istihbaratı bütün bunları
organize ediyordu. Yani, MİT’in Suriye’deki değişik örgütlerle kurduğu, hani
“aşırı” dedikleri örgütlerle kurduğu ilişkilere ben artık burada gitmeyeyim.
Burası inkâr etse bile bütün dünya âlem konuşuyor yani belgeleriyle
bulgularıyla konuşuyor, ortada böylesi bir durum söz konusu. Ama, çok da ilginç
bir durum daha var arkadaşlar: Şimdi, Pakistan’ın desteklediği bu gruplar bir
noktadan sonra dönüp Pakistan’ı vurmaya başladı. Biz dâhil buradaki muhalefet
partileri defalarca -kavram olarak kullandılar mı bilmiyorum ama- “bumerang”
kavramını kullandık, dedik ki, siz bu şekilde Suriye savaşına müdahil olup
önünüze gelen örgüte destek verirseniz yarın döner gelir, bu ülkeyi vurur
dedik. IŞİD’i, El Nusra’yı, Ahrar-uş Şam’ı buralarda zikrettik. Hatta, bunu
söylerken Pakistan örneğini o zaman da vermiştik -ben kendim de bunu bu
kürsüden konuşmuştum- dedik ki: Gelecek, sizi vuracak. Niye vuracak? Bakın,
Pakistan’da o militanların Afganistan’dan dönüp Pakistan’ı vurmasının temelinde
11 Eylül saldırıları vardı. 11 Eylül çok kritik bir dönem, 11 Eylülden sonra
Pakistan üzerinde uluslararası baskı inanılmaz arttı. Yani, Pakistan’a dediler
ki: Bu cihadist dedikleri, selefi dedikleri örgütlerle ilişkini kes çünkü o
örgütler bir dönem komünistlere karşı savaşıyordu, şu an bizim başımızın belası
oldular. Yani, bizim desteklediğimiz, beslediğimiz, büyüttüğümüz gruplar şu an
bizim başımızın belası oldu. 
Pakistan
o gruplara sırtını dönmeye, o gruplara yaptırım uygulamaya başladığı noktada
Taliban dönüp, öyle mi, yirmi yıldır kullanıyorsunuz bizi, şimdi de bir paçavra
gibi bizi bir köşeye atacaksınız dedi, döndü, Pakistan’a saldırdı ve Pakistan’da
şu an doğru düzgün bir devlet egemenliği yok, kırsal alanların çok önemli bir
kesimi değişik örgütlerin elinde şu an, devlet çökmüş durumda. Bumerang
etkisinden kastımız buydu. 
Değerli
arkadaşlar, maalesef, gelinen aşamada, biz bu IŞİD saldırısını, buradaki IŞİD
saldırısını bir rastlantı gibi görmüyoruz. Öyle, dış mihraklar Türkiye'nin bekasını
bozacak falan filan, bunlar gerçekten, bir noktada, hamaset ve boş laf. Dış
mihrak her zaman ülkeyi karıştırmak isteyebilir, siyasi sorumluluk şunu
gerektirir: Sen bu ülkenin içinin karışmasını engelleyecek önlemleri siyaseten
alacaksın. Olabilir, Türkiye'nin bölgesel, küresel rakipleri var, düşmanları
var, olabilir, her ülkenin var. Yok mu? Ama sen kendi ülkeni öyle bir dizayn
edeceksin ki dışarıdan gelecek olan bu tehditleri zamanında farkına varıp bloke
edesin. Bu yapılmadı. Ne yapıldı? “Esad’ı indireceğiz.” dediler. Bütün dünya
durdu yani böyle bir şeyi mümkün görmedi, Amerika dâhil; ısrarlı bir şekilde,
“Esad’ı indireceğiz.” dediler, önüne gelen bütün örgütlere dolaylı, direkt
ekonomik destek, lojistik destek, diplomatik destek, askerî destek sundular.
Hatırlıyorsunuz, İstanbul’da heyet üstüne heyet, toplantılar yapılırdı.
Türkiye'nin sınırları içerisinde onlarca militan yetiştirme kampı yaptılar. Bir
de bunları da NATO üyesi olarak yaptılar ha, bir de ortada böyle ilginç bir
durum var, NATO üyesi olarak yaptılar. Tabii, NATO bunları da yazıyor, o da
ayrı bir şey. Biliyorsunuz, bu tür şeyler unutulmaz, vakti zamanı geldiği zaman
dosyaları raflardan indirirler, önlerine koyarlar, öyle pazarlık yaparlar. 
11
Eylül saldırılarından sonra Pakistan, siyasetini değiştirmeye başlayınca bu tür
örgütlerle, bu örgütler dönüp vurdular. IŞİD saldırıları ne zamandır Türkiye’yi
sarsmaya başladı? Tabii, şeyi alıyoruz, o daha çok HDP kitlesine yönelik olan
saldırıları bir köşeye bırakıyoruz çünkü onlar genelde sayılmıyor zaten bu
saldırılardan, mesela, Diyarbakır’da bizim mitingimize yapılan ilk saldırı,
değil mi, genel başkanımız, grup başkan vekillerimiz ölümden kurtulmuştu, sonra
Kobani’de oldu, sonra Ankara’ya geldi, Antep’e gitti, İstanbul’a gitti.
Boğazımızı yırttık burada, bir araştırma komisyonu şu Meclise kurdurtamadık “Ne
oluyor, ne bitiyor bir öğrenelim?” diye, muhtemelen kapatmak istedikleri vardı,
görünmesini istemediği onlarca ilişki vardı, biz yapamadık. Şimdi, IŞİD
gidiyor, vuruyor, burada boş hamasetle, yine aynı kelimelerle “Terörün kökünü
getireceğiz, ininde vuracağız, başını ezeceğiz.” Kimse inanmıyor. Ben 40
yaşındayım, kırk yıldır aynı saçma sapan lafları dinliyorum. Şu an Ankara’da
Kızılay’da, İstanbul’da Taksim’de, Beşiktaş’ta, Kadıköy’de hiçbir yerde
insanlar kalabalık bir ortama giremiyor. Neyi bitiriyorsunuz? Gerçekçi olun,
hamaset yapmayın. Siyaseten bir sorumluluğunuz var, bu ülkedeki insanların her
birinin can güvenliği sizin sorumluluğunuz. Sadece eleştiri olsun diye de
söylemiyoruz, gerçekten sırf polemik, eleştiri yapmak için konuşmanın çok çok
ötesindeyiz çünkü az önce dediğim gibi, 2017’de Türkiye'nin başına meteor
düşmüşten daha beter şeyler gelebilir ve hepimiz de bunun içerisindeyiz,
hepimiz de kaygılanıyoruz, o konuda en azından kaygılarımız ortak. Yani burada
4 partideki bütün arkadaşların, siyaseten birbirimizi neredeyse reddettiğimiz
noktada bile kaygılarının ortak olduğunu görüyoruz. 
İnsanlar
Türkiye’de rahat değil dediğimiz zaman şuradan, şu sıralardan bize laf
atıyorlardı: “Yok, biz hepimiz çok rahatız, rahat olmayan sizlersiniz.”
diyorlardı. Bakın, kimse rahat değil. Ekonomik kriz önümüzdeki dönem
derinleşecek, Suriye’deki iç savaş öyle kolay kolay bitecek durumda değil.
Ortada bölgesel bir kriz, Türkiye’deki siyasi kriz, Türkiye’deki ekonomik kriz,
küresel kriz ve bütün bu krizlerin içerisinde 4 tane siyasi parti yan yana
gelip bir konuyu, herhangi bir konuyu aklıselim bir şekilde konuşabilecek
durumda değil. Bu kadar kamplaşma, bu kadar kutuplaşma yapıldıktan sonra şimdi
de Cumhurbaşkanı her tarafta oturuyor: “Hadi gelin, bir olalım, birlik olalım.”
Güler misin, ağlar mısın! 
Değerli
arkadaşlar, Türkiye uluslararası baskı sonucu IŞİD’le olan ilişkilerini revize
etmeye çalışıyor belli. IŞİD üzerinde birtakım yaptırımlar uygulamaya
başladılar, sınır kontrollerini daha sağlam yaptılar yani IŞİD’le bir şekilde
mücadeleye başladılar, bu gördüğümüz bir durum. Ne kadar istekli, ne değil,
bunu ayrı tartışıyoruz ama belli ki IŞİD Türkiye’nin içine girdiği son dönem
ilişkileri kendisine tehdit olarak görmüş ve şu an şu psikolojide: Direkt
veyahut da dolaylı bizi desteklediniz, bize göz yumdunuz, şimdi de bizi satışa
mı getiriyorsunuz? Bir önceki burada yaptığım konuşmada aynen onu söylemiştik.
Öyle politikada çiçekten çiçeğe konamazsınız, bir çiçekten diğerine geçersiniz
başınıza dünya kadar felaket getirirler. Spekülasyon yapmak istemiyoruz ama
öyle görünüyor ki Suudi Arabistan ve Körfez ülkeleri Türkiye’nin İran ve Rusya’yla
yakınlaşmasından son derece rahatsızlar, sadece bir yerde not düşmek lazım
bunu. Bu tür herhangi bir suçlama getirmiyorum burada ama Türkiye hani bütün
hepsini idare etmeye çalışırken bir taraftan Suudileri, Körfez’i, Amerika’yı,
bir taraftan İran’ı, Rusya’yı, herkesi idare edebileceğini düşünüyor. Değerli
arkadaşlar, çelişkilerin bu kadar sertleştiği bir yerde herkesi idare etmeye
çalışırsınız sonra herkesten olursunuz, cıs cıbıldak ortada kalabilirsiniz.
Ortada böyle bir durum var, tercih tabii ki Hükûmetin yani orada bizim o konuyu
çok hani eleştiririz, söyleriz de bunu belirleyecek bir durumda değiliz, kendi
paşa gönülleri bilir. Ama, bunun siyasi faturasını sadece kendileri değil,
bütün bir halk olarak herkes ödüyor bu ülkede. 
Hâl
böyleyken biz tekrar söyleyelim yani Afganistan’la başladık, Pakistan’la devam
ettik, getirdik Suriye’ye bağladık. Önümüzdeki dönem öyle görünüyor Türkiye’nin
temel dış politikasının ekseni yine Suriye olacak. Biz, hâlâ geç olmadığını
düşünüyoruz, belki de geçtir de öyle umut etmek istiyoruz, diyoruz ki Türkiye’ye:
“Suriye’yle ilgili politikanda stratejik bir değişikliğe git.” Burada onlarca
defa tekrarladık, bir daha söylüyoruz: “Kürtleri Türkiye Cumhuriyeti devletinin
beka sorunu olarak görme, onlarla dostane, yapıcı ilişkiler kur. Zaten kurmuş
olsaydın şu an IŞİD veyahut da başka örgütlerin başına getirdiği felaketler
başına gelmemiş olurdu.” Maalesef görebildiğimiz kadarıyla derin sularda,
muğlak sularda, labirentler içerisinde dış politika olarak hâlâ nereye
gideceğini bilmeyen bir Türkiye gerçeği var. Umuyoruz bu, Türkiye’nin başını belalardan
belalara sokmaz. 
2017
yılında hepinizi saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Özsoy. 
Şimdi,
konuşma sırası Cumhuriyet Halk Partisi Grubu adına Ardahan Milletvekili Öztürk
Yılmaz’da. 
Buyurunuz
Sayın Yılmaz. (CHP sıralarından alkışlar)
CHP
GRUBU ADINA ÖZTÜRK YILMAZ (Ardahan) – Sayın Başkan, değerli milletvekilleri;
NATO’nun Afganistan’da icra ettiği Kararlı Destek Misyonu çerçevesinde silahlı
kuvvetler unsurlarımızın görevlendirilmesine ilişkin Hükûmetin sunmuş olduğu
tezkere konusunda Cumhuriyet Halk Partisi Grubu adına söz almış bulunuyorum.
Yüce Meclisi saygıyla selamlıyorum. 
Afganistan,
bizim dostumuz, kardeşimiz, tarihin önemli bir dönemini birlikte paylaşmışız.
Orada bizim dilimizi konuşan topluluklar var, mezarışerif var ve Afganistan,
gerçekten bizim Kurtuluş Savaşı’mıza da önemli destekleri olmuş bir ülke. 
Afganistan’ın
son çeyrek asır, hatta yarım yüzyıldır içinden geçtiği trajedi gerçekten
konuşulmaya değer. Önce Sovyet işgali, arkasından işgalin püskürtülmesi ve
sonlandırılması, sonra Taliban’ın Afganistan’a çöreklenmesi, El Kaide’nin
yönetime ortak olmak istemesi ve daha sonra 11 Eylül saldırısı ve Taliban
rejiminin devrilmesi, akabinde Afganistan’da yeni bir yönetim yapılanmasına
geçiş, Bonn süreci ve ondan sonra ISAF ve geliyoruz bugün Kararlı Destek
Misyonu. Neredeyse otuz yıldır Afganistan kan kaybediyor, ülke hâlâ istikrara
kavuşamadı. Afganistan’daki çekişme, Kâbil’de, Kandehar’da, Mezar-ı Şerif’teki
çekişme bitmedi ve böyle giderse kolay da bitmeyecek. 
Obama
yönetimi başa geldiğinde iki cephede savaşı bitirme stratejisi vardı; bir
tanesi Afganistan’dı ve diğeri Irak’tı. Irak’tan erken çekildiği için
eleştirildi ve Irak’ın başına gelenler hepinizin malumu. Afganistan’da da aynı
kararı uygulayacaktı, tam ona gidiyordu ki bu, Kararlı Destek Misyonu gündeme
geldi. Esasen Afganistan’daki uluslararası mevcudiyet bir kenara bırakılırsa
Afganistan’ın tekrar Taliban dönemine dönme riski mevcuttur ve bu, gerçek bir
risktir. 
Biz
elbette Afganistan’ın istikrarı, bağımsızlığı, toprak bütünlüğü, Afganistan’da
iyi bir yönetim yapılanmasının oluşturulması ve içeriden kaynaklı tehditlerin
Afganistan’da bertaraf edilmesi konusunda Afganistan’a her türlü desteği
sürdürmeye devam etme konusunda kararlıyız. Dolayısıyla bugün gelen tezkereyi
de destekleyeceğiz. Umuyorum ki Afganistan bir gün gelir uluslararası
mevcudiyetin olmadığı bir Afganistan olur ve Afganistan kendini yönetir hâle
gelir. 
Esasen
uluslararası sistemde bir noktada manda sistemi devam ediyor. Bosna’da manda
sistemi devam etti uzunca süre ve hâlâ devam ediyor, Afganistan’da da olan
odur. Bu ülkelerin hiçbiri kendi yönetimlerine karar veremiyor, hep ya bir
uluslararası mevcudiyet bunların üstünde konumlanıyor ya da bunlar iç çatışma
ve savaş nedeniyle uluslararası toplumun desteğine ihtiyaç duyuyorlar ve
sonuçta bu ülkeler kendilerini yönetemiyorlar. Bunlar başarısız ülkeler,
dostumuz, kardeşimiz, desteğimiz sonsuz ama başarısız ülkeler, kendi toprakları
üzerinde bir devlet oluşturamamış, merkezî idareyi kuramamış devletler,
başarısız olmuş devletler. Biz, o başarısızlığı gidermek için uluslararası
toplumla birlikte çalışıyoruz. 
Afganistan’daki
bu yönetim yapısının boşluğunda ne oldu, neydi Afganistan’ı bu çamurun içine
sürükleyen? Afganistan’daki en önemli konu radikal cihatçı unsurlardır,
Afganistan’ı perişan ettiler. Afganistan’ın bugün belini hâlâ doğrultamamasının
temel sebebi bunlar. Bunlar, Afganistan’ın kültürel karakterini değiştirmek
istediler, Afganistan’ın normal tarihin akışında devam eden tarihine set vurmak
istediler ve Afganistan’ı radikalleştirmek istediler. Sonuçta Afgan toplumunun
bir kısmı bunlara hasmane hâle geldi ve sonuçta olan oldu. 
Bakınız, Afganistan’daki bu tehdit, Afganistan’da biraz
işler uluslararası mevcudiyetle yoluna girdikten sonra dünyanın başka
bölgelerine yayılır hâle geldi. Bunlar, bu tehdit Çeçenistan’da ortaya çıktı,
orayı radikalleştirmeye başladılar; ora bitti, Irak’a geldiler, Irak’ı allak
bullak ettiler. Irak’ta El Kaide’nin öldürdüğü, Amerikan askerlerinin
öldürdüğünden daha fazla hâle geldi yani Irak’ta Iraklıların Iraklıları öldürme
oranı Amerikalıların Iraklıları öldürme oranını geçti çünkü bu radikal cihatçı
grupların kana doymayan hırsları, ihtirasları Irak’ı perişan etti. Ne oldu
sonra? Irak’ı çökerttiler, Irak’ta merkezî bir otoritenin olmasını engellediler
ve Irak’ta çare olarak da maalesef doğru dürüst bir yönetim değil, mezhepçilik
endeksli bir yönetimle bu işin içinden çıkılacağı anlaşıldı, böyle bir yanlış
yola girildi. Sonuçta olan oldu ve Irak fiilen defakto olarak üçe bölündü. Irak’ta
bitmedi bunlar, Suriye’ye yerleştiler. Suriye’de AKP yönetimi rejim
değişikliğine kalkışıp Suriye’de bir rejim değişikliği sevdasına girip Suriye’de
yeni bir yönetim yapılanması oluşturmaya başladığı andan itibaren “Esad gitsin
de ne olursa olsun.” anlayışıyla hareket edince maalesef radikal unsurlar,
cihatçı unsurlar desteklendi, bu araziye sürüldü, burada da merkezî otorite
Irak’taki gibi zayıflatıldı, merkezî otoritenin beli kırıldı. Sonra bunlar
bölgelere yığılmaya başladılar, alan hakimiyeti oluştu. Önce El Nusra Rakka’yı
elinde bulunduruyordu, kendi yapılanması olan IŞİD çıktı, Rakka’yı El Nusra’dan
aldı. Bakınız, bu tehdit burada da bitmedi, devam etti, Mali’ye sıçradı bunlar,
Libya’ya sıçradı, Libya’da Sirte bölgesine hâkim oldular, orayı işgal ettiler.
Bu cihatçı kafa, bu radikal unsurlar Nijerya’ya gittiler, Nijerya’da merkezî
otoriteyi zorlayacak eylemlere giriştiler, ülkenin bir bölümüne hâkim olmaya
çalıştılar. Devam etti bunlar, Somali’ye geçtiler, Somali’de maalesef içler
acısı katliamlar yaptılar. Yemen’de bugün büyük bir varlık gösteriyor aynı
cihatçı kafa ve burada da bitmeyecek bu. Bakınız, olayı doğru teşhis edelim. Bu
cihatçı kafa, radikal kafa, bu kökten dinci kafa devam ettiği sürece Müslüman
dünyasına barış gelmeyecektir çünkü bunlar kan kusuyor. Bunların öldürdüğü
başka bir inanca sahip insanlar değil maalesef ve maalesef bunlar kendi
inancındaki insanları yok ediyorlar, en fazla Müslümanlara düşman bunlar. Bütün
inançlara düşman, Hristiyan’a düşman, Musevi’ye düşman, ateiste düşman, herkese
düşman bunlar. Bu insanlar, maalesef bizim kültürün arka bahçesinde yer alan
pislikler. Bu pislikler bütün bu coğrafyayı allak bullak ettiler. (CHP
sıralarından alkışlar) Bu coğrafya bunlardan temizlenmedikçe dünyaya huzur,
barış gelmeyecektir. Açıkça söylüyorum, bu yüzyılın tehdidini başka yerde
aramayın, bunlardır tehdit. İstanbul’da bomba patlatanlar, insanları, sivil
insanları tarayanlardır bu tehdit. Bütün, her tarafa bunlar yayılmıştır.
Bunlara sahip çıkmadan, bunların üzerine bütün kararlılıkla gittiğimiz zaman
ancak bu önlenebilecektir. 
Bir başka konu, belirtmek isterim, bu tehdidi elbette
bir tek Hükûmetin sorumluluğuyla aşamayacağımızı bilmeliyiz. Biz bu konuda her
türlü desteği vermeye hazırız yeter ki bu kafa anlaşılsın, bunların ne yapmak
istedikleri anlaşılsın, bu tekfiri grupların, bu cihatçı grupların, bu kökten
dinci grupların niçin savaş verdikleri anlaşılsın ve bunlara göre yeni bir
strateji geliştirilsin. MİT’teki yapılanma bunlara göre yapılansın, Diyanet
İşleri Başkanlığında bunlarla ilgili psikolojik yeni merkezler kurulsun, Millî
Eğitim Bakanlığı bunlarla ilgili yeni bir öğreti geliştirsin; yeter ki kapsamlı
mücadele olsun biz o mücadelenin bayraktarlığını yaparız. 
2016 yılının 2017 yılına devrettiği en önemli
konulardan bir tanesi hiç şüphesiz Kıbrıs konusudur. Bakınız, Kıbrıs konusunda
9 Ocaktan 11 Ocağa kadar iki lider Cenevre’de görüşme yapacaklar; 12’sinde ise
garantör ülkelerin, yani Türkiye, Yunanistan ve İngiltere’nin de yer aldığı, 3
ülkenin de yer aldığı 5’li görüşmeler olacak. Kıbrıs konusunda kritik bir
aşamaya gelindi. Biz Kıbrıs konusunun hiçbir surette taviz verilerek
kapatılmasını kabul edemeyiz, etmemeliyiz. Hele özellikle, Akdeniz’in incisi,
bir gemi gibi olan, Orta Doğu’ya hâkim bir coğrafyanın timsali olan böyle bir
yeri biz sırf çözüm olsun diye verip kalkamayız. Kıbrıs konusu elzemdir. 
Bakınız,
hiçbir dönemde olmadığı kadar toprak tavizleri veriliyor. Biz reddediyoruz,
diyoruz ki “Yok böyle bir şey, her konuda anlaşılmadıktan sonra hiçbir konuda
anlaşılmış sayılmayız.” ama yüzde 29,2’yi kabul ettik. Daha henüz müzakereler
bitmedi; iki kesimlilik sulandırıldı, 80-90 bin Rum aşağıdan geliyor yukarıya.
Daha önemlisi, garanti sistemi sulandırıldı, garanti sisteminin ne olacağı
belli değil. Daha önce bu kürsüde bunu bilmem kaç defa dile getirdik ama yine
dile getiriyoruz çünkü kritik bir aşamaya geldik. Artık ocaktan sonraki dönem
ya bu işin bittiği ya da kapatıldığı dönem olacaktır. Maalesef biz bunu tavizle
kapatmak istemiyoruz. Kıbrıs konusuna ciddi emekler verdi Dışişleri bürokrasisi
kaç yıldır, yıllardır bu işin içinde; askeriye bunun içinde, Türk halkı bunun
arkasında, milyarlarca dolar para harcandı ve daha da önemlisi, bizim orada
ideallerimiz ve toprağımız var.
Şimdi,
normal bir çatışma konusunda ya toprak verirsiniz, kurtulursunuz, mülkiyet ve
tazminata girmezsiniz ya mülkiyet konusunu halledersiniz, toprak vermezsiniz ya
da mülteci alırsınız, diğerlerini vermezsiniz ama bu Kıbrıs konusunda biz hem
toprak veriyoruz hem ağır bir mülkiyet için tazminat ödüyoruz ve hem de içimize
Rumları kabul ediyoruz, 80-90 bin Rum’u kabul ediyoruz ve ona da “Kuzey Kıbrıs
Kurucu Türk Devleti” diyoruz, ismi sadece “Kıbrıs Kurucu Türk Devleti.” Aynen
neye benziyor, biliyor musunuz? Tek adam rejimine “Cumhurbaşkanlığı” demeye
benziyor bu. (CHP sıralarından alkışlar) Lütfen ciddi olalım. Kıbrıs konusu
ulusal bir konudur diyoruz. Bu görüşmeleri yakından takip edeceğiz. Biz elbette
Kıbrıs konusunda kapsamlı bir çözüme destek veriyoruz, bundan kimsenin şüphesi
olmasın ama Kıbrıs’taki kapsamlı müzakereler Kuzey Kıbrıs’ın çözülmesi sürecine
dönmemeli. Geri dönüşü yoktur. Ben şahsen kaygılıyım çünkü Hükûmetin söylediği
ama arkasında durmadığı, “U” dönüşleriyle meşhur olan bir politikasını gördükçe
kaygılıyız, Kıbrıs konusunda kaygılıyız. Bundan kim, ne anlıyorsa anlasın; biz
kaygılıyız, ülkemiz için kaygılıyız çünkü bu konuda geri dönüşü olmayan bir
yola giriyoruz. 
Cenevre’de
ikinci bir konu Suriye görüşmeleri olacak, Suriye görüşmeleri de yine Cenevre’de
oluyor, ikinci kritik konu. Güvenlik Konseyi 31 Aralıkta yani 2016 yılında son
gün bir karar aldı, oy birliğiyle aldılar. Esasen Rusya ve Türkiye'nin Moskova’daki
toplantısı ve akabinde yayınlanan, AKP’nin “U” dönüşü ama Türkiye için hayırlı
olan, deklarasyon konusunda biz olumlu şeyler söyledik. O deklarasyonu da içine
alan Güvenlik Konseyi kararı çıktı. Güvenlik Konseyi kararında atıfta bulunan
bir tane cümle var, o hiç konuşulmuyor, hep Astana toplantısından bahsediliyor,
sanki bundan sonraki bütün görüşmeler artık Cenevre’de değil, Astana’da
yapılacakmış gibi bir hava estiriliyor. Hayır, 8 Şubatta 2017 tarihinde Suriye
görüşmeleri rejim ile muhalifler arasında Birleşmiş Milletler Güvenlik
Konseyinin gözetiminde ve Birleşmiş Milletler Suriye Özel Temsilcisinin
uhdesinde Cenevre’de yapılacak. Buna da iyi hazırlanmak lazım. Suriye’nin
birliği, dirliği, toprak bütünlüğü bizim için son derece önemli. Suriye,
komşumuz; buradaki istikrarsızlık Türkiye’yi nasıl etkiliyor, hepimiz
görüyoruz. 
Suriye’de
bundan sonraki en önemli konu, bu ateşkesin ortadan kalkması hâlinde ilk
çatışma alanı İdlip olacaktır. İdlip Hatay’a komşudur ve oradan gelecek göç
dalgası Hatay’ın tamamen, topyekûn karakterini değiştirecek, Hatay’la ilgili
başka konuşmalar olacak bu Mecliste. Lütfen, Suriye konusunu ötelemeden, Esad
saplantısına daha fazla takılmadan, Suriye’nin toprak bütünlüğü çerçevesinde bu
konuyu çözmeliyiz. Türkiye, bu zamana kadar, maalesef, Suriye’de rejimi
değiştirmek için taraf oldu, şimdi artık Suriye’nin toprak bütünlüğünü
isteyenlerle birlikte ona taraf olmalı ve Suriye’nin toprak bütünlüğü, birliği,
toparlanması, terör örgütlerinin buradan defedilmesi bizim için hayati önem
taşımaktadır ve bu konuda da kararlı olmak zorundayız. 
Bir
başka konu, yine 2016’nın 2017’ye devrettiği en önemli konulardan bir tanesi,
bizim Amerika Birleşik Devletleri’yle ilişkilerimiz. Bakınız, bu konu sanki
yokmuş gibi, sanki önemli değilmiş gibi hep buradan geçiştiriliyor; yapılan
açıklamalara baktığımız zaman, üst perdeden o konuşmalara baktığımız zaman
sanki önemli değilmiş gibi gösteriliyor. Suriye’de Amerika Birleşik Devletleri’nin
olumlu veya olumsuz yapacağı katkı veya zarar önemlidir. Suriye dosyası bugün
Putin’in eline teslim edilmiş gibi görünüyor ama Amerika Birlik Devletleri’nin
kendini tablonun dışında olduğunu hissetmesi hâlinde sürece olacak freni sert
olabilir. Lütfen, kapsayıcı bir görüşmeler olsun burada. Türkiye, bu konuyu
sadece ve sadece doğru yaptığı, bütün kayıplardan sonra, geç de olsa Moskova’da
doğru bir eksene oturttuğu görüşmeleri, şimdi sırf başka konularda alerjisi
olduğu için Amerika Birleşik Devletleri’ni öteleyerek bunu götüremez. Bakınız,
bu küresel bir güçtür. Yeni yönetim 20 Ocakta devralıyor ve ondan sonra
önündeki ilk dosyalardan bir tanesi de Suriye dosyası olacaktır. Suriye dosyası
bizi bekliyor. Moskova toplantısında Amerika Birleşik Devletleri’nin böyle
kenardan baktığını biliyoruz. Güvenlik Konseyi kararına da tekrar “Cenevre”
diye koydular, bunu da biliyoruz. Bu gerçekleri bilelim ve gerçeklerle hareket
edelim. Bu dış politika fantezi dünyası değildir, lütfen.
Başka
bir konu, Avrupa Birliğiyle ilişkiler. Avrupa Birliğiyle ilişkiler esasen…
Avrupa Parlamentosu karar aldı biliyorsunuz, müzakereleri donduracaktı,
tavsiyede bulundu fakat Avrupa Konseyi de bunu hiçbir şekilde dinlemedi. Ama
niye böyle davrandılar? İki konu var, bir, evet, Türkiye’yi bir mesafede tutmak
istiyorlar, üye yapmak istemiyor olabilirler, zaten bir niyetleri yok, şu anda
öyle bir ortam yok. Kaldı ki Türkiye şu başkanlık sistemini getirdikten sonra
zaten Kopenhag Kriterlerini çöpe atmış oluyor. Bundan sonra hiçbir fasıl
açamayacak, hatta açılmış fasılları da belki Avrupa Birliği kapatıp Türkiye’yi
Avrupa Birliğinden, Avrupa Konseyinden ve NATO’dan belki uzaklaştıracaklar.
(CHP sıralarından alkışlar) 
GENÇLİK
VE SPOR BAKANI AKİF ÇAĞATAY KILIÇ (Samsun) – Ne alakası var?
ÖZTÜRK
YILMAZ (Devamla) – Bizim Avrupa Birliğiyle ilişkilerimizde iki konu önemli,
birincisi, bu Avrupa Birliğindeki sessizlik nedir? Niye sessizler, onu anlamak
lazım. Sessizler çünkü Kıbrıs konusundaki görüşmelerin ne mecraya
sürüklendiğini bilmek istiyorlar. Kıbrıs konusunda görüşmeler nasıl gidecek ona
bakmak istiyorlar. Bu önemlidir yani esasen o sessizliğin bir ayağında Kıbrıs
konusundaki görüşmelerin seyridir. Süreç devam ederken, öyle tavizli bir
şekilde giderken Türkiye’yi bir anda antagonize edip Türkiye’yi oyun alanının
dışına itmek istemiyorlar.
İkinci
konu, sizin “Cumhurbaşkanlığı” dediğiniz, bizim “tek adam rejimi” dediğimiz
konudur. Bu konuda işin nereye gittiğini bir görmek istiyorlar. Lütfen, dünyayı
karşınıza bu kadar almayın deriz. Sonuçta, hepimiz aynı gemideyiz ve hepimiz
kaybediyoruz. 
2017
yılında Türkiye’yi bekleyen en önemli konu, doğrudan yabancı yatırımların
gelmesi, turizmin canlanması, Türkiye’ye olan güvenin artmasıdır; ülkemizde,
yurdumuzda barış olmasıdır, huzur olmasıdır; Türkiye’yi gerginliklere
sürüklememektir. Bence -dış politikayla direkt bağlantılı olduğu için
söylüyorum- en önemli konulardan bir tanesi de şu başkanlık sevdasından
vazgeçmeniz çünkü bu, dış politikada da bizi duvara toslatacaktır.
Hepinize
saygılar sunuyorum. (CHP sıralarından alkışlar)
BAŞKAN
– Teşekkür ederim Sayın Yılmaz.
Birleşime
kırk beş dakika ara veriyorum.
Kapanma saati: 20.14
ÜÇÜNCÜ OTURUM
Açılma Saati: 21.01
BAŞKAN: Başkan Vekili Mehmet Akif HAMZAÇEBİ 
KÂTİP ÜYELER: Fehmi KÜPÇÜ (Bolu), Zihni AÇBA (Sakarya) 
-----0-----
BAŞKAN
– Sayın milletvekilleri, Türkiye Büyük Millet Meclisinin 49’uncu Birleşiminin
Üçüncü Oturumunu açıyorum. 
Anayasa’nın
92’nci maddesine göre verilmiş olan Başbakanlık tezkeresinin görüşmelerine
devam ediyoruz. 
Hükûmet
yerinde. 
Siyasi
parti grupları adına konuşmalara devam ediyoruz. 
Grupları
adına son konuşmacı, Adalet ve Kalkınma Partisi Grubu adına İstanbul
Milletvekili Şirin Ünal. 
Buyurunuz
Sayın Ünal. (AK PARTİ sıralarından alkışlar) 
AK
PARTİ GRUBU ADINA ŞİRİN ÜNAL (İstanbul) – Sayın Başkan, değerli
milletvekilleri; Türk Silahlı Kuvvetleri unsurlarının NATO’nun Afganistan’da
icra edeceği Kararlı Destek Misyonu ve devamı kapsamında yurt dışına
gönderilmesi, aynı amaçlara yönelik olmak üzere yabancı silahlı kuvvetlerin
anılan Misyona katılmak için ülkemiz üzerinden Afganistan’a intikaliyle geri
intikali kapsamında Türkiye’de bulunması ve bunlara imkân sağlayacak
düzenlemelerin Hükûmet tarafından belirlenecek esaslara göre yapılması için
Hükûmete Anayasa’nın 92’nci maddesi uyarınca iki yıl süreyle izin verilmesine
ilişkin Başbakanlık tezkeresi üzerinde AK PARTİ Grubu adına söz almış
bulunuyorum. Bu vesileyle yüce heyetinizi saygıyla selamlıyorum. 
Sayın Başkan, değerli milletvekilleri; Türkiye üç kıtanın
birleştiği bir bölgede, Balkanlar, Kafkaslar, Orta Doğu ve Kuzey Afrika’yla
çevrelenmiş durumda. Ülkemiz, bu jeopolitik konumu nedeniyle asırlardır, bu
bölge kaynaklı dünyayı etkileyen olayların merkezinde yer almış ve tarihi
şekillendiren gelişmelerde önemli rol üstlenmiştir. Ülkemiz, köklü geçmişiyle
dünyanın farklı bölgelerindeki ülkelerle uzun yıllara dayanan tarihî, kültürel
ve diplomatik ilişkilere sahiptir. Bu ilişkilerin gerektirdiği dayanışmanın
gösterilmesi de yine ülkemizden beklenmektedir. 
Ülkemizin uluslararası güvenlik ve savunma politikasının
temel unsurunu NATO üyeliğimiz oluşturmaktadır. NATO, aynı zamanda dış
politikaya ilişkin kimliğimizin de temel unsurlarından birisidir. İttifak,
Avrupa Atlantik Bölgesi ve ötesinde istikrar ve barışın temini amacıyla Kosova’dan
Afganistan’a uzanan bir coğrafyada birçok görev ve harekâtı yürütmekte,
uluslararası güven ve istikrara katkıda bulunmaktadır. 
Bilindiği üzere, tarihî bağlara sahip olduğumuz ve yakın
ilişkilerimiz bulanan ülkelerden biri de Afganistan’dır. Cumhuriyetin ilanı
öncesi döneme uzanan iki ülke ilişkileri Afganistan’ın Ankara Hükûmetini
tanıyan ilk ülkelerden biri olmasıyla da ayrı bir anlam kazanmıştır. Cumhuriyetin
ilanı sonrasında artan yakınlıkla pekişen ilişkiler karşılıklı saygı ve iş
birliğinden kaynaklanan dostluk temelinde günümüze değin süregelmiştir.
Türkiye, Afganistan’ın millî birliği, bütünlüğü ve bağımsızlığını her zaman
desteklemiştir. Afgan halkı talep ettiği sürece Afgan halkının barış, istikrar
ve refah içinde yaşamasını teminen her alanda Afganistan’la dayanışma
içerisinde olmuştur. 
Son otuz beş yıl içerisinde büyük çalkantılar yaşayan
dost ve kardeş ülke Afganistan için Birleşmiş Milletler Güvenlik Konseyi
tarafından 2001 yılında çıkarılan güvenlik konseyi kararları çerçevesinde
Uluslararası Güvenlik Yardım Kuvveti (ISAF)
oluşturulmuştur. Bu kuvvetin amacı, Afgan Hükûmetine ülkedeki güvenlik
durumunun iyileştirilmesi ve kendi güvenlik faaliyetlerinin oluşturulması
konularında yardımcı olmaktır. 2003 yılında bu kuvvetin sorumluluk alanı 1510
sayılı Birleşmiş Milletler Güvenlik Konseyi Kararı’yla Kâbil’in ötesine
genişletilmiş ve kuvvetin stratejik komuta kontrol ve eş güdümü NATO tarafından
üstlenilmiştir. Uluslararası Güvenlik Yardım Kuvveti Harekâtı’na NATO’nun 28
üyesinin yanı sıra, Latin Amerika’dan Okyanusya’ya kadar birçok ülke de
personel katkısında bulunmuşlardır. Yaklaşık 50 ülke Afganistan’da barış ve
istikrarın tesisi için bir iş birliği içerisinde çalışmaktadırlar. Bu
ülkelerden biri olan Türkiye Cumhuriyeti de tarihten gelen bağlarla dost ve
kardeş kabul ettiği Afganistan için Türkiye Büyük Millet Meclisinin 10 Ekim
2001 tarihinde aldığı 722 sayılı Karar’la Hükûmete verdiği yetki temelinde en
başından itibaren ISAF harekâtı içerisinde yer almıştır. 
Sayın
Başkan, değerli milletvekilleri; 20-21 Mayıs 2012 tarihinde Chicago’da, 4-5
Eylül 2014 tarihinde Galler’de gerçekleştirilen NATO devlet ve hükûmet
başkanları zirvelerinde alınan kararlar çerçevesinde Afgan asker ve polisine
bir müddet daha eğitim verilmesinin hem asker ve polisin gelişiminin daha hızlı
ve istenen seviyede olmasına katkı sağlayacağı hem de Afgan halkı ve devletinin
bu süreçte yalnız olmadığının gösterilmesini teminen uluslararası toplum
tarafından Afganistan'da yeni bir görev üstlenilmesine karar verilmiştir.
“Kararlı Destek Misyonu” adı verilen ve NATO liderliğinde yürütülecek olan bu
görev 1 Ocak 2015 tarihinde başlamıştır. Görev kapsamında herhangi bir muhalif
faaliyette bulunulmayacak, üst seviyeli birlik ve karargâhlar için eğitim,
danışmanlık ve yardım faaliyeti geçtiğimiz yıllarda olduğu gibi önümüzdeki iki
yıl için de aynı şekilde sürdürülecektir. Bu süreçte de ülke genelindeki
güvenlik sorumluluğu bütünüyle Afgan güvenlik kuvvetleri tarafından
üstlenilecektir.
Değerli
milletvekilleri, sonuç olarak Türkiye, Afganistan’ın istikrara kavuşması
amacıyla gerek bu ülkeyle sahip olduğumuz özel ve köklü ilişkiler çerçevesinde
gerekse de Afganistan’da yeniden istikrarsızlığın hâkim olmasının bölgeden
başlayarak tüm uluslararası toplum için tehdit oluşturacağı yönündeki genel
anlayış doğrultusunda Afgan kardeşlerimiz ihtiyaç duyduğu sürece yanlarında
olacak ve Afganistan’a katkılarını sürdürecektir. 
Sözlerimi
tamamlarken bugüne kadar ülkemizi ve milletimizi farklı ülkelerde ve
coğrafyalarda temsil etmiş ve görev üstlenmiş ve hâlen görevinin başında olan
tüm kahraman Mehmetçiklerimize, polislerimize, devlet görevlilerimize
şükranlarımı arz ediyorum, hayatını kaybetmiş olanları rahmet ve minnetle
anıyorum. 
Bu
duygu ve düşüncelerle Afganistan’ın barış ve istikrarı bakımından önem arz eden
Kararlı Destek Misyonu ve devamında görev almak üzere Türk Silahlı Kuvvetleri
unsurlarının yurt dışında görevlendirilmesi ve aynı amaçlara yönelik olmak
üzere yabancı silahlı kuvvetlerinin söz konusu Misyona katılmak için ülkemiz
üzerinden Afganistan’a intikali ile geri intikali kapsamında Türkiye'de
bulunmalarının uygun olacağını değerlendirdiğimizi ifade ediyor, hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Ünal.
Şimdi,
şahısları adına söz talep eden sayın milletvekillerine söz vereceğim.
Şahsı
adına ilk konuşmacı, Ruhi Ersoy, Osmaniye Milletvekili.
Buyurunuz
Sayın Ersoy. (MHP sıralarından alkışlar) 
RUHİ
ERSOY (Osmaniye) – Sayın Başkanım, değerli milletvekilleri; bugün Afganistan’da
Türk askerinin oluş gerekçesi üzerine çok değerli konuşmalar yapıldı. Bu
düşünceleri paylaşan değerli hatiplere teşekkür ediyorum. 
Elbette
Türk yerinde duran değil, cihan hâkimiyeti mefkûresiyle başlayan,
ilayıkelimetullah davasıyla taçlanarak devam eden dinamik bir yaşam tarzını bir
kültürel pratik olarak ifade etmiş bir milletin adıdır. Bu milletin devletleşme
sürecinde, tarihin seyri ve akışı içerisinde aynı zamanda birden farklı
coğrafyada birden fazla devletleri her daim olmuştur. Türk hiçbir zaman bir tek
devletle yetinmemiş, değişik coğrafyalarda aynı anda farklı devletlere sahip
olmuştur ve bunun ötesinde de insanlığa barışı, huzuru, kardeşliği götürebilmek
için Türk’ün organize olarak vücut bulan vicdanının ve insanlığının ifadesi
olan Türk askeri de Mete’nin âdeta onlu sistemi kabul etmiş olduğu ve tahta
çıkış tarihi olarak kabul ettiği 209 yılını esas olarak kabul eder. 
Milattan
önce 209 yılından bu tarafa Türk ordusu dünyaya nizam verme, insanlığa adalet
götürme noktasında misyon üstlenmiştir. İşte bu arzu, bu düşünce şiirlere,
şairlere ilham kaynağı olmuştur. “Şu kopan Türk ordusudur Ya Rabb’i…” diye
Yahya Kemal’in o beyitlerinde anlam bulan, fetihlerden gelenlere duyulan coşku,
bir adım sonra Nuri Paşa komutasında Azerbaycan’a, dönemin zalimlerinin zulmüne
uğrayan Müslüman Türklere karşı yapılan yardım ve insani kurtarma hamlesinden
sonra “Çırpınırdın Karadeniz bakıp Türk’ün bayrağına” marşını yazdırmıştır.
Neden? Çünkü Türk, oraya beklendiği için gitmiştir. İşte aynı Türk ordusu
gittiği ve insanlığa değer kattığı anlayışıyla hizmet ettiği Bosna’da, yardım
götürmek için, yardım dağıtılırken bir yaşlı teyzenin de yukarıda olduğu
haberini alan şerefli bir Türk subayı, komutanı kendi sırtında yardım torbasını
o kış şartlarında kapısına kadar götürdüğünde “Siz Türk müsünüz?” sorusuyla
karşılaşmış ve “Geleceğinizi biliyordum.” cevabına muhatap olmuştur. 
Evet,
bu söylediklerimiz zamanın ruhuna uygun, Türk askerine ve ordusuna değer
atfetmek için yapılan konuşmalar değil; bunlar hakikatler, bunlar
yaşanmışlıklar. Türk askerinin sivil demokrasi ilişkisinde, sivil siyaset-ordu
ilişkisinde, askerin içerisine sızmış cunta anlayışının değişik dönemlerde Türk
milletine, insanlığa zulüm gibi, darbelerle tehdit eden unsurları da olmuştur.
Birilerinin çocukluğuna talip olmuş ve “Bizim çocuklar başardı.” durumlarıyla
karşılaşan cuntacılar olmuştur ve 15 Temmuz gecesi itibarıyla birilerinin
gayrimeşru çocuklarının başarısız olması da yine bu üniforma içerisinde
gerçekleşmiştir ama hiçbirisi, büyük Türk milletinin gönlünde, Peygamber ocağı,
Muhammed’in, Mehmed’in ocağını küçültmemiştir ve şerefli Türk askerinin
vicdanıyla, ahlakıyla, erdemiyle yanında olmuştur.
Bugün
itibarıyla Afganistan değişik travmaları çok değişik duygularla yaşamış,
emperyalizmin, âdeta soğuk savaş yıllarında Doğu-Batı Bloku’nun cephesi olmuş.
“O cepheleşme ve kamplaşmalarda Yeşil Kuşak Projesi’yle siyasal İslam’ı ve
radikal dinci örgütleri besleyen odak, gün gelmiş kendisine dönen büyük
tehditle karşılaşıp yüzleştiğinde, yaptığı hataları fark etti mi acaba?”
diyoruz; umarım fark etmiştir. Ama bugün itibarıyla orası, yine bir laboratuvar
gibi, insanlığın barışı, huzuru, kardeşliği için aynı düşünceyle, Türk
ordusunun, askerinin hizmet odaklı, eğitim anlayışlı, katma değer üretmek
üzere, insana değer atfetmek üzere gittiği yerler olmuştur. 
Değerli
milletvekilleri, Türk modernleşmesi asker üzerinden gerçekleşmiş. Modernleşme
ve asker ilişkisini hep tek tipleştirici veyahut da dikta rejimi olarak,
birilerinin iddia ettiği gibi, seküler laik anlayışlı yaşam tarzını dayatan
anlayış olarak tanımlandı; entelektüeller, siyasetçiler, hep böyle gördü. Ama,
ben bir kavram ifade etmek istiyorum bir halk bilimci olarak. Hastaneye
gidiyorsunuz bir hasta ziyaretine “Efendim, o dün taburcu oldu.” diyorlar. E
“tabur” kavramı nereden geliyor, neden “taburcu” oluyor? Hasta neden iyileşince
tabura çıkıyor ve taburcu oluyor? Bakın, sağlıkta, teknikte, tıpta, bilumum
modern hayatın içerisinde harbiyenin, aynı şekilde tıbbiyenin, siyasal yaşamda
da mülkiyenin büyük hizmetleri olmuştur ama Türkiye harbiyeye, tıbbiyeye,
mülkiyeye sığmayacak kadar, sivil siyasetle eğitimli orta sınıfı geliştirip
kendine ait bir inisiyatif almaya başladıktan sonra herkes kendi rolünü bir
şekliyle benimseyerek asli unsurlarına dönmek durumunda kalmıştır. İşte biz,
milliyetçilik ve demokrasi ilişkisiyle bu asli unsuruna dönüp hakkın, hukukun,
halkın yanında olan anlayışla askeri kışlasında ve evrensel değerler üreterek
uluslararası bu tür çalışmalarda gördükçe mutlu olan, alkışlayan, yüreklendiren
bir siyasal anlayışın temsilcileriyiz. Zaman, hak, hakikat yerini bulabiliyor.
Değerli
milletvekilleri, Genel Kurulla paylaşmak istediğim bir başka husus: Bugün Sayın
İçişleri Bakanı konuşmalarında terörle mücadelede en büyük problemlerimizden
bir tanesinin apart daireler ve gündelik kiralık evler olduğu gerçeğini
vurguladı. Milliyetçi Hareket Partisi Grubu bu konuda 3 Mart 2016 tarihinde
Bakanlığa bir soru önergesi verdi, şahsıma ait olan ve apartların denetimi ve
oradaki, başta fuhşiyat olmak üzere, gündelik yaşam tarzına etki eden
problemlerden bahseden bir raporu da dönemin Bakanlığına sadece soru önergesi
vermekle yetinmeyip, yapılan basın açıklamasını da ilgili bürokratlarla
paylaştık. Şimdi, “Biz haklı çıkmadık mı?” demek istemiyor Milliyetçi Hareket
Partisi; sadece, siyaseten yönetici pozisyonunda olan iktidar safına,
bürokrasisine, muhalefetin söylediklerini lütfen kayda alın, “istemezük”
üzerinden yaklaşmayın… Muhalefet de yapıcı muhalefetle problemin parçası değil,
çözümün paydaşı öneriler üreten, değerler üreten siyasetler ortaya koyduğunda,
Meclisin mehabeti daha bir anlam kazanacak. Ama son zamanlarda dikkatimizi
çeken bir şey var Sayın Bakanım, değerli milletvekilleri; “Siyasal vizyonun
ortaya koyduğu eylem biçimi ile onun uygulayıcısı olan bürokrasi arasında bir
uyum ve eşgüdüm problemi mi var?” demek istiyoruz, gerek devlet yönetim
anlayışında, istihbarat ağlarında, özellikle güvenlik politikalarında gerekse
kamu bürokrasisinin genelinde. Buradan bürokrasiye seslenmek istiyorum: Gün
sadece genel müdürlük, müsteşarlık, daire başkanlığı yapacak, makam mansıbı
koruyacak gün değildir. Gün birlik beraberlik içerisinde, her makam işgal eden
insanın hakikaten ateşten gömlek giydiği günlere aittir. İşte, gece uyumadan,
gündüz yorulmadan çalışma elbette asli görevimiz ama eyleme konulan
çalışmaların AR-GE çalışması, mutfak çalışması, stratejisi, plan, programı ve
vizyoner yaklaşımı en az sahadaki eylem kadar anlamlıdır arkadaşlar. “Uykusuz
geçen gecelerle geldik, sizlere hizmet ediyoruz.” diyen bürokratlara saygı
duyuyorum ama Sayın Grup Başkan Vekili Erhan Bey’in ifade ettiği gibi, lütfen
uyuyun kardeşim, zihninizi toparlayın; uyuyun, dinlenin, kalkın, sağlıklı bir
şekilde çalışın ve bu çalışmada Milliyetçi Hareket Partisinin önerilerini…
Bakın az önce sadece apartlardan bahsettim, Milliyetçi Hareket Partisi Genel
Başkanının salı grup konuşmalarındaki önerilerini saymıyorum bile. Terörizmle
mücadele konseptli eylem planı ve bugün ortaya koyduğu “Türkiye’nin sorunlarını
birlikte çözelim.” meselesiyle ilgili yaklaşım stratejileri siyasete çok değer
katacaktır. Ben yaptım oldu, ben bilirimden çok birlikte ne yapabiliriz
anlayışının hâkim olması gereken günlerdeyiz. Sözde, söylemde değil; hakikatte,
eylemde birlikte ne yapabiliriz; birlikte nasıl yürünebilir ve ortak millî akıl
nasıl ortaya çıkarak, bu kuşatma kırılarak sağlıklı, huzurlu bir geleceğe
neslimizi, geleceğimizi, devletimizi nasıl taşıyabiliriz, bunu vekâletini
taşıdığımız millet adına bizler sormak durumundayız. Kamu bürokrasisinden
üniversiteye, aydınlardan sivil topluma kadar her unsurun bu soruya cevap
araması ve kendi üzerine düşen alanda bir şeyler üretmesi gereken günlerden
geçiyoruz. Siyasal kurumların da bu üretilenleri dikkate almak gibi bir
mecburiyeti var diyor, Genel Kurulu saygıyla selamlıyorum efendim. (MHP
sıralarından alkışlar)
BAŞKAN
– Teşekkür ederim Sayın Ersoy.
Şahsı
adına ikinci konuşmacı Gaziantep Milletvekili Mahmut Toğrul.
Buyurunuz
Sayın Toğrul. (HDP sıralarından alkışlar)
MAHMUT
TOĞRUL (Gaziantep) – Teşekkürler Sayın Başkan.
Değerli
milletvekilleri, bugün NATO çerçevesinde Afganistan’a asker göndermekten
bahsediyoruz ama Hükûmet yetkililerimiz her fırsatta aslında NATO’yla işlerinin
bittiğini ve Şanghay Beşlisine doğru yol aldıklarını ifade ediyorlar. Aslında,
bu, son dönemdeki dış ilişkilerimize, dış politikamıza, uluslararası
ilişkilerimize de yansıyan ve aslında, sanki yol ayrımındaymış gibi bir
görüntüyü kamuoyuna pompalayan bir yaklaşım tarzı. Bildiğiniz üzere, biz
“Komşularla sıfır sorun.”, “İçeride barış, dışarıda barış.” noktasından
komşuların tamamıyla sorunlu hâle geldik ve Avrupa’yla, özellikle yanlış Suriye
dış politikası üzerinden tüm komşularımızla ilişkilerimiz bozuldu ve şu anda,
aslında yalnızlaşmış, tek başına kalmış ve bu anlamda, yalnızlığına NATO
dışında bir ülkede çare arayan ve bunun için Rusya’ya her türlü imtiyazı, her
türlü imkânı veren bir dış politikamız var. 
Değerli
arkadaşlar, “Afganistan’ın durumu” derken gerçekten Afganistan ile Pakistan’ın
ilişkileriyle, bugün, bizim, Türkiye ve Suriye ilişkilerimiz son derece yakın,
üst üste çakışan benzerlikler gösteriyor. 
Biliyorsunuz,
daha önce Rusya’nın Afganistan’a müdahalesi sırasında Rusya’yla mücadele etsin
diye El Kaide güçleri maalesef Pakistan tarafından desteklendi ve yine
Afganistan’dan 3 milyonu aşkın bir mültecinin Pakistan’a gelmesi üzerinden
politika yürütüldü ama günün birinde Pakistan El Kaide’ye yönelik strateji
belirlemek zorunda kalınca, El Kaide bumerang gibi dönerek Pakistan’ı vurmaya
başladı. Bugün bizler aynı benzerliği baktığımızda,, IŞİD’le benzer ilişkiler
görüyoruz. Türkiye, maalesef Rojava’da Irak’ın kuzeyinde olduğu gibi bir
oldubittiye izin vermemek adına… Hâlbuki, biz, bugün Irak Kürdistan Bölgesi
yönetimiyle 12 milyar dolarlık dış ticaret yapıyorken, ekonomik olarak
ihracatımızın büyük bir kısmını oraya yapıyorken, bugün Rojava’da böyle bir
oldubittiye imkân vermeyiz, böyle bir oldubittiyi kabul etmeyiz diye maalesef
Türklere karşı bir savaş projesi başlatıldı. Hâlbuki baktığımızda, Rojava’dan
bugüne kadar Türkiye'ye bir tek çakıl taşı atılmamıştı ve her fırsatta YPG-YPJ
güçleri ve onların yöneticileri Türkiye'yle dostane ilişkiler geliştirmek
istediklerini öteden beri ifade etmiş olmalarına rağmen, maalesef Türklerle
yakın ilişki kabul edilmedi, Kürtlerin orada bir statüye sahip olmaları,
Kürtlerin oradaki halklarla beraber bir statüyü geliştirmeleri; çoğulcu,
demokratik, laik temelde bir strateji geliştirmeleri ve bir statü oluşturmaları
öteden beri Türkiye için bir tehdit gibi algılandı. Ve sırf oradaki gelişmeyi
engellemek adına IŞİD belasıyla maalesef iş tuttuk. Karkamış-Kilis hattının
IŞİD'in geçiş güzergâhı olduğunu kabul ettik ve böyle davrandık. Dünyanın
çeteleri geldiler, Antep üzerinden Karkamış-Kilis hattından Suriye’ye girdiler,
orada savaştılar ve tekrar aynı yolları kullanarak Türkiye içine girdiler ve
kendilerini birçok yerde halka zarar verecek şekilde patlattılar. Sadece
Türkiye'yle kalmadılar, Avrupa’nın birçok yerinde kendilerini patlatarak
insanlığa en büyük zararı verdiler.
“IŞİD”
dediğimiz kimlerdi? Dünyanın en belalı tecavüzcüler ordusu olan IŞİD'in bu
hattı kullanmasını görmezden geldik. Ne uğruna görmezden geldik? İşte Rojava’da
bir Kürt statüsü oluşmasın diye ya da olası bir Kobani-Afrin hattının
tamamlanmasını engellemek adına.
Biraz
önce söyledim, aslında Kürt güçleri defaatle söylemişlerdi, “Bizim Türkiye’yle
herhangi bir sorunumuz yok, biz Türkiye'yle dostane ilişkiler geliştirmek
istiyoruz.” Ki tarihte bunun en somut örnekleri var. Ne zaman Türkiye dış
politikada sıkışsa, ne zaman bir tecavüze uğrasa, yanı başında Kürtleri
görmüştür; Çanakkale’de Kürtleri görmüştür, Antep savunmasında Karayılan’ı
görmüştür ama, dediğim gibi, bir paranoya hâline gelmiş bir Kürt düşmanlığı,
bizi, maalesef, Suriye’de olmaz işlerin içine itti. IŞİD biraz kriminal bir
örgüt hâline gelince, yedekte bu sefer El Nusra’yı, Ahrar El Şam’ı yanında,
yedekte tutmaya çalıştık ve hâlâ, bugün, maalesef, IŞİD’in yedeği olarak
tuttuğumuz El Nusra, Ahrar El Şam’a “ÖSO” adı altında büyük destekler, büyük
silah ve cephane yardımları yapılıyor. 
Biz
biliyoruz değerli arkadaşlar, bugünkü “ÖSO” dediğiniz güçler başlıca üç gruptan
oluşuyor: El Nusra, Ahrar El Şam, Fatih Sultan Mehmet Tugayları diye kendisini
ifade eden üç tane cihadist örgüt. Bunların üçü de cihadisttir aslında, IŞİD’den
farkları yoktur. IŞİD’le farkı, IŞİD, El Kaide’nin halifeliğini kabul etmiyor,
El Bağdadi diyor ki: “Ben halifeyim.” diğerleri “Halifemiz El Kaidedir.” diyor.
Böyle farkı olmayan bu örgütlerle Türkiye hâlâ iş tutmaya devam ediyor. Nereden
anlıyoruz? Bakın, Rusya, Halep’in boşaltılması sırasında, El Nusra’nın oradan
çekilmesini bizden talep ediyor. 
Dolayısıyla,
bizlerin bu çıkmazı bugün yaşıyor olmamız, ülke olarak hem siyasi hem de
ekonomik istikrarsızlığımızın temelinde oluşturduğumuz Kürt karşıtı politika
yatıyor değerli arkadaşlar. Hâlbuki içeride kendi sorununu çözmüş, Kürtlerle
sorununu çözüm noktasına, konuşulabilir, tartışılabilir bir noktaya çekmiş bir
Türkiye’de ve yine, sınır başındaki Kürtlerle iyi komşuluk ilişkisi geliştirmiş
bir Türkiye’de, bugün bambaşka bir noktayı tartışıyor olabilirdik. 
Değerli
arkadaşlar, her fırsatta 2013-2015 arasındaki çözüm arayışlarını kriminalize
ediyoruz. Hâlbuki, bugün geldiğimiz noktada hangisini tercih ederiz? 2013-2015’i
mi yoksa bugün Türkiye'nin yaşadığı kaosu mu tercih ederiz? Bugün Türkiye ciddi
bir kaosun eşiğindedir ve dünyada artık bizimle ilgili “Acaba çöküş sürecinde
midir?” diye makaleler yazılıyor. Biliyorsunuz, The Independent’ın yazarı
Robert Fisk Türkiye’yle ilgili şunu söylüyor: “Osmanlı’dan bu yana en ağır
bunalımını yaşıyor Türkiye, çöküşün eşiğindedir.” Bundan çıkmanın biricik ve
tek yolu Kürtlerle iyi diyalog geliştirmektir; hem kendi içindeki Kürt sorununu
demokratik, barışçıl zeminde çözmek hem de dışarıdaki, yanı başındaki
komşularıyla, Kürtlerle iyi ilişkiler geliştirmektir. Kürtlerle ne zaman
düşmanlık başlarsa bu ülkenin yıkımı asıl ondan sonra başlar değerli
arkadaşlar. Kürtlerle iyi ilişkiler geliştirmek, tam tersi, bu ülkenin
bekasıdır, bu ülkenin, bir arada yaşamanın geleceğidir. Buna eğer dikkat
etmezsek, buna göre çözüm üretemezsek maalesef gideceğimiz yer korkarım ki bir
Suriye, bir Iraklaşma veya sıklıkla söylediğimiz gibi, Türkiye'nin bu yanlış politikasında
ısrarı Türkiye'nin Pakistanlaşması, özellikle sınır kentlerimiz Antep, Hatay,
Urfa’nın da Peşaverleşmesi anlamına gelir. 
Değerli
arkadaşlar, bundan bir an önce çıkmak gerekiyor. Bugün Kürt’e karşı ilan
ettiğiniz savaş, HDP’nin Eş Genel Başkanları, milletvekilleri, belediye
başkanlarını tutuklamak bu ülkeye hiçbir şey kazandırmaz. Bundan çıkışın yolu,
biraz önce söylediğim gibi, bu sorunu konuşulabilir, bu sorunu tartışılabilir
bir zemine çekmektir diyorum, Genel Kurulu saygıyla selamlıyorum. (HDP
sıralarından alkışlar) 
BAŞKAN
– Teşekkür ederim Sayın Toğrul. 
MEHMET
NACİ BOSTANCI (Amasya) – Sayın Başkanım, Sayın Toğrul konuşmasında “Kürtlere
karşı ilan ettiğiniz savaş” diye bir cümle kullandı. Bu bütünüyle yanlış bir
ifade. 
GARO
PAYLAN (İstanbul) – Hükûmete diyor. 
MEHMET
NACİ BOSTANCI (Amasya) – Türkiye Cumhuriyeti devleti terör örgütleriyle bir
mücadele içindedir; içeride olsun dışarıda olsun, terörle bağlantısı olmayan,
bağı olmayan her tür insan -Kürtler, Türkler, Araplar- başımızın üstündedir. 
Arz
ederim. 
BAŞKAN
– Teşekkür ederim Sayın Bostancı, tutanaklara geçmiştir. 
Sayın
milletvekilleri, Başbakanlık tezkeresi üzerindeki görüşmeler tamamlanmıştır.
Şimdi
tezkereyi oylarınıza sunuyorum: Kabul edenler… Kabul etmeyenler… Kabul
edilmiştir.
Alınan
karar gereğince Anayasa’nın 121’inci maddesine göre verilmiş olan Başbakanlık
tezkeresinin görüşmelerine başlıyoruz.
Şimdi
tezkereyi okutuyorum:
6.- Başbakanlığın, Türkiye Büyük Millet
Meclisinin 21/7/2016 tarihli ve 1116 sayılı Kararı uyarınca ülke genelinde ilan
edilen ve 11/10/2016 tarihli ve 1130 sayılı Kararı uyarınca devam etmekte olan
olağanüstü hâlin, 19/1/2017 Perşembe günü saat 01.00’den geçerli olmak üzere üç
ay süreyle uzatılmasına ilişkin tezkeresi (3/863)
3/1/2017
Türkiye Büyük Millet Meclisi Başkanlığına
Türkiye
Büyük Millet Meclisinin 21/7/2016 tarihli ve 1116 sayılı Kararı’yla ülke
genelinde ilan edilen ve 11/10/2016 tarihli ve 1130 sayılı Kararı uyarınca
devam etmekte olan olağanüstü hâlin, 19/1/2017 Perşembe günü saat 01.00’den
geçerli olmak üzere üç ay süreyle uzatılmasının Türkiye Büyük Millet Meclisine
arzı Bakanlar Kurulunca 3/1/2017 tarihinde kararlaştırılmıştır.
Gereğini
arz ederim.
 Binali
Yıldırım
 Başbakan
BAŞKAN
– Hükûmet? Burada.
Başbakanlık
tezkeresi üzerinde İç Tüzük’ün 72’nci maddesine göre görüşme açacağım.
Gruplara,
Hükûmete ve şahsı adına iki üyeye söz vereceğim. 
Konuşma
süreleri gruplar ve Hükûmet için yirmişer dakika, şahıslar için onar dakikadır.
Şimdi
tezkere üzerinde söz alan sayın milletvekillerinin isimlerini okuyorum:
Gruplar
adına, Milliyetçi Hareket Partisi Grubu adına İsmail Faruk Aksu, İstanbul
Milletvekili; Halkların Demokratik Partisi Grubu adına Ayhan Bilgen, Kars
Milletvekili; Cumhuriyet Halk Partisi Grubu adına Muharrem Erkek, Çanakkale
Milletvekili; Adalet ve Kalkınma Partisi Grubu adına Hurşit Yıldırım, İstanbul
Milletvekili. 
Hükûmet
adına Numan Kurtulmuş, Başbakan Yardımcısı. 
Şahıslar
adına, Mahmut Tanal, İstanbul Milletvekili; Halis Dalkılıç, İstanbul
Milletvekili.
Şimdi
gruplar adına söz talep eden sayın milletvekillerine söz vereceğim.
İlk
söz hakkı, Milliyetçi Hareket Partisi Grubu adına İstanbul Milletvekili İsmail
Faruk Aksu’ya aittir. 
Buyurunuz
Sayın Aksu. (MHP sıralarından alkışlar)
Sayın
Aksu, bir saniye. 
Sayın
milletvekilleri, Başbakanlık tezkeresinin görüşmelerine başlıyoruz.
Sayın
hatip kürsüdedir ancak Genel Kurulda büyük bir uğultu vardır, lütfen uğultuyu
sonlandırınız.
Uğultu
devam ediyor, eğer uğultu devam ederse birleşime ara vermek zorunda kalacağım.
Sayın
milletvekilleri, sohbet etmek isteyenler lütfen Genel Kurulun dışına çıksınlar.
Sayın
Aksu, sürenizi yeniden başlatıyorum.
Buyurunuz.
MHP
GRUBU ADINA İSMAİL FARUK AKSU (İstanbul) – Sayın Başkan, sayın milletvekilleri;
21 Temmuz 2016’dan itibaren uygulanmakta olan olağanüstü hâlin, 19 Ocak 2017
tarihinden itibaren üç ay süreyle uzatılmasına ilişkin Başbakanlık tezkeresi
hakkında Milliyetçi Hareket Partisi Grubu adına söz aldım. Genel Kurulu ve aziz
Türk milletini saygıyla selamlıyorum.
Değerli
milletvekilleri, 2016 yılında yaşanan kâbus dolu günlerin sona ermesini, şehit
haberlerinin artık gelmemesini, ülkemizin huzura kavuşmasını ve milletimizin
rahat etmesini beklerken İstanbul Ortaköy’de bir eğlence mekânına yapılan terör
saldırısı yine hepimizi derin bir üzüntüye sevk etmiştir. Saldırıda hayatını
kaybedenlere Allah’tan rahmet, yaralılara acil şifalar, milletimize başsağlığı
diliyorum. Ülkemizde misafir olarak bulunan yabancı ülke vatandaşlarının
ailelerine taziyelerimi sunuyorum. Yaşadığımız bu acıların son bulmasını
Cenab-ı Allah’tan niyaz ediyorum. 
Yol
açtığı acılar ve toplumun geleceğine yönelttiği tehditlerle birlikte terör,
temel insan hakları değerlerine, demokrasiye ve hukukun üstünlüğü ilkesine de
indirilen bir darbedir. Şüphesiz ki terörizm varlığımıza, birliğimize ve bizi
bir arada tutan ortak değerlere kast etmek, kardeşlik hukukumuzu bozmak ve
ülkemizi bir kaos girdabına sokmak istemekte, terör örgütleri ise ülkemizi
abluka altına almaya çalışmaktadır. Türkiye’yi teslim almak isteyenlerin
niyetleri açıktır. Milletimizi ayrıştırmak isteyenlerin oyunları da malumdur.
Bunların bilincinde siyaset yapmak, politika üretmekse hepimizin ayrı ayrı
yükümlülüğüdür. Ancak esas olan, ülkemizi yöneten kadroların bunların farkında
olarak hareket etmesi ve çare üretmesidir. Teröristlerin, suikastçıların,
bombacıların hareket alanı bulabildiği bir Türkiye tablosu, terörle mücadelenin
esasını oluşturan istihbarattaki zafiyeti göstermektedir. Kimsenin akıbetinden
emin olmadığı bir durum, yönetenlerin işini yeterli düzeyde yapmadığı ya da yapamadığını
göstermektedir. Bu durumda, Hükûmetin öncelikli olarak yapması gereken önleyici
tedbirlere odaklanmak olmalıdır. Sebebi ne olursa olsun yönetme sorumluluğunda
olanların eksik ve yanlış yapma ve ihmalde bulunma hakkı yoktur.
Türkiye,
taşeron terör örgütleriyle çok cepheli bir şekilde mücadele ederken Hükûmetin
daha akıllı, daha sorumlu ve daha birleştirici politikalar takip etmesi millî
bir vazifedir. Karşınızdaki ihanet yapılanmasıyla ancak birlik ve beraberlik
hukuku güçlendirilerek başa çıkmak mümkün olabilecektir. Kuşkusuz ki bu
gelişmeler iyi yönetilmediği takdirde, var olan temel sorunlarla birlikte,
ekonomik ve sosyal hayatımızı da olumsuz etkileyecektir. Son dört ayda
açıklanan tüketici ve ekonomi güven endeksleri, vatandaşlarımızın ülkenin
geleceğinden endişe duymakta olduğunu açıkça ortaya koymaktadır. 
Değerli
milletvekilleri, belli bir toprak parçası üzerinde münhasır yetkiye yani
egemenliğe sahip olmak devlet olmanın temel kriterlerinden birisidir. Belli
sınırlar üzerinde egemenliğin tek sahibi olmanın yanı sıra, bu egemenlik
alanında yani vatanda yaşayan bireylerin temel ihtiyaçlarını karşılayabilmek,
sınır ötesi güçler karşısında sınırların güvenliğini sağlayabilmek ve
vatandaşlar arasında huzur ve asayişi gerekirse kuvvet kullanarak temin
edebilmek, organize olmuş bir yapının devlet olarak nitelendirilebilmesi için
olmazsa olmazdır. Devleti devlet yapan kriterlerin birini ya da bazılarını
sağlayamayan devletler, genellikle kırılgan devlet olarak adlandırılmaktadır.
Bu terim üzerinde evrensel bir mutabakatın varlığından bahsedilemese de OECD’nin
genel kabul gören tanımına göre kırılganlık, devletin güvenlik, eğitim, sağlık,
adalet gibi temel kamu hizmetlerini sunmakta yetersiz kalmasıdır. Devletin
bireylerin ihtiyaçlarını eksiksiz şekilde karşılayamadığı durumlarda ortaya
çıkan kırılgan devlet, siyasi, ekonomik ve toplumsal krizlere maruz kalma
potansiyeli barındıracaktır. Devletin kırılganlığı devletin etkinlik ve
otoritesiyle ilgili olduğu kadar, meşruiyetiyle de yakından ilgilidir. Dolayısıyla,
kırılganlığın artması, devletin etkinliğinin ve otoritesinin zayıflaması ve
meşruiyetinin sorgulanması anlamına da gelmektedir. Kırılganlığın önlenememesi
ve daha da ileri bir boyuta ulaşmasıyla merkezî otoritenin tamamen işlevsiz
kalması hâlinde ise başarısız devletler ortaya çıkmaktadır. Başarısız
devletler, Afganistan’da olduğu gibi bazen tüm devlet kurumlarının çökmesiyle,
bazen Sierra Leone’de olduğu gibi iç savaş neticesinde, bazen de potansiyelin
çok altında bir refah seviyesi sağlayarak bireyleri çok zor şartlar altında
yaşamaya mecbur bıraktığı için ortaya çıkmaktadır. 
Birçok
akademik kuruluş ve uluslararası örgüt devletlerin kırılganlığına ilişkin
endeksler oluşturmaktadır. Bu çerçevede, Amerika Birleşik Devletleri merkezli
bir kuruluşun hazırladığı 2016 yılı Kırılgan Devletler Endeksi, 12 ayrı sosyal,
ekonomik, siyasi ve askerî göstergeye dayanarak devletlerin ne derecede
kırılgan olduğunu ortaya koymuştur. Genel olarak bakıldığında, Türkiye'nin 178
ülke arasında en kırılgan 79’uncu ülke olduğu, son on yıllık trendinin olumsuz
yönde geliştiği ve bu süreçte 14 ülkenin daha gerisine düştüğü görülmektedir.
Özellikle devletin güvenlik aygıtının kırılganlığının artıyor olması, yaşanan
gelişmelerin ve güvenlik endişesinin bir sonucu olup ciddi önlemlerin
alınmasını, alınmaya devam edilmesini gerektirmektedir. OHAL uygulaması da bu
çerçevede ele alınmalı ve bu risklere çare olacak şekilde düzenlenmelidir. 
15
Temmuz 2016 gecesi Türkiye hain bir darbe girişimiyle karşı karşıya kalmıştır.
Bu hain saldırı, bütün siyaset kurumlarına, Türk devletinin kuruluş esaslarına
ve son tahlilde, milletimizin tamamına yapılmıştır. Yıllarca Türk Silahlı
Kuvvetlerine ve diğer kurumlara sirayet eden FETÖ’cü hainler, Türkiye’yi ateşe
vermek, vatana ve millete kastetmek amacıyla Türk milletine silah doğrultmuş,
Türk tarihinde nadir görülebilecek bir ihanete imza atmışlardır. Demokrasiye
vurulmak istenen darbe, Türk milletinin engin feraseti sayesinde önlenmiş,
demokrasi uçurumdan döndürülmüştür. Bu nedenle, 15 Temmuzdaki FETÖ’cü
kalkışmaya karışan kim varsa ismi, unvanı, sıfatı ve mevkisi ne olursa olsun
hesap vermeli ve bedelini ödemelidir. Bu hain girişim karşısında tankların
önüne yatan, doğrultulan silahlara göğsünü geren 249 vatandaşımız şehit
olmuştur. Türk milletinin, demokrasi tarihine altın harflerle yazılacak
demokrasi mücadelesi karşısında başta Avrupa Birliği ve Amerika Birleşik
Devletleri olmak üzere dünya, demokratik, çağdaş değerlere sahip çıkmak adına
sınıfta kalmıştır. 15 Temmuz, hiçbir siyasi mülahazanın vatanın ve milletin
bekasının, birlik ve bütünlüğünün önünde ve üzerinde olmadığını herkese
göstermiştir. Yine 15 Temmuz, ülke yönetiminde ve kamu görevinde bulunanların
Türk devletine ve Türk vatanına sadakatinin ne kadar önemli olduğunu da ortaya
koymuştur. 
Değerli
milletvekilleri, bu yaşananların ardından Türkiye'nin siyasi alanda
yalnızlaştırılmasına, ekonomik alandaysa zorda kalmasına yönelik hamleler
birbirinin peşi sıra gelmeye başlamıştır. Yurt dışında FETÖ’cülerin öncülüğünde
Türkiye aleyhine bir lobi faaliyeti başlatılmış, bir yandan da koordinasyonunun
tek merkezden olduğu değerlendirilen farklı terör eylemleri art arda gelmiştir.
Yaşanan olağandışı gelişmeler sonucu, Anayasa’nın 120’nci maddesi uyarınca
Bakanlar Kurulu 21 Temmuz 2016 gününden itibaren ülkenin bütününde doksan gün
süreyle olağanüstü hâl ilan etmiş, olağanüstü hâl kararı 19 Ekim 2016’dan
itibaren doksan gün süreyle uzatılmış, her iki karar da Türkiye Büyük Millet
Meclisinde kabul edilmiştir. Milliyetçi Hareket Partisi olarak, bilindiği gibi,
olağanüstü hâl uygulamasına ilişkin her iki kararı da Türkiye Büyük Millet
Meclisinde destekledik çünkü ülkemizde olabilecek en olağan dışı durum meydana
gelmiş, Türk devletini ve Türk milletini hedef alan bir saldırıya maruz
kalınmıştır. Bu alçak kalkışmayla yapılacak mücadelenin de ancak olağanüstü hâl
şartlarında mümkün olabileceği değerlendirilmiştir. Olağanüstü hâl, millete
pusu kuran ve devlete ağır zayiat verdirmek isteyen odaklara karşı bir güvence
ve anayasal bir tedbir olarak görülmüş, toplumsal huzurun temini ve asayişin
sağlanması maksadıyla Türkiye'nin beka düzeyinde tehditlerle karşı karşıya
olduğu bir dönemde devletin elinin güçlendirilmesi istenmiştir. 
Alınan
olağanüstü hâl kararı çerçevesinde bugüne kadar toplam 12 adet kanun hükmünde
kararname çıkarılmıştır. Kararnamelerle FETÖ’yle irtibatı ve iltisakı bulunan
bazı eğitim ve sağlık kurumları, öğrenci yurtları, üniversite, vakıf, dernek ve
sendikalar kapatılırken yargı ve Türk Silahlı Kuvvetleri mensupları ile diğer
kamu çalışanlarının kamu görevinden çıkarılmasına yönelik tedbirler
uygulanmıştır. Bu kapsamda, kanun hükmünde kararnamelerle bugüne kadar 85.645
kamu görevlisinin görevine son verilmiştir, bu sayıya kamu kurumlarınca
görevine son verilmiş olan kamu görevlileri dâhil değildir. FETÖ’yle birlikte
PKK, IŞİD ve diğer terör örgütlerinin kamudaki yapılanmalarının da ortaya
çıkarılması ve bunlarla irtibatı ve iltisakı bulunanların görevlerine son
verilmesi için daha etkili bir mücadele yürütülmesini de gerekli görmekteyiz. Türk
Silahlı Kuvvetleri ve kamu kurumları içinde 15 Temmuz FETÖ darbe girişimine adı
karışan, göz yuman veya görevinin sorumluluklarına riayet etmeyen kim varsa
devlet kurumlarından ayıklanması yerindedir. Tabii, bu tespitlerin bir
soruşturmaya dayanması ve soruşturma süreçleriyle somutlaştırılması
gerekmektedir. Yeterli inceleme ve soruşturma yapılmadığı için boşu boşuna
kimsenin itibarıyla ve saygınlığıyla oynanmamalıdır. İtiraz mekanizmaları
sağlıklı bir şekilde ve talepler ciddiye alınarak işletilmeli, bu doğrultuda
ortak bir usul belirlenmelidir. Sonuçta olan yine garibana oldu düşüncesi
kamuoyunda oluşmamalı, bu süreçte kazanılan halk desteği kaybedilmemeli,
devlete olan inanç bu sebeple zedelenmemelidir. Haksız ve mesnetsiz yere açığa
alınan veya ihraç edilenler mağduriyet yaşamadan eski konumuna getirilmelidir.
Devletimizin bunları tespit edebilecek, doğruyla yanlışı ayırabilecek ve gerçek
suçluyu yakalayarak mazlumu mağdur etmeyecek gücü ve yeteneği olduğuna
inanıyoruz, yeter ki yönetsel hatalar yapılmasın, siyasi ve ideolojik koruma
anlayışı içinde hareket edilmesin ve ispiyon fırsatçılığına izin verilmesin.
Aksi durum FETÖ mücadelesinin istismarına ve sulandırılmasına yol açacak,
savunma hakkını kısıtlayarak yürütülen soruşturma ve kovuşturmalar suçlunun
suçsuzdan ayrılmasını imkânsızlaştıracak, gerçeği açığa çıkaramayacak ve terör
örgütüyle mücadeleye zarar verecektir. FETÖ’nün devlete yoğun bir şekilde
sızmaya, devleti ele geçirmeye çalıştığı sırada yapılan ikazlara rağmen bunun
fark edilememesi ya da görmezden gelinmesi öngörüsüz bir yönetimin
sergilendiğini göstermektedir. Bu nedenle ülke yönetiminde gösterilen zaafın
tüm boyutlarıyla ortaya çıkarılması, kastı ve ihmali olan her alandaki
sorumluların tespit edilmesi, Türkiye’nin ve Türk milletinin huzurlu ve güvenli
geleceği ve güçlü bir demokrasisini inşası için gerekli bulunmaktadır.
Değerli
milletvekilleri, demokrasimiz üzerinde o dolaşan kara bulutları kovmak ve
antidemokratik eğilimlerin önünü kesmek siyasetçilerin önde gelen
sorumluluğudur. Bugünlerde birlik ve beraberliğimizi daha da güçlendirmemizin
bu sorumluluğun gereği, aynı zamanda tarihî bir zorunluluk olduğuna inanıyoruz.
Zira devletin ve milletin bekası her türlü siyasi gayenin üstündedir. Esas
olan, Türkiye’nin varlığı ve bağımsızlığında mutabakat sağlamak, Türk vatanının
bölünmez bütünlüğünü sarsılmaz esas ve teminatlara bağlamak, bu yönde gerekli
hukuku oluşturmak, Türkiye’nin ve Türk milletinin bekasını huzurlu ve güvenli
geleceğini temin etmektir. Bu sorumluluktan hareketle siyasi iktidarın,
demokrasiye karşı bütün yasa dışı oluşumları ortaya çıkarması ve hukuk içinde
çözerek sonuçlandırması beklentimizdir. 
Milliyetçi
Hareket Partisi, hukukun üstünlüğüne inanan, demokrasi ve insan hakları gibi
vazgeçilmez ilkeleri savunan bir siyaset çizgisinin takipçisidir ve bu anlayış
çerçevesinde adaletin gecikmeden tecelli etmesini ve adil yargılama hakkına
titizlikle uyulmasını hukuk devletinin vazgeçilmez bir gereği olarak
görmektedir. Bu noktada, altı aydır devam eden olağanüstü hâl uygulaması
sırasında vatandaşlarımızın karşılaştığı sorunlar ve taşıdıkları endişelere
işaret etmek, dikkatlerinizi çekmek istiyorum, Bunlardan bazıları şunlardır:
Adaletin tesisine ilişkin kaygılar, hak arama özgürlüğünün kısıtlanması, kamu
görevlilerinin somut bulgulara dayanmadan görevine son verilmesi, savunma
hakkının göz ardı edilmesi, asılsız ihbar ve şikâyetlere dayalı işlem
yapılması, alt düzeydeki görevlilerle uğraşılırken üst düzey görevliler ve
siyasetçilerle 15 Temmuzun lider kadrosu ve yurtta sulh konseyinin üyeleri
hakkında bir işlem yapılmaması, OHAL kapsamına girmediği hâlde kanun hükmünde
kararnamelerle farklı konularda da düzenleme yapılması, kripto olarak
görevlerine devam eden FETÖ’cülerin bulundukları yerlerde kasıtlı, yanlış
yönlendirmesiyle oluşan mağduriyetler. 
Olağanüstü
hâl, kuşkusuz, bugün olduğu gibi, şartların gerektirdiği durumlarda
başvurulması gereken anayasal bir kurumdur. Bununla birlikte, uygulamanın hukuk
ve adalet anlayışını egemen kılarak ve haklıyla haksızı, suçluyla suçsuzu birbirinden
ayıracak adil bir yönetim anlayışı ortaya koyarak sürdürülmesi zorunludur. Bu
durumda ancak vatandaşlarımızda oluşan soru işaretleri giderilmiş, topyekûn bir
mücadele anlayışı hâkim kılınmış olacaktır. 
Milliyetçi
Hareket Partisi, her gelişmeyi devlet ve millet yararına, hak, hukuk ve adalet
adına titizlikle izleyip doğru gördüklerini desteklerken yanlış bulduklarını da
eleştirmeyi sürdürecektir. Bize göre Türkiye hâlâ yakın tarihinin en sarsıcı ve
yüksek risk ihtiva eden bir dönemindedir. Hain darbe girişimi bertaraf
edilmişse de artçı sarsıntıları devam etmektedir. FETÖ kalkışması ve artçı
terör saldırıları, millî birlik ve kardeşliğimiz üzerinde telafisi ve onarımı
zaman alacak yaralar açmıştır. Bu nedenle kimsenin, 15 Temmuz yaşanmamış gibi davranması
doğru olmayacaktır. 
Değerli
milletvekilleri, devletin temel işlevi vatandaşlarının güvenliğini sağlaması,
anarşi ortamına fırsat vermemesidir. Milliyetçi Hareket Partisi olarak, başta
FETÖ, IŞİD ve PKK olmak üzere terörün kökü kazınana, FETÖ’yle hesaplaşma bitene
kadar devletin elini güçlendirmek için olağanüstü hâlin üç ay süreyle
uzatılmasına ilişkin tezkereye olumlu oy vereceğimizi ifade ederek Genel
Kurulun siz değerli üyelerini saygılarımla selamlıyorum. (MHP sıralarından
alkışlar) 
BAŞKAN
– Teşekkür ederim Sayın Aksu.
İkinci
olarak, Halkların Demokratik Partisi Grubu adına Kars Milletvekili Ayhan Bilgen
konuşacaktır. 
Buyurunuz
Sayın Bilgen. (HDP sıralarından alkışlar) 
HDP
GRUBU ADINA AYHAN BİLGEN (Kars) – Sayın Başkan, değerli milletvekilleri;
olağanüstü hâlin bir kez daha uzatılmasıyla ilgili Başbakanlığın ve Bakanlar
Kurulunun imzaladığı ve Meclise gönderdiği prensip kararı var.
Tabii,
konuya böyle girip girmeme konusunu epeyce düşündüm. Bu konuyu bilen çok sayıda
arkadaşı da aradım, acaba ben mi bir yanlış değerlendirme yapıyorum, okuduğum
metni anlamakta zorlanıyorum ya da benim bilmediğim bir şey mi var diye birkaç
saattir çok ciddi bir kaygı içerisindeyim.
Değerli
arkadaşlar, gelen yazı aynen şöyle diyor -giriş kısmını okumayayım, muhtemelen
bütün gruplarda vardır- görüştüğümüz konuyu eğer bütün gruplar bilerek
görüşüyorsak aynen şöyle yazı: “Türkiye Büyük Millet Meclisinin 21/07/2016
tarihli ve 1116 sayılı Kararı ile ülke genelinde ilan edilen ve 11/10/2016
tarihli ve 1130 sayılı Kararı uyarınca devam etmekte olan olağanüstü hâlin,
19/1/2017 Perşembe günü saat 01.00'den geçerli olmak üzere üniversite 3 ay süre
ile uzatılmasının, Türkiye Büyük Millet Meclisine arzı: Millî Güvenlik
Kurulunun 3/1/2017 -dikkatlerinizi buraya çekmek istiyorum değerli
milletvekilleri- tarihli ve 501 sayılı tavsiye kararı göz önünde bulundurularak
Bakanlar Kurulunca 3/1/2017 tarihinde kararlaştırılmıştır.” 
Şimdi,
bugün 3/1/2017 değerli arkadaşlar. Bu yazı bize öğlen saatlerinde geldi.
Bakanlar Kurulunun dün bu konuyu görüşmediğini Hükûmet Sözcüsü en azından ifade
etti ama şekil esası yerine gelmiş, Başbakan sabahleyin dedi ki: “Hayır,
görüşüldü, karara bağlandı, imzalar var.” İmzalar varsa gerisi siyasi etik
meselesidir ama bu MGK ne zaman yapıldı değerli arkadaşlar? Ayın 3’ü bu gece on
ikiden sonradır. Saat on ikiden sonra, Bakanlar Kurulu toplantısından önce bir
tavsiye kararı alınmadıysa tersine yapıyorsunuz işi demek ki yani önce burada
görüşeceğiz biz, ellerimizi kaldıracağız, oylayacağız, ondan sonra muhtemel MGK
kararında, değerli arkadaşlar, karar defterine bir tavsiye kararı yazılacak.
Kanarya Sevenler Derneği böyle yönetilmez arkadaşlar. Böyle bir şey olabilir
mi? 
MGK’nın
son toplantı tarihi, değerli arkadaşlar, 30 Kasım 2016. 8 tane karar var,
kamuoyuna açıklanmış, tek tek okuyayım. Birinci karar: Terörün ülke gündeminden
çıkartılması. İkincisi: Teröre destek veren ülkelerin uyarılması. Üçüncüsü:
Fırat Kalkanı Harekâtı. Dördüncüsü: Halep. Beşincisi: Irak’ın toprak bütünlüğü.
Altıncısı: Musul ve Telafer. Yedincisi: Sincar. Sekizincisi Kıbrıs’la ilgili. 
Şimdi, kasım ayındaki toplantıda muhtemelen 500’üncü
karar çıkmış olabilir yani sayılara bakıyorum ben, karar sayılarını inceledim,
20/7/2016 tarihli OHAL’in ilk tavsiye kararının verildiği toplantının karar
sayısı 498. Bir sonraki uzatma, 30/11/2016 toplantısından önceki karar, o da
28/9/2016, karar sayısı 499. Şimdi, bu durumda her toplantıda bir karar
numarası veriliyorsa Millî Güvenlik Kurulunda, 500 no.lu Karar 30 Kasım
toplantısında olabilir ama biraz önce okudum, böyle bir karar yok. 501’inci
Karar da ancak bir sonraki MGK’da alınabilir yani o da rutin tarihi itibarıyla
Ocak ayının sonu. Şimdi, Ocak ayının sonunda yapılacak olan Millî Güvenlik
Kurulu toplantısında verilecek olan tavsiye kararını Bakanlar Kurulu imzalamış
ve Meclise göndermiş değerli arkadaşlar, Meclise göndermiş. Meclis Başkanına
sağlık ve afiyet diliyoruz ama ben Sayın Başkan Vekiline sormak istiyorum: Bu
yazıyı…
ORHAN
DELİGÖZ (Erzurum) – O kararlar olmadan da Meclis karar alabilir Ayhan Bey.
AYHAN
BİLGEN (Devamla) – Nasıl?
ORHAN
DELİGÖZ (Erzurum) – O kararlar olmadan da Meclis karar alabilir.
AYHAN
BİLGEN (Devamla) – Değerli arkadaşlar, yani Allah aşkına bunu savunmayın, bari
bunu savunmayın. Yani tamam, teşekkür ederim sağ olun. 
Ben
Meclis Başkanına sormak istiyorum: Meclis Başkanlığı, Başbakanlıktan gelen bu
prensip kararını MGK’nın hangi tavsiye kararını görerek gruplara gönderdi ve
bugün Genel Kurulun gündemine bu konu alındı?
Değerli
arkadaşlar, bakın, bu bir imla hatası, bir harf hatası, bir şekil eksikliği
olsa deriz ki: “Ya, bu ülke bu kadar ciddiyetsiz yönetiliyor.” Yani tarih,
sayı, numara falan karışmış ama çok önemli değil. MGK kararlarının ne ifade
ettiğini tartışmıyoruz değerli arkadaşlar. Eğer onları tartışacak olursak başka
şeyler var zaten tartışılacak. Örneğin daha önce FETÖ’yle ilgili, MGK kararıyla
ilgili bir danışman ve milletvekilinin söylediği sözler var: “Biz bu kararları
yok saydık.” diyor. MGK’nın siyasal sistem içerisinde nerede olması gerektiğine
dair galiba en radikal düşüncelere sahip parti biziz. Ama bir işi yapıyorsanız
ciddi yapacaksınız. Yapılmamış Millî Güvenlik Kurulundan Bakanlar Kuruluna
tavsiye kararı çıktığı bu ülke tarihinde görülmüş bir şey mi değerli
arkadaşlar? Yani bu toplantı yapıldığında böyle bir kararın çıkacağından mı
eminsiniz? Millî Güvenlik Kurulunu da burada hazırladığımız Anayasa taslağı
gibi önce imzaya açıyoruz, sonra sosyal medyada paylaşıyoruz, sonra içeriğini
mi tartışıyoruz? Böyle mi oluyor? Bu yöntem böyle mi artık? Devlet böyle mi
yönetilecek bundan sonra? 
Değerli arkadaşlar, bu konu sadece bir şekil konusu
değilse yani bir bilinçli yazım varsa Başbakanlıkla Meclis arasındaki
yazışmalar bu kadar ciddiyetsiz yapılmıyordur, olamaz herhâlde, böyle değildir,
mutlaka bir bildikleri varsa… Yani bugün sabah, değerli arkadaşlar, bu ülkede
bir Millî Güvenlik Kurulu toplantısı yapıldıysa, lütfen, birisi Hükûmet adına,
iktidar partisi grubu adına bu gizli Millî Güvenlik Kurulunda alınan başka
kararlar var mı bunu bize açıklasın. Çünkü belli ki bu geçtiğimiz on on iki
saat içerisinde ve muhtemelen sabahın ilk saatlerinde bu toplantının yapılmış
olması gerekiyor ama Bakanlar Kurulu toplantısı dün yapıldı, hadi kararı bugün
imzaladı. Dün yapılan toplantıdan önce bir Millî Güvenlik Kurulu toplantısı var
mı? Hayır. Basında tarıyorum, son toplantı 30 Kasım tarihinde. 
Değerli arkadaşlar, olağanüstü hâli tartışmanın,
olağanüstü hâlde çıkartılan kararnamelerin ciddiyetini tartışmanın bu
koşullarda gereği var mı bilmiyorum yani bu yazı Başbakanlıktan Meclise
gelirken ne kadar dikkatle, ne kadar özenle, ne kadar hukuk devleti
hassasiyetiyle, ne kadar ciddiyetle hareket ediliyorsa kanun hükmünde
kararnameler de o kadar ciddiyetle, o kadar hassasiyetle, o kadar insan hakları
duyarlılığıyla hazırlanıyor. Onun için zaten Cihanbeyli’deki radyonun adı
“Radyo Cihan” olduğu için, “cihan” kelimesi de cemaate ait olduğu için FETÖ’den
Cihanbeyli’deki radyo kapatılabiliyor ya da anayasa çalışmaları için kurulmuş
bir dernek, sadece Cemil Çiçek Başkanlığındaki Komisyon döneminde çalışmalara
katkı sunmak için paneller, konferanslar düzenlemiş bir dernek, hiçbir üyesinin
FETÖ’yle hiçbir ilişkisi olmadığı hâlde, sırf ismi “Aktif Toplum” olduğu için,
yani anayasa sürecine katılım aktif toplum gerektirir -“Aktif Toplum” olduğu
için- “aktif” kelimesini de haber ajanslarında malum yapı kullandığı için bir
dernek kapatılır. 
Değerli arkadaşlar, isim benzerliğiyle avukatların
kapısına mühür vurulur. Eğer Başbakanlıkla Meclis Başkanlığı arasındaki ilişki
bu ciddiyetle yürütülüyorsa kanun hükmünde kararnameler de ancak o ciddiyetle,
o hukuka uygun, hukuka saygılı mantıkla yürüyor olabilir. 
Değerli arkadaşlar, elbette bu konunun şekille ilgili
boyutu vahamet düzeyindedir. Bu vahametle ilgili, bu rezaletle ilgili bir
açıklama yapılmadığı takdirde, inandırıcı, ikna edici bir açıklama yapılmadığı
takdirde zaten bundan sonra bu toplantı da, Genel Kurulda bu konunun
tartışılması, konuşulması da bana göre ciddi bir usul tartışmasını gerektirir
ama ben, buna rağmen, kalan süremde OHAL’in neler doğurduğuna dair birkaç şeye
dikkatinizi çekmek istiyorum.
Değerli
arkadaşlar, çok sayıda isim var çünkü geçtiğimiz altı ay içerisinde yüzlerce
gazeteci gözaltına alındı ve bir o kadar sayı da tutuklu. Ama bir isim, mesela
Murat Aksoy, yüz yirmi gün olmuş değerli arkadaşlar, hâlâ hakkında iddianame
yok. 
Şimdi,
hukuk devletinde deliller vardır elinizde, zanlıyla ilgili ciddi, kuvvetli bir
şüphe vardır, delillerin karartılma ihtimali vardır, şahsın kaçma ihtimali
vardır ya da suçun işlenmeye devam ediliyor olma ihtimali vardır. Değerli
arkadaşlar, Murat Aksoy yıllarca Yeni Şafak gazetesinde yorum sayfasını
hazırlayan, birçoğunuzun tanıdığı bir arkadaş. Sadece, geçimini gazetecilikten
sağladığı için ve o dönemde başka bir gazetede iş bulamadığı için o gruba yakın
gazetelerin birisinde yazı yazdı. Aranızda birçok milletvekili var geçmişte o
gazetelerde yazan, Sayın Cumhurbaşkanının sözcüsü var o gazetelerde yazı yazan.
Şimdi, o gazetelerde yazı yazmak peşinen bir terör örgütüyle ilişkilendirmeyi
gerektiriyorsa yüz yirmi gün boyunca bir gazetecinin, değerli arkadaşlar, evine
ekmek götürecek başka hiçbir imkânı olmayan, ihale takipçiliği yapmayan bir
gazetecinin evindeki 2 küçük çocuğunun ne yiyip içtiğini düşünüyorsunuz? Bu,
sizi hiç ilgilendirmiyor mu, hiçbir şey ifade etmiyor mu? Yıllarca size yakın
bir yayın organında bu arkadaş çok zor şartlarda, fedakârca çalıştı; hiçbir şey
hissettirmiyor mu bu size?
Değerli
arkadaşlar, tabii, delilden suçluya değil, zanlıya değil, önce kişiyi
tutuklayıp ondan sonra delil beklemeye devam ettiğinizde daha garip vakalar
var. Mesela HDP’nin Manisa İl Örgütü yöneticilerinin bir kısmı dokuz aydır, bir
kısmı on bir aydır, değerli arkadaşlar, hâlâ mahkemeye çıkarılmadı çünkü
iddianame yok ortada. Şimdi, dokuz ay boyunca iddianame hazırlamaya zaman
bulamayan savcılık, parti yöneticilerini hangi gerekçeyle tutuklamış olabilir
değerli arkadaşlar? Tutuklama bu kadar basit bir şey mi, bu kadar keyfî bir şey
mi? Önce tutukluyorsunuz, sonra delil topluyorsunuz, bunu anladık da, üç gün,
beş gün, hadi OHAL’de bir ay… Peki, dokuz ay, on bir ay boyunca delil
toplayamadınız ve iddianame hazırlayamadıysanız bu haksızlığı kim, nasıl telafi
edecek?
Değerli
arkadaşlar, sadece son yirmi dört saate baktığımızda bile görüyoruz ki işte,
bir modacı -düşüncelerine katılın katılmayın, benim de eleştireceğim birçok şey
var- apronda şiddete uğruyor değerli arkadaşlar, apronda. Sivil havacılık
kurumlarının uluslararası mevzuatı var. Şimdi, bugün açıklama yapılıyor “Aprona
dışarıdan hiç kimse girmedi.” diye. Peki, o zaman havaalanının işletmesinde
çalışan görevliler mi uyguladı bu şiddeti? Eğer şahıs kendi kafasını yere vurup
kanatmamışsa, o fotoğraf bir başka şeyin eseri değilse birisi sorumlu herhâlde
buradan. Değerli arkadaşlar, bakın, hamaset yapmak kolaydır ama uçuşları iptal
ederler. Sivil havacılık kurallarının uluslararası mevzuatını yok sayarsanız
uçuş izinleri kaldırılır, bunun bedelini bu ülke ödemek zorunda kalır sizin
linç kültürünüz ya da birilerinin hedef göstermesi yüzünden.
Birkaç
gün önce kapatılan dernekler var; birisi Kürt Enstitüsü değerli arkadaşlar.
Kürt Enstitüsünün bir siyasi partiyle bağı olmadığını buradaki en azından
birazcık Kürt kültürüyle ilgili araştırma yapan milletvekilleri bilirler.
Sözlük çıkartan, dil kursu düzenleyen, bunun dışında hiçbir siyasi tutum
takınmayan ve muhtemelen daha Kürt milliyetçisi çevrelere de yakın farklı
siyasi partilere mensup insanların gidip geldiği bir dernektir. Kürt Enstitüsü
kapatıldı. Ama kapatılan başka bir dernek var; Roboski İçin Adalet Yeryüzü İçin
Barış Derneği. Değerli arkadaşlar, bu dernek Roboski’de hayatını kaybeden 34
kişinin -çoğunun soy isimleri de aynıdır ve büyük kısmı 15-16 yaşlarındadır-
yakınlarının kurduğu, ailelerin kurduğu bir dernek. Tek amacı vardı değerli
arkadaşlar, Roboski’ye bir misafirhane yapmak ve orada bir müze yapmak. Şimdi,
34 kişi hayatını kaybetmiş, üzerinden beş yıl geçmiş, bir tek kişi
yargılanmamış, bir tek kişi hesap vermemiş ama ailelerin kurduğu derneğin
kapısına mühür vurulmuş; olağanüstü hâlle alınan karar bu değerli arkadaşlar,
olağanüstü hâlin Roboskililere armağanı bu. Tabii, örnek çok ama hepsini burada
saymaya vakit yok. 
Değerli
arkadaşlar, eğer Türkiye'nin bir kişinin yetkilerinin artırılmasıyla
kurtulacağına inanıyorsanız, dünyada bunun bir örneği varsa bize gösterin biz
de bilelim. Krizden, kaostan, çatışmadan, gerilimden yetkileri bir kişiye
devrederek, bir kişiyi daha fazla yetkilendirerek çıkmış, millî birlik ve
beraberliğini sağlamış, toplumsal barışını tesis etmiş bir örnek varsa bize
gösterin. Benim bildiğim tek örnek Almanya değerli arkadaşlar. Krizden
yetkileri tek adamda toplayarak çıkmayı denemiş tek ülke Almanya, sonucu
ortada, İkinci Dünya Savaşı. Sadece Almanya’da yaşayanlar değil komşularına,
bütün bölgeye, insanlığa hayatı dar eden Almanya ve Hitler deneyimi. Bunun
dışında, değerli arkadaşlar, doğru örnek yetki devretmektir, yetki
paylaşmaktır, katılımcı karar almaktır, sorumluluğa bütün toplumsal dinamikleri
ortak etmektir. Eğer bir ortak gelecekten söz ediyorsak, birlikte yaşama iddiasını
hâlâ taşıyorsak bu birlikte yaşayacağımız insanlara güvenmek, onlarla yetki
paylaşmak, onları karar süreçlerine katmaktır. Ama belli ki bu kararnameyle
birlikte, bu biraz önce altını çizdiğim vahim hataya rağmen belki duymazlıktan
geleceksiniz, belki hiçbir açıklama yapmayacaksınız, biraz sonra olağanüstü hâl
uzatılacak. Daha sabahleyin Başbakanın açıklamasıyla birlikte dolar 3,52’lerden
3,53’lerden 3,60’a yaklaştı ve garip bir durum, doların bu tarihlerde bu fiyatı
bulacağını en iyi tahmin eden kuruluş hangisiydi değerli arkadaşlar? Merkez
Bankası? Hayır. Ekonomi Bakanlığı? Hayır. Ekonomiyle ilgili hiçbir kurum tahmin
edemedi arkadaşlar. Bakın rakamlara 3,30’lar, 3,40’lar, en nihayet 3,50’ler var
tahminler içerisinde. En doğru tahmin eden kurum, değerli arkadaşlar, Diyanet
İşleri Başkanlığı çünkü hacla ilgili döviz kurunu 3,60 olarak aylar öncesinde
ilan etti. Devlet böyle yönetilirse biz de doğruları ne yazık ki böyle yerlerde
aramak zorunda kalırız.
Değerli
arkadaşlar, olağanüstü hâlde ekonomi-güven ilişkisini konuşmaya bile gerek yok.
Yabancı sermaye için, yabancı yatırımcı için ülkenin Tüketici Güven Endeksi,
Yatırımcı Güven Endeksi ne ifade ediyor, bunları konuşmaya, tartışmaya gerek
yok. Ama bir konu var ki bence çok kritik. O da Sayın Başbakanın daha önce
kamuoyuna vaat ettiği, telaffuz ettiğinin aksine bu uzatma kararıyla birlikte
referandum muhtemelen olağanüstü hâl içerisinde yapılacak. Evet, bir muhalefet
partisinin lideri bunda hiçbir mahzur olmadığını söyledi, dedi ki: “Günlük
hayat devam ediyorsa, evinize, işinize gidiyorsanız gidip oy da
kullanabilirsiniz.” Eğer referandumu sandığa gidip oy kullanmak olarak
görüyorsanız bir mahzur yok ama referandum bir tartışma süreciyse, bir kampanya
süreciyse, miting düzenleme, gösteri yapma, pankart asma, bildiri dağıtma
süreciyse yani bunun bir öncesi varsa, bir süreçse, YSK’nın ilan ettiği
takvimin bir anlamı varsa, bir şey ifade ediyorsa bunun olağanüstü hâl
içerisinde yapılmasının ifade ettiği tek bir anlam var, o da Türkiye’ye, ikinci
kez, değerli arkadaşlar, Kenan Evren’in 1982 Anayasası’nda yaptığını bir kez de
siz yapacaksınız. Evet, Kenan Evren de bunu böyle yaptı. O günkü koşullarda
“hayır” demenin yasak olduğu bir ortamda çok yüksek bir oyla hem anayasasını
geçirdi hem kendisini son derece yetkili bir vesayet makamı olarak
Cumhurbaşkanlığı koltuğuna taşıdı. 
Şimdi,
vesayeti bitirmek adına… Ortada “vesayet” diye tarif ettiğiniz şeyin ne
olduğunu doğrusu bilmiyorum, Millî Güvenlik Kurulunun çocuk oyuncağına
çevrildiği bir ortamda bu vesayet kimden geliyor bilmiyorum ama vesayeti
gerçekten bitirmek istiyorsanız, gerçekten hukuk devleti, gerçekten demokrasi,
refah, barış istiyorsanız değerli arkadaşlar, olağanüstü hâl şartlarında,
olağanüstü hâl koşullarında bu ülkenin bir referandumla böyle bir paketi
geçirmesine izin vermeyin, buna karşı durun, buna itiraz edin. Eğer “Gücümüz
yeter, sayımız yeter, bu işi yaparız.” derseniz siz yapınca nasıl oluyorsa
birilerinin başka olağanüstülükler yapmasının da oldubittiye geleceğini
bileceksiniz, bunu göze alacaksınız.
Değerli
arkadaşlar, “büyük devlet” demek, büyük tehditlere karşı, olağanüstü tehlikeye
karşı olağan yöntemlerle mücadele etmeyi becerebilen, başarabilen devlet
demektir. İnsan haklarına bağlı kalarak güvenlik politikası, hukuka bağlı
olarak, demokrasiye dayalı, demokrasiye saygılı olarak tehdide karşı, baskıya
karşı, şiddete, saldırıya karşı mücadele etmek büyük devlet demektir. Ama siz,
her fırsatta olağanüstü hâli uzatmayı, olağanüstü hâli uzatmayı bir yönetim
tarzına dönüştürmeyi ve bunu bir fırsata çevirip ülkeyi sürekli bir savaş
atmosferinde, savaş geriliminde tutarak eğer referandumu kotarmayı
düşünüyorsanız bu ülkeye büyük bir kötülük etmiş olursunuz. Türkiye bir daha
İstiklal Savaşı yaşamayacak değerli arkadaşlar. Eğer siz birilerinin istikbal
savaşını bize “İstiklal Savaşı” diye yutturmaya kalkıyorsanız, İstiklal Savaşı
bu halk tarafından yüz yıl önce verildi, bedeli herkes tarafından ödendi; bütün
inançlar, bütün kimlikler, bütün etnik kökenler bu cephede yerlerini aldılar.
Ya o ruha geri dönersiniz, evrensel değerlerle o ruhu esas alan birlikte
yaşamayı bu ülke için tercih edersiniz ya da kişisel hırsınız uğruna bu ülke
bir kurban olur ve hepimiz kaybederiz. 
Herkesi
saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Bilgen. 
Gruplar
adına üçüncü konuşmacı, Cumhuriyet Halk Partisi Grubu adına Çanakkale
Milletvekili Muharrem Erkek. 
Buyurunuz
Sayın Erkek. (CHP sıralarından alkışlar) 
CHP
GRUBU ADINA MUHARREM ERKEK (Çanakkale) – Sayın Başkan, değerli milletvekilleri;
olağanüstü hâlin uzatılmasına ilişkin Başbakanlık teskeresi üzerine Cumhuriyet
Halk Partisi Grubu adına söz almış bulunmaktayım. Yüce Meclisi saygıyla
selamlıyorum. 
Değerli
milletvekilleri, 7 Haziranda bir genel seçim yaşadık ve milletimiz 7 Haziranda
hiçbir partiye tek başına Hükûmeti kurma yetkisini vermedi, “Uzlaşın, koalisyon
kurun ve uzlaşmayla ülkeyi yönetin.” dedi. Ama dillerinden “millet” kelimesini
düşürmeyenler milletin bu iradesine, demokrasiye ve seçim sonuçlarına saygı
göstermedi, “Millet kaosu tercih etti.” dedi ve 1 Kasım seçimlerinden önce
“Bize tek başına iktidarı yeniden verin, bu terör, şiddet, kaos, korku ortamı
bitsin.” dedi. 1 Kasımda tek başına iktidarı aldı ama terör, şiddet, kaos,
korku bitmedi, daha da arttı. Demek ki millete yalan söylendi. Ve daha da
kötüsü, ne oldu 1 Kasımdan sonra? Millet olarak tarihimizin en acı gecelerinden
birini yaşadık, 15 Temmuz gecesi bir darbe girişimiyle karşı karşıya kaldık. On
beş yıllık tek başına hükûmetin, istikrarın sonucu bir darbe girişimi oldu
milletimiz için. Ve bu darbe girişimi Türk Silahlı Kuvvetleri, Emniyet güçleri
içerisindeki sağlıklı unsurlar, basiretli unsurlar ve medyanın, Meclisin,
siyasi partilerin dik duruşu ve milletimizin kararlılığıyla engellendi. Bu
darbe girişiminden sonra 16 Temmuz günü bu yüce Meclis çatısı altında bulunan 4
parti ortak bir bildiri hazırlayarak millete sundu. Ne dedi bu bildiride yüce
Meclis millete? Dedi ki: “Unutulmamalıdır ki Türkiye Büyük Millet Meclisi
demokratik parlamenter sistemi yıllar içinde geliştirmiş, bir milleti yokluk ve
yoksulluktan alıp muasır medeniyet seviyesine çıkarmanın mücadelesini vermiş
bir Meclistir.” Evet, demokratik parlamenter sistemi gerçekleştirmiş bir Gazi
Meclis. Peki, ne oldu şimdi? Neden Gazi Meclis, demokrasi, demokratik
parlamenter sistem yok edilmek isteniyor? Ve bu Gazi Meclis ve ana muhalefet
partisi olarak biz terörle mücadelede Hükûmete her türlü desteği verdik “Gelin
bu zor günleri de Parlamentonun iradesiyle aşalım.” dedik. Ama siz ne yaptınız?
Siz, 20 Temmuz günü OHAL ilan ettiniz. Ve “Merak etmeyin, kırk beş gün
içerisinde bütün sorunlarımızı çözüp OHAL’i kaldıracağız.” dediniz millete ve
Meclise. Ama görüyoruz ki irade başka bir şekilde tecelli etti ve yeni bir
darbe hukuku uygulamaya sokuldu. Fiilî bir anayasasızlık ve hukuksuzluk
dönemini bu 20 Temmuzdaki OHAL ilanıyla tahkim ettiniz. Bu milletin en önemli
tarihî kurumlarını bir çırpıda sildiniz. Şunu unuttunuz: Devletlerin
gelişmişlik düzeyi demokratik sistemlerinin ve kurumlarının sürekliliğiyle bir
anlam ifade eder. Siz bu değerleri de OHAL’le, OHAL uygulamalarıyla, maalesef,
yok ettiniz. 100 bini aşkın kamu görevlisini tasfiye ettiniz; masumiyet
karinesini, cezaların şahsiliği ilkesini, adil yargılanma hakkını ortadan
kaldırdınız; doğrudan, dolaylı, potansiyel mağdurlarla yüz binleri aşan mağdur
kitleleri yarattınız. 
Size
tarihimizden bir örnek vermek istiyorum: 1909 devrimi çok önemliydi ve 1909
yılında devlette liyakate uygun olmayan çok sayıda memur tasfiye edildi bugün
edildiği gibi ama o gün bile, 1909’da bile bu çıkartılan bir kanunla yapıldı,
biliyorsunuz, Tenkisat Kanunu adı ve Parlamentonun denetiminde yapıldı. Siz
1909’da bu milletin yaptığını, bu Parlamentonun yaptığını 2016 yılında maalesef
yapacak iradeyi ve cesareti gösteremediniz. Şimdi OHAL'i uzatmak istiyorsunuz.
Bakın, nasıl bir OHAL yaşıyoruz? Biliyorsunuz, eylül ayında Avrupa Konseyi
İnsan Hakları Komiseri Ankara'yı ziyaret etti; Dışişleri Bakanıyla, Adalet
Bakanıyla, Anayasa Mahkemesi Başkanıyla, Dışişleri Bakanlığı Müsteşarıyla, Kamu
Başdenetçisiyle görüştü, birçok sivil toplum örgütü temsilcisiyle de görüştü.
Ondan sonra da Avrupa Konseyi İnsan Hakları Komiserliği 7 Ekim 2016 tarihinde
bir rapor yayınladı, olağanüstü hâl kapsamında alınan tedbirlerin insan
haklarına etkilerine dair önemli bir rapor. Bu raporda ne diyor değerli
milletvekilleri? Diyor ki: “Bu kararnamelerin kapsamı ve uygulama, kamu
sektörüyle sınırlı kalmamıştır. Kararnameler sivil toplumu, belediyeleri, özel
okulları, üniversiteleri ve sağlık kuruluşlarını, hukuk profesyonellerini,
medyayı, iş ve finans alanını ve şüphelilerin ailelerini de etkileyen geniş
kapsamlı tedbirleri içermektedir. Buna ek olarak, kararnameler kapsamında
oluşturulan usuller, idare ve ceza hukuku bağlamında olağan usul
güvencelerinden önemli bir sapmayı temsil etmektedir.” Hani OHAL devlete karşı
ilan edilmişti? Hâlbuki uygulamada millete, muhaliflere ve herkese karşı ilan
edildiğini maalesef açıkça görüyoruz ve raporda şöyle deniyor: “Türkiye devleti
yetkilileri uygulamada keyfîliğe son derece yüksek olanak sağlayan ve olağan
güvencelerden hayli uzaklaşmış hükümlerden başlayarak olağanüstü hâl
kararnamelerini bir an önce yürürlükten kaldırmalıdır.” Evet, OHAL sürecinde
Anayasa’yı, demokrasiyi, özgürlükleri askıya aldınız, hukuk devletini
temelinden sarstınız ve Türkiye Cumhuriyeti’nin de itibarını dünyada maalesef
zedelediniz. (CHP sıralarından alkışlar) 
Ve
OHAL ilanından sonra değerli milletvekilleri, bakıyoruz… OHAL niçin ilan
edildi? OHAL’i yaratan sebepleri ortadan kaldıracak tedbirleri almak için ilan
edildi. Unutmayınız ki: OHAL de bir hukuk rejimidir. OHAL’den sonra da terör,
şiddet, kaos azalmadı. OHAL sürecinde bugüne kadar toplam 7 saldırı
gerçekleşti, yine canlı bombalar patladı ve tam 164 masum insan hayatını
kaybetti -evet, OHAL sürecinde- ve yüzlerce insan da birçok organını kaybetti
ve hayatları, yaşamları karardı. Sayın Başkan, değerli milletvekilleri, Sayın
Hükûmet; demek ki OHAL patlayan bombaları durduramıyor. 
Bakın,
değerli milletvekilleri, OHAL’i uzatmak istiyorsunuz. Ben çok yakın tarihten
sizlerle bir şeyi paylaşacağım. 22 Haziran 2010 Salı günü Adalet ve Kalkınma
Partisi grup toplantısını yapıyor ve Sayın Başbakan Recep Tayyip Erdoğan
konuşuyor. Ne demiş 2010 yılında Sayın Erdoğan? “Terör örgütü Şemdinli’de
vuruyor, istismarcılar anında Ankara’dan ses veriyor. Terör örgütü ‘OHAL
yeniden ilan edilsin, Türkiye yeniden 90'ların Türkiye'si olsun, Türkiye üçüncü
dünya ülkesi gibi görünsün’ diye kanlı eylemler yapıyor. Ankara'dan birileri
anında terör örgütünün ekmeğine yağ sürüyor. Malum muhalefet partisi, MHP ‘OHAL
ilan edilsin.’ diyor. O sizin karakterinizde var, bizim iktidarımızın
karakterinde OHAL yok, o sizin aczinizin gereği. Terör istatistiklerinden
olağanüstü hâl dönemlerinde terörün zirve yaptığını göreceksiniz. Olağanüstü hâl
terörü derinleştirdi, halkı mağdur etti, terörün istismar zeminini güçlendirdi.
Olağanüstü hâl istemek, terörün diline teslim olmaktır.” Evet, siz olağanüstü
hâli uzatarak, değerli milletvekilleri -buna “evet” diyenler için söylüyorum-
demek ki terörün diline teslim oluyorsunuz, teröre hizmet ediyorsunuz. 
Genel
Başkanımız Sayın Kılıçdaroğlu da bugün bir tespiti kamuoyuyla paylaştı. “Terör
almış başını gidiyor, zam üstüne zam yapılıyor. Millet can derdinde, vatandaşın
can güvenliği kalmamış, birileri zam derdinde. AKP’nin on beş yıllık iktidar
sonucunda halka asıl hizmeti çöken bir devlet oldu maalesef. Çünkü siz devletin
bütün kurumlarını bir çeteye teslim ettiniz. Ölen halk, zamlarla beli bükülen
halk, acı çeken halk, her şeyin bedelini halk ödüyor ama hükûmet edenlerden bir
tek sorumlu çıkmıyor. Halk ölüm korkusu içindeyse yöneticilerden hesap sorar.
Hükûmet, hesap soranlara ‘terörist’ diyorsa terör konusunda hiçbir çözümü yok
demektir.”
Evet,
bütün bu kötülükleri bize eğer gerçekten üst akıl yapıyorsa o zaman siz bu
ülkeyi yönetemiyorsunuz. Sayın Hükûmet, bu ülkeyi yönetemiyorsunuz. Özgürlük
için zindanlarda bedel ödeyen Namık Kemal’in dediği gibi, izzetüikballe babı
hükûmetten çekilmeyi düşünmenizi öneriyorum ben sizlere, çok daha onurlu bir
duruş olur.
Sayın
Başkan, değerli milletvekilleri; bakın, olağanüstü hâlde neler yaşıyoruz. Ahmet
Şık tutuklandı. Tutuklama gerekçelerinin içinde bütün terör örgütleriyle
ilişkilendirilmiş Ahmet Şık, FETÖ’yle de ilişkilendirilmiş. Ne kadar trajikomik
bir durum, OHAL’in bize yaşattıklarına bakın. 2010 referandumundan sonra
yargıyı FETÖ çetesine teslim edenler yani siz Ahmet Şık’ı tutuklattınız. Neden
tutuklandı Ahmet Şık? “İmamın Ordusu” kitabını yazdığı için, FETÖ’yü tüm
çıplaklığıyla açığa çıkardığı için. 15 Temmuz darbe girişimi başarılı olsaydı
darbecilerin ilk yapacağı iş Ahmet Şık’ı tutuklamak olacaktı, bugün siz de bunu
başardınız, sizleri tebrik ediyoruz(!) 
Bakın,
Hüsnü Mahalli tutuklandı. Hüsnü Mahalli, altı yıllık sizin Suriye politikanız
çöktü, Moskova Bildirisi’ni imzaladınız, Moskova Bildirisi’ndeki hükümleri
savunan bir insandı, bir gazeteciydi; o da cezaevinde.
Bakın,
Musa Kart; bir karikatürist, cezaevinde. Karikatür çiziyor bu adam, yalnızca
karikatür çiziyor. Musa Kart cezaevinde ama Noel Baba’ya roket atan bir IŞİD
militanını karikatürize eden ve bunu sosyal medyada paylaşan bir gazeteci
içeride değil, dışarıda. Evet, yandaş medyadan bir gazeteci, hakkında hiçbir
işlem yapılmadı. 
Bugün
2 genci tutukladınız; İstanbul’da Okmeydanı’nda, mahallelerinde laikliği
savundukları için, “Mahallelerimizde ne IŞİD’cilere ne de gerici çetelere
müsaade etmeyeceğiz. Gericilerin karşısında laikliğin bayrağını yücelteceğiz.”
dedikleri için, “laiklik, kardeşlik, özgürlük, barış” dedikleri için 2 genci
bugün tutukladınız ama bugün IŞİD’in Türkiye sorumlusu bu ülkede serbestçe
dolaşıyor, daha önce gözaltına aldınız, daha sonra serbest bıraktınız. Evet,
size göre bütün gazeteciler terörist, sizin gibi düşünmeyen herkes hain. Bakın,
sosyal medyada nefret suçunu işleyen, yaşam tarzı nedeniyle insanları hedef
gösterenler hakkında bir işlem yapmıyorsunuz; bu ülkeyi bölüyorsunuz, bu ülkeyi
kutuplaştırıyorsunuz.
Ve
diyorsunuz ki: “Bizi sürekli kandırıyorlar.” Avrupa Konseyi Parlamenter Meclisi
İzleme Komitesi 2013 Nisan ayında bir rapor yayınladı. Bu raporun 40’ıncı
paragrafına lütfen göz atın. Orada “İki yıllık incelemeler sonucunda Türkiye'de
gördük ki -2011-2013’ü kastediyor- Amerika’daki imam Fetullah Gülen tarafından
yönetilen hareket yargıya ve tüm kamu kurumlarına sirayet etmiş ve toplum
üzerinde ciddi etkileri var.” diyor raportör. Bu rapora şerh koyan ve raportörü
eleştiren sizden bir milletvekili arkadaş da -ismini vermeyeceğim- diyor ki:
“Gülen Hareketi hakkında hiçbir delil olmadan bu suçlamalar kabul edilemez.
Üstüne üstlük Gülen Hareketi’ne mensup olan bir kişi devlette kamu görevi niye
üstlenmesin.” İşte, bu zihniyet, bu anlayış maalesef devleti yönetemiyor ve de
bizi millet olarak bu ağır tabloyla karşı karşıya bıraktı. 
Evet,
Sayın Başkan, değerli milletvekilleri; OHAL sürecindeyiz ve OHAL sürecinde
anayasa yapım koşullarının olduğunu hiç kimse bize söyleyemez. Bütün anayasa
hukukçuları, bütün siyaset bilimcileri, Sayın Burhan Kuzu’da dâhil -Burhan Kuzu’nun
1993 yılındaki yayınlanan kitabında bile açıkça yazıyor- “OHAL süreçlerinde
anayasayı değiştiremezsiniz çünkü OHAL sürecinde olağanüstü yetkiler kullanan
organların bu yetkilerle bir anayasa değişikliğine gitmesi demokrasiyi
temelinden zedeler.” diyor. 
BURHAN
KUZU (İstanbul) – Öyle bir şey yok. 
MUHARREM
ERKEK (Devamla) – Evet, bugün gazeteciler, akademisyenler, yazarlar, çizerler,
gençler, eleştirenler cezaevinde, basın yayın organları kapatılmış, düşünce ve
ifade özgürlüğü yok edilmiş, siz Anayasa, üstelik çok çok önemli bir Anayasa
değişikliğini olağanüstü hâl sürecinde gerçekleştirmeye çalışıyorsunuz.
Bakın,
Komisyonda ana muhalefet partisi olarak iki önerge verdik, “Bu Komisyona
üniversitelerin anayasa hukuku dalında uzman akademisyenlerini çağırın, Türkiye
Barolar Birliğinin temsilcilerini çağırın, uzmanları çağırın.” dedik,
reddedildi. “Komisyondaki görüşmeleri milletimiz canlı dinlesin, Genel Kurulu
takip ettiği gibi Komisyon görüşmeleri milletin huzurunda gerçekleşsin çünkü
milleti yakından ilgilendiren bir rejim değişikliğiyle, sistem değişikliğiyle
karşı karşıyayız, canlı yayınlansın.” diye önerge verdik, o da reddedildi. Siz
olağanüstü hâli anlaşılan çok çok sevmişsiniz ama olağanüstü hâl, sıkıyönetim
gibi dönemlerde anayasa değiştirmek bir felakete götürebilir güzel ülkemizi.
Bakın, 1971 değişiklikleri sıkıyönetim döneminde yapıldığı için hiçbir zaman
meşruluk kazanamadı. 1982 Anayasası’nın yapım ve oylama koşulları bugüne kadar
birçok olumlu değişikliğe, demokratik yönde değişikliğe uğradığı hâlde hâlâ
tartışılan bir Anayasa ve bugün 80’lerden, 70’lerden çok daha ağır bir tabloyla
karşı karşıya olduğumuz hâlde siz böylesine önemli bir Anayasa değişikliğini
OHAL sürecinde yapmayı planlıyorsunuz. Evet, bugün de OHAL’i uzatmak
istiyorsunuz. Demek ki referandum sürecini ve referandum oylamasını OHAL
sürecinde yapmayı planlıyorsunuz. Bu, Türkiye’yi felakete götürür değerli
milletvekilleri.
Siz
bir OHAL cumhuriyeti yaratmak isteyebilirsiniz ama biz bir demokratik
cumhuriyet yaratmak istiyoruz, cumhuriyetimizi demokrasiyle taçlandırmak
istiyoruz. Siz bugün OHAL’i uzatıyorsunuz, eğer bu sunduğunuz, millete sunmak
istediğiniz paket yürürlüğe girerse -ki millet, egemenliğinin devrine
kesinlikle müsaade etmeyecektir, bu referandumda size dur diyecektir- sizin
amacınız sürekli bir OHAL’le ülkeyi yönetmek ama biz laik, demokratik
cumhuriyete, demokrasiye ve özgürlüklere sonuna kadar sahip çıkacağız.
Bakın
OHAL’le Anayasa’yı askıya aldınız, Anayasa’nın koruduğu hak ve özgürlükleri
askıya aldınız ama şiddet, terör, kaos her geçen gün artıyor. Demek ki bizim
OHAL’e değil, olağan süreçlere ihtiyacımız var; bizim hukuk devletine,
demokrasiye, özgürlüklere ihtiyacımız var; OHAL’e ihtiyacımız yok değerli
milletvekilleri. Biz hızla normalleşmek zorundayız.
Bugün
OHAL sürecinde sunduğunuz Anayasa değişikliği teklifiyle yürütmeyi tekleştiriyorsunuz,
devleti tekelleştiriyorsunuz ve egemenliği şahsileştiriyorsunuz. Bu millet buna
asla müsaade etmeyecektir. Anayasalar iktidarı sınırlayan belgelerdir değerli
milletvekilleri. Eğer bir anayasa iktidarı sınırlıyorsa o anayasanın merkezinde
insan ve o insanın doğuştan kazandığı hakları vardır ama siz böyle bir anayasa
istemiyorsunuz. Anayasal denetimden uzak bir iktidar anlayışına sahipsiniz ve
maalesef şeklen legal gözüken bir yöntemle iktidar olarak Anayasa’yı araç
olarak kullanıyorsunuz ve otoriterleşme yolunda adımlar atmak istiyorsunuz. Bu
meşru ve haklı değildir ve hiçbir zaman da olmayacaktır. Anayasal denetimin
amacı devlet erklerinin birleşmesinden doğacak keyfiliğe engel olmaktır değerli
milletvekilleri, bu keyfiliğe yol açmak değildir. 
Bakın,
Montesquieu’nun 1748 yılında yazdığı “Kanunların Ruhu” kitabını hemen hemen
herkes bilir, çok çok önemli bir eserdir. Montesquieu şöyle diyor: “Ezeli
tecrübeyle sabittir ki, elinde kuvvet bulunan onu kötüye kullanmaya meyleder ve
bir sınırla karşılaşıncaya kadar da kötüye kullanmaya devam eder.” Evet, bugün,
elindeki yetkileri kötüye kullananlara, fiilî bir hukuksuzluk, anayasasızlık
dönemi yaratanlara “Dur.” diyecek, o sınırı koyacak tek güç de bu Gazi
Meclistir, milletin kayıtsız şartsız egemenliğinin tecelli ettiği bu
Parlamentodur. 
Onun
için, bu Parlamento, bu Gazi Meclis, bu keyfiliğe mutlaka ve mutlaka “Dur.”
demelidir ve ülkemizi demokrasiyle, hukuk devletiyle, özgürlüklerle
buluşturmalıdır diyorum, yüce Meclisi saygıyla selamlıyorum. (CHP sıralarından
alkışlar) 
BAŞKAN
– Teşekkür ederim Sayın Erkek. 
MEHMET
NACİ BOSTANCI (Amasya) – Sayın Başkan… 
BAŞKAN
– Sayın Bostancı, buyurunuz, dinliyorum. 
MEHMET
NACİ BOSTANCI (Amasya) – Sayın Başkan, Sayın Erkek yapmış olduğu konuşmada
“Size göre bütün gazeteciler terörist.” demiş; yine, sosyal medya
tahrikçilerine ilişkin hiç bir işlem yapılmadığından söz etmiş ve nihayet…
LEVENT
GÖK (Ankara) – “Size göre hepsi” değil, “muhalifler” dedi. 
MEHMET
NACİ BOSTANCI (Amasya) - …2010 yılında Genel Başkanımızın, Sayın Başbakanın bir
ifadesi üzerine OHAL meselesine ilişkin, o dönemki eleştirisini bugüne
bağlayarak oradan “Siz, OHAL üzerinden teröristlere destek çıkıyorsunuz.”
şeklinde farklı bir çarpıtmaya götürmüştür. Bu açık bir sataşmadır. 
BAŞKAN
– Buyurunuz Sayın Bostancı. (AK PARTİ sıralarından alkışlar) 
VI.- SATAŞMALARA İLİŞKİN KONUŞMALAR (Devam)
3.- Amasya Milletvekili Mehmet Naci
Bostancı’nın, Çanakkale Milletvekili Muharrem Erkek’in (3/863) esas numaralı
Başbakanlık Tezkeresi üzerinde CHP Grubu adına yaptığı konuşması sırasında
Adalet ve Kalkınma Partisine sataşması nedeniyle konuşması
MEHMET
NACİ BOSTANCI (Amasya) – Sayın Başkanım, değerli arkadaşlar; Sayın Erkek “Bütün
gazeteciler size göre terörist.” dedi. 
LEVENT
GÖK (Ankara) - Öyle değil, “Size muhalif olanlar.” dedi. 
MEHMET
NACİ BOSTANCI (Devamla) - Hiç kimsenin öyle bir fikri yok, öyle bir yaklaşımı
da yok. 
İBRAHİM
ÖZDİŞ (Adana) – Var, var. 
MUHARREM
ERKEK (Çanakkale) – Yandaş gazetecileri kastetmedim. 
MEHMET NACİ BOSTANCI (Devamla) - Bu konulara ilişkin,
kimin terörist, kimin değil, kimin haklı, kimin adil, kimin haksız olduğuna
ilişkin kararları biz vermeyiz…
İBRAHİM
ÖZDİŞ (Adana) - Saray verir.
MAHMUT
TOĞRUL (Gaziantep) – Bağımsız yargı verir! O bağımsız yargı var ya.
MEHMET
NACİ BOSTANCI (Devamla) - …mahkemeler verir, mahkemeler verir. 
KAZIM
ARSLAN (Denizli) – Hangi mahkemeler?
MEHMET
NACİ BOSTANCI (Devamla) - Hiçbir meslek grubu, daha baştan sadece o meslek
grubundan olması dolayısıyla masum veya suçlu addedilemez, bizim yaklaşımımız
bu. Her neredeyse kişi hakkında yaptığı eylemin fiilî çerçevesinde karar
verecek olan mahkemelerdir. 
Daha
biraz önce burada İçişleri Bakanı sosyal medya tahrikçilerine ilişkin işlemler
yapıldığından bahsetti, herhâlde Sayın Erkek yoktu burada, 1.700 küsur işlemden
bahsedildi.
MUHARREM
ERKEK (Çanakkale) - Hepsine yapılmıyor.
MEHMET
NACİ BOSTANCI (Devamla) - Eğer ayrıca yapılmadığına ilişkin elinizde somut veri
var ise, lütfen, onları iletin, onları da değerlendirsin hukuk, bunu bir çağrı
olarak ifade ediyorum.
MAHMUT
TOĞRUL (Gaziantep) – Hiç duymadınız, hiç bilmiyorsunuz değil mi Naci Bey?
MEHMET
NACİ BOSTANCI (Devamla) - 2010 yılındaki Genel Başkanımız, o dönemde Başbakan
olan Sayın Erdoğan’ın OHAL’e ilişkin değerlendirmesini 1987’den 2002’ye kadar
on beş yıl süren ve esasen olumlu bir etki yapmaktan ziyade olumsuz etkilerine
ilişkin eleştirilerin yoğunlaştığı bir OHAL uygulamasına ilişkin anlamak
gerekir. Eğer o dönemde Sayın Erkek doğuya gitmişse OHAL’in nasıl uygulandığı
ve sivil vatandaşlar üzerinde ne tür bir etki yarattığına ilişkin kendisinin de
şahsi tecrübeleri olurdu.
MUSTAFA
SEZGİN TANRIKULU (İstanbul) - Şimdi daha beter. Şimdi daha beter.
MEHMET
NACİ BOSTANCI (Devamla) - Bugün karşılaştığımız durum bambaşka bir durumdur.
Sizin de çok iyi bildiğiniz gibi…
MUSTAFA
SEZGİN TANRIKULU (İstanbul) – Şimdi daha beter, beraber gidelim.
MEHMET
NACİ BOSTANCI (Devamla) - …devletin ve toplumun çeşitli kesimlerine nüfuz etmiş
bir çeteye karşı mücadele ediyoruz hepimiz. Bu mücadelenin esaslı bir şekilde
sürdürülebilmesi özel yöntemler gerektiriyor…
(Mikrofon
otomatik cihaz tarafından kapatıldı) 
MEHMET
NACİ BOSTANCI (Devamla) - …elbette Anayasa'nın ve hukukun çerçevesinde. OHAL bu
esas üzerine ilan edildi ve sürdürülüyor, bugünkü uzatma da bu çerçevede.
Teşekkür
ederim. (AK PARTİ sıralarından alkışlar)
BAŞKAN
– Teşekkür ederim Sayın Bostancı.
Sayın
Gök…
LEVENT
GÖK (Ankara) – Efendim, ben, kayıtlara geçmesi açısından bir konuyu tekrar
sayın Meclisimizin bilgisine sunmak istiyorum.
Şimdi,
konuşmacımızın ifade ettiği konuşma 22 Haziran 2010 tarihli AKP grup
toplantısı. Konuşmacımız hiçbir yorum yapmadı, tamamen, zamanın Başbakanı Recep
Tayyip Erdoğan’ın şu sözlerini ifade etti: “Terör örgütü Şemdinli’de vuruyor,
istismarcılar anında Ankara’dan ses veriyor. Terör örgütü OHAL yeniden ilan
edilsin istiyor. O sizin aczinizin gereği. Bizim iktidarımızın karakterinde
olağanüstü hâl yok. Terör istatistiklerinden olağanüstü hâl dönemlerinde
terörün zirve yaptığını göreceksiniz. Olağanüstü hâl terörü derinleştirdi,
halkı mağdur etti, terörün istismar zeminini güçlendirdi. Olağanüstü hâl
istemek terörün diline teslim olmaktır.” 
Bunu
söyleyen bizim arkadaşımız değil, zamanın Başbakanı Recep Tayyip Erdoğan. 
ORHAN
DELİGÖZ (Erzurum) – Şartlar değişti. Unuttunuz herhâlde darbeyi!
BAŞKAN
– Teşekkür ederim Sayın Gök. 
Tutanaklara
geçmiştir. 
Sayın
Kerestecioğlu, 60’ıncı maddeye göre bir söz talebiniz var sanıyorum.
Buyurunuz,
bir dakika süreyle mikrofonunuzu açıyorum.
VII.- AÇIKLAMALAR (Devam)
39.- İstanbul Milletvekili Filiz
Kerestecioğlu Demir’in, Millî Güvenlik Kurulu toplantısı yapılmadığı hâlde bir
tavsiye kararı alınarak (3/863) esas numaralı Başbakanlık Tezkeresi’nin Meclise
getirildiğine ve bu konuda bir açıklama yapılması gerektiğine ilişkin
açıklaması
FİLİZ
KERESTECİOĞLU DEMİR (İstanbul) – Sayın Başkan, az önce, konuşmacımız Sayın
Ayhan Bilgen önemli bir konuyu gündeme getirdi. 
Şu
anda, bütün Türkiye'yi etkileyen ve birçok hukuksuzluğa, haksızlığa yol açan
bir OHAL uygulamasında yaşıyoruz ve bunun uzatılmasını konuşuyoruz, ancak, burada,
Bakanlar Kurulu prensip kararında belirtildiği gibi, “Türkiye Büyük Millet
Meclisinde üç ay süreyle uzatılmasının arzı, Millî Güvenlik Kurulunun, 3 Ocak
2017 tarihli ve 501 sayılı Tavsiye Kararı göz önünde bulundurularak, Bakanlar
Kurulunca 3 Ocak 2017 tarihinde kararlaştırılmıştır.” deniliyor. 
Şimdi,
dün akşam, Hükûmet Sözcüsü Sayın Numan Kurtulmuş, “Bakanlar Kurulunda böyle bir
OHAL uzatması görüşülmedi.” diyor, bugün Millî Güvenlik Kurulu toplantısı
olmadığı hâlde böyle bir karar verilmiş oluyor. Şimdi, böyle bir
ciddiyetsizlikle…
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum, tamamlayınız. 
FİLİZ
KERESTECİOĞLU DEMİR (İstanbul) – …biz, Türkiye Büyük Millet Meclisinde OHAL’in
uzatılmasını görüşüyoruz. Ya, siz, Başkanlık olarak, lütfen, bu konuda bir
açıklama yapın ya da Hükûmeti bir açıklama yapmaya davet edin, görüşmeler ondan
sonra devam etsin ya da bu tezkere geri çekilsin ve gerçekten usulüne uygun bir
şekilde getirilecekse getirilsin, Parlamentoya da Türkiye'ye de bu
ciddiyetsizlikle yaklaşılmasın düşüncesindeyiz. 
BAŞKAN
– Peki, teşekkür ederim Sayın Kerestecioğlu.
Konuya
ilişkin Hükûmetin bir açıklama talebi olursa kendilerine söz vereceğim. Ancak,
son konuşmacı olan, Adalet ve Kalkınma Partisi Grubu adına konuşacak olan Sayın
Yıldırım’ın konuşmasından sonra Hükûmete söz vereceğim, Hükûmetin orada bu
konuyu değerlendireceğini düşünüyorum. 
Başkanlık
Divanı olarak şu açıklamayı yapabilirim size: Anayasa’nın 121’inci maddesine
göre olağanüstü hâl, Bakanlar Kurulunun istemi üzerine, Türkiye Büyük Millet
Meclisi tarafından, her defasında dört ayı geçmemek üzere, uzatılabilir. İç
Tüzük’ün 49’uncu maddesine göre, Genel Kurul gündemi 49’uncu maddede sayılan
unsurlardan oluşur. O unsurların 1’inci sırasında “Başkanlığın Genel Kurula
Sunuşları” yer almaktadır. Başbakanlık tezkereleri de “Başkanlığın Genel Kurula
Sunuşları” bölümünde Genel Kurulun bilgisine, görüşüne veya değerlendirilmesine
sunulur, gündem bu şekilde oluşur. Başbakanlık tezkeresi Türkiye Büyük Millet
Meclisine, Kanunlar ve Kararlar Başkanlığına ulaştığı anda Kanunlar ve Kararlar
Başkanlığı ve Başkanlık Divanı elbette bu tezkerenin taşıması gereken içeriğe
sahip olup olmadığına bakar. Burada Başkanlık Divanının bakacağı husus,
Başbakanlık tezkeresi ekinde yer alan Bakanlar Kurulu kararında olağanüstü
hâlin uzatılıp uzatılmadığına ya da uzatılmasına ilişkin bir talep varsa bunun
kaç ay süreyle olduğuna ilişkindir, buna bakılır. Ancak, Sayın Bilgen ve siz
önemli bir konuya değindiniz. “3 Ocak tarihinde Millî Güvenlik Kurulu
toplanmadığına göre -bunu da bilemiyorum tabii, siz ifade ediyorsunuz- Bakanlar
Kurulu kararında yer alan ve kararın dayanağı olarak gösterilen böyle bir karar
nasıl alınmıştır?” diyorsunuz, bu konuda bir soru soruyorsunuz. 
FİLİZ
KERESTECİOĞLU DEMİR (İstanbul) – Doğrudur. 
BAŞKAN
– Sanıyorum, bu sorunuzu, söz sırası Hükûmete gelince Hükûmet
cevaplandıracaktır. 
FİLİZ
KERESTECİOĞLU DEMİR (İstanbul) – Yani, ciddiyetsiz bir vesikayla karşı karşıya
olduğumuzu ifade ediyoruz.
BAŞKAN
– Evet, söylediğinizi anlıyorum. Sanıyorum, Hükûmet buna bir cevap verecektir.
VIII.- BAŞKANLIĞIN GENEL KURULA SUNUŞLARI
(Devam)
A) Tezkereler (Devam)
6.- Başbakanlığın, Türkiye Büyük Millet
Meclisinin 21/7/2016 tarihli ve 1116 sayılı Kararı uyarınca ülke genelinde ilan
edilen ve 11/10/2016 tarihli ve 1130 sayılı Kararı uyarınca devam etmekte olan
olağanüstü hâlin, 19/1/2017 Perşembe günü saat 01.00’den geçerli olmak üzere üç
ay süreyle uzatılmasına ilişkin tezkeresi (3/863) (Devam)
BAŞKAN
- Şimdi, Adalet ve Kalkınma Partisi Grubu adına İstanbul Milletvekili Hurşit
Yıldırım konuşacaktır.
Buyurunuz
Sayın Yıldırım. (AK PARTİ sıralarından alkışlar)
AK
PARTİ GRUBU ADINA HURŞİT YILDIRIM (İstanbul) – Sayın Başkan, değerli
milletvekilleri; Türkiye Büyük Millet Meclisinin 21 Temmuz 2016 tarihli ve 1116
sayılı Kararı’yla ülke genelinde ilan edilen olağanüstü hâlin 19 Ocak 2017
tarihinden itibaren üç ay daha uzatılmasının Türkiye Büyük Millet Meclisine
arzıyla ilgili söz almış bulunmaktayım. Genel Kurulu saygıyla selamlıyorum.
Konuşmama
başlamadan önce, ülkemizin güvenliği, devletimizin bekası için ahirete intikal
etmiş şehitlerimiz ile terör eylemlerinde kaybettiğimiz tüm şehitlerimize Allah’tan
rahmet, gazilerimize şifalar diliyorum.
Sayın
milletvekilleri, OHAL’i niçin aldık ve niçin uzatmak istiyoruz, sizlere arz
etmek istiyorum. Ülkemiz uzun zamandır çok uluslu küresel güçlerin ve terör
örgütlerinin tehdidiyle karşı karşıyadır. Gezi olayları, 17-25 Aralık hukuk
eliyle darbe girişimi ve nihayetinde 15 Temmuz hain FETÖ terör örgütünün darbe
girişimiyle ülkemizi anahtar teslim elimizden almak istediler. Kurgulanan tüm
oyunları Gezi’de de 17-25 Aralıkta da 15 Temmuzda da hamdolsun bozduk. 
15
Temmuzdan sonra bütün siyasi partilerin millî iradeye sahip çıkmasını, darbe
girişiminden hemen sonra Gazi Meclisimizde bütün partiler tarafından kaleme
alınan ortak bildiriyi de anlamlı buluyor ve imzası bulunan bütün partilere
teşekkür ediyorum. 15 Temmuz milletimiz tarafından millî iradeye ve millet
egemenliğine sahip çıkılmasıdır. Bu, hep birlikte, tek yürek olarak Türkiye’nin
geleceğine sahip çıkılması demektir. Milletçe en büyük kazancımızın 15 Temmuz
ruhu yani millî birlik ve beraberlik olduğuna inanıyorum. 
15 Temmuzda gerek Ankara’da, burada bulunan
milletvekillerimiz gerekse seçim bölgelerinde bulunan milletvekillerimiz, hep
beraber demokrasiye darbe vurmak isteyenlerin karşısına çıktık ve dedik ki:
“Milletin verdiği emaneti asla ve kata yere düşürmeyiz.” Darbe teşebbüsünün
başarısız kalmasında hareket eden tüm vatandaşlarımıza, Sayın Cumhurbaşkanımız
Recep Tayyip Erdoğan’a, Başbakanımıza, Meclis Başkanımıza, milletvekillerimize,
sivil toplum kuruluşlarımıza, medyamıza, güvenlik güçlerimize, hasılı demokrasi
yanında yer alan herkese de ayrıca teşekkür ediyorum. Ülkemizin seçilmiş
Cumhurbaşkanına, seçilmiş milletvekillerine, millî iradeye karşı göbeği küresel
güçlere bağlı FETÖ terör örgütü, millî iradenin tecellisi olan bu Gazi Meclisi
bombaladı. O gece Sayın Cumhurbaşkanımızın önderliğinde vatandaşlarımız, dünya
görüşü ne olursa olsun, ideolojik görüşü ne olursa olsun gözlerini bile
kırpmadan milleti, vatanı ve devleti için canlarını feda ettiler. 
Darbe girişimine karşı ayakta kalan kurumlardan bir
tanesi de hiç şüphesiz ki siyaset kurumudur. Darbe girişiminin ilk hedefi millî
egemenlik, millî irade ve biz seçilmiş siyasetçilerdir. Özellikle biz
seçilmişlerin aziz milletimize ve şehitlerimize karşı can ve vefa borcu
olduğuna inanıyorum. Zira, o gün hain darbe girişimi başarılı olmuş olsaydı,
biz seçilmişlerin tamamı eski darbelerde olduğu gibi ya tutuklanacak ya da
öldürülecektik. 15 Temmuzda 78 milyon yeniden bir oldu ve yeniden millî
mutabakat ortaya çıktı, darbecilere karşı ortak bir dil ve ortak bir tavır
ortaya koyduk. Hamdolsun ki 15 Temmuz gecesi ülkeyi karanlıktan kurtarıp,
ertesi gün işine gücüne gidip darbeye cevaz vermeyecek kadar cesur ve aynı
zamanda ülkenin normalleşmesine katkı yapacak kadar da yürekli bir millete
sahibiz. Türkiye özellikle 15 Temmuzdan sonra, FETÖ darbe girişiminden sonra
yeni bir kurtuluş savaşı vermektedir. Çünkü 15 Temmuz, ikinci istiklal harbinin
başlangıcıdır. 15 Temmuz, bir milletin tanka, uçağa, topa, kurşuna karşı canını
siper ettiği kutlu bir milattır. 15 Temmuz, aziz Türk milletinin içerideki,
dışarıdaki hainlere vurduğu tokattır. 15 Temmuz, tüm dünyada hayranlık
uyandıran, aynı zamanda tek yürek olarak verdiğimiz bir demokrasi dersidir. 15
Temmuz, bu millete yaşatılmak istenen bir cehennemken şahadet şerbetiyle
onurlandırılmış cennetimizdir. 
Saygıdeğer milletvekilleri, demokrasinin ve millet
iradesinin olması için huzur ve kamu düzeninin de olması gerekir. Kamu
düzeninin olmadığı bir yerde hiçbir şeyin manası olmaz, olamaz. Devletin,
Hükûmetin ve millet iradesinin tecelli ettiği Türkiye Büyük Millet Meclisinin
de asli görevlerinden biri ve en önemlisi de kamu düzeniyle ilgili tedbirleri
almaktır. 
Bazen “Nereden çıktı bu OHAL?” gibi anlatımlarla karşı
karşıya kalıyoruz. Biraz önce de bahsettiğim gibi, 15 Temmuz hain darbe
girişimine ve terör eylemlerine karşı yine hukuk içerisinde kalarak Anayasa’mızın
119, 120 ve 121’inci maddelerinde ifade edilen OHAL düzenlemesini yürürlüğe
koymak zaruri olmuştur. Böyle bir zamanda OHAL ilan edilmeyecek de ne zaman
ilan edilecektir? Olağanüstü dönemlerde olağanüstü kararlar almak gerekir.
Anayasa’yla kurulan hür demokrasi düzenini korumak, temel hak ve hürriyetleri
korumak, anayasal düzeni korumak, asayiş ve kamu düzenini korumak;
demokrasimizi, hukuk devletimizi ve millî iradenin tecelli yeri olan bu
Meclisimizi, Cumhurbaşkanımızı ve Hükûmeti darbe teşebbüsüyle yok etmeye
çalışan FETÖ terör örgütüyle mücadele etmek ve terör unsurlarını da devletten
ayırmak için OHAL kararı alınmıştır. 
Her türlü kirli yolu, hainliği deneyen FETÖ ve diğer
terör örgütlerinin her gün bize karşı açıkça ve acımasızca bir saldırısıyla
karşı karşıyayız. Bir gün Kürt-Türk kardeşliğinden bizi vurmaya kalkıyorlar,
bakıyorlar olmadı hemen oyun değişiyor, ertesi gün inançlardan ve yaşam
şekillerimizden vurmaya kalkıyorlar; bakıyorlar bu da olmuyor bu sefer terör
patronları tarafından vizyonda başka bir oyun sergileniyor. Roller değişiyor
ama kurgu aynı. 
Peki,
ne yapmak gerekiyor? Nasıl mücadele etmek gerekiyor? Herkes aynı şeyi istiyor,
hepimiz istiyoruz terörü bitirmeyi. Bunun için de terörle topyekûn mücadele
etmeliyiz, terörle etkin mücadele etmeliyiz, terörle millî seferberlik ruhuyla
da mücadele etmeliyiz. Terörle mücadele unsurlarından bir tanesi de kaynağını
Anayasa’da belirtmiş olduğumuz işte bu OHAL müessesesidir. OHAL, sadece darbeye
girişmiş FETÖ terör örgütüyle ilgili olmayıp tüm terör örgütlerini ve tüm terör
faaliyetlerini de esas almaktadır. OHAL, sadece ulusal güvenliğimizi ve
ülkemizi tehdit eden terör örgütlerinin faaliyetlerine karşı alınmış yasal bir
hukuki uygulamadır. AK PARTİ iktidarlarından önce de pek çok defa uygulamaya
konulmuştur. Merhum Turgut Özal zamanında, 19 Temmuz 1987 tarihinde doğudaki 14
ili kapsayacak şekilde yürürlüğe konulan OHAL tam 46 kez uzatılmış ve 30 Kasım
2002 tarihinde AK PARTİ tarafından kaldırılmıştır. Başka bir ifadeyle, AK PARTİ
özgürlükçü bir kararla yıllardır uygulanan OHAL’i kaldıran bir partidir. O gün
ihtiyaç olmadığı için OHAL uygulaması kaldırılmıştı, bugün ise terörle mücadele
zaruri olduğu için OHAL kararını almak gerekir. Gerek 15 Temmuz hain darbe
girişimi gerekse zaman zaman yaşadığımız terör olaylarına karşı OHAL süresini
de uzatmak gerekir. Fransa, Charlie Hebdo ve Paris katliamı gibi iki üzücü
yerel bazdaki terör olayına karşı OHAL kararı almış ve bunu da bir yıldan beri
uzatmaktadır. Biz ise onca yaşadığımız terör olayı ve 15 Temmuz darbe
girişiminden sonra almayacaktık da ne zaman alacaktık? 
OHAL
kapsamında devletin demokratik işleyişini bozan kamu personeli ve unsurlarının
da bürokrasiden temizlenmesi gerekir arkadaşlar. Başka bir ifadeyle, devlete
sadakatle bağlı olmayan bürokrasi ile devletin beraber çalışması düşünülemez.
OHAL toplumun gündelik rutin yaşamını da etkilememektedir. Tam aksine,
vatandaşlarımızın gündelik hayatlarını idame ettirmesi sebebiyle Anayasa’da
tarif edildiği şekliyle alınmıştır. Bazen OHAL kararıyla Parlamentonun hukuken
devre dışı kaldığı ifade ediliyor. OHAL’in uzatılmasını, Bakanlar Kurulu
kararını Parlamento olarak onaylama veya reddetme hakkımız vardır. Ne
gibi? Bugün burada görüştüğümüz bu mesele gibi. Bunu da gerek OHAL gerekse KHK’larla
Parlamentonun devrede olduğu, İç Tüzük ve Anayasa gereği mevcut hükümlerin
uygulandığı hukuk sistemiyle ifade etmek gerekir diyorum.
Biraz
önce sayın vekilimiz OHAL’in referandum süreciyle alakalı olduğunu söyledi.
OHAL’in referandum süreciyle uzaktan yakından alakası yoktur. Zira, OHAL kararı
alındığı zaman Anayasa değişiklikleri gündemde dahi değildi. OHAL siyasi bir
metot da değildir, siyasette mücadele için alınmış bir müessese değildir; OHAL,
Anayasa’da tarif edilen hukuki bir metot olup terörle mücadele amacı taşımaktadır.

Değerli
milletvekilleri, ülke olarak bütün küresel güçlere karşı tam bir bağımsızlık
direnişi veriyoruz. Küresel güçler, organize ettiği terör örgütleriyle güya
bizi hizaya çekmeye çalışıyorlar, eski Türkiye’de alışık oldukları, kendilerine
göre yaptıkları kurguya bizim uymamızı istiyorlar ama Türkiye, eski Türkiye
değil. Türkiye, tek vatan, tek millet, tek devlet, tek bayrak dedikçe ve
onların kurguları işe yaramadıkça onlar daha çok çıldırıyor. Türkiye, onların
beklediği veya umduğu refleksleri vermiyor, asla da vermeyecek. Dünyanın
herhangi bir başka ülkesinde şu yaşadığımız olayların herhangi birini başka bir
ülke yaşamış olsa paramparça olurdu. Ama bizim kadim medeniyetimiz, devlet
geleneğimiz ve dünya durdukça duracak bir milletimiz ve devletimiz var Allah’ın
izniyle. Bizce asıl olan, dünyayı arkana alıp Anadolu’ya meydan okumak değil,
Anadolu’yu arkana alıp dünyaya meydan okumaktır. 
Türkiye’yi
terör ülkesi olarak anılmaya çalıştırıyorlar ve buna İslam’ı da alet ederek
ırkçılık ve ayrımcılık nifakı sokuluyor. Türkiye üzerinden dünyada bir
İslamofobi çığırtkanlığı yapılıyor. Sayın milletvekilleri, küresel bir çağ
yaşayan dünyada bir kısım küresel güçler, teröre karşı ortak tavır yerine
menfaat ilişkileri içinde terör ve terör örgütleriyle yakın ilişki
yaşamaktadır. Bazen silah verme, bazen terör örgütlerini şımartma, bazen
lojistik destek verme, bazen de terör örgütü üyelerini teslim etmeme gibi bir
tavır sergileyen ülkeler önünde sonunda terörün eline düşeceklerdir. Biz bütün
ülkelerden şunu bekliyoruz: Dürüst olun, dürüst olun. Terörün dini, milleti,
hatta coğrafyası olmaz, terör bir dünya sorunudur. Terör yılan gibidir, önünde
sonunda, kim koynunda terörü besliyorsa o yılan gelir, günü gelince ona destek
vereni de sokar. 
Sayın
milletvekilleri, Batılı devletler bazen de -bizim içimizde iyi niyetli
olmayanlar gibi- Türkiye’yi DAEŞ terör örgütüyle ilişkilendirmek veya buna
yakın mesaj vererek Türkiye’ye karşı, ülkemize karşı haksız bir algı operasyonu
oluşturmak istiyorlar. Bu algı, haksız olduğu gibi, aynı zamanda, terörün
ekmeğine de yağ sürmektedir. Bu algı baştan beri yine yanlış olduğu gibi, bu
algı da aslında tamamen çökmüştür. Zira, DAEŞ’e karşı savaşan tek ülke Türkiye’dir;
DAEŞ’le mücadele eden ve bedel ödeyen tek ülke de yine Türkiye’dir; DAEŞ’in en
çok eylem yaptığı, eylem yaptırdığı ülke yine Türkiye’dir. Bugün Fırat Kalkanı
Harekâtı’nın 130’uncu günü. Bugüne kadar 1.270 DAEŞ mensubu etkisiz hâle
getirildi, yakalananların sayısı 1.561 kişi. Dünya “DAEŞ” diyor ama yaptığı
herhangi bir şey yok. Suriye’de ve Irak’ta köşeye sıkışan DAEŞ Türkiye’yi hedef
alarak kendisine bir alan oluşturmaya çalışıyor. Biz, Sayın Cumhurbaşkanımızın
ifade ettiği gibi, terörü kendi bataklığında yok edeceğiz. DAEŞ’le savaştığını
söyleyen ülkelerin hiçbiri aslında DAEŞ’le samimi olarak savaşmıyor, DAEŞ ve
diğer terör örgütleri üzerinden birbirleriyle bilek güreştiriyorlar, vesayet
savaşları yapıyorlar, DAEŞ’in varlığını pazarlıklarını artırmanın bir formülü
olarak görüyorlar. Batı kendi refah demokrasisinin devamı için Doğu
medeniyetlerini çatıştırmak istiyor. Bu, Batı için sürdürülebilir bir mantık
değildir. Dünyada kazanan terör değil, dünyada kazanan eninde sonunda insanlık
olacaktır. 
Sayın
milletvekilleri, dost ve müttefik olarak bildiğimiz Amerika Birleşik Devletleri’nin
yakın coğrafyamızda son dönemdeki tutarsız politikalarını ibretle izliyoruz.
Bugün grup toplantımızda Sayın Başbakanımızın da ifade ettiği üzere, biz
yıllardır NATO’da ABD’yle beraberiz, birçok alanda stratejik ortaklığımız var,
bütün bu ortaklığın bir terör örgütü tarafından gölgelenmesine ABD izin
vermemelidir. FETÖ orada, PKK’nın uzantıları sınırımıza gelmiş, yanımıza
yanaşmış, YPG’si, PYD’si… YPG eşittir PKK’dır. Biz bunların artık ABD
tarafından da görülmesini istiyoruz. Türkiye Cumhuriyeti bunu yeni Amerikan
hükûmetinden bekliyor. Suriye’yle uzun bir sınırımız var. Yaşanan iç savaş
nedeniyle ülkemizi çok rahatsız eden bir durumla karşı karşıyayız. 3 milyon
mülteci kardeşimizi barındırıyoruz. ABD’nin YPG ve PYD’den hızla uzaklaşmasını
ve terörle mücadelede bize destek vermesini bekliyoruz. Biz burada yeni
yönetimi sorumlu tutmuyoruz, inşallah, yeni yönetim teröre karşı evrensel bir
amaçla ve evrensel değerlerle mücadele eder diyoruz. Bu Obama yönetiminin
maalesef marifeti, mafyayı kullanarak mafyayı alt etmek mümkün olmadığı gibi
terör örgütünü kullanarak da terör örgütünü ortadan kaldırmak mümkün değildir,
böyle bir devlet anlayışı olamaz. Sayın Barack Obama seçildiği zaman dünya
barışı için bir umut olacak zannedilen Obama yönetimi maalesef görev süresi
içerisinde başarılı olamamıştır. Aktivistler ve dünya barışı için uğraşanlar,
Barack Obama için artık “Barack Obama” yerine “bırak Obama” demeyi tercih eder
olmuşlardır. 
Sayın
milletvekilleri, özellikle terör saldırılarından sonra sosyal medya üzerinden
yapılan ötekileştirici, sorumsuz, milletimizi bölmeye yönelik, devletimizin
bekasını tehdit edecek bu sosyal medya hesaplarından gönderilen mesajları hep
beraber reddetmeli ve bu tür sosyal medya hesaplarına asla prim vermemeliyiz.
Dönem farklılıklarımızın, yaşam tarzlarımızın, ayrılıklarımızın konuşulacağı
bir dönem değildir. Dönem, millî birlik ve kardeşliğimizi esas alan, sağduyulu,
uyanık, kararlı ve itidalli olma dönemidir. Sosyal medyada veya farklı
alanlarda yaşam ve inanç tarzı, etnisite ve mezhep üzerinden kim kimi üzüyorsa,
kim bir başkasını kınıyorsa şiddetle hep beraber karşı çıkmamız gerekir. Madem
terörün hedefi kaos çıkarmak, madem terör fitneyle ayrımcılığı artırarak moral
değerlerimizi sıfırlamak istiyor, tam tersine bir anlayışla, herkesin ferdî
sorumluluğunu da bilerek, toplumsal psikolojiyi ayakta tutarak, itidalli ve
uyanık bir stratejiyle millî birlik ve beraberliğimizi pekiştirmeli,
kardeşliğimizin farkına varmalıyız. Aynı zamanda terörle mücadelemizde güya
yumuşak mesajlar veren ancak terörle aynı yerde duran ikircikli davranış ve
yapılara karşı da uyanık olmalıyız. Her türlü ayrıştırıcı, kutuplaştırıcı
söylemler terörün amacına hizmet eder. En büyük gücümüz millî birlik ve
beraberliğimizdir. Türkiye sosyal bir hukuk devletidir, bütün vatandaşlarımızın
hayat tarzları, inançları ve düşünceleri devletimizin güvencesi altındadır.
Dolayısıyla ne terör ne de terör sevicileri bizi asla ama asla bölemez. 
Sayın
milletvekilleri, özellikle son zamanlarda farklı terör örgütleri bir araya gelerek
alçakça katliamlarla bizi köşeye sıkıştırmaya çalışıyor. Terör örgütlerinin
hepsinin patronları aynı, hepsinin hedefi ise Türkiye’dir. Biz, terörle verilen
hiçbir mesajı almıyor, teröristlerin verdiği hiçbir mesajı da kabul etmiyoruz.
Daha bir ay önce Beşiktaş Şehitler Tepesi’nde polislerimize yapılan kalleş
saldırı, Kayseri’de askerlerimize yapılan kahpece eylem ve son olarak Reina’da
katledilen insanlarımız, hiçbirini unutmadık ve unutmayacağız. Bunlar belki de
farklı terör örgütü eylemleri fakat niyet ve amaç aynı, Türkiye’yi kaosa,
ümitsizliğe ve panik hâline sürüklemek, Türkiye’nin itibarını azaltmak ama asla
bunu elde edemeyecekler. 
Birileri
tüm bunlara gözlerini kapayıp, “imdat” çığlıklarına kulaklarını tıkayıp
soruyorlar: “Neden mücadele etmiyorsunuz? Neden bunları engellemiyorsunuz?
Suriye’de ne işiniz var?” diyorlar, hemen cevap verelim: Oralarda olma
sebebimiz burada yani ülkemizde teröre kurban verdiğimiz şehitlerimizdir. Masum
insanları katleden silahlar oralardan geldiği ve gelmeye devam ettiği içindir.
Ve hiç kimse unutmasın ki Türkiye Cumhuriyeti büyük bir devlettir, dolayısıyla
Türkiye terörü kendi topraklarında değil, vatandaşlarımıza, insanlarımıza ölüm
nereden ithal ediliyorsa orada müdahale etme hakkına sonuna kadar sahiptir. 
Evet,
gerekirse öleceğiz, belki şehitler vereceğiz ama asla diz çökmeyeceğiz…
ÖZKAN
YALIM (Uşak) – Niye vereceğiz ya, boşu boşuna niye vereceğiz şehit ya?
HURŞİT
YILDIRIM (Devamla) - …asla zalime boyun eğmeyeceğiz, terörün ağına
takılmayacağız. Biz, bin yıllık farklı inanç mozaiği ve kültürümüzle beraber
yaşıyor ve birbirimizi seviyoruz. Malazgirt’te Kutülamare’de, Çanakkale’de,
Sakarya’da, Dumlupınar’da nasıl toplu vurduysa yürekler, 9 Eylül’de düşmanı
nasıl inançla, imanla tek yumruk olarak döktüysek denize, yine aynı inanç ve
kararlılıkla terör ve teröristleri de tarihe gömeceğiz. (AK PARTİ sıralarından
alkışlar) 
Konuşmama
son verirken, ülkemiz, milletimiz ve devletimizin bekası için, tarifi Anayasa’da
geçen hukuk düzenimizi korumak, terör örgütleriyle mücadelemizi hızlı ve etkin
sürdürebilmek için OHAL’in uzatılmasının faydalı, zaruri ve acil olduğunu ifade
ediyor, Genel Kurulu saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Yıldırım.
MUSTAFA
SEZGİN TANRIKULU (İstanbul) – Sayın Başkan…
BAŞKAN
– Sayın Tanrıkulu…
MUSTAFA
SEZGİN TANRIKULU (İstanbul) – Efendim, kayıtlara girmesi açısından 60’a göre
pek kısa bir söz istiyorum şu bakımdan: Biraz önce konuşan hatip, olağanüstü
hâlin 2002 tarihinde Adalet ve Kalkınma Partisi Hükûmeti tarafından
kaldırıldığını ifade etti; bu, tamamen yanlıştır. 
Şöyle
yanlıştır: 19 Haziran 2002 tarihinde toplanan Türkiye Büyük Millet Meclisi,
Hakkâri ve Tunceli illerinde devam eden olağanüstü hâlin kaldırılmasına ve
Diyarbakır ve Şırnak illerinde ise son kez uzatılmasına karar verilmiştir ve
“son kez uzatılma” tabiri geçmiştir. 
Adalet
ve Kalkınma Partisi Hükûmeti 3 Kasım seçimlerinden sonra iktidar olmuştur,
iktidara gelmiştir ve Hükûmetin aldığı herhangi bir karar yoktur kaldırılma
konusunda, bir tasarrufu yoktur. Kayıtlara geçmesi açısından ifade ettim
efendim.
BAŞKAN
– Teşekkür ederim Sayın Tanrıkulu, tutanaklara geçmiştir. 
HURŞİT
YILDIRIM (İstanbul) – Sayın Başkan…
BAŞKAN
– Sayın Yıldırım…
HURŞİT
YILDIRIM (İstanbul) – Sayın Başkan, söylediğim beyanlarda bir çelişki yoktur,
30 Kasım 2002 tarihinde OHAL kaldırılmıştır. 
BAŞKAN
– Sizin söyledikleriniz de tutanaklara geçmiştir Sayın Yıldırım.
Siyasi
parti grupları adına yapılan konuşmalar sona ermiştir.
Şimdi,
Hükümete söz vereceğim.
Başbakan
Yardımcısı Sayın Numan Kurtulmuş, buyurunuz. (AK PARTİ sıralarından alkışlar) 
Sayın
Bakan, konuşma süreniz yirmi dakikadır.
BAŞBAKAN
YARDIMCISI NUMAN KURTULMUŞ (Ordu) – Sayın Başkan, değerli milletvekilleri;
hepinizi saygıyla selamlıyorum.
Olağanüstü
hâlin üç ay süreyle uzatılması yönündeki Hükûmetimizin prensip kararı
üzerindeki görüşmelerin hayırlara vesile olmasını temenni ediyorum. Daha önce,
Millî Güvenlik Kurulu tavsiye kararı ve Bakanlar Kurulunun prensip kararı
doğrultusunda Türkiye Büyük Millet Meclisinin vermiş olduğu olağanüstü hâl,
görülen lüzum üzerine bir kere daha uzatılmıştı. Bir kez daha, Bakanlar
Kurulumuz tarafından bugün itibarıyla Türkiye Büyük Millet Meclisine gönderilen
prensip kararıyla önümüzdeki 19 Ocak 2017 Perşembe akşamı saat birden itibaren
geçerli olmak üzere olağanüstü hâlin üç ay süreyle uzatılması yönündeki
kararımızı Türkiye Büyük Millet Meclisine göndermiş bulunuyoruz. 
Tabii
ki karar ne Hükûmetin prensip kararıdır ne Millî Güvenlik Kurulunun verdiği
tavsiyelerdir, karar nihayetinde Türkiye Büyük Millet Meclisinin kararıdır.
Yüce Meclisin almış olduğu karar çerçevesinde de olağanüstü hâlin uzatılıp
uzatılmayacağına karar verilecektir. 
Değerli
milletvekili arkadaşlarım, bildiğiniz gibi, 120’nci madde, Anayasa’nın 120’nci
maddesi, Anayasa’yla kurulan hür demokrasi düzeninin, temel hak ve
hürriyetlerin ortadan kaldırılmasına yönelik herhangi bir yaygın şiddet eylemi
ortaya çıktığında Türkiye Büyük Millet Meclisine olağanüstü hâl ilan etme
yetkisini veriyor. Ayrıca 121’inci maddede Bakanlar Kuruluna her defasında dört
ayı geçmemek üzere olağanüstü hâli uzatma yetkisini veriyor. Bütün bunları
kullandık, bugün bir kere daha kullanmak üzere prensip kararını Meclisin
tensiplerine arz ediyoruz. Ayrıca 120’nci ve 121’inci madde çerçevesinde
yapılan uygulamalar 667 sayılı Kanun Hükmünde Kararname’yle çizilen ana
çerçevede de uygulamaya devam etmiş, bugüne kadar da uygulamalar
sürdürülmüştür. 
Değerli
milletvekili arkadaşlarım, olağanüstü hâle niçin ihtiyaç var? Buradan
başlayarak… 
MAHMUT
TOĞRUL (Gaziantep) – Oraya geçmeden önce bunlara cevap verilmeliydi. Millî
Güvenlik Kurulu kararı… 
BAŞBAKAN
YARDIMCISI NUMAN KURTULMUŞ (Devamla) – Onu da söyleyeceğim, hiç merak etmeyin,
onu da söyleyeceğim. 
İBRAHİM
ÖZDİŞ (Adana) – Son kez mi Sayın Bakan? 
BAŞBAKAN
YARDIMCISI NUMAN KURTULMUŞ (Devamla) – Olağanüstü hâlin devamıyla ilgili niçin
ihtiyaç var? O sorudan başlamak istiyorum. Aslında Türkiye’nin içinde bulunduğu
olağanüstü şartlar devam ettiği için Türkiye’de bir olağanüstü hâl uygulamasına
ihtiyaç var. Burada uzun uzun konuşarak vaktinizi almak istemem ama üç tane
temel şartın, Türkiye’ye millî güvenlik tehdidi oluşturan temel unsurun
varlıklarını devam ettirdiği görülüyor. Bunlardan birisi, Türkiye’nin yakın
çevresindeki şartların, buralarda ortaya çıkmış olan derin istikrarsızlık ve
siyasi türbülansların ülkelerde, Suriye’de, Irak’ta ve bölgemizdeki diğer
ülkelerdeki bölünme ve dağılma senaryolarının uygulamaya konulmasının, ayrıca
çok sayıda silahlı terör grubunun bu bölgelerde çok rahatlıkla hareket ederek
hem bu ülkelerin insanlarına ziyan vermesi, zarar vermesi hem de bu ülkelerdeki
varlıkları üzerinden Türkiye’yi tehdit altına almaya devam etmesinin hepimiz
tarafından gözlemlendiği bir gerçektir. Dolayısıyla Türkiye, çevresinde bu
kadar büyük oyunlar devam ederken, bu kadar büyük terör saldırıları devam
ederken, her an Türkiye’nin sınırlarının ötesinden Türkiye’ye karşı tehditler
ulusal güvenlik riski olarak karşımızda dururken olağan şartlar içerisinde
yaşıyor diyemeyiz. Dolayısıyla tek başına bunun da bir olağanüstü millî
güvenlik meselesi olduğunu görmek mecburiyetindeyiz. 
İkincisi:
2015 yılının Temmuz ayından itibaren devam eden doğrudan doğruya Türkiye’yi,
tarafı ne olursa olsun, hangi gerekçeyle hareket ederse etsin, hangi toplumsal
kesimi hedef seçmiş olursa olsun, hangi eylem türünü benimsemiş olursa olsun
ortak hedef olarak Türkiye Cumhuriyeti devletini ve aziz milletimizi hedef alan
bir terör saldırısıyla karşı karşıyayız. Bu terör örgütleri eş zamanlı olarak
Türkiye’yi tehdit altında tutmaya devam ediyorlar. Tek tek bütün olayları
saymak değil, sadece yaşadığımız son dört terör olayını bir kere daha gözden
geçirirsek Türkiye’nin ne büyük bir saldırıyla karşı karşıya olduğunu ve bu
tehdidin nasıl artarak devam etmekte olduğunu görürüz: Bunlardan birisi
Beşiktaş saldırısıdır, birisi Kayseri saldırısıdır, bir diğeri Rus Büyükelçisi’ne
yapılan saldırıdır, en sonuncusu da maalesef Ortaköy’de yılbaşı gecesi yapılan
saldırıdır. Bu saldırıların her birisinde kullanılan terörist yöntemler farklıdır,
bu saldırıdaki her bir terör örgütünün kimliği farklıdır, bu saldırıda hedef
alınan kitlelerin her birisi de farklı farklı kitlelerdir. Ama Allah aşkına
bana söyleyebilir misiniz Ortaköy’deki saldırının hedefiyle Kayseri’deki
saldırının hedefi arasında ne fark vardır? Hepsinin hedefi bu aziz
milletimizdir, vatanımızdır, ülkemizin birliğidir, ulusal güvenliğimizdir ve
Türkiye’nin geleceğidir. Onun için bu saldırının Türkiye’ye karşı yapılmış bir
saldırı olduğunu, bu saldırılara karşı milletçe yekvücut olarak durmamızın
mecburi olduğunu bir kere daha hatırlatmak isterim. Özellikle son Ortaköy
saldırısı üzerinden daha önceki terör saldırılarında verilen mesajlardan başka
farklı mesajlar da verilmek isteniyor. Bunlardan birisi “Biz 2017 yılında da
milletin başına bela olmaya devam edeceğiz.” deniliyor. Biz de çok açık
söylüyoruz: “Hangi terör örgütü olursa olsun, arkasında kim olursa olsun,
motivasyonları ne olursa olsun biz de 2017 yılında bütün terör örgütleriyle
mücadele etmeye kararlıyız, sonuna kadar mücadele edeceğiz. (AK PARTİ
sıralarından alkışlar)
Ayrıca, diyorlar ki… Son zamanlarda maalesef bunu
sosyal medya üzerinden de derinleştirmeye çalışan bazı gafiller ve hainler var.
Çok açık söyleyeyim, onların hepsini de takip ediyoruz, takip etmeye devam edeceğiz.
Bu memlekette hayat tarzları üzerinden bir ayrışma yapmaya çalışıyorlar;
Ortaköy saldırılarının arkasındaki temel nedenlerden birisi de budur. Buna
karşı da uyanık olmak zorundayız. 
Yine, Ortaköy saldırısının özellikle Türkiye’nin
Türkiye sınırları dışındaki terörle mücadelesindeki başarısını
hazmedemeyenlerin bir işi olduğunun da altını çizmek isterim. Türkiye’ye
diyorlar ki “Sesinizi çıkarmayın, terörün başka ülkelerdeki kaynaklarını
kurutmaya kalkmayın.” Çok açık ifade etmek istiyoruz, ülkemize karşı tehdit
nereden gelirse gelsin, hangi coğrafyadan Türkiye’ye karşı terör örgütleri bir
tehdit oluşturmaya devam ederse etsin hepsiyle mücadele etmeye de devam
edeceğiz. 
Yine
aynı şekilde, 15 Temmuz 2016 FETÖ terör saldırısını, bu Gazi Meclisin yaşadığı
o saldırıları da bir kere daha hatırlıyoruz, bir kere daha 15 Temmuz sonrasında
milletimizin verdiği o kahramanca mücadeleyi takdirle, şükranla yâd ediyoruz.
Allah bir daha milletimize öyle günler göstermesin ama 15 Temmuzdan aldığımız
dersi de tekrar tekrar hatırlayarak birlik içerisinde, dirlik içerisinde
yolumuza devam etmemiz gerektiğini de bir kere daha hatırlıyoruz. Ancak 15
Temmuzdan sonra bu yüce Meclisin olağanüstü hâli ilan etmesini gerektiren FETÖ
terör örgütünün saldırıları ki her ne kadar bir darbe teşebbüsünde
bulunamayacak şekilde belleri kırılmışsa da devlet içerisinde hâlâ bazı
noktalarda varlıkları devam ediyor. Örnek olarak söylüyorum, Türk Silahlı
Kuvvetlerimizin içerisinden çok sayıda FETÖ mensubu eşkıya dışarıya çıkarılmış
olmasına rağmen, bugün bile yapılan soruşturmalar sonucunda bazı rütbeli
subaylar olmak üzere açığa alınanlar oldu. Aynı şekilde adliye teşkilatımızın
içinde, aynı şekilde Emniyet teşkilatımızın içinde, aynı şekilde devletin başka
gruplarının içerisinde de maalesef FETÖ ve onunla bağlantılı, iltisaklı
grupların, kişilerin varlığını biliyoruz. Dolayısıyla, tam hukuki tabiriyle
söyleyeyim: Henüz FETÖ’nün devletten arındırılması sonlandırılmamıştır. FETÖ’nün
ve bütün terör örgütlerinin devletin içerisinden arındırılmasını sağlayana
kadar olağanüstü hâl uygulamasına ihtiyacımız olduğunu bir kere daha sizlerle
paylaşmak istiyoruz. Gönlümüz arzu eder ki bu ve saydığımız saymadığımız
olağanüstü hâli gerektiren başka gerekçeler bir an evvel ortadan kalkar ve
Türkiye’de olağanüstü hâlin devam etmesine gerek kalmaz. Hiçbir hükûmet
olağanüstü hâlin sürekli devam etmesini istemez. Hele AK PARTİ gibi sayısal
çoğunluğuyla istediği yasayı çıkarma gücüne sahip olan bir iktidarın olağanüstü
hâle başvurması, bunu kullanarak yapamadığı bazı şeyleri yapması anlamında
değildir. Olağanüstü hâl, devletin millî güvenliği bakımından gereklidir,
zorunludur ve inşallah bir müddet daha... Eğer Genel Kurul tasvip ederse, bu
süre içerisinde de olağanüstü hâli gerektiren gerekçeleri ortadan kaldırarak
inşallah yolumuza devam edeceğiz.
Değerli
milletvekili arkadaşlarım, olağanüstü hâl uygulamaları içerisinde güvenlik ve
özgürlük dengesine dikkat ediyoruz. Bu çerçevede, inanın ki kılı kırk yararak
vatandaşlarımızın günlük hayatını etkileyecek hiçbir uygulamanın olmasına
müsaade etmiyoruz. Hiçbiriniz diyemezsiniz ki sokaktaki vatandaşımızı günlük
hayatında ilgilendiren, ticaretini, eğitimini, diğer meseleleri ilgilendiren,
olağanüstü hâlden kaynaklanan herhangi bir sorun ortada olsun. Ancak devlete karşı
birtakım eylemler içerisinde olanların, FETÖ’yle irtibatlı, iltisaklı
olanların, terör gruplarıyla irtibatlı olanların karşısında da titizlikle
mücadele vermeye her hâlde devam edeceğiz. Dolayısıyla, özgürlük-güvenlik
dengesinde mümkün olduğu hassasiyetle konunun üzerinde duruyoruz,
vatandaşımızın günlük hayatını etkilemeden olağanüstü hâlin sürdürülmesine
dikkat ediyoruz.
Bir
başka önemli mesele ise, olabilecek olan adaletsizliklere karşı inanın ki en az
sizler kadar titiz ve hassas davranıyoruz. Çok önemli, çok geniş çaplı
operasyonların yapıldığını biliyoruz. Arada haksızlık, yanlışlık yapılanlar
varsa, hazırlanan kanun hükmünde kararnamelerle haksızlık yapılanlar
-memuriyetten uzaklaştırılanlar ya da kapatılan kurum ve kuruluşlar- yapılan
soruşturmalar çerçevesinde eğer bunlara bir haksızlık yapıldığı ortaya
çıkıyorsa yeniden görevlerine iade ediliyor.
Sonuç
olarak olağanüstü hâlin üç ay daha uzatılması doğru ve yerinde bir karardır; üç
açıdan doğrudur: Birincisi, anayasaldır, anayasal dayanağı vardır, mevcuttur ve
bu anayasal dayanak doğru ve yerinde bir şekilde kullanılmaktadır. İkincisi,
sadece anayasal olması yeterli değil, aynı zamanda bir meşruiyet zemini söz
konusudur. Meşruiyet zemini ülkemizin millî birliğinin, beraberliğinin
sağlanması, kamu düzeninin, devlet düzeninin korunması ve bu alandaki gerekli
adımların atılabilmesi için kamu yönetimine ilave desteklerin verilmesidir.
Üçüncüsü ise somut bir zarurete dayanıyor. 
Değerli
arkadaşlarım, demin saydığım, teferruatına vakit darlığı ve geç olduğu için
girmediğim bu üç gerekçe dolayısıyla bir taraftan terör örgütlerinin her
birisiyle canhıraş bir mücadele verirken, bir taraftan FETÖ ve onunla
bağlantılı grupların hâlâ devam eden fitne ve fesat işlerine karşı mücadele
verirken bu somut bir millî güvenlik gerekçesi oluşturuyor ve bu somut zarurete
dayalı olarak da olağanüstü hâlin üç ay daha uzatılmasını takdirlerinize arz
ediyoruz. 
Şimdi,
müsaadenizle, konuşmaları sırasında hakikaten değerli tavsiyeleri olan
arkadaşlarımız oldu, onları not aldık, onlardan ciddi şekilde istifade etmeye
çalışacağız. Bir kere daha ifade etmek isterim, sosyal medyadaki provokatörlere
karşı son derece hassas ve dikkatli bir şekilde davranıyoruz. Bazı arkadaşlar
alındılar ama kusura bakmayın sosyal medya dingonun ahırı değildir. Sosyal
medya çok önemli bir yer, çok büyük bir bereket, çok büyük bir lütuf. Bunu iyi,
olumlu bir şekilde kullanırsak,. milletimizin ve insanlığın hayrına kullanırsak
çok verimli sonuçlar elde edebiliriz. Ama sosyal medya üzerinden, oturdukları köşelerden,
üç beş tane trol, hayat tarzları üzerinden insanları bölmeye kalkacak, “Sen
Alevi’sin, sen Sünni’sin.” diye bunların üzerinde oyunlar oynamaya çalışacak;
üç beş tane trol bu memleketteki insanların itibarlarını zedeleyecek, halkı
bölecek birtakım işler yapacak; bunlara müsaade etmeyiz. Bakın, sadece geçen
hafta içerisinde 92 kişi bu tür “tweet”leri dolayısıyla takip edilmiş, hakkında
tahkikat açılmış ve ilgili makamlara gönderilmişlerdir. Burada demin
konuşulduğu için ifade ediyorum, sizlerin de elinizde somut bilgi, belge varsa
bunları ilgili kurumlara bildirin.
MAHMUT
TOĞRUL (Gaziantep) – Şevki Yılmaz’la ilgili bir şey yaptınız mı Sayın Bakanım?
BAŞBAKAN
YARDIMCISI NUMAN KURTULMUŞ (Devamla) – Bunların hepsine karşı soruşturmalar
başlatılıyor. Bunların bir kısmı mahkemelere sevk edilmiştir. Hepsinden
hesabını soracağız.
İBRAHİM
ÖZDİŞ (Adana) – Diyanet İşleri Başkanı, Diyanet İşleri Başkanı…
SEBAHATTİN
KARAKELLE (Erzincan) – Dinle dinle!
BAŞBAKAN
YARDIMCISI NUMAN KURTULMUŞ (Devamla) – Bir dinleyin. Varsa elinizde somut bir
şey verin, onlarla ilgili şey yapalım.
İBRAHİM
ÖZDİŞ (Adana) – Açıklaması var, açıklaması var.
KAZIM
ARSLAN (Denizli) – Kamuoyundan açıklamaları var. Koskoca Diyanet İşleri Başkanı
açıklama yapıyor. Siz kulaklarınızı tıkıyorsunuz.
İBRAHİM
ÖZDİŞ (Adana) – Yılbaşı kutlanmasın diyor; bu nasıl bir şey?
BAŞBAKAN
YARDIMCISI NUMAN KURTULMUŞ (Devamla) – Değerli arkadaşlar, Diyanet İşleri
Başkanının…
İBRAHİM
ÖZDİŞ (Adana) – Bu yaşam biçimine müdahale değil midir Sayın Bakanım?
BAŞBAKAN
YARDIMCISI NUMAN KURTULMUŞ (Devamla) – Müsaade eder misiniz.
Diyanet
İşleri Başkanının terör saldırısı karşısında yapmış olduğu açıklama hepimizin
ortak yeridir. 
İBRAHİM
ÖZDİŞ (Adana) – Öncesinde, öncesinde…
BAŞBAKAN
YARDIMCISI NUMAN KURTULMUŞ (Devamla) – Diyor ki: “Bu saldırı ha bir eğlence
yerine yapıldı, ha bir camiye yapıldı.” 
KAZIM
ARSLAN (Denizli) – Yılbaşı öncesinde…
BAŞBAKAN
YARDIMCISI NUMAN KURTULMUŞ (Devamla) – Dolayısıyla, bunlar üzerinden toplumu
bölmeyelim. Herkes bunlara dikkat etsin.
KAZIM
ARSLAN (Denizli) – Sayın Bakan…
İBRAHİM
ÖZDİŞ (Adana) – Öncesi, öncesi…
MEHMET
EMİN ADIYAMAN (Iğdır) – Sayın Bakan, Şevki Yılmaz’a ne diyorsunuz?
HÜDA
KAYA (İstanbul) – Şevki Yılmaz için ne diyorsunuz Sayın Bakan?
BAŞBAKAN
YARDIMCISI NUMAN KURTULMUŞ (Devamla) – Ben size laf atmadım. Bak, siz
konuştunuz; gelin, söyleyeceğiniz varsa söyleyin. Böyle bir şey yok.
BAŞKAN
– Siz devam edin Sayın Bakan.
BAŞBAKAN
YARDIMCISI NUMAN KURTULMUŞ (Devamla) – Şimdi, arkadaşlar, iki sefer söylendiği
için cevap vermek mecburiyetindeyim. Bugün Türkiye Büyük Millet Meclisine
gönderilmiş olan 3/1/2017 sayılı Bakanlar Kurulu Prensip Kararı ve bu prensip
kararından… Ancak şunu demeye getirdiniz: “Usulsüzlük yaptınız.” falan gibi ya
da hatta hadi biraz daha hafif söylediniz diyeyim, “Gümrükten mal kaçırdınız.”
demeye getirdiniz. Kusura bakmayın, ayın 11’inde rutin Millî Güvenlik Kurulu
toplantısı var. Ayın 15’inde rutin Bakanlar Kurulu toplantımız var. Ayrıca,
ayın 19’unda bitiyor -yani önümüzdeki hafta- bu olağanüstü hâl meselesi.
Dolayısıyla, burada herhangi bir usul hatası yapılmamıştır. Ben basın
açıklaması yaptığım zaman…
MAHMUT
TOĞRUL (Gaziantep) – Ayın 3’ü yazmışsınız Sayın Bakan, ayın 3’ü.
BAŞBAKAN
YARDIMCISI NUMAN KURTULMUŞ (Devamla) – Bir, dinler misin. Bir dinle, cevap
vereyim kardeşim.
MAHMUT
TOĞRUL (Gaziantep) – Dinliyoruz.
BAŞBAKAN
YARDIMCISI NUMAN KURTULMUŞ (Devamla) – Dün basın toplantısı sırasında, Bakanlar
Kurulu sırasında ben basın toplantısını yaparken bu konu gündeme gelmemişti.
Ondan sonra konu gündeme geldi. 
Değerli
arkadaşlar, Olağanüstü Hâl Yasası’nın 3’üncü maddesine göre, olağanüstü hâlin
uzatılmasıyla ilgili Bakanlar Kurulu bu prensip kararını alırken aynen ifadesi,
diyor ki: “Karar almadan önce Millî Güvenlik Kurulunun görüşünü alır.” Bu sabah
itibarıyla Millî Güvenlik Kurulu üyelerinin ve Bakanlar Kurulu üyelerinin bu
konuyla ilgili kararları, iradeleri gerçekleştirilmiş, imzaları alınmış ve bu
anlamda Bakanlar Kurulunun prensip kararına dayanak teşkil eden Millî Güvenlik
Kurulunun prensip kararı da Bakanlar Kuruluna gönderilmiştir. Herhangi bir
işlem eksikliği yoktur.
MAHMUT
TOĞRUL (Gaziantep) – Ne zaman? Nasıl oldu? Evrak üzerinden mi aldınız? Millî
Güvenlik Kurulunu ne zaman topladınız?
BAŞBAKAN
YARDIMCISI NUMAN KURTULMUŞ (Devamla) –Arkadaşlar, bakın, Bakanlar Kurulunda -şu
karar da- biliyorsunuz bazı kararlar elden dolaştırılarak alınır, hatta bazen
öyle olur ki uzakta olanlar faksla imzalarını verir. İdari kararlarda karar
alıcıların iradesinin beyan edilmesi yeterlidir ve idari kararları tamamlar. 
MAHMUT
TOĞRUL (Gaziantep) – Siz buraya niye böyle yazdınız efendim?
BAŞBAKAN
YARDIMCISI NUMAN KURTULMUŞ (Devamla) –Dolayısıyla, meselenin aslı budur,
herhangi bir usul hatası yoktur, imzalar tamdır. Herhangi bir şekilde…
MAHMUT
TOĞRUL (Gaziantep) – Cesaretlice özür dileyin, “Yanlışlık oldu.” deyin. 
BAŞBAKAN
YARDIMCISI NUMAN KURTULMUŞ (Devamla) – Bakın, şu alışkanlığı da terk etmemiz
lazım: Millî Güvenlik Kurulu “Olağanüstü hâli uzatmayın.” dese, Bakanlar Kurulu
“Uzatın.” dese, gelir, çıkar. Tam tersi, Millî Güvenlik Kurulu “Uzatın.” dese,
Bakanlar Kurulu “Hayır, uzatmıyorum.” dese yine Bakanlar Kurulunun prensip
kararı esastır. Dolayısıyla, burada prensip kararları ve prensip kararına
dayanak teşkil eden kararların alınması bakımından, idare hukuku bakımından
hiçbir eksiklik yoktur, karar yerinde ve doğrudur. Bundan sonra kararı verecek
olan siz milletvekillerisiniz.
Hayırlı
uğurlu olsun. Hepinize sevgi ve saygılar sunuyorum. (AK PARTİ sıralarından
alkışlar) 
BAŞKAN
– Teşekkür ederim Sayın Bakan. 
AYHAN
BİLGEN (Kars) – Sayın Başkan…
BAŞKAN
– Buyurunuz Sayın Bilgen, dinliyorum. 
AYHAN
BİLGEN (Kars) – Çok kısa yerimden söyleyebilirim isterseniz. 
BAŞKAN
– Buyurunuz. 
VII.- AÇIKLAMALAR (Devam)
40.- Kars Milletvekili Ayhan Bilgen’in,
Başbakan Yardımcısı Numan Kurtulmuş’un (3/863) esas numaralı Başbakanlık
Tezkeresi üzerinde Hükûmet adına yaptığı konuşmasındaki bazı ifadelerine
ilişkin açıklaması
AYHAN
BİLGEN (Kars) – Sayın Başkan, Millî Güvenlik Kurulunun bütün kararları tavsiye
kararı niteliğindedir. Dolayısıyla, biz Bakanlar Kurulunun üzerinde bir irade,
bir vesayeti parti olarak zaten doğru bulmuyoruz, politik olarak kabul
etmiyoruz. Ama, önümüzde bir yazı var ve bu yazıda çok açık biçimde bir
toplantı tarihi ve bir karar no.su var. Karar tek tek üyelerin görüşleri alınarak
alınmaz, toplantıda alınır. Millî Güvenlik Kurulu toplantı yapmadan, tek tek
görüş alarak bir karar alma usulü, teamülü yok. Eğer, Millî Güvenlik Kurulunun
çalışma esaslarıyla ilgili kendi sitesinde nasıl karar aldığı, nasıl
toplandığıyla ilgili düzenleme doğruysa, bizim okuduğumuz Anayasa’dan başka bir
anayasası yoksa bu ülkenin, nasıl toplanacağı, nasıl karar alacağı konusu çok
nettir. Dolayısıyla, bu yazıda açık bir usul hatası vardır, en kibar biçimiyle
ifade ediyorum, aksi takdirde Bakanlar Kurulunun Meclisi yanıltmasıyla ilgili
bir tartışma yapmak zorunda kalırız. 
Teşekkür
ediyorum. 
BAŞKAN
– Teşekkür ederim Sayın Bilgen. 
Sayın
Gök…
41.- Ankara Milletvekili Levent Gök’ün,
Başbakan Yardımcısı Numan Kurtulmuş’un (3/863) esas numaralı Başbakanlık Tezkeresi
üzerinde Hükûmet adına yaptığı konuşmasındaki bazı ifadelerine ilişkin
açıklaması
LEVENT
GÖK (Ankara) – Sayın Başkan, teşekkür ederim. 
Tabii,
bu iktidarın en büyük sorunu, inandırıcı olabilmek sorunu. Bir planlama yok,
günlük yürüyen işlere göre kararlar alınıp süreçler götürülüyor.
Ben
şimdi Sayın Numan Kurtulmuş’u izlerken hangi Sayın Numan Kurtulmuş diye içimden
geçirmek durumunda kaldım. Çünkü olağanüstü hâlin ilk Türkiye Büyük Millet
Meclisinde görüşüldüğü 21 Temmuz 2016 tarihinde, o zaman burada Adalet Bakanı
Sayın Bekir Bozdağ konuşma yaptı ve olağanüstüyü savunarak dedi ki hepimize:
“Arkadaşlar, merak etmeyin, amacımız üç aydan daha kısa sürede OHAL’i
kaldırmaktır.”
Hemen
ertesi gün de Sayın Numan Kurtulmuş -bugün burada olağanüstü hâlin uzatılmasından
bahsediyor- aynen şunları ifade etti: “Olağanüstü hâlden kırk-kırk beş gün
içinde sonuç alıp bitirmeyi planlıyoruz.”
Şimdi
ben de haklı olarak soruyorum: Hangi Sayın Numan Kurtulmuş? O andaki Sayın
Numan Kurtulmuş mu, şu andaki Sayın Numan Kurtulmuş mu? Yani, bir iktidarın bir
kararlılık içerisinde olması gerekir, böyle kararları sürekli değişen bir
iktidarın…
(Mikrofon otomatik cihaz tarafından kapatıldı) 
LEVENT
GÖK (Ankara) – Toparlayayım izin verirseniz. 
BAŞKAN
– Buyurunuz, mikrofonunuzu açıyorum. 
LEVENT
GÖK (Ankara) – Kararları, sürekli güncel olaylara göre değişen, öngörüsü
olmayan bir iktidar gerçeğiyle karşı karşıyayız. Daha başlangıçta söyledikleri
sözlerin aksine bir tutumla şu anda Sayın Kurtulmuş daha da uzatılabileceğini
de ima eden bir açıklamada bulundu. Yani, iktidar partisine yakışan tavır bu
değildir. Gerçekçi olmak gerekir. Ben baştaki Sayın Numan Kurtulmuş’un
açıklamalarının daha muteber olmasını dilerdim. 
Teşekkür
ederim. 
BAŞKAN
– Teşekkür ederim Sayın Gök. 
VIII.- BAŞKANLIĞIN GENEL KURULA SUNUŞLARI
(Devam)
A) Tezkereler (Devam)
6.- Başbakanlığın, Türkiye Büyük Millet
Meclisinin 21/7/2016 tarihli ve 1116 sayılı Kararı uyarınca ülke genelinde ilan
edilen ve 11/10/2016 tarihli ve 1130 sayılı Kararı uyarınca devam etmekte olan olağanüstü
hâlin, 19/1/2017 Perşembe günü saat 01.00’den geçerli olmak üzere üç ay süreyle
uzatılmasına ilişkin tezkeresi (3/863) (Devam)
BAŞKAN
– Şahsı adına Mahmut Tanal, İstanbul Milletvekili. 
Buyurunuz
Sayın Tanal. (CHP sıralarından alkışlar) 
MAHMUT
TANAL (İstanbul) – Değerli Başkan, değerli milletvekilleri; hepinizi saygıyla
selamlıyorum. 
Tabii,
olağanüstü hâlle ilgili sayın grup başkan vekilimiz söyledi, daha önceki
dönemlerde olağanüstü hâlin devlete karşı yapıldığını, halka karşı
yapılmadığını yetkililer söylemişti, hatta Sayın Kurtulmuş kırk beş gün
süreceğini söylemişti ancak bu kırk beş gün değil, altı ay bitti, şimdi üçüncü
bir üç ay daha isteniyor ki tam dokuz ay sürmüş olacak. Gerçekten siyasi
iktidarın inandırıcılık sorunu çok önemli. 
ÖZKAN
YALIM (Uşak) – Daha bir üç ay daha gelir. 
MAHMUT
TANAL (Devamla) – Öncelikle, siyasi iktidarın bu inandırıcılığını kamuoyuna
kabul ettirmesi lazım. 
Şimdi,
Sayın Başbakan Yardımcısı dedi ki: “Olağanüstü hâli üç gerekçeden dolayı
uzatıyoruz.” Bir, komşu devletlerin dağılması neticesinde yaygın olan olaylar
denildi. Bir sefer, Anayasa’mızın ne 120’nci maddesinde ne de 121’inci
maddesinde diğer devletlerin dağılması sonucunda Türkiye’de olağanüstü hâlin
ilan edileceğine ilişkin bir hüküm yoktur. Siz, başından itibaren olağanüstü
hâlin kuruluş amacı ve gerekçesi neyse ancak o argümanlarla ileriye
gidebilirsiniz, ancak o argümanlarla yeni bir süre uzatım talebinde
bulunabilirsiniz. İkincisi, dediniz ki: “Türkiye’de 2015 Temmuzundan sonra
yaygın olan olaylardan dolayı buna ihtiyaç vardır.” Peki, 2015 Temmuzundan
sonra buna ihtiyaç varsa 15 Temmuz 2016 FETÖ darbe girişimine kadar niye
beklediniz? Sizin bu argümanınız da doğru ve yerinde değil.
Ayrıca,
ilk olağanüstü hâl ilan edildiği zaman Bakanlar Kurulunun kararında ve Millî
Güvenlik Kurulunun tavsiye kararında 15 Temmuz 2015 olaylarına değinilmiyor;
diğer ülkelerin dağılmasına, yaygın şiddet olaylarına değinilmiyor. Yani, bu
anlamda ileri sürmüş olduğunuz argümanlar çürük.
Geliyorum
son argümanınıza. Son argümanınız nedir? Diyorsunuz ki: Efendim, Türkiye'de son
yaygın olaylar var. Allah'tan korkun ya! Siz olağanüstü hâli ilan etmeseydiniz
yine bu olaylar ne olacaktı, daha kötüsü mü olacaktı? Bundan daha kötü, daha
büyük bir felaket nasıl bu toplumun başına gelebilir? Kayseri'de oluyor,
Beşiktaş’ta oluyor, Ortaköy’de oluyor, Ankara Gar olayında da oldu,
neredeydiniz siz? Yani, onun için, eğer olağanüstü hâl de olmasaydı olabilecek
olan budur; olağanüstü hâl de var, hiçbir güvenlik tedbiri, hiçbir şey
almadınız. Onun için, gerçekten bu olayın asıl amacı terör örgütleriyle
mücadele değil. Eğer sizin asıl amacınız terör örgütleriyle mücadele olmuş
olsaydı… Bakın, Bitlis’te İl Jandarma Komutanlığı PKK terör örgütüne yönelik
operasyon yapmak istiyor, Valilikten izin almak istiyor, kararları burada,
Valilik diyor ki: “Efendim, bu operasyonu bir başka zamana erteleyin.” 
Bitlis
milletvekilimiz de burada, buyurun size fotokopisi. 
VEDAT
DEMİRÖZ (Bitlis) – Tarihi kaç onun?
MAHMUT
TANAL (Devamla) – 2013. Buyurunuz, buyurunuz, inceleyin değerli arkadaşım. 
Onun
için, terör örgütlerini büyüten, besleyen, yeşerten, bugüne getiren
sizlersiniz.
Şimdi,
yine AKP Grubu adına konuşan bir başka arkadaşımız şunu söyledi, dedi ki
arkadaş… Efendim, 15 Temmuz darbe girişimi öncesinden kalktılar 17-25 Aralığa
geldiler. 17-25 Aralık da bir devletin nasıl soyulduğunu gösterdi ya. Bakın,
benim taktığım saat 50 lira. O saati kim taktı? FETÖ’cüler mi o bakanın eline o
saati taktı? O bakanların evine para kutularını, dolarları, kasaları FETÖ’cüler
mi götürdü? Peki, FETÖ’cüler götürdüyse faiziyle birlikte niye FETÖ’cülere iade
etmediniz? Kim aldı onu faiziyle birlikte? (CHP sıralarından alkışlar)
Şimdi,
bakın, burada Millî Eğitim Bakanı oturuyor herhâlde… Oturuyor. AKP
milletvekillerinden bir arkadaşınız -kendisi de burada- Sayın Salih Bey bir gün
beni aradı, dedi ki: “Ya, arkadaş, bu Aktif Sendika var.” “FETÖ terör örgütünün
sendikası” diyorlar. “Bu, 17-25 Aralıktan sonra kurulmamış, bakanın bu karardan
haberi yok. Bana bir tane verir misiniz, ben kendisine göstereceğim.” Ben de
kendisine Whatsapp’dan attım. Bilmiyorum gösterdi mi göstermedi mi. Bakın, 2
Ocak 2014 tarihinde Millî Eğitim Bakanlığı Türkiye'deki 81 ile yazı gönderiyor,
diyor ki: Bu Aktif Sendikası kurulmuştur, IBAN numarası şudur, hesap numarası
şudur, lütfen bunu valilikler tüm il millî eğitim müdürlüklerine bildirsinler,
bu sendikanın üyeliği hususunda yardımcı olsunlar. 
Buyurun
ben size veriyorum Beyefendi.
MİLLÎ
EĞİTİM BAKANI İSMET YILMAZ (Sivas) – “Yardımcı” kelimesi var mı? Yok. Abartma!
MAHMUT
TANAL (Devamla) – Ne var?
MİLLÎ
EĞİTİM BAKANI İSMET YILMAZ (Sivas) – “Yardımcı” olmak yok, “haber verme” var. 
MAHMUT
TANAL (Devamla) – “Haber verme” var.
MİLLÎ
EĞİTİM BAKANI İSMET YILMAZ (Sivas) – Bütün sendikalara yapılan şey gibi.
MAHMUT
TANAL (Devamla) – Peki, sizin arkadaşlarınız, vekiller diyor ki: “Bu terör
örgütüdür.” Niye kurdurttunuz, niye izin verdiniz? Vatandaşı niye üye yaptınız?
Suç değilse niye bu insanlar sırf sendikaya üye oldu diye açığa aldınız?
MİLLÎ
EĞİTİM BAKANI İSMET YILMAZ (Sivas) – Herkese yapılan bir uygulama.
MALİYE
BAKANI NACİ AĞBAL (Bayburt) – Bilmeden konuşma.
MAHMUT
TANAL (Devamla) – Bakın, daha ötesi Maliye Bakanı laf atıyor. Şimdi, Maliye
Bakanına cevap. Maliye Bakanı, siz bu sendikaların aidatlarını niye kaynaktan
kestiniz? Siz de o suça ortak olmadınız mı? Bakın, bir, sendikayı üye yapan
Millî Eğitim Bakanlığı, aidatını kesen Maliye Bakanı. 
MALİYE
BAKANI NACİ AĞBAL (Bayburt) – Bilmeden konuşma!
MAHMUT
TANAL (Devamla) – Bana laf atacağına bu insan… Devlet vatandaşa pusu kurmaz.
Devlet vatandaşı hukuk içerisinde yaşatır. Siz vatandaşa pusu kurdunuz, pusu.
(CHP sıralarından alkışlar)
Bizde,
bakın, Şanlıurfa’da…
ADALET
BAKANI BEKİR BOZDAĞ (Yozgat) – FETÖ vekâlet mi verdi sana?
MAHMUT
TANAL (Devamla) – Bakın, Sayın Adalet Bakanı, sana geliyorum şimdi, laf atan
hepinize. Senin hakkında Adana Cumhuriyet Başsavcısı fezleke düzenlediği zaman,
IŞİD terör örgütüne -Sayın Türkeş de burada olsaydı- o silahları gönderirken
orada “Lütfen, bunların geçişine izinsiz geçiş verin.” diyen siz değil misiniz?

ADALET
BAKANI BEKİR BOZDAĞ (Yozgat) – Bunların hepsi FETÖ’nün lafları.
MAHMUT
TANAL (Devamla) – Sizin hakkınızda fezleke düzenlendiği zaman Türk Ceza Kanunu’nun
278’inci maddesinde “Soruşturmada adli yargıyı etkileme suçu kaldırılsın.” diye
sizin için kanuni düzenleme yapılmadı mı?
Bakın,
sizin FETÖ terör örgütü… FETÖ’yü öven sizsiniz. (AK PARTİ sıralarından
gürültüler)
BAŞKAN
– Sayın Tanal, lütfen Genel Kurula hitap edin.
MAHMUT
TANAL (Devamla) – Bakın, FETÖ’yü öven, Adalet Bakanı, Adalet Bakanı.
EJDER
AÇIKKAPI (Elâzığ) – Sen FETÖ’nün avukatı mısın? 
MAHMUT
TANAL (Devamla) – Ne diyordu? Efendim…
EJDER
AÇIKKAPI (Elâzığ) – Avukatı mısın sen FETÖ’nün?
MAHMUT
TANAL (Devamla) – Ben insanlığın avukatıyım, ben mazlumların avukatıyım, ben
kimsesizlerin avukatıyım. 
EJDER
AÇIKKAPI (Elâzığ) – Hayır, hayır, asla öyle değilsin. Asla, asla öyle değilsin
sen.
MAHMUT
TANAL (Devamla) – Zalimin karşısında, mazlumun yanındayız biz. (AK PARTİ
sıralarından gürültüler)
EJDER
AÇIKKAPI (Elâzığ) – Yanlış konuşuyorsun. FETÖ’nün avukatlığını yapıyorsun şu
anda.
MAHMUT
TANAL (Devamla) – Bakın, FETÖ’yü arıyorsanız, Genel Başkan Yardımcınız Şaban
Dişli’yi sorun. FETÖ’yü arıyorsanız, kardeşi Mehmet Dişli’yi sorun. FETÖ’yü
arıyorsanız, şurada parmağımı kıran Muhyettin Aksak vardı ya, arkasından sizler
de itiyordunuz, FETÖ’den aranan Erzurum Milletvekili, onu sorun. Eğer FETÖ… (AK
PARTİ sıralarından gürültüler)
Biraz
önce Sayın Bakan dedi ki: “Biz FETÖ’nün her türlü ayağına girdik.” Siyasi
ayağınız nerede? Siyasi ayağınız nerede kardeşlerim? (AK PARTİ sıralarından
“Kürsüde, kürsüde” sesleri, gürültüler) 
RADİYE
SEZER KATIRCIOĞLU (Kocaeli) – CHP ne yapıyor siyasi ayağına? CHP ne yapıyor
FETÖ’nün siyasi ayağına?
MAHMUT
TANAL (Devamla) – Bakın, Türkiye’de bu 15 Temmuz FETÖ darbesini yapan tüm
generallerin atanmasıyla ilgili o kararların altında sizin imzanız var. Ben
Ergenekon, Balyoz’da gidip “Siz haksızlık yapıyorsunuz, hukuksuzluk
yapıyorsunuz.” dediğimde, aynı Bekir Bozdağ “Sen darbecilerin avukatı mısın?”
derdi. O dönemde ne diyorduk biz? “Siz orduya kumpas kurdunuz.” diyorduk biz. 
RADİYE
SEZER KATIRCIOĞLU (Kocaeli) – 17-25’ten sonra ne dediniz, bir de onu söyleyin.
MAHMUT
TANAL (Devamla) – O dönemde yine burada bulunan arkadaşlarımız -Sayın Doğan
burada, Sayın Metiner burada, Sayın Naci Bostancı- “Ya, kardeşim, bu Ergenekon,
Balyoz’a niçin gidiyorsunuz?” diyorlardı.
RADİYE
SEZER KATIRCIOĞLU (Kocaeli) – 17-25 Aralıktan sonra ne dediniz, ondan bahsedin
biraz. 
MAHMUT
TANAL (Devamla) – Değerli arkadaşlar, Ergenekon, Balyoz’da da doğruları biz
söyledik, bugün de yine nerede hukuka aykırılık varsa, nerede adaletsizlik
varsa biz haksızlıkların karşısındayız. 
RADİYE
SEZER KATIRCIOĞLU (Kocaeli) – Siz FETÖ’cülere sahip çıktınız.
MİHRİMAH
BELMA SATIR (İstanbul) – FETÖ’ye selam!
MAHMUT
TANAL (Devamla) – Ceza Kanunu’nda ne deniyor? “Kişi, mahkûmiyet kararı
kesinleşinceye kadar masumdur.”
Bakın,
Aksaray’da bir soruşturma var, size de sosyal medyadan gelmiştir. Sezaryenle
doğum yapılıyor, çocuk şu anda kuvözde; çocuktan annesi ayrılıyor ve
getiriliyor. Değerli arkadaşlar, içimizde anne olan arkadaşlarımız var,
kardeşlerimiz var; kuvözdeki bir çocuk anneden ayrılır mı ya? Bu hangi
zihniyetle yapılır? Bunu hangi hukuk kabul eder? Bunu hangi düşünce kabul eder?
Onun
için, hukuk herkese lazım. Ülkeyi cemaatlere teslim eden AKP’dir, FETÖ’ye
teslim eden AKP’dir. Şu anda Menzil tarikatına, Okuyucular tarikatına vesaireye
teslim ettiniz. Onun için, devletler hukukla yaşar, devletler cemaat kültürüyle
yaşamaz değerli arkadaşlar. Size önerim, hukuk dışına çıkmayın. Bu olağanüstü
hâl kanunu gerçekten devlet içerisinde kayırmacılığa yöneliktir, liyakat
esaslarını bitiren bir husustur.
Teşekkür
ediyorum.
Saygılar
sunarım. (CHP sıralarından alkışlar) 
BAŞKAN
– Teşekkür ederim Sayın Tanal.
SALİH
FIRAT (Adıyaman) – Sayın Başkan…
BAŞKAN
– Sayın Fırat…
SALİH
FIRAT (Adıyaman) – Adım zikredilerek sendikayla ilgili bir bilgi aldığımı
söylediler. O konuda sataşmadan dolayı bir söz almak istiyorum.
BAŞKAN
– Buyurunuz, iki dakika süreyle söz veriyorum. (AK PARTİ sıralarından alkışlar)

VI.- SATAŞMALARA İLİŞKİN KONUŞMALAR (Devam)
4.- Adıyaman Milletvekili Salih Fırat’ın,
İstanbul Milletvekili Mahmut Tanal’ın (3/863) esas numaralı Başbakanlık
Tezkeresi üzerinde şahsı adına yaptığı konuşması sırasında şahsına sataşması
nedeniyle konuşması
SALİH
FIRAT (Adıyaman) – Teşekkür ederim Sayın Başkan.
Değerli
milletvekili arkadaşlarım, Sayın Tanal bu sendikayla ilgili bir açıklama
yaparken daha önce burada, 2014 yılında “AKTİF-SEN” adında bir sendikanın
kurulduğunu, Hükûmetin buna izin verdiğini beyan ederek, bir de bir belge
göstererek Hükûmeti zan altında bırakmıştı. Ben de bu doğru mu, değil mi diye
Tanal’dan bu yazının fotokopisini istedim, Sayın Tanal da WhatsApp’tan bana
gönderdi. O bilgiyi aldım, bir de Sayın Bakan Yardımcımızla görüştüm, bu
sendika hakikaten 2014’te mi kurulmuş, yoksa daha önce mi kurulmuş? Oradaki
yazıda sendikanın kurucuları Bakanlıktan bilgi istiyorlar. “Bizim sendikamız
2013 yılında kurulmuştur, ancak valiliklerde bununla ilgili üyelerimizin kayıtları
konusunda bilgilendirme yapılmıyor. Bu konuda bilgilendirme için bize yazı
yazar mısınız?” deniyor ve ona cevaben sendikanın 2013 yılında kurulduğu ve
sendikanın hesap numarası ve banka bilgisi paylaşılıyor. Yani, sendika 2013
yılında kurulmuş, 2013 17-25 Aralık sürecinden önce kurulmuş. 2014’te
kurulmamış olduğunu öğrenmiş oldum, Bakanlıktan da bu bilgiyi teyit ettim. Konu
bundan ibarettir. 
Teşekkür
ederim. 
BAŞKAN
– Teşekkür ederim Sayın Fırat. 
VIII.- BAŞKANLIĞIN GENEL KURULA SUNUŞLARI
(Devam)
A) Tezkereler (Devam)
6.- Başbakanlığın, Türkiye Büyük Millet
Meclisinin 21/7/2016 tarihli ve 1116 sayılı Kararı uyarınca ülke genelinde ilan
edilen ve 11/10/2016 tarihli ve 1130 sayılı Kararı uyarınca devam etmekte olan
olağanüstü hâlin, 19/1/2017 Perşembe günü saat 01.00’den geçerli olmak üzere üç
ay süreyle uzatılmasına ilişkin tezkeresi (3/863) (Devam)
BAŞKAN
– Şahsı adına ikinci konuşmacı Halis Dalkılıç, İstanbul Milletvekili. 
Buyurunuz
Sayın Dalkılıç. (AK PARTİ sıralarından alkışlar)
HALİS
DALKILIÇ (İstanbul) – Sayın Başkan, değerli milletvekilleri; demokrasimizin,
milletimizin, vatanımızın hedef alındığı 15 Temmuz alçak darbe ve işgal
girişiminin bir neticesi olarak OHAL kararının üç ay daha süreyle uzatılması
hakkında söz almış bulunuyorum. Bu vesileyle yüce Meclisi saygıyla
selamlıyorum. 
Ben
siyasetin vatandaşlara ve rakiplerine karşı bir nezaket ve üslup olduğunu
bilenlerdenim. Sayın Tanal biraz önceki konuşmasında mikser gibi dönerek
sürekli, herhangi bir mesnede dayanmaksızın Hükûmeti, Hükûmet üyelerini hedef
alan, sürekli iftiralar, çarpıtmalar… Sayın Tanal, FETÖ’den girip başka
alanlardan çıkan bir üslupla, CHP’ye de bir faydasının olmadığını, bu üslubun
milletin de gözünde bir kıymetinin olmadığını maalesef hâlâ bilmiyor. Eğer bu
Parlamento çatısı altında bir FETÖ’cülük konuşuluyorsa ittifakla, burada FETÖ’cülüğü
tek şüphe taşımayan belki Tanal çıkar. Onun için döne döne burada FETÖ’cülükle
ilgili edebiyat parçalamanın bir mantığı yoktur. (AK PARTİ sıralarından
alkışlar) 
Değerli
arkadaşlar, üç gün önce İstanbul’da bir gece kulübünde hain ve alçak bir terör
girişiminde hem vatandaşlarımızı hedef alan hem misafirlerimizi hedef alan bir
terör saldırısı gerçekleşti. Diyanet İşleri Başkanımız Mehmet Görmez’in
ifadesiyle, biz terörün nereden geldiğine, mezhebine, meşrebine, ırkına,
vatanına bakmadan, her türlüsünü hem lanetliyoruz hem de her türlüsüyle mutlak
suretle mücadele etmeye devam edeceğimizi beyan ediyoruz. Orada hayatını
kaybeden vatandaşlarımıza ve misafirlerimize Allah’tan rahmet diliyorum,
yaralılarımıza acilen şifalar diliyorum.
Değerli
arkadaşlar, olağanüstü hâl kararıyla ilgili üç aylık uzatma süresinin neden
kaynaklandığını biraz önce Saygıdeğer Bakanım, daha önceki konuşmacılar
anlattı. Ancak, olağanüstü hâl kararı daha önce devletin içerisine sızmışların,
kurumların içerisine sızmışların, vatanına, milletine hizmet etmekten ziyade
daha farklı odaklara hizmet edenlerin bu kurumlardan, devletin yapılarının
içerisinden temizlenmesi için alınmış bir karardır. Milletimizi, vatandaşlarımızın
günlük hayatını asla etkilemeyen bir karar ve uygulamadır. Dolayısıyla, eğer bu
kararları almamış olsaydık, olağanüstü hâl kararı olmasaydı da mevcut duruma
göre eğer bu temizliği yapacak olsaydık… Parlamentoda görüyoruz, bir maddeyi
çıkarmak için günlerce burada mücadele ettiğimize her biriniz şahitsiniz.
Dolayısıyla, bu mücadeleyi olağanüstü hâl kararlarını alarak vermeseydik bugün
FETÖ’cü hainler devletten maaş alarak devletin kurumları içerisinde devam
edecekti. Bu kararı almasaydık, devletin ve milletin aleyhine çalışan 55
gazete, 28 televizyon kanalı, 35 radyo, 18 dergi, 3 haber ajansı ve on binlerce
hain devletin içerisinde bulunmaya devam edecekti. Bunların temizliğiyle
ilgili, olağanüstü hâl kararlarıyla ilgili hızlı, kararlı, dinamik bir süreci yönetmek
durumundayız ve bu sürecin, üç aylık sürecin uzamasıyla ilgili gelen teklifi
değerlendiriyoruz hep birlikte.
Değerli
arkadaşlar, maalesef muhalefet partisinden söz alan arkadaşlar, 2002 öncesinde
sanki Türkiye güllük gülistanlıktı, terör yoktu, ekonomik sıkıntı yoktu, IMF
diye bir problem yoktu, enflasyon diye bir sıkıntı yoktu…
İBRAHİM
ÖZDİŞ (Adana) – Evet yoktu, terör sıfırdı.
HALİS
DALKILIÇ (Devamla) – …gençlerimizin umudunun yitip gittiği, yarına dair
umutlarımızın kalmadığı bir Türkiye değildi de; sanki güllük gülistanlık bir
Türkiye’yi devraldık ve bugün gelen, olan, bölgede olan, ülkede olan olumsuz,
alçak girişimlerin sebebini AK PARTİ kadroları olarak göstermek en basitiyle
vicdansızlıktır, insafsızlıktır, adaletsizliktir. Dolayısıyla, bunu milletimiz
biliyor. Milletimiz, sizin dediğinizi demiyor, gerçekler de bunu demiyor
değerli arkadaşlar, gerçekler de onu demiyor. 
İBRAHİM
ÖZDİŞ (Adana) – Yahu, on dört yıldır iktidarda siz varsınız, on dört yıldır. 
HALİS
DALKILIÇ (Devamla) - Nereden mi biliyorum? Söyleyeyim o hâlde: 2002’den bugüne
kadar her girdiğimiz seçimde, millet, bizim yaptığımız hizmetleri, Türkiye’yi
nereden aldık, nereye getirdik, Türkiye’deki gelişmeleri biliyor. 
Maalesef,
Orta Doğu’yu tahkim edenler, Orta Doğu’yu planlayanlar önce adını tanımlayıp
daha sonra Orta Doğu’da büyük planlar yapanlar, mezhep çatışmalarıyla, ırk
çatışmalarıyla Orta Doğu’yu kan gölüne çevirenlerin Türkiye’yle ilgili de bir
hesapları vardı. Türkiye’yle ilgili 15 Temmuzda başlayan ve daha önce de devam
eden, 15 Temmuz sonrasında da devam eden bir süreci beraber yaşıyoruz. Onun
için değerli arkadaşlar, bölgeyi tahkim edenlerin, bugün, Türkiye’ye
biçtikleri, Türkiye’ye reva gördükleri iddialarından vazgeçtiklerini mi
düşünüyorsunuz? Bugün, DEAŞ, PKK, PYD, FETÖ, YPG, bunların her birinin aynı
merkezden idare edildiğiyle ilgili, bunların hepsinin aynı merkezden
kurulduğuyla ilgili bir şüpheniz var mı? 15 Temmuzda sadece AK PARTİ kadroları
hedef alınmadı, CHP de hedefteydi, MHP de hedefteydi, HDP de hedefteydi, topyekûn
milletin evlatları hedefteydi. O hâlde, ne değişti? Bugün, mücadele devam
ediyor. Güvenlik güçlerimiz, canlarını dişlerine takarak mücadele ederken
onların motivasyonlarını artıracak söylemler, siyasetler üretmemiz gerekirken,
o mücadeleyi verenlerin motivasyonlarını düşürecek söylemlerden kaçınmamız
bizim sorumluluğumuzda değil mi? Maalesef, sosyal medya aracılığıyla siyasi
parti yöneticileri, kanaat önderleri, Türkiye’de, bölgede işlenmek istenen
tehlikenin boyutlarını fark etmiyorlar herhâlde ki hâlâ sorumsuzlukla birçok
çağrılara, birçok manipülasyonlara devam ediyorlar. 
Değerli
arkadaşlar, terörün her türlüsüyle mücadele edeceğimizi her vesileyle
Cumhurbaşkanımız söylüyor, Başbakanımız söylüyor, bakanlarımız söylüyor, AK
PARTİ kadroları söylüyor, diyoruz ki: Gelin, bu mücadeleyi omuz omuza verelim.
Bizim siyasi farklılıklarımız olabilir, farklı düşüncelerimiz olabilir, bunları
tartışalım. Ama vatan söz konusuysa burada ucuz iç siyaset malzemesi yapılamaz.
Gelin, beraberce yürüyelim. Ülkemizin, vatanımızın, insanlarımızın can
güvenliği, mal güvenliği sağlandığında bu ülkede konuşacağımız, kendi iç
tartışmalarımızı devam ettireceğimiz bir zemini mutlaka bulacağız. Ama terörün
ülkemizi hedef aldığı, kuşatma altında tuttuğu bu dönemde maalesef bu sorumsuzluk
devam ediyor. Bakıyorsunuz, bazı “Twitter” hesaplarından milleti sokağa
çağıranlar, efendim, öbür tarafta farklı bir şekilde birlik, beraberlik
mesajını sadece “Biz Hükûmete destek vereceğiz.” diyerek söylemde bırakanlar
acımasız ve insafsızca Hükûmeti ve bu mücadeleyi yürütenleri eleştirmeye devam
ediyor.
Değerli
arkadaşlar, bu mücadele devam edecek. Milletin bize yüklediği bir sorumluluk
var. OHAL de bu sorumluluğun içerisinde, terörle mücadele de bu sorumluluğun
içerisinde, biz bu yürüyüşe devam edeceğiz. Bu toprakların evlatlarının
birbirleriyle olan kavgaları asla bu toprakların hesabı değildir. Bizim
kavgalarımız ısmarlanmış kavgalardır. Bizim birbirimize bakışımızı dışarıdan
tahkim ettiklerini bilmemiz gerekiyor. Lütfen, uyanalım, birleşelim,
güçlerimizi birleştirelim; Orta Doğu'yu, ülkemizi kan gölüne çevirmek isteyen
emperyalizmle mücadelemizi birleştirelim. Bunu yaparsak bu milletten aldığımız
sorumluluğun hakkını vermiş oluruz. Yapmazsak, kısır siyasi çekişmelerle her
vesileyle iktidara -bırakın eleştirmeyi- hakareti bir siyaset zanneden
anlayışla siyaset üretmenin bu millete de bir faydası yok, maalesef muhalefet
partilerine de bir faydası yok. 
Onun
için, değerli arkadaşlar, şimdi, “Türkiye'nin büyük medeniyet yürüyüşü” dedik,
bu yürüyüşü öyle veya böyle devam ettireceğiz. Milletimiz müsterih olsun. Geri
adım atmak mı? Asla. Yola çıktık, ayağa kalktık bir defa, daha geri dönüş
haramdır, çünkü milletimiz bizden büyük yürüyüşü tamamlamamızı bekliyor.
Bölgesinde güç olan, bölgesinde küresel güç olan, söz sahibi olan, kendi iç
barışını sağlamış, vatandaşlarını kucaklaştırmış ve 2023 hedeflerine yürüyen
bir Türkiye, Türkiye'de yaşayan her bir vatandaşımızın, kardeşimizin hedefi
olmalı. Bunu beraberce başarmalıyız. Bu vatan söz konusu olduğunda, vatan
tehdidi söz konusu olduğunda, içeride kavganın, gürültünün ve çatışmanın bir
anlamı yoktur. 
Değerli
arkadaşlar, kardeşlik sözde kalmamalı, beraberlik içerisinde, önümüzde
Türkiye'nin büyük hedeflere yürüyeceği günlere beraberce yelken açacağız inşallah.
Her şeye rağmen Türkiye'nin tecrübesi tüm bu oyunları bozacak. Bu konuda
milletimizin duası var, desteği var, Parlamentosu var. Allah’ın izniyle “Durmak
yok, yola devam.” diyeceğiz ve yürümeye devam edeceğiz. 
Saygılar
sunuyorum. (AK PARTİ sıralarından “Bravo” sesleri, alkışlar)
BAŞKAN
– Teşekkür ederim Sayın Dalkılıç. 
MAHMUT
TANAL (İstanbul) – Sayın Başkan…
BAŞKAN
– Sayın Tanal…
MAHMUT
TANAL (İstanbul) – Sayın Başkan, sayın hatip, biraz önce konuşmasında şöyle bir
cümle sarf etti, “Mikser gibi dönüyorsunuz.” dedi. Bu bir sataşmadır,
sataşmadan söz istiyorum.
BAŞKAN
– Buyurunuz Sayın Tanal. (CHP sıralarından alkışlar)
VI.- SATAŞMALARA İLİŞKİN KONUŞMALAR (Devam)
5.- İstanbul Milletvekili Mahmut Tanal’ın,
İstanbul Milletvekili Halis Dalkılıç’ın (3/863) esas numaralı Başbakanlık
Tezkeresi üzerinde şahsı adına yaptığı konuşması sırasında şahsına sataşması
nedeniyle konuşması
MAHMUT
TANAL (İstanbul) – Değerli Başkan, değerli milletvekilleri; eğer “mikser gibi
dönen bir grup” diyorsak, Sayın Cumhurbaşkanı ne demişti? “Bizimle FETÖ’nün
menzili aynıydı, biz kandırıldık.” dedi. Çözüm sürecinde HDP’yle kol kola
girmiştiniz, aynıydı. Yani ilk önce, mikser gibi dönen varsa, Türkiye'de ne
kadar terör örgütü varsa siyasi iktidar kol kola girdi, bir kendine baksın.
İki,
15 Temmuz 2016 FETÖ darbe girişiminde, biz, o darbelere karşı, o bombalara
karşı buradayken ne güzel, hep birlikte millî birlik ve beraberlikten
bahsediyordunuz ve biz, her türlü hukuksuzluğa, darbeye karşı hep karşı durduk,
hep duruyoruz. Biz, ne sivil darbe ne askerî darbe diyoruz, hem sivil darbeye
karşıyız hem de askerî darbeye karşıyız, tam demokratik Türkiye'den yanayız
biz. 
Değerli
arkadaşlar, şunu siz unuttunuz mu: Dikkat edilirse, geçmişte dinler arası
diyalogla FETÖ’yle kol kola giren yine siz değil miydiniz? 
Daha
ötesi, Türkçe Olimpiyatları’yla ilgili, 10’uncu yılına binaen Atatürk’ün
resmini paradan çıkarıp Türkçe Olimpiyatları’na özgü para basmadınız mı? Hep ne
içindi? FETÖ sevinsin diye bunların hepsini yaptınız siz. Onun için, değerli
arkadaşlar, burada biz hiçbir zaman terör örgütleriyle iş tutmadık, biz terör
örgütlerinin her dönem karşısına dikildik, hep o mücadeleyi verdik. O dönem de
biz burada “Terör örgütleriyle iş tutmayın.” dediğimizde, efendim “Analar
ağlamasın.” dediniz, efendim “Siz barışa karşısınız, siz barışın düşmanısınız.”
dediniz. Ülkeyi kan gölüne çevirdiniz değerli arkadaşlar. 
Onun
için, eğit donat programına bakın. Eğit donat programındaki -İçişleri Bakanı
burada, tüm bakanlar burada- kaç kişi IŞİD’e katıldı, kaç kişi El Nusra’ya
katıldı? Bunun listesini bize sayar mısınız? 
(Mikrofon
otomatik cihaz tarafından kapatıldı) 
MAHMUT
TANAL (Devamla) – Ve bunlarla ilgili, IŞİD’le ilgili Türkiye’de kaç dosya
kapandı, IŞİD’in kaç dosyasına takipsizlik kararı verildi? Bunların hepsinin
açıklanmaya ihtiyacı var. 
HALİS
DALKILIÇ (İstanbul) – DAEŞ’le tek mücadele eden biziz. 
MAHMUT
TANAL (Devamla) – Teşekkür ediyorum, saygılar sunuyorum. (CHP sıralarından
alkışlar) 
BAŞKAN
– Teşekkür ederim Sayın Tanal. 
MEHMET
NACİ BOSTANCI (Amasya) – Sayın Başkan… 
ERHAN
USTA (Samsun) – Sayın Başkan, madde 60’a göre… 
BAŞKAN
– Sayın Usta, bir saniye… 
MEHMET
NACİ BOSTANCI (Amasya) – Sayın Tanal mikser gibi dönmenin bir sataşma
olduğundan bahisle söz istedi; geldi, “Mikser gibi söz dönüyorsunuz.” dedi,
birtakım örnekler söyledi. Aynı gerekçeyle söz istiyorum efendim. 
BAŞKAN
– Buyurunuz Sayın Bostancı. (AK PARTİ sıralarından alkışlar) 
6.- Amasya Milletvekili Mehmet Naci
Bostancı’nın, İstanbul Milletvekili Mahmut Tanal’ın sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
MEHMET
NACİ BOSTANCI (Amasya) – Sayın Başkanım, değerli arkadaşlar; AK PARTİ açık ve
aleni bir siyasi yapı, kendi iradesini halktan alıyor, halkla sözleşme yaparak
yolunda ilerliyor. Bizim yöneldiğimiz istikamet belli: Bu ülkenin barışı,
hakkaniyet ve adalet. Bu, kerameti bizden menkul bir laf değil, halkla
yaptığımız sözleşmenin istikameti. Biz bu istikamette olduğumuz sürece halk
bizi destekler. Bu istikametten saparsak, emin olun, halkın sağduyusu sapanları
desteklemez. Bu doğrultuda her kim kendisini böyle gösterir, bu doğrultuda bir
çaba içinde olur ise biz iyi niyetle, bu halkın barışı, bu halkın kardeşliği,
hakkaniyet ve adalet istikametinde toplumun her kesimiyle elbette bu yolda
ilerleriz ama ne zamanki bunlar bir çete hâline gelir, karanlık ve gizli
niyetlerin merkezi olur, ona karşı da en sert şekilde tedbirleri alır,
hadlerini bildiririz. 
FETÖ’den
bahsediyorsunuz. FETÖ ne zaman FETÖ oldu? Kırk yıllık bir tarihten bahsediyoruz.
Ne zaman FETÖ oldu?
İBRAHİM
ÖZDİŞ (Adana) – Ne zaman gücüne erişti?
MEHMET
NACİ BOSTANCI (Devamla) - 15 Temmuzda oldu, bu bir; 17-25 Aralıkta oldu bu iki.
Niçin? Bakın, ikisi de halkın seçtiği bir iktidara, bir iradeye karşı
girişimdir. Siz 17-25 Aralığı saymak istemiyorsunuz ama sizin de bizim de
meşruiyetini borçlu olduğumuz halkın iradesi var arkasında.
İBRAHİM
ÖZDİŞ (Adana) – Yolsuzluk yok muydu Sayın Grup Başkan Vekili, yolsuzluk yok
muydu?
MEHMET
NACİ BOSTANCI (Devamla) - Kendinizi ne kadar meşru sayıyorsanız aynı ahlaki
gerekçeyle 17-25 Aralığa karşı çıkmanız gerekir.
İBRAHİM
ÖZDİŞ (Adana) – O paralar nereden geldi? Nereden geldi o paralar?
MEHMET
NACİ BOSTANCI (Devamla) - Biz FETÖ, FETÖ olduktan sonra onun tepesine bindik;
çetelerin, örgütlerin de tepesine bineriz, bundan sonraki yolumuz da böyledir.
Bu böyle biline.
Teşekkür
ediyorum. (AK PARTİ sıralarından alkışlar)
BAŞKAN
– Teşekkür ederim Sayın Bostancı.
LEVENT
GÖK (Ankara) – Sayın Başkan…
BAŞKAN
– Sayın Gök...
LEVENT
GÖK (Ankara) – Efendim, ben kayıtlara geçmesi açısından bir cümle ifade
edeceğim.
Sayın
Naci Bostancı “FETÖ ne zaman FETÖ oldu?” derken iki tarih verdi: “Birisi 15
Temmuzdur.” dedi, “Diğeri 17-25 Aralıktır.” dedi. Sayın Bostancı, FETÖ o
tarihlerden önce de bizim için FETÖ’ydü. Biz bunu her yerde söyledik, Mecliste
söyledik ama sizler inanmadınız. Yani FETÖ, 17-25 Aralığın çok öncesinden
itibaren Cumhuriyet Halk Partisi milletvekillerince defalarca söylenmiş,
“Yakasına yapışalım.” denmiş ama maalesef iktidar partisi tarafından kollanmıştır.
Şimdi 17-25 Aralığı baz almalarını biz kabul etmiyoruz. Biz Cumhuriyet Halk
Partisi olarak çok öncesinden itibaren FETÖ’nün adını koyduk, araştırma
önergeleri verdik, reddettiler. Yani bunun kayıtlara geçmesini istiyorum.
BAŞKAN
– Teşekkür ederim Sayın Gök.
Tutanaklara
geçmiştir.
MEHMET
NACİ BOSTANCI (Amasya) – Sayın Başkanım, ben de bu mantığa sormak isterim:
17-25 Aralıktan önce FETÖ dediyseniz 17-25 Aralıkta niçin demediniz? (AK PARTİ
sıralarından alkışlar)
BAŞKAN
– Teşekkür ederim Sayın Bostancı. 
LEVENT
GÖK (Ankara) – Biz her zaman söylüyoruz.
MEHMET
NACİ BOSTANCI (Amasya) – Niçin 17-25 Aralıkta FETÖ’nün kayığına bindiniz,
ayakkabı kutularının… (AK PARTİ ve CHP sıralarından gürültüler)
BAŞKAN
– Sayın milletvekilleri, Sayın Bostancı, Sayın Gök, lütfen efendim, böyle bir
usulümüz yok.
LEVENT
GÖK (Ankara) – Biz yıllar önce söyledik bunları Sayın Naci Bostancı.
BAŞKAN
– Sayın Usta, 60’ıncı maddeye göre talebiniz olduğunu görüyorum, mikrofonunuzu
açıyorum.
Buyurunuz.
Bir
dakika süreyle söz veriyorum.
VII.- AÇIKLAMALAR (Devam)
42.- Samsun Milletvekili Erhan Usta’nın,
İstanbul Milletvekili Halis Dalkılıç’ın (3/863) esas numaralı Başbakanlık
Tezkeresi üzerinde şahsı adına yaptığı konuşmasındaki bazı ifadelerine ilişkin
açıklaması
ERHAN USTA (Samsun) – Teşekkür ederim Sayın Başkan. 
Şimdi, birlik beraberlik diyoruz, zor günlerden
geçiyoruz diyoruz fakat hemen fırsatını bulunca bazı AKP’li vekiller hemen
böyle haksız ithamlarda bulunmaktan da hiç çekinmiyorlar maalesef. Az önceki
konuşmacı “Sanki 2002 bugünden daha mı iyiydi?” gibi bir soru sordu. Şimdi,
evet, 2002 bugünden çok daha iyiydi. Nasıl iyiydi, bakalım… Ya, her gün bir
yerde bir patlama oluyor. Ya, işte bugün sabahleyin bilançosunu verdik; son bir
buçuk yılda 8 bin kişi yaralanmış, 2 bin kişi hayatını kaybetmiş bu ülkede; dış
politikada başarısızlık, itibarsızlık. Beka düzeyinde sorunlarla karşı karşıya
bu ülke diyoruz. Bu ne demek? Sayın Cumhurbaşkanı “Kurtuluş mücadelesi
veriyoruz.” diyor. Yüz yıl öncesine gitti bu ülke. 
HALİS DALKILIÇ (İstanbul) - IMF diye bir kurum var
mıydı Türkiye’de Sayın Usta?
ERHAN USTA (Samsun) – Şimdi, ekonomi, IMF filan hemen
böyle kalıplaşmış lafları filan konuşuyorlar. Ben size -devletin rakamları
ortada- birkaç göstergeyi söyleyeyim. Bakın, burada ekonomiden sorumlu
bakanlarımız var, onlar size elinizde rakam yoksa versinler. İşsizlik
rakamlarına bir bakın, cari açık rakamına bir bakın.
(Mikrofon otomatik cihaz tarafından kapatıldı) 
BAŞKAN – Teşekkür ederim Sayın Usta.
ERHAN USTA (Samsun) – Bir dakika daha uzatma imkânınız
var mı?
BAŞKAN - Peki, açıyorum, tamamlayınız lütfen.
ERHAN USTA (Samsun) – Dış borç rakamlarına bir bakın,
özel sektörün özellikle dış borcuna, hane halkının borçlarına bir bakın,
esnafın durumuna, sanayinin millî gelir içerisindeki payına bir bakın, büyümeye
bir bakın; 6,2 büyüyen bir ekonomi devraldınız siz. Bütün kırılganlık
göstergeleri 2002’den çok daha kötü. 2002’den çok daha kötü derken 2002’deki
Hükûmet on yılların sorunlarını çözmek için gelmiş, on yılların sorunları
üzerine gelmiş bir Hükûmetti. Yatırımın düzeyine bakın, tasarrufun düzeyine
bakın. 
Arkadaşlar, lütfen biraz daha dikkatli, biraz daha
sorumlu olalım. Birlik beraberliği bozmayalım diyoruz, hemen böyle fırsatını
bulunca, ayağınız azıcık bir yere değince akla hayale gelmedik laflar
konuşuyorsunuz. Ben AKP Grubunu bu konuda uyarmak istiyorum.
Teşekkür ederim.
BAŞKAN – Teşekkür ederim Sayın Usta.
Sayın Kerestecioğlu, buyurunuz.
Size de 60’ncı maddeye göre söz veriyorum.
43.- İstanbul Milletvekili Filiz
Kerestecioğlu Demir’in, Hükûmet Sözcüsünün Bakanlar Kurulunda OHAL’in
uzatılması gibi bir gündem olmadığı açıklamasına ve çoğunluk tahakkümüyle
OHAL’in uzatılacağına ilişkin açıklaması
FİLİZ
KERESTECİOĞLU DEMİR (İstanbul) – Sayın Başkan, değerli milletvekilleri; ben son
kez ifade etmek istiyorum yapılacak oylamayla ilgili olarak. Sayın Kurtulmuş,
bir MGK toplantısı yapılmadan tavsiye kararı alındığını söyledi. Böyle bir usul
bulunmamaktadır, AKP iktidarı döneminde de böyle bir usul bulunmamaktadır. Biz
şu anda, birazdan, aslında daha önce birçok kez yapıldığı gibi çoğunluğun
tahakkümüne dayanarak her türlü usulün yok sayılabildiği bir oylamayı
izleyeceğiz. Bu Mecliste buna izin verilmemesi gerektiği konusundaki
düşüncemizi bir kez daha ifade ediyoruz. Hem de kendi Hükûmet sözcüleri tarafından
“OHAL’in uzatılması gibi bir gündem yoktu Bakanlar Kurulunda.” açıklamasına
rağmen bugün biz OHAL’in burada, dediğim gibi, çoğunluk tahakkümüyle
uzatılmasını yaşayacağız. 
BAŞKAN
– Teşekkür ederim Sayın Kerestecioğlu. 
BAŞBAKAN
YARDIMCISI NUMAN KURTULMUŞ (Ordu) – Sayın Başkan...
BAŞKAN
– Buyurunuz Sayın Bakan, mikrofonunuzu açıyorum. 
44.- Başbakan Yardımcısı Numan
Kurtulmuş’un, İstanbul Milletvekili Filiz Kerestecioğlu Demir’in yaptığı
açıklamasındaki bazı ifadelerine ilişkin açıklaması
BAŞBAKAN
YARDIMCISI NUMAN KURTULMUŞ (Ordu) – Demin konuşmamda da açıkladım, ben Bakanlar
Kurulu sırasında açıklamayı yaparken Bakanlar Kurulu toplantısının ondan sonra
da devam ettiğini söyledim. Bakanlar Kurulunun uzadığı günlerde böyle bir
uygulama yapıyoruz, bunu çok net bir şekilde söyledim. Bir kere daha kayıtlara
geçmesi bakımından söylüyorum, idari bakımdan yapılan işlemde en ufak bir
eksiklik, en ufak bir usulsüzlük yoktur. Kaldı ki Millî Güvenlik Kurulunun
herhangi bir... Olağanüstü Hal Yasası’nın 3’üncü maddesine göre, Bakanlar
Kurulu prensip kararını alır, alırken Millî Güvenlik Kurulunun uzatmada
kararına, daha doğrusu tavsiye niteliğindeki Millî Güvenlik Kurulunun
tavsiyesine ihtiyaç duyar ya da duymaz. Yasadaki ifade çok açıktır, “Uzatmak
için prensip kararı alırken Bakanlar Kurulu, Millî Güvenlik Kurulundan bu
konuyla ilgili bilgi alır... 
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum Sayın Bakan.
BAŞBAKAN
YARDIMCISI NUMAN KURTULMUŞ (Ordu) – ....görüşünü alır.” diyor. Bir kere daha
açıklıkla bunu ifade etmek istiyorum, işlemde en ufak bir usulsüzlük yoktur,
arkadaşlarımın bu konuyu bir kere daha değerlendirmesini ifade ediyorum. 
MAHMUT TOĞRUL (Gaziantep) – 501 no.lu karar nerede
Sayın Bakan, 501 no.lu karar?
BAŞKAN – Teşekkür ederim Sayın Bakan.
VIII.- BAŞKANLIĞIN GENEL KURULA SUNUŞLARI
(Devam)
A) Tezkereler (Devam)
6.- Başbakanlığın, Türkiye Büyük Millet
Meclisinin 21/7/2016 tarihli ve 1116 sayılı Kararı uyarınca ülke genelinde ilan
edilen ve 11/10/2016 tarihli ve 1130 sayılı Kararı uyarınca devam etmekte olan
olağanüstü hâlin, 19/1/2017 Perşembe günü saat 01.00’den geçerli olmak üzere üç
ay süreyle uzatılmasına ilişkin tezkeresi (3/863) (Devam)
BAŞKAN – Sayın milletvekilleri, Başbakanlık tezkeresi
üzerindeki görüşmeler tamamlanmıştır. 
Şimdi tezkereyi oylarınıza sunuyorum: Kabul edenler...
Kabul etmeyenler... Kabul edilmiştir. 
D) Önergeler (Devam)
2.- İstanbul Milletvekili Mustafa Sezgin
Tanrıkulu’nun, (2/80) esas numaralı 5271 Sayılı Ceza Muhakemesi Kanunu ve Bazı
Kanunlarda Değişiklik Yapılmasına Dair Kanun Teklifi’nin doğrudan gündeme
alınmasına ilişkin önergesi (4/79) 
BAŞKAN – İç Tüzük’ün 37’nci maddesine göre verilmiş bir
doğrudan gündeme alınma önergesi vardır, okutup işleme alacağım ve oylarınıza
sunacağım. 
Türkiye Büyük Millet Meclisi
Başkanlığına
2/80 esas numaralı Kanun Teklifi’min İç Tüzük’ün 37’nci
maddesine göre doğrudan Genel Kurul gündemine alınmasını arz ederim. 
Saygılarımla. 
 Mustafa
Sezgin Tanrıkulu
 İstanbul
BAŞKAN
– Önerge üzerinde teklif sahibi olarak Mustafa Sezgin Tanrıkulu, İstanbul
Milletvekili. 
Buyurunuz
Sayın Tanrıkulu. (CHP sıralarından alkışlar)
37’nci
madde önergesi çok erken gelirdi ama bugün gündem yoğun olduğu için bu saatlere
kaldı ama Genel Kurul dolu.
MUSTAFA
SEZGİN TANRIKULU (İstanbul) – Evet efendim.
Sayın
Başkan, değerli milletvekilleri; hepinizi saygıyla selamlıyorum. 
Öncelikle,
önceki gün İstanbul’da katledilen bütün yurttaşlarımızı, insanlarımızı, dünya
yurttaşlarını saygıyla anıyorum ve katliamı lanetliyorum. On beş ay önce Suruç’ta,
Suriye sınırında başlayan katliamlar zinciri maalesef on beş ay sonra İstanbul’da,
Ankara’da, Türkiye'nin her yerinde yaygınlaştı ve Türkiye, her on günde bir,
büyük ölümleri, büyük katliamları, büyük terör eylemlerini konuşur hâle geldi.
Bu da Adalet ve Kalkınma Partisi iktidarı döneminde ve sayesinde oldu. 
Değerli
arkadaşlar, (2/80) sayılı Yasa Teklifi üzerinde söz aldım ancak bu teklif
tutuklamaya ilişkin. Geçen Cuma günü Çağlayan Adliyesindeydim -bakan buradaysa-
Çağlayan Adliyesi gerçekten bir toplama kampı gibiydi -Ahmet Şık’ın duruşması
için oradaydım- tam bir toplama kampı. Kapıdan girdiğim andan itibaren 30
yaşlarında -ismi bende var- Amasyalı bir kadın, ağabeyi gözaltında, altı gündür
gözaltındaymış mali şubede ve avukatı aracılığıyla şikâyet dilekçesi
getirmişti; dişleri darmadağın, kaburgaları kırık bir biçimde gözaltında
işkence görüyormuş ve savcı dilekçesini almıyordu, hakaret görüyordu. Zar zor
araya girmemizle dilekçesini aldı. Orada bulunan bütün avukatlarla görüştüm,
gözaltında işkence bir idari pratik hâline gelmiş gözaltı merkezlerinde ve
hiçbir soruşturma yapılamıyor. 
Değerli
arkadaşlar, OHAL güllük gülistanlık bir rejim değil, bunu biliyoruz, temel hak
ve özgürlüklerin askıya alındığı bir rejim, bunu da biliyoruz. Burada hiçbir
şey olmamış gibi de OHAL’i anlatmayın. Gözaltı süresi otuz gün, otuz günün
kendisi işkencedir. Bugün, on bir gündür gözaltında bulunan 6 gazeteci var, 6
gazeteci. Hangi koşullarda gözaltındadırlar bunlar? Olağanüstü hâl
koşullarında. Bakın, daha iki gün önce Okmeydanı’nda 2 genç bir kahvede
laiklikle ilgili sözler söylüyorlar, aynen okuyorum: “Bunlar katliamlarıyla
hayatı bize zulmetmeye çalışan insanlardır. Artık yeter! Artık buraya kadar!
Bundan sonra mahallerimizde ne IŞİD’çiye ne de herhangi bir cihatçı, gerici
çeteye izin vermeyeceğiz. Gericiliğin karşısında yükseltilmesi gereken bir
bayrak vardır, bu bayrağın adı da laiklik bayrağıdır. Bugün laiklik demek
özgürlük demektir, kardeşlik demektir, insanca bir yaşam mücadelesi demektir.
Bizler herkesi bu mücadelenin birer neferi olmaya çağırıyoruz; gericilerden,
faşistlerden, başkanlık sevdalılarından hesap sormaya çağırıyoruz. Dinlediğiniz
için teşekkür ederiz.” Bu konuşmayı yapıyorlar değerli arkadaşlar. İçişleri
Bakanlığı, Emniyet Genel Müdürlüğünü “mention”layarak hedef gösteriyor ve
gözaltına alındılar sabahın erken saatlerinde ve bugün de adliyeye
çıkarıldılar. Bakın, bugün Türkiye’de laikliği savunmak…
BAŞKAN
– Sayın Tanrıkulu, bir saniye efendim…
İBRAHİM
ÖZDİŞ (Adana) – Sayın Bakan dinlemiyor ki.
BAŞKAN
– Sayın milletvekilleri, Sayın Tanrıkulu konuşuyor ama uğultudan, inanın, zaman
zaman, yakın mesafede olmama rağmen ben Tanrıkulu’nu takip etmekte
zorlanıyorum. Lütfen efendim… 
Sayın
bakanları da sayın milletvekilleri lütfen rahat bıraksınlar.
İBRAHİM
ÖZDİŞ (Adana) – Sayın İçişleri Bakanı dinlesin.
MUSTAFA
SEZGİN TANRIKULU (Devamla) – Sayın Adalet Bakanının dinlemesini özellikle rica
ediyorum, Sayın Adalet Bakanının.
BAŞKAN
– Sayın Tanrıkulu, devam ediniz efendim. 
MUSTAFA
SEZGİN TANRIKULU (Devamla) – Bakın, Sayın Bakan… 
Bugün
laikliği savunmak, halkı kin ve düşmanlığa tahrik etmek sayılıyor. Okuyorum
kararı… Bu okuduğum metinden dolayı, biraz önce okuduğum bu metinden dolayı bu
iki genç tutuklandı. Hangi maddeden tutuklandı? Ceza Yasası’nın 216’ncı
maddesinden yani “Halkı, halkın bir kesiminin benimsediği dinî değerleri alenen
aşağılayan kişi…”
NİHAT
ÖZTÜRK (Muğla) – O “tweet”i bir oku da bir dinleyelim.
MUSTAFA
SEZGİN TANRIKULU (Devamla) – 216’dan, 216’dan tutuklandı, bundan tutuklandı
değerli arkadaşlar. 
NİHAT
ÖZTÜRK (Muğla) – O “tweet”i bir oku, “tweet”i bir oku. 
MUSTAFA
SEZGİN TANRIKULU (Devamla) – Bugün laikliği savunmak 216’ncı maddeye göre suç
sayılıyor, suç ve bunu yapan da Çağlayan Adliyesinde bir hâkim ve ne diyor
biliyor musunuz değerli arkadaşlar? “Cezanın üst sınırı…” Üst sınır ne kadar?
Altı aydan bir yıla kadar. Bir yıla kadar olan ceza ne zamandan beri tutuklama
sebebiydi Sayın Bakan, ne zamandan beri? 
NİHAT
ÖZTÜRK (Muğla) – Hâkimi öldüren teröristi nasıl savunursun! 
MUSTAFA
SEZGİN TANRIKULU (Devamla) – Burada çıkın söyleyin bakalım. 
NİHAT
ÖZTÜRK (Muğla) – Savcıyı öldürenleri savunuyorsun, savcıyı öldürenleri!
MUSTAFA
SEZGİN TANRIKULU (Devamla) – Bakın, Çağlayan Adliyesi ve diğer adliyeler
toplama kampına dönüşmüş. Bakın, tarafsız ve bağımsız olmayan bir yargı düzeni
var ve bu yargı düzeni tamamen… (CHP sıralarından alkışlar)
ŞAHİN
TİN (Denizli) – Teröristleri savunma!
OSMAN
AŞKIN BAK (Rize) – O “masum” dediğinin attığı “tweet”i söylesene.
MUSTAFA
SEZGİN TANRIKULU (Devamla) – …itaate dayalı olarak çalışıyor ve kurulan sulh
ceza hâkimlikleri sistemi de Anayasa Mahkemesi tarafından reddedilmedi, Anayasa
Mahkemesi de bu düzenin, bu hukuksuzlukların mesulüdür, buradan ifade ediyorum.
NİHAT
ÖZTÜRK (Muğla) – Devletine hainlik yapan şahsın “tweet”ini de anlatalım.
MUSTAFA
SEZGİN TANRIKULU (Devamla) – Ya, gel buradan konuş be! Gel buradan konuş.
(Mikrofon
otomatik cihaz tarafından kapatıldı) 
OSMAN
AŞKIN BAK (Rize) - “Tweet”i de söyle.
MUSTAFA
SEZGİN TANRIKULU (Devamla) – Gel buradan konuş.
NİHAT
ÖZTÜRK (Muğla) – Anlatıyorum ben.
BAŞKAN
– Sayın Tanrıkulu, konuşmanızı kesmek zorunda kaldığım için bir dakika ek süre
veriyorum.
Buyurunuz.

MUSTAFA
SEZGİN TANRIKULU (Devamla) – Değerli arkadaşlar, bugün laikliği savunmak bütün
yurttaşlarımızın görevidir, bütün yurttaşlarımızın. (CHP sıralarından alkışlar)
Anayasa tarafından koruma altına alınan laiklik ilkesi suç sayılamaz, hiçbir
hâkim de bundan dolayı tutuklama kararı veremez. O hâkimlerin de biz alnını
karışlarız, alnını! (CHP sıralarından alkışlar)
HASAN
TURAN (İstanbul) – Saptırıyorsun, saptırıyorsun.
BAŞKAN
– Teşekkür ederim Sayın Tanrıkulu.
Sayın
milletvekilleri, biraz önce Genel Kuruldaki uğultudan söz ettim ancak bu
uyarıma rağmen bu uğultu kesilmedi. Sayın milletvekillerinin sayın bakanları
rahat bırakmasını söyledim çünkü bazı sayın bakanları ilgilendiren konuşma
yapıyordu Sayın Tanrıkulu. 
Uğultunun
kesilmesi amacıyla birleşime on beş dakika ara veriyorum.
Kapanma Saati: 00.04
DÖRDÜNCÜ OTURUM
Açılma Saati: 00.18
BAŞKAN: Başkan Vekili Mehmet Akif HAMZAÇEBİ 
KÂTİP ÜYELER: Fehmi KÜPÇÜ (Bolu), Zihni AÇBA (Sakarya) 
-----0-----
BAŞKAN
– Sayın milletvekilleri, Türkiye Büyük Millet Meclisinin 49’uncu Birleşiminin
Dördüncü Oturumunu açıyorum. 
İç
Tüzük’ün 37’nci maddesine göre İstanbul Milletvekili Mustafa Sezgin Tanrıkulu
tarafından verilmiş olan doğrudan gündeme alınma önergesinin görüşmelerine
devam ediyoruz.
Şimdi
söz sırası bir milletvekili sıfatıyla Eskişehir Milletvekili Gaye Usluer’de.
Evet,
buyurunuz Sayın Usluer. (CHP sıralarından alkışlar) 
GAYE
USLUER (Eskişehir) – Teşekkür ederim Sayın Başkan.
Değerli
milletvekilleri, biraz önce üçüncü OHAL dönemi Adalet ve Kalkınma Partisi
oylarıyla kabul edildi. Altı aydan beri OHAL hâlindeyiz; tutuklamalar,
ihraçlar, işten açığa alınmalar, gözaltılar… Altı aydan beri ülkede OHAL’de ne
değişti de bir üç ay daha OHAL ilan ediyoruz? Ülkenin içi ve dışı, duvarların
içi ve dışı açık hapishaneye döndü; konuşan, fikrini söyleyen, okuyan ve
düşünen herkes ya gözaltında ya da tutuklu. Adalet sistemimiz kangren oldu,
eğer bu kangreni hep birlikte tedavi etmezsek bilin ki bir gün bu kangren sizin
de bacağınızın kesilmesine neden olacak. 
Dün
can yoldaşı olan arkadaşlarınız bugün eğer başınıza bomba yağdırdılarsa yarını
daha iyi düşünmeniz gerekiyor. Her zamankinden daha fazla özgürlük, her
zamankinden daha fazla laiklik vurgusuna ihtiyacımız var. Bakınız, Sayın Sezgin
Tanrıkulu’nun vermiş olduğu kanun teklifi son derece önemli. OHAL adı altında
altı aydan beri temel insan haklarının tamamı ayaklar altında. Otuz güne kadar
gözaltı, aylardan beri tutuklu olup neyle suçlandıklarını bilmeyen insanlar,
hâlâ yargı önüne çıkmayı bekleyen insanlar bizim vatandaşlarımız. Devlet
bireylerin, yurttaşlarının can güvenliğini ve hürriyetlerini korumak ve
gözetmekle yükümlüyken bugün devlet tüm yurttaşlarını potansiyel suçlu ilan
etmiş durumda. 
Değerli
milletvekilleri, bu ne yaman çelişki, bu ne yaman karşıtlık, bu ne yaman
paradoks. Cezaevlerinde daha ne kadar tutuklu kalacaklarını bilmeyen
gazeteciler, akademisyenler, hâkimler ve askerler… “Size muhalif herkes düşman
ve size muhalif herkes OHAL’de tutuklanmalı.” mı diyorsunuz? İnsanların
inançlarını sömürdünüz, meslek onurlarını çiğnediniz, yetmedi. Fikrini söyleyen
bir gazeteciyi tutukluyorsunuz da yandaş kanallarda, yandaş gazetelerde
nefretini kusan, linç operasyonları başlatan kendini bilmezleri neden
alkışlıyorsunuz? (CHP sıralarından alkışlar)
Hırçınlığınızın
giderek artmasının nedeni ayağınızın altındaki yerin sarsılması. Ayağınız
kaydıkça hırçınlığınız da artıyor. Dün Ergenekon’dan içeri aldığınız insanlara
“Pardon.” dediniz. Peki, yarın ne olacak? Bugün tutuklu olanlardan ne zaman
özür dileyeceksiniz? Bugün tutuklu olanlardan özür dilerken yeniden
“Kandırıldık.” demeye yüzünüz olacak mı? 
Ahmet
Şık FETÖ’nün ipliğini pazara çıkarırken, bugün Ahmet Şık’ı FETÖ propagandası
yapmaktan içeri alan sizlersiniz. Ahmet’ten, Ahmet’in yazdıklarından ve tüm
doğrulardan korkuyorsunuz. (CHP sıralarından alkışlar) Ahmet içeriden hepimize
mesaj göndermiş, diyor ki: “Enseyi karartmayın.” Ben de buradan Ahmet Şık’a ve
onun gibi dokuz köyden kovulanlara selam gönderiyorum. İçeri hapsettiğiniz
insanların aydınlık zihinlerini asla ve asla kirletemeyeceksiniz. (CHP
sıralarından alkışlar) 
Ve
son olarak diyorum ki: “Bir ülkeyi tanımak istiyorsanız, o ülkede insanların
nasıl öldüğüne bakın.” demiş Albert Camus. Ben de diyorum ki, bir iktidarı
tanımak istiyorsanız o iktidarın hapishanelerde kimi tutsak ettiğine bakın.
Saygıyla
selamlıyorum. (CHP sıralarından alkışlar) 
BAŞKAN
– Teşekkür ederim Sayın Usluer.
Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir.
Alınan
karar gereğince, gündemin “Özel Gündemde Yer Alacak İşler” kısmına geçiyoruz. 
Bu
kısımda yer alan Halkların Demokratik Partisi Grubu adına Grup Başkanvekilleri
İstanbul Milletvekili Filiz Kerestecioğlu ve Muş Milletvekili Ahmet
Yıldırım'ın; belediyelere kayyım ataması uygulaması ve eş başkanlar ile
milletvekillerinin tutuklanması nedeniyle gerçekleştiği iddia edilen hak
ihlallerinde ve artan terör olayları sebebiyle meydana gelen ölümlerde
sorumluluğu bulunduğu iddiasıyla İçişleri Bakanı Süleyman Soylu hakkında bir
gensoru açılmasına ilişkin (11/14) esas numaralı Gensoru Önergesi'nin gündeme
alınıp alınmayacağı hususundaki görüşmelere başlıyoruz.
X.- GENSORU
A) Ön Görüşmeler
1.- HDP Grubu adına, Grup Başkan Vekilleri
İstanbul Milletvekili Filiz Kerestecioğlu Demir ve Muş Milletvekili Ahmet
Yıldırım’ın, belediyelere kayyum ataması uygulaması ve eş başkanlar ile
milletvekillerinin tutuklanması nedeniyle gerçekleştiği iddia edilen hak
ihlallerinde ve artan terör olayları sebebiyle meydana gelen ölümlerde
sorumluluğu bulunduğu iddiasıyla İçişleri Bakanı Süleyman Soylu hakkında
gensoru açılmasına ilişkin önergesi (11/14)
BAŞKAN
– Hükûmet yerinde. 
Önerge
daha önce bastırılıp dağıtıldı ve bugünkü birleşimin başında okunduğu için
tekrar okutmuyorum. 
Sayın
milletvekilleri, Anayasa’nın 99’uncu maddesine göre, bu görüşmede önerge
sahiplerinden bir üyeye, siyasi parti grupları adına birer milletvekiline ve
Bakanlar Kurulu adına Başbakan veya bir bakana söz verilecektir. 
Konuşma
süreleri, önerge sahibi için on dakika, gruplar ve Hükûmet için yirmişer
dakikadır. 
Şimdi,
söz alan sayın üyelerin isimlerini okuyorum: Önerge sahibi olarak Mizgin Irgat,
Bitlis Milletvekili; gruplar adına, Milliyetçi Hareket Partisi Grubu adına
Mehmet Erdoğan, Muğla Milletvekili; Halkların Demokratik Partisi Grubu adına
Filiz Kerestecioğlu, İstanbul Milletvekili; Cumhuriyet Halk Partisi Grubu adına
Faik Öztrak, Tekirdağ Milletvekili; Adalet ve Kalkınma Partisi Grubu adına
Mehmet Muş, İstanbul Milletvekili; Hükûmet adına Süleyman Soylu, İçişleri
Bakanı. 
Şimdi,
ilk söz sahibi olarak önerge sahibi Mizgin Irgat, Bitlis Milletvekiline söz
veriyorum. 
Buyurunuz
Sayın Irgat. (HDP sıralarından alkışlar. 
Sayın
Irgat, süreniz on dakikadır.
MİZGİN
IRGAT (Bitlis) – Sayın Başkan, değerli milletvekilleri; gündeme geçmeden önce,
burada aslında partimiz grubunca açıkça dile getirilen usule aykırı bir
yöntemle, bu gensorunun sebebini oluşturan, kaynağını oluşturan OHAL’in üç ay
uzatılması ve belki de süresiz bir süre boyunca, ne zamana kadar uzatılacağı
belli olmayan hukuksuz bir sürece “evet” dedik ve üç ay daha bu süreci uzattık.

Evet,
bugün Sayın Bostancı örnek verdi, Meclisi yöneten Başkanımız Foucault’dan örnekler
verdiler. Evet, Foucault, aslında kitaplarında çokça bugün yaşadığımız
sıkıntılara vurgular yapar, var olan ilişkiler içerisindeki alanların tamamının
siyasallaştığını ortaya koyar. Üstelik bu ilişkilerin tarihsel kurgular
olduğunu, dolayısıyla dönüştürülebilir olduğun; seminerlerinde ve son dönem
yoğunlaştığı etik çalışmalarında, bireylerin kendilerini kuşatan koşulları
sürekli olarak sorgulamalarının ve koşulları zorlamalarının gerekli bir tutum
olduğunu iddia eder. “Özel ve kamusal alan ekonomik, teknik ilişkiler ağında
tüm alanların da siyasallaştığını ortaya koymaktadır. Üstelik bu ilişkiler
tarihsel kurgulardır. Dolayısıyla dönüştürülebilir veya tersine çevrilebilir
durumlardır.” tespitinde bulunur. Ve Foucault’nun diğer önemli bir kitabı
“Hapishanenin Doğuşu” kitabını birçoğumuz okumuştur. 1757 yılında Paris
Kilisesi’nin önünde yapılan bir infazı anlatır. Kerpetenle etlerinin koparılma
kısmını, çok ayrıntılı bir şekilde o infazları anlatır. Yani karar vericilerin
bedene yaptıklarını anlatır aynı zamanda. Şimdiki karar vericiler ise belki
birçok defa bedene yapmadıklarını iddia etseler de hem bedene hem ruha tatbik
ettikleri şiddetin, Ortaçağ’da kalan şiddetin bugünkü modern dünyamızda devam
ettiğini çok açıkça dile getirebiliriz. 
Sayın
Başkan, değerli milletvekilleri; İçişleri Bakanlığı, yetkisi altındaki polis ve
bürokrasi teşkilatıyla önleyici işlemler başta olmak üzere, güvenliği kendisine
bağlı olan mahallî idareler yoluyla da demokrasiyi ve halkın refahı için halka
hizmet yapılmasını sağlar. Yani özetle, İçişleri Bakanlığı iç huzuru sağlamakla
görevlidir. İçişleri Bakanlığı makamında bulunan temsilcilerin başarılı olup
olmadığının göstergesi ise bu iki ana kategoriyle çokça alakalıdır. 
İçişleri
bakanlarından devralınan bakiyeyle şu anda yürütülmekte olan -görev süresine
baktığımızda, hizmet süresine baktığımızda- konuşmanın başında da dile
getirdiğim gibi OHAL süresi, OHAL uygulamaları ve belki de doksan yıllık
cumhuriyet bakiyesinin yaptığı eksiklerden ve hukuka aykırılıklardan çok uzak
değildir. 
Buradaki
konuşmacılar birçok şeyi dile getirdiler, “Doğuya gidelim de OHAL’i orada
soralım.” dediler. Ben oradan geliyorum değerli milletvekilleri, Sayın Bakan,
Bitlis’ten geliyorum. Bitlis’te 6 belediyemiz seçimleri kazanmıştı -bunu daha
önce de dile getirmiştim- ama her 6 belediye başkanımız ise aynı anda aynı
iddialarla ve valiliğin yapmış olduğu aynı açıklamalarla, aynı şablonla
cezaevlerine gönderildiler ve yerlerine Bakanlığınızca kayyumlar atandı. 
Hukukta
kategorik, tek tip, tek dille oluşturulan soruşturmaların aslında bir noktadan,
bir merkezden hareketle üretildiğini çok iyi biliyoruz. Burada Bitlis
Valiliğinin açıklamaları var. Yazdığı dile baktığımda, yapılan operasyonlar
sonucu yapılan aramalarda, evlerde ve belediyelerde hem de başkanların kendi
evlerinde çokça dijital veriye rastlandığı ve bu delillerin sonucunda söz
konusu belediye başkanlarının ve eş başkanların tutuklandığını dile
getirmektedir; oysa Bitlis Valiliği, yaptığı açıklamaya dayanak teşkil eden söz
konusu delillerin hiçbirini açıklayamamaktadır. Aylarca müfettişleriniz,
belediye binalarımızda gerekli delilleri bulmak ve belki de suçüstü yapmak için
bayağı bir mesai harcadılar ama ne hikmetse hiçbir belediyede tek bir delile
ulaşmayan müfettişleriniz… En son OHAL gerekçe yapılarak 65’e, şu an 70’e yakın
belediye eş başkanı, DBP belediye eş başkanı tutuklanmış, yerlerine de haksız
hukuksuz bir şekilde kayyum atanmıştır.
Sayın
Bakan, gittiğiniz bu illerde halkımızla, belediyede çalışanlarla, cezaevindeki
belediye başkanlarıyla bir görüşme gerçekleştirdiniz mi? Kendilerinden de fikir
aldınız mı? Sadece yaptığınız resmî prosedürlerle valilik ve şehrin bürokrasisi
dışında gerçekten bu belediyelere oy verenlerle görüştünüz mü, onların fikrini
aldınız mı? Onların yaşadığı ruh hâlini inceleme fırsatı buldunuz mu? 
Bitlis,
bildim bileli aynı Bitlis. Ve şu anda gözaltına alınan, tutuklanan illerin
tamamına baktığımızda ise, aslında bir asayiş problemi olarak görülen ve
çalışma sistemi boyunca merkezî hiçbir desteği alamayan belediyelerimize en
sonunda cezaevleri reva görülmüştür. Hakeza, bu Meclisin 3’üncü büyük partisi
olan Halkların Demokratik Partisinin eş başkanları ve 12 milletvekili şu anda
burada değil, bu Meclis çalışmalarında değil, hapishanede oluşlarını hangi
hukukla açıklayacağız? OHAL, olağanüstü hâl, bu hukuksuzluğu açıklamaya yetecek
bir veri midir? Bu ülkede maalesef iç dengeler, “komşularla sıfır sorun” adı
altında yürüttüğümüz aslında “tam sorun” politikası, içte halkların,
toplumların, Türkiye’yi oluşturan tüm halkların sorunlarını çözmeye muktedir
olmayan bu iktidarın ne zaman öz eleştiri vereceğini bizler de merak ediyoruz. 
Evet,
bu gensorunun amacı, bu gensorunun verilme gerekçesi sizlere dağıtıldı, sizler
de açıkça okudunuz. Bu manzara ve yaşadıklarımız karşısında Sayın Bakan,
İçişleri Bakanlığı görevini layıkıyla yerine getirememiştir. En önemli görevi
olan iç huzuru sağlayamamıştır. Halklar arasındaki kutuplaşmayı azaltma yerine
bu kutuplaştırmayı artırmıştır. Ve bugün burada oylarınızla geçen OHAL’in üç ay
daha uzatılmasıyla yani yeni KHK’larla ülkeyi en antidemokratik uygulamalara
yani Foucault’nun ortaçağına götüreceğine hiçbir şüphe yoktur. Buradan
çıktıktan sonra ve yarın bölgede, Türkiye’nin herhangi bir yerinde bu OHAL
uygulamasının sonuçlarını ve yaşadığımız haksız, hukuksuz süreci anlatmaya
yetmeyecektir yaşadıklarımız. Dolayısıyla, biz burada bu önergeyle belki de
Türkiye’nin barışına, Türkiye’nin sorunlarına gerçekten çözüm bulma adına bir
adım atmış olduk. 
Muhalefet
partisi olarak buradan sesleniyoruz; yapmaya çalıştığınız yeni anayasa bu
halkın, Türkiye’nin tüm sorunlarını çözmeye yetecek, sancılarımızdan kurtaracak
bir anayasa değildir. Var olan Anayasa, getirilmeye çalışılan sistem, OHAL’in
yüz yıl daha devam ettirileceği, hakların, hukukların ve gerçekten ihtiyaç
duyduğumuz demokrasinin çok ötesine bizi taşımayacak yeni bir anayasadır. Yeri
geldiğinde onu da burada tartışacağız. Fakat kayyumlar eliyle ve bölgede
günlerce süren sokağa çıkma yasaklarıyla, Şırnak’ı bu listeden, haritadan
silecek noktaya getiren uygulamalarla…
(Mikrofon
otomatik cihaz tarafından kapatıldı) 
BAŞKAN
– Sayın Irgat, yaşadığınız süre kaybı nedeniyle bir dakika ek süre veriyorum
size, buyurunuz. 
MİZGİN
IRGAT (Devamla) – Teşekkür ederim.
…tutuklamalarla
ve gözaltına almalarla işten atılan, ihraç edilen kamu emekçilerinin
mağduriyetini gidermeye yetmeyen ve bu anlamda sınıfta kalan İçişleri Bakanı
hakkında gensoru önergesini verdik. 
Dolayısıyla
bizler Türkiye'de bir dönem müzakere yöntemleriyle tartışılmış ve belki de iyi
bir yol alınmış günlerin bu ülkenin en büyük çözümü olacağını düşünüyoruz.
Çünkü o gün gerçekten -7 Hazirandan sonraki günleri düşünün- bu ülkede bir
barış atmosferi ve sorunların çözümü noktasında bir umut doğmuştu. Ama maalesef
partimiz nezdinde 7 Haziran sonrası başlayan, ardından Suruç, Ankara Gar ve
bugün Reina’da devam eden patlamalar ışığında bir korku cumhuriyetinin
yaratıldığı ve bunun da devamı olan, garantisi olan OHAL’in bugün de
oylarınızla geçen sistemini bu ülkede demokratik bir sistemi kurmayacağına inanıyorum.
Sevgiyle,
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Irgat.
MEHMET
NACİ BOSTANCI (Amasya) – Sayın Başkan…
BAŞKAN
- Sayın Bostancı, buyurunuz, mikrofonunuzu açıyorum.
VII.- AÇIKLAMALAR (Devam)
45.- Amasya Milletvekili Mehmet Naci
Bostancı’nın, Bitlis Milletvekili Mizgin Irgat’ın (11/14) esas numaralı Gensoru
Önergesi üzerinde önerge sahibi adına yaptığı konuşmasındaki bazı ifadelerine
ilişkin açıklaması
MEHMET
NACİ BOSTANCI (Amasya) – Sayın Başkanım, buradaki siyasi tartışmalarda
literatüre atıf yapılmasından memnuniyet duyarız. Ancak bu atıf yapılırken
mübalağa sınırlarını da aşan birtakım benzetmelerin haklı ve yerinde olmadığına
ilişkin itirazlarımızın da kayda geçmesini isteriz.
Sayın
Irgat’ın bahsettiği kitap Hapishanenin Doğuşu. Onun gelişinde 1757’de krala
karşı suikast girişiminde bulunan “Damiens” isimli birisine sabahtan akşama
kadar Paris’te kendi bedeni üzerine yapılan eza ve cefaya dayalı bir infazdan
bahsedilir, sayfalarca sürer, tutanaklardan aktarılır. Esasen Foucault bu
kitapta “büyük kapatma” olarak adlandırdığı hapishanenin doğuşunu, bunun
nedenlerini irdelerken ondan önce bir cezalandırma yöntemi olarak insan bedeni
üzerinde iktidarın eza ve cefa üzerine tecessümünü anlatır. Şimdi, orada Damiens
örneğinden kalkıp Adalet ve Kalkınma Partinin bugünkü uygulamalarıyla bağ
kurmak…
(Mikrofon
otomatik cihaz tarafından kapatıldı)
BAŞKAN
– Mikrofonunuzu açıyorum Sayın Bostancı.
Buyurunuz.
MEHMET
NACİ BOSTANCI (Amasya) – …böyle bir bağlantı kurmak gerçekten de mübalağanın da
sınırlarını aşar ve esasen böyle bir illiyet bağı kurmanın çok doğru olmadığını
ifade etmek isterim.
Teşekkürler.
BAŞKAN
– Teşekkür ederim Sayın Bostancı.
MİZGİN
IRGAT (Bitlis) - Sayın Başkan…
BAŞKAN
– Bir entelektüel tartışma var. Bana da bir sataşma var sanıyorum “Sayın Meclis
Başkan Vekili de Foucault’dan söz etti.” dedi. Sanıyorum benim de savunma
hakkım var zannediyorum.
Buyurunuz
Sayın Irgat.
Mikrofonunuzu
açıyorum.
46.- Bitlis Milletvekili Mizgin Irgat’ın,
Amasya Milletvekili Mehmet Naci Bostancı’nın yaptığı açıklamasındaki bazı
ifadelerine ilişkin açıklaması
MİZGİN
IRGAT (Bitlis) – Teşekkür ederim Sayın Başkan.
Evet,
yani Foucault’yu ve Foucault’nun kitaplarını burada tartışmaya ne zamanımız var
ne enerjimiz var. Burada aslında en önemli nokta ve gündem, olağanüstü hâlin
bizlerde yaşattığı mağduriyetlerden bahsediyoruz. Yani şu an karakollarda,
cezaevlerinde yaşanan hak gasplarına, yaşadıklarımıza, bunlara ben açıklama
getirmek adına aslında kısa bir örnek vermek istedim. Foucault’u tartışmak
istersek bunun için ayrı bir gündem yaratabiliriz, ben de söz alabilirim.
Teşekkür
ederim.
BAŞKAN
– O zaman bir gün Foucault oturumu yapalım. 
MUSTAFA
ELİTAŞ (Kayseri) – Sayın Başkanın başkanlığında…
BAŞKAN
– Ben yönetirsem memnun olurum.
Foucault’un
en beğendiğim tanımı şudur, aydın tanımını yapar, aydın-entelektüel, bu iki
kavramı çok güzel değerlendirir. Aydını şöyle tanımlar: “Birikimini siyasi
mücadele alanında kullanan kişi.” Güzel bir tanımdır. Bu vesileyle ben de bu
konuşmaya, bu tartışmaya bir katkı yapmış olayım.
X.- GENSORU (Devam)
A) Ön Görüşmeler (Devam)
1.- HDP Grubu adına, Grup Başkan Vekilleri
İstanbul Milletvekili Filiz Kerestecioğlu Demir ve Muş Milletvekili Ahmet
Yıldırım’ın, belediyelere kayyum ataması uygulaması ve eş başkanlar ile
milletvekillerinin tutuklanması nedeniyle gerçekleştiği iddia edilen hak
ihlallerinde ve artan terör olayları sebebiyle meydana gelen ölümlerde
sorumluluğu bulunduğu iddiasıyla İçişleri Bakanı Süleyman Soylu hakkında
gensoru açılmasına ilişkin önergesi (11/14) (Devam)
BAŞKAN
– Şimdi, gruplara söz vereceğim. 
Gruplar
adına ilk söz hakkı, Milliyetçi Hareket Partisi Grubu adına Muğla Milletvekili
Mehmet Erdoğan’a aittir.
Buyurunuz
Sayın Erdoğan. (MHP sıralarından alkışlar)
MHP
GRUBU ADINA MEHMET ERDOĞAN (Muğla) – Sayın Başkan, değerli milletvekilleri; HDP
Grubunun İçişleri Bakanı Sayın Süleyman Soylu hakkında vermiş olduğu gensoru
önergesi üzerinde Milliyetçi Hareket Partisi Grubu adına söz almış
bulunmaktayım. Bu vesileyle yüce heyetinizi saygıyla selamlıyorum. 
2017
yılının Türk devleti ve Türk milleti için, bütün insanlık âlemi için hayırlara
vesile olmasını Cenab-ı Allah’tan niyaz ediyorum. 
Bugüne
kadar devletimizin, milletimizin birliği ve bekası için şehit olmuş
kahramanlarımızı rahmetle ve minnetle yâd ediyorum. Gazilerimize de
şükranlarımı sunuyorum, onlara sağlıklı, huzurlu ömürler diliyorum. Şu anda zor
şartlarda terörle mücadele eden askerimize, polisimize ve bütün güvenlik
güçlerimize başarılar diliyorum. Allah onların yâr ve yardımcıları olsun.
Maksadımız
eleştirmek olmamakla birlikte, hafızalarımızı tazelemek ve bundan sonra da
terörle mücadele konusunda daha sağlıklı düşünebilmek bakımından bazı hususlara
dikkatinizi çekmek istiyorum.
On
beş yıldır Türkiye’yi idare eden AKP iktidarının İçişleri Bakanı, 10 Aralık
günü bu kürsüden PKK’nın 2011, 2012, 2013, 2014 yıllarında ne kadar militanı
dağa götürdüğünü söyledi, Biz de devletin resmî rakamlarını öğrenmiş olduk.
Burada dikkat çeken tarihler de 2013 ve 2014 yıllarıdır. 2013 yılında 2.519,
2014 yılında ise 5.312 militanın dağa götürüldüğünü burada Sayın Bakan ifade
etti.
Bu
noktada, Sayın Bakanın da dikkatlerini çekmek açısından 14/12/2013 tarihli
Genel Kurul konuşmamın bir paragrafını sizlere hatırlatmak istiyorum: “Yine,
sözde açılım sürecinde ‘Her şey çok güzel olacak.’ dediniz ama gelişmeler pek
de öyle gözükmemektedir. Eğer her şey güzel olacaksa PKK niye silah
bırakmamakta, yurt dışına bir kısım militanlarını götürmekle beraber en
önemlisi, PKK şimdiye kadar, otuz yıldır, hiç bu kadarını yapamadığı şekilde
binlerce gencimizi dağlara çıkartmaktadır? Eğer her şey güzel olacaksa bu
gençlerin dağa çıkartılmasının gerekçesi nedir? Eğer bundan sonra hiç gürültü
olmayacaksa, silahlar konuşmayacaksa, bu gençler dağda çiçek mi toplayacaklar
arkadaşlar? Siz, yılanla çuvala girilmeyeceğini ne zaman anlayacaksınız? Eğer
her şey güllük gülistanlık bir hâle geldiyse, Kandil’deki yılan başı niye iki
de bir başını kaldırıp sizi ve ülkemizi tehdit etmektedir? Türkiye’yi Kandil’den
tehdit edenlere karşı sesinizi çıkarmayacaksınız, ondan sonra ‘Her şey güllük
gülistanlık.’ diyeceksiniz, böyle bir şey yok arkadaşlar.”
İşte
bu ifadeleri o tarihlerde biz söylediğimizde maalesef kimseye sesimizi
duyuramadık ve o günleri yaşatanların bugün bu tablolarla bu kürsüye çıkmasını
da anlayabilmiş değiliz. 
Sayın
Başkan, değerli milletvekilleri; yine o günlerde Sayın Genel Başkanımız Devlet
Bahçeli birçok konuşmasında “çözüm” adlı çözülme sürecinin ülkemize bir şey
kazandırmayacağını defalarca tekrar etti. Bugün geldiğimiz nokta, 2013’ün çok
daha ötesindedir. Bugün PKK, PYD, IŞİD, DHKP-C ve FETÖ gibi aynı kaynaktan
beslenen ve aynı nihai hedefe ulaşmaya çalışan ihanet şebekeleri içeride ve
dışarıda devletimize ve milletimize karşı nöbetleşe olarak eylem yapmaktadır.
Hepsinin ortak amacı, Türkiye’yi de bölgedeki diğer hedef ülkeler gibi kaosa
sürüklemek, millî birlik ve kardeşliğimizi bozmaktır. Bugün artık olaya çok
daha farklı pencereden bakmak ve bu terör sarmalından Türk milletini, Türk
devletini çıkartmak hepimiz için en önemli görevdir.
Biz
Milliyetçi Hareket Partisi olarak bu manada bugüne kadar “Önce ülkem ve
milletim, sonra partim.” düsturuyla hareket ettik ve ülkemizin bekasıyla ilgili
konularda hiçbir zaman günübirlik siyasi çıkarların peşine düşmedik, bundan
sonra da böyle bir niyetimiz yoktur. 
Buradan
çıkışla ilgili herkesin üzerine düşeni yapması lazım. Öncelikle, her gün
“Terörle sonuna kadar mücadele edeceğiz.” diyen Sayın İçişleri Bakanı, size ilk
tavsiyem, Bakanlığınıza bağlı Kamu Düzeni ve Güvenliği Müsteşarlığının
sitesindeki çözüm zırvalarını kaldırarak bu mücadeleye başlamanızdır. Her gün
yaptıklarınızı anlatmaya çalışıyorsunuz ama eylemler de tüm hızıyla devam
ediyor. Yine, 16 Temmuz 2014 tarihinde yürürlüğe giren 6551 sayılı Kanun
yerinde durmaktadır Sayın Bakan. Sözde çözüm sürecinin eseri olan Terörün Sona
Erdirilmesi ve Toplumsal Bütünleşmenin Güçlendirilmesine Dair Kanun’un
yürürlükten kaldırılması ve bu kanuna göre yanlış yapanlardan hesap sorulmasını
sizden beklemekteyiz. Terörle mücadele konusunda OHAL dediniz, OHAL’e bu
mücadele için gerekli olduğunu düşünerek destek verdik. Terörle Mücadele Kanunu’nda
bir eksiklik varsa getirin, görüşelim, oradaki eksikliği de ortadan kaldıralım,
Ceza Kanunu’nda bir eksiklik varsa getirin, onu da görüşelim. Ama tabii ki
yapılması gerekenler bunlarla sınırlı değil Sayın Bakanım. 
Yıllarca
FETÖ’yü görmezden geldiniz, FETÖ, devletin birçok kurumunu tahrip etti. Bugün,
devletin tahrip edilmiş bu kurumlarının yeniden yapılandırılması lazım.
İstihbarattaki ve terörle mücadele konusundaki devlet hafızasındaki boşlukların
muhakkak doldurulması lazım. Teröristleri ve teröristbaşını övenlerin bu ülkede
hâlâ -sayenizde- valilik yapmaması lazım Sayın Bakan. Artık, bu saatten sonra
terörle mücadeleyi millî mücadele gibi gören “Hattı müdafaa yoktur, sathı
müdafaa vardır, o satıh ki bütün vatandır.” ruhuna sahip bir güvenlik
bürokrasisini kurmanızı bekliyoruz sizden. 
Terörle
mücadele konusundaki en önemli unsurlardan biri de elbette istihbarattır.
Bugün, ülkemizde yaşanan olaylarda maalesef istihbaratın yeterli olduğunu
söyleyebilmek zordur. İstihbarat yapımızın şu anda karşı karşıya olduğumuz
terör örgütleriyle mücadele edebilecek şekilde güçlendirilmesi ve alınan
istihbaratların da anında değerlendirilerek istihbarata dayalı operasyon
sayısının artırılması gerekmektedir. Terörle mücadelede genel istihbaratın çok
fazla etkili olmadığı ortadadır. Bu sebeple, nokta istihbaratlarla nokta
operasyonların yapılması ve toplumun tedirgin edilmemesi gerekmektedir.
Sayın
Başkan, değerli milletvekilleri; bir diğer husus da sosyal medyadır. Sosyal
medya üzerinden tahrik içerikli, kışkırtıcı, toplumumuzu tedirgin edecek
paylaşımlar yapılmaktadır. Bu, aynı zamanda bilgi kirliliğine de sebep
olmaktadır. Günümüzde sosyal medyanın bir gerçeklik olduğunu da unutturmadan
yetkili kurumlar tarafından toplumun doğru ve zamanında bilgilendirilmesi önem
arz etmektedir.
Yine,
sosyal medya üzerinden birçok terör örgütü yandaşının oluşturmaya çalıştığı
kaos ve algı yönetimine karşı ciddi bir psikolojik harekât merkezinin
yönetilmesi gerekmektedir Bakanlığınızca. Bu çerçevede sosyal medya üzerinden
toplumu kamplaştırmaya çalışan, toplumda kin ve nifak tohumlarını yeşertmeye
çalışan bölücülere ve hainlere karşı da gereken yasal işlemlerin süratle
yapılması gerekmektedir.
Yine,
bu kürsüden defalarca söyledim: OHAL uygulaması birtakım keyfî uygulamalar için
değil, terörün bitirilmesi maksadıyla kullanılmalıdır. Bu manada, teröristlerin
büyükşehirlerde eylem yapmasını kolaylaştıran büyükşehirlerdeki terör
yuvalarının yerle bir edilmesi lazım. Bugüne kadar bu manada bizi ve kamuoyunu
tatmin edecek hangi büyükşehirde hangi operasyonları yaptınız? Bunları biz
göremedik Sayın Bakanım. Büyükşehirlerdeki terör yapılanmalarından destek alan
teröristler de büyükşehirlerdeki eylemlerini yapmaya devam etmektedir.
Sayın
Başkan, değerli milletvekilleri; mülki idare teşkilatı bugüne kadar Türkiye'nin
birliğinin ve huzurunun sağlanması için çok önemli hizmetler yapmıştır ancak
6360 sayılı Büyükşehir Kanunu, il sınırlarını kapsayan bir belediye
uygulamasıyla vali ve kaymakamlarımızın köylerle ve beldelerle olan irtibatını
azaltmıştır. Terörle mücadele kapsamında bugüne kadar terörle mücadeleye engel
olan bu Büyükşehir Kanunu’nun da kaldırılarak köyler ve beldeler tekrar tüzel
kişiliklerine kavuşturulmalı ve devlet millet kucaklaşmasının da
güçlendirilmesi sağlanmalıdır. 
Sayın
Bakan, bir diğer tavsiyemiz de şudur: Lütfen, çalışan sistemlerle uğraşmayın.
Özel Harekât göz bebeğimizdir, terörle mücadele konusunda kendisini ispatlamış
bir birimdir. Bugüne kadar bu birime hep personel seçimi Emniyet teşkilatının
içerisinden olmuştur, polis memurlarının içinden gönüllü olanlar seçilmiş ve
eğitimleri tekamül ettirilerek bu yapı bugüne kadar kullanılmıştır. Şimdi
buraya doğrudan eleman almaya başladınız. Bu çok yanlış bir uygulamadır, vakit
varken, bu sınavlar bitmeden bu uygulamanızdan vazgeçin, o çocukları emniyet
teşkilatına polis memuru olarak alın ve onların içerisinden gönüllü olanları
Özel Harekâta gönderin.
Sayın
Başkan, değerli milletvekilleri; 15 Temmuzdan bu yana olağanüstü hâlin
sağladığı imkânlar eksik kullanılmıştır. Burada sadece FETÖ’yle irtibatı olan
alt düzeydeki birtakım kamu görevlilerine çok ağır bir şekilde müdahale
edilmiş, gerek FETÖ’nün üst bürokrasi kadrosu, gerekse siyaset ayağına hiç
dokunulmamıştır. Yine, devletin içindeki PKK ve diğer terör örgütleriyle
irtibatlı olan unsurların üzerine de adam gibi gidilmemiştir. Eğer bunların
üzerine adam gibi gidilseydi Derik Kaymakamımız Şehit Muhammet Fatih Safitürk
belki de bugün aramızda olacaktı. Eğer bugün gencecik beyinleri yıkamaya devam
eden beyinleri yıkanmış birtakım militanlar hâlâ görevdeyse biz terörle
mücadeleyi nasıl başarıya ulaştıracağız? Bu bakımdan olağanüstü hâlin sağladığı
imkânların bütün terör örgütlerine karşı sonuna kadar etkin bir şekilde
kullanılmasını beklemekteyiz. 
Yapılması
gereken bir diğer şey de terör örgütlerinin mali kaynaklarının kurutulmasıdır.
Hâlâ Kızılay’ın göbeğinde kaçak sigara bulmak mümkün, hâlâ Ankara’nın dört bir
yanında ucuz mazot satma yarışındaki petrol istasyonları gözümüzü rahatsız
etmektedir. Ülkemiz eskiden uyuşturucunun geçiş noktası olarak biliniyordu ama
bugün maalesef, ülkemizde uyuşturucu kullanma yaşı ortaokula kadar inmiştir. Bu
meselenin üzerine ciddi bir şekilde gidilmesi hem gelecek nesillerin korunması
hem de teröristlerin kaynaklarının kurutulması bakımından çok önemlidir. 
Yeri
gelmişken, bugün FETÖ’nün mali ayağıyla ilgili birçok şirkete kayyum atanmakta
veya el konulmaktadır. Bizim buna bir itirazımız yok, ancak beklentimiz, aynı
duyarlılığı PKK’ya, DAEŞ’e ve diğer terör örgütlerine yardım eden işletmelere
ve şirketlere karşı da göstermenizdir. Hükûmetin bu konuda da gereken adımları
zaman kaybetmeden atmasını beklemekteyiz.
Değerli
milletvekilleri, ülkemizin en önemli sorunlarından birisi de sınır
güvenliğidir. Bu manada, ülkemizde son zamanlarda meydana gelen olaylara
baktığımızda, birçok teröristin hâlâ sınırlarımızdan geçişinin engellenemediği
görülmektedir. Bu bakımdan, sınır güvenliğinin sağlanmasında önceliğin TOKİ
aracılığıyla birilerine kaynak aktarma uygulamasından çıkarılarak önemli
noktalara kaydırılması gerekmektedir. Irak sınırı üzerinden PKK’nın Kandil
bağının kesilmesi, Suriye sınırında IŞİD’in, DEAŞ’ın Suriye bağlantısının
kesilmesi gerekmektedir.
Yine,
bazı ülkelerin terör örgütlerine silah ve mühimmat akışı sağlamasının da önüne
geçilmelidir çünkü büyük şehirlerde yaşanan son terör saldırılarında kullanılan
patlayıcıların nitelikli patlayıcılar olduğu; el yapımı, basit patlayıcılar
olmadığı; kullanılan patlayıcıların ancak ciddi orduların envanterinde
bulunduğu bilinmektedir. Bu bakımdan, sınır güvenliği her geçen gün biraz daha
önem kazanmaktadır. 
Bu
kapsamda Fırat Kalkanı operasyonu da Suriye’deki terör yapılanmasının yerinde
yok edilmesi bakımından önemlidir. İnşallah, bundan sonra hem Suriye’deki
soydaşlarımız hem de Suriyeliler kendi memleketlerinde huzura kavuşurlar,
Suriye üzerinden terör örgütleri aracılığıyla birilerinin Türkiye’ye kaos ve
kargaşa dayatmasının önüne geçilmiş olur. Önümüzdeki süreçte Kandil’in de yerle
bir edilmesi sağlanarak Kandil üzerinden Türkiye’deki terör örgütü üyelerini
sevk ve idare edilmesine son verilmelidir. 
Sayın
Başkan, değerli milletvekilleri; sık sık gündeme gelen konulardan birisi de
özel güvenlik yapılanmasıdır. Bugün birtakım özel güvenlik okulları, özel
güvenlik sertifikası fabrikasına dönüşmüştür. 1 milyona yakın insan özel
güvenlik sertifikası almış ve hâlihazırda istihdam edilen özel güvenlik
personeli sayısı da polisimizin sayısını geçmiştir. Ancak, bunların eğitimi,
istihdamı ve olaylara müdahale kabiliyeti bundan sonra daha da çok
tartışılacaktır. Bu bakımdan, özel güvenlik teşkilatının yapılanması ve eğitimi
yeniden ele alınmalıdır, özel güvenlik teşkilatı, ucuz güvenlik teşkilatı
olmaktan çıkarılarak gerçekten güvenliğimizin bir parçası hâline
getirilmelidir.
Sayın
Başkan, değerli milletvekilleri; 20 Temmuz 2015’ten bugüne kadar, aralarında
600 askerimizin, 382 polis ve bekçimizin, 63 korucumuzun ve 35 sivil
memurumuzun olduğu 1.080 evladımız şehit olmuş, 663 vatandaşımız hayatını
kaybetmiştir. 2.105 askerimiz, 1.564 polisimiz, 74 korucumuz, 4.277
vatandaşımız yaralanmıştır. Artık söz söyleme zamanı bitmiştir. Yüce Türk
milleti Gazi Meclisten ve Hükûmetten irade beklemektedir. Milletimizin her
zamankinden daha çok huzura, birliğe ve dirliğe ihtiyacı vardır. Mazeret
üretmek yerine, varsa bizim söylediklerimizin dışında bir çözüm yolu, getirin,
hep birlikte konuşalım, yeni çözümler üretelim. Bugüne kadar önerilerimizi,
tekliflerimizi hep göz ardı ettiniz. Hiç olmazsa bugün önerilerimize, Sayın
Genel Başkanımız Devlet Bahçeli’nin terörle mücadele konusunda defalarca tekrar
ettiği terörle mücadele konseptine, stratejisine kulak verin ve Türkiye'yi hep
birlikte huzura kavuşturalım. 
Sayın
Başkan, değerli milletvekilleri; terör konuşulduğu müddetçe Türkiye'nin gerçek
gündemini konuşamamaktayız. Bugün Türkiye'nin gerçek gündeminde işsizlik var,
bugün Türkiye'nin gerçek gündeminde ekonomik zorluklar var, geçim sıkıntısı
var. Bugün köylümüz ürettiği mahsulleri satamamakta, onlardan para
kazanamamaktadır. Yaşanan hain terör olayları sebebiyle turizm sektörü büyük
sıkıntıdadır. Bu sektörün ayakta duracak takati kalmamıştır. Dolayısıyla terörü
Türkiye'nin gündeminden olabildiğince hızlı ve kökten bir şekilde çıkarmamız gerekmektedir.
Sözlerimin
son bölümünde Sayın Genel Başkanımızın bugünkü grup toplantısındaki çağrılarını
tekrar etmek istiyorum: “Türk devleti, Türk vatanı ve millî kimlik şehit
kanlarıyla kazanılmıştır ve hatırdan çıkarılmamalıdır ki, tarihin hiçbir
döneminde Türk milletine yapılan ihanet karşılıksız ve cezasız bırakılmamıştır.
Biz, doğulusunu da, batılısını da, Alevi’sini de, Sünni’sini de kucaklayacak
büyük sevgilerle dolu bir davanın mensuplarıyız. Bu topraklara ‘vatanım’ diyen,
bu insanlara ‘milletim’ diyen, ‘Bu bayrak benim, bu ülke benim.’ diyen herkesle
uzlaşır, gönlümüzü açarız. Ayrılıkta hayır yoktur. Gün birleşme günüdür.
Birleşmenin adresi ise büyük Türk milletidir. Uzlaşma ve huzurun merkezi de
Türkiye Cumhuriyeti devletidir. Bize yol gösteren geçmişin acı hatıraları
değil, geleceğin aydınlığıdır. Çağrım tüm siyaset kurumuna ve Hükûmetedir:
Beklemeksizin bir olalım, diri olalım, iri olalım. Türkiye’nin geleceğini
birlikte inşa edelim. Huzur dolu, refah içindeki geleceğe birlikte ulaşalım.
Terörizmi millî mutabakat içinde imha edelim. Ya onurlu ve huzurlu bağımsız bir
millet olarak yaşayacağız ya da küresel oyunlara boyun eğerek bölünme ve
parçalanma tuzağına düşeceğiz. Türkiye, Türk milletinin ebedi vatanı olarak hep
var olacaktır. Şerefli Türk Bayrağı, bu vatan üzerinde hain ellerin
uzanamayacağı yükseklerde ilelebet dalgalanacaktır. Türkiye’nin birliği,
refahı, mutluluğu ve geleceğinin yegâne teminatı, ay yıldızlı al bayrak altında
birleşmekten geçmektedir. Bir milletin şerefi ve haysiyeti, ortak değerler
üzerinde yükselen millî birliği ve kardeşliğidir. Milli birliğimiz yara alır,
kardeşlik ruhumuz sarsılırsa bunun geriye dönüşü mümkün değildir. İnancım odur
ki Türk milleti yapay ayrımlara, beyhude çabalara fırsat vermeyecek,
beraberliğini sonsuza kadar sürdürecektir. Bunu başarmak tarihe, ecdadımıza,
aziz milletimize ve gelecek nesillere borcumuzdur. Bu borcun ödeneceği gün
gelmiştir. Türkiye’yi onurlu bir geleceğe taşıyacak çelikten bir irade teşkil
edilirse, bizi hiç kimse tutamayacak, önümüze hiç kimse geçemeyecek, kriz, kaos
ve darbe çığırtkanları inanıyorum ki kadavraya dönüşeceklerdir. Gelin, Türkiye’yi
bölgenin ve kürenin parlayan yıldızı yapalım. Gelin, ihanetin belini müştereken
kıralım. Gelin, ‘Ne Mutlu Türküm Diyene’ sözüne ebediyetin mührünü vuralım, hep
birlikte saldırı ve düşmanlıklara karşı etten, imandan, inançtan, ülküden
aşılmaz, yıkılmaz, dağılmaz bir duvar çekelim.”
Biz
Milliyetçi Hareket Partisi olarak bu gensoruya “hayır” oyu vereceğiz. Biz
başkaları gibi terörle yapılan mücadeleden rahatsızlık duymayız. Bizim
eleştirilerimiz, terörle mücadelenin olması gereken şekilde yapılmadığına
ilişkindir. Bu bakımdan, yapılan terörle mücadeleyi eleştiren bu gensoru
önergesine “hayır” oyu vereceğimizi, reddedeceğimizi ifade etmek istiyorum. Ancak,
bu gensoruya destek vermememiz Sayın Bakanın terörle mücadeleyi çok iyi yaptığı
anlamına da gelmemektedir.
Bu
duygu ve düşüncelerle yüce heyetinizi saygıyla selamlıyorum. (MHP sıralarından
alkışlar)
BAŞKAN
– Teşekkür ederim Sayın Erdoğan.
Söz
sırası Halkların Demokratik Partisi Grubu adına İstanbul Milletvekili Filiz
Kerestecioğlu Demir’de.
Buyurunuz
Sayın Kerestecioğlu. (HDP sıralarından alkışlar)
HDP
GRUBU ADINA FİLİZ KERESTECİOĞLU DEMİR (İstanbul) – Sayın Başkan, değerli
milletvekilleri, şu anda bizi izleyemeyen sevgili halkımız; İçişleri Bakanı,
ülkedeki yurttaşların ve ülkeye misafir olarak gelen yabancıların can ve mal
güvenliğini sağlamak, kurumların düzenli ve istikrarlı çalışmalarını tesis
etmek üzere görevlendirilmiş yürütme erkinin bir üyesidir. Bu görev tanımı
içerisinde değerlendirilen İçişleri Bakanı Süleyman Soylu döneminde ülkemiz,
Dante’nin cehennemine doğru ilerleyen bir felaket lokomotifi hâline
dönüşmüştür. Ülkedeki her yer saldırı gerçekleşme potansiyelinin olduğu bir
mecra, her yurttaş potansiyel bir suçlu konumuna dönüştürülmüştür. Açıktır ki
cumhuriyet tarihi boyunca böylesi bir yıkım tablosu hiçbir zaman
gerçekleşmemiştir.
Hakkında
gensoru önergesi verdiğimiz İçişleri Bakanı döneminde, 12 Eylül 2016 tarihinde
Van şehir merkezinde bombalı araçla saldırı düzenlendi. Bu saldırıda 7
yurttaşımız ağır olmak üzere toplamda 56 yurttaşımız yaralandı. 6 Ekim 2016
tarihinde İstanbul Yenibosna’da motosiklette bulunan bombanın patlaması sonucu
10 yurttaşımız yaralandı. 24 Kasım 2016 tarihinde Adana Valiliği otoparkında
bomba yüklü araç patlatıldı. Saldırıda 2 yurttaşımız hayatını kaybetti, 33
yurttaşımız da yaralandı. 4 Kasım 2016 tarihinde Diyarbakır’ın Bağlar ilçesinde
bulunan Emniyet Müdürlüğünün ek binası yakınlarında bomba yüklü bir araçla
düzenlenen saldırıda 2’si polis 11 yurttaşımız hayatını kaybetti. 10 Aralık
2016 tarihinde İstanbul Beşiktaş’ta düzenlenen iki ayrı saldırıda 45
yurttaşımız hayatını kaybetti, 155 yurttaşımız yaralandı. 17 Aralık 2016
tarihinde Kayseri’de askerleri taşıyan otobüse bomba yüklü araçla saldırı
düzenlendi. Türk Silahlı Kuvvetleri 13 askerin hayatını kaybettiğini, 48
askerin yaralandığını açıkladı. 19 Aralık 2016 tarihinde Rusya’nın Ankara
Büyükelçisi Andrey Karlov Ankara’da katıldığı bir sergide uğradığı silahlı
saldırıda hayatını kaybetti. Saldırıyı İçişleri Bakanına bağlı Emniyet
teşkilatına mensup polis memuru Mevlüt Mert Altıntaş gerçekleştirdi ve bu
saldırgan, sağ yakalanması için onlarca yol varken öldürüldü. Son olarak ise 1
Ocak 2017 tarihinde İstanbul’un en ünlü gece kulüplerinden birisi olan Reina’da
yeni yılın ilk saatlerinde silahlı saldırı gerçekleşti. İçeride yeni yıl
kutlaması için bulunanlara kurşun yağdıran saldırgan 1’i polis 39 kişiyi
katletti. Saldırıda 4’ü ağır, 65 kişi yaralandı. Özellikle yılbaşı akşamı için
ABD dâhil birçok kaynaktan istihbarat gelmiş olmasına rağmen ve İstanbul
Emniyet Müdür Yardımcısı “25 bin polisle güvenlik önlemi aldık.” demiş olmasına
rağmen gerçekleşen bu katliam, göz göre göre gerçekleşmiş bir katliam olarak da
tarihe not düşülmüştür. Reina saldırganı elini kolunu sallaya sallaya kaçarken
İçişleri Bakanı Twitter’de katliama tepki gösteren gençlerin peşine düşüp
ihbarda bulunmuştur. Diğer yandan, Suruç’ta yakınlarını kaybeden insanlar Reina’da
yaşanan acıyı paylaşmak için karanfil koymaya gittiler o mekâna ve bu insanlar
da İçişleri Bakanının maiyetindeki polisler tarafından gözaltına alındılar.
Acılı insanları gözaltına almak ne demektir arkadaşlar? Bu insanlar dün gece
yarısına kadar gözaltında tutuldular. O ana kadar ise Reina saldırısıyla ilgili
tek bir kişi dahi gözaltına alınmış değildi.
Sayın
Süleyman Soylu döneminde ülke bir yandan kaybettiklerinin acısını yaşarken
diğer yandan sivil toplum kuruluşlarına, basın ve yayın kurumlarına yönelik
dayatılan baskılarla, kapatmalarla meşgul olmaktaydı. Aralık 2016 tarihi
itibarıyla Hükûmetin sivilleri etkilemeyeceğini iddia ettiği OHAL’in bilançosu
derlendi. Buna göre, 83 bin kişi ihraç edildi, 83 bin kişi ihraç edildi, 2 bini
aşkın kurum kapatıldı. İçişleri Bakanlığı marifetiyle darbeyle, darbe
girişimiyle alakası olmayan yüzlerce derneğin kapısına kilit vuruldu. AKP’li
olmayan hemen hemen tüm basın ve yayın kuruluşları kapatıldı. Bugün yandaş
medya yazıp yandaş medya okuyor. Yıllardır simge hâline gelmiş gazeteciler bugün
hapisteler. En son 30 Aralık 2016 tarihinde İçişleri Bakanının talimatıyla 20
ilde 96 dernek kapatıldı. Modern devletin varlık sebeplerinden biri olan ve
bileşeni olan sivil toplum, düşmanca yaklaşımlarla bugün yok edilmeye
çalışılıyor. Çocuklardan mültecilere, kadınlardan yoksullara kadar geniş
yelpazede hizmet veren ve darbecilerle AKP ortaklığında da baskılara maruz
kalan birçok dernek kapatıldı. Bu kapatmalar sonrası ise Bakan Süleyman Soylu
aynen şöyle bir açıklama gerçekleştirdi: “370 dernek kapattık. Neden? Oralarda
konaklayacaklar, pinekleyecekler, terör örgütüne destek sağlayacaklar, biz de
onları meşru bir organ olarak göreceğiz. Vurduk kilidi gitti. Hadi bakalım,
açın da görelim.” 
Şimdi,
bu açıklamaya baktığımız zaman görünen kişi sizce kimdir? (a) şıkkı bir mafya
lideri olabilir, (b) şıkkı kadın düşmanı bir erkek, (c) şıkkı bir mahalle
kabadayısı, (d) şıkkı ise iktidarın zehirlediği ve muhtemelen yakın bir
gelecekte adını bile anmayacağımız bir siyasetçi. Bize görüneni (d) şıkkıdır. 
İnsanları,
darbe girişimiyle ilgisi olmamasına rağmen KHK’larla işinden edip işkencelere
sürükleyen bir bakanlık pratiğini ise önce sizlerin, sonra ise kamuoyunun
vicdanına bırakıyoruz. 
Sayın
Süleyman Soylu’nun devraldığı İçişleri Bakanlığını ironik olarak en başarılı
şekilde devam ettirdiği alan, partimize yönelik saldırılar ve baskılardır. 
7
Hazirandan önce 200’den fazla parti binamıza taşlı, silahlı, bombalı saldırı
gerçekleşti. Diyarbakır’da 5 Haziranda Büyük İnsanlık Mitingi’miz bombalandı. 7
Haziran ile 1 Kasım arasında yine 300’e yakın parti büromuz saldırıya
uğramıştı. 
Süleyman
Soylu döneminde ise bir basamak daha atlandı, Genel Merkezimize girişimiz
yasaklandı, Genel Merkezimize ve parti binalarımıza çok sayıda saldırı
gerçekleşti. Eş başkanlarımız ve milletvekillerimiz rehin alındı ve en son
komedi mi, dram mı, trajedi mi…
KEMALETTİN
YILMAZTEKİN (Şanlıurfa) – PKK yaptı, PKK! Bunu size PKK yaptı!
FİLİZ
KERESTECİOĞLU DEMİR (Devamla) – Onları da Bakana soracaksınız, çünkü PKK’dan da
sorumlu olan o, DAEŞ’ten de sorumlu, IŞİD’den de sorumlu, kokteyl örgütlerden
de, FETÖ’den de. Yani Bakan olan o olduğu için ona soracaksınız, kusura
bakmayın, ben cevap veremiyorum.
Evet,
en son komedi mi, dram mı, trajedi mi diye aramızda çok tartıştığımız, ama
karar veremediğimiz bir olay daha oldu. Genel Merkezimizin hemen önünde,
arkadaşlarımız tarafından yapılan kardan insana polisler tarafından saldırı
gerçekleştirilip kolları kırıldı. Evet, kardan insana dahi bu yapıldı İçişleri
Bakanı döneminde. 
22
Temmuz 2015 tarihinden bu yana partimize, partimiz tabanına ve bileşenlerine
yönelik gerçekleşen siyasi soykırım operasyonları neticesinde toplam 8.737 kişi
gözaltına alındı. Aralarında eş genel başkanlarımız, milletvekillerimiz, il ve
ilçe eş başkanlarımız, yöneticilerimiz ve parti üyelerimizin bulunduğu 2.704
kişi tutuklandı. Sadece 12 Aralıktan bugüne kadar ise 19 HDP il eş başkanı ve
56 ilçe eş başkanının da bulunduğu 976 kişi gözaltına alındı, 218 kişi
tutuklandı. 
Yukarıda
saydığımız IŞİD saldırıları sonrasında ise kimse gözaltına alınmazken bu ülkede
gazetecilik yapan, yazarlık yapan Ahmet Altan, Mehmet Altan, Hüsnü Mahalli,
Ahmet Şık, Engin Aydın, karikatürist Musa Kart, Nazlı Ilıcak, Ali Bulaç, Şahin
Alpay, siyasetçi Eş Başkanlarımız Selahattin Demirtaş ve Figen Yüksekdağ, Grup
Başkan Vekillerimiz -çok yakından tanıdığınız- İdris Baluken, Çağlar Demirel ve
milletvekili arkadaşlarımız gözaltına alınarak tutuklandılar. 
Maalesef
yine Süleyman Soylu’nun Bakanlığı döneminde yıllardır 81 il olan ülkemizde
Şırnak haritadan silindi ve il sayısı 80’e düşürüldü. Geçtiğimiz yılın sonuna
kadar Diyarbakır’da 71, Mardin’de 18, Şırnak’ta 14, Hakkâri’de 11, Muş, Batman
ve Bingöl’de ikişer kez ve Tunceli’de 1 kez ilan edilen, toplam 9 il ve en az
35 ilçede 125 kez ilan edilen sokağa çıkma yasakları toplamda 2.585 günü
bulmuştur. Bu tablonun kendisi bile ülkenin yönetilemediğini göstermektedir ve
bundaki en büyük pay sahibinin de İçişleri Bakanı olduğunu kanıtlamaktadır. 
Diğer
yandan, her fırsatta militarizmi överek savaşı ve erkekliği yücelten Sayın
Bakan kadınlara yönelik şiddetten de sorumludur. Bugün ülkedeki herkesin
güvenliğini korumakla ve İstanbul Sözleşmesi’ni uygulamakla yükümlü olan Bakan,
kadınları koruyamadığı yetmezmiş gibi yine erkeklere fedakârlık öğütleyerek ve
imtiyaz vadederek o militarist erkek egemen damara hitap etmeye çalışıyor.
Kapatılan dernekler arasında uzun yıllardır kadına yönelik şiddet alanında
çalışan, önemli deneyimler biriktiren ve 1998 yılından beri düzenlenen kadın
sığınakları ve dayanışma merkezleri kurultayı bileşeni olan 7 kadın örgütü de
var. 
Benzer
şekilde eylül ayında birçok belediyeye kayyum atanması da yine uzun yıllardır
kadına yönelik şiddet alanında deneyimi olan belediyeye bağlı kadın danışma
merkezlerinin kapatılmasına neden oldu. Bugün belediyelerde kadınlara destek
olan kadın birimleri kapanırken kayyum atanan belediyelerde nasıl hizmetler
veriliyor, biliyor musunuz? Ağrı Diyadin Belediyesine atanan kayyum Erdoğan
adına takvim bastırıp zorla esnafa astırtıyor. 
BÜLENT
TURAN (Çanakkale) – Yok canım…
FİLİZ
KERESTECİOĞLU DEMİR (Devamla) – Evet, fotoğrafları var. OHAL nedeniyle,
kadınlar polise başvurduklarında personel yetersizliği nedeniyle sığınaklara
yerleştirilemediklerini ya da karakollarda saatlerce beklemek zorunda
kaldıklarını ifade ediyorlar. Bugün Sayın Radiye Katırcıoğlu, Sayın Fatma Benli’yle
birlikte olduğumuz Mor Çatının ziyaretinde de aynı şey dile getirildi. Şiddete
uğrayan kadınlar karakollarda beklemek zorunda kalıyorlar personel
yetersizliğinden dolayı. Şiddet öyle gülünecek edilecek bir şey değil. Kadına
yönelik şiddet özellikle böyle bütün ülkede, bütün dünyada şiddetin, terörün
çok daha fazla yükseldiği zamanlarda çok daha fazla görmezden gelinir ve o ev
içlerinde yaşananları, sokaklarda, köşelerde yaşananları çoğu zaman duymazsınız
bile, o şiddet her zaman devam eden bir şiddettir. Gülen yüzlerinize baktığım
zaman gerçekten bir şey anlayamıyorum.
Evet,
bugün Türkiye’de radikal Selefi yapıların ülkede örgütlenmesini görmezden gelen
İçişleri Bakanlığı, Rusya Büyükelçisi Andrey Karlov’a yönelik suikasta tanık
olduğumuz gibi bu yapıların devlet içinde örgütlenmesine sebep olmuştur. Bize
“HDP’liler üçüncü sınıf siyasetçi.” deme cüretini gösteren bakanın görevde
bulunduğu ülkemizde yalnızca son bir ayda Rus Büyükelçi öldürülüyor ve maiyetindeki
bir polis memuru tarafından öldürülüyor, Boğaz’ın ortasında katliam
gerçekleştiren bir kişi elini kolunu sallayarak kaçabiliyor. Biz ise maalesef
Sayın Bakanın kendisine iki, üç, dört falan değil ama sınıf tayin etmekte
zorlanıyoruz. 
Değerli
arkadaşlar, Reina katliamı göz göre göre geldi. Günlerce birçok kişi sosyal
medyada “Noel kutlamayın.” diyerek ülkemizde zaten tedirginlik içinde yaşayan
Hristiyan toplumunu ve yılbaşını huzur içinde, 2016’da yaşanan acıların geride
kalması dileğiyle kutlamak isteyenleri hedef gösterdi. Neden İçişleri Bakanı
çıkıp “Bu ülkenin vatandaşları istediği gibi bayramlarını kutlarlar.” diye bir
açıklama yapmadı, neden Diyanet İşlerinin yayınladığı hutbeye karşı “Hocam,
zaten ülkede herkes düşmanlaşmış durumda, herkese barış dileyin, birlik
dileyin.” demedi? İçişleri Bakanı neden Şevki Yılmaz isimli şahıs televizyonda
açıkça MİT’in HDP’lilere yönelik suikastlar düzenlemesini isterken, -onun
sözleriyle tekrarlıyorum- MİT’in bazı kelleleri alması gerektiğini, bunun
İslami olduğunu, terörle, Anayasa ve kanunla mücadele edilemeyeceğini söylerken
hiçbir şey yapmıyor da IŞİD’e tepki gösteren Halkevci gençleri hemen Twitter’da
hedef gösterebiliyor? Bugün o gençlerin protesto ettiği, radikal Selefi gruplar
yaptıkları kanlı saldırılarla Türkiye’de yaşayan vatandaşların yaşama hakkını
tehdit ettikleri yetmezmiş gibi, kadınlar başta olmak üzere, tüm vatandaşların
gündelik hayatı üzerinde ciddi bir baskı oluşturuyorlar. Şort giydiği, parkta
spor yaptığı gerekçesiyle kadınlara saldıranlar Türkiye’de örgütlenmeleri meşru
hâle gelmiş bu grupların yarattığı iklimden cesaret alıyorlar. Bakan, bugün
“tweet” atarak IŞİD’e tepki gösteren yurttaşları ihbar etmek yerine, kadınların
sokaklarında özgürce dolaşabilecekleri, şiddete uğramadan insanca
yaşayabilecekleri herkes için huzurlu bir ortamı tesis etmelidir. 
Evet,
ülkenin sakinleşmeye, ortak dile, huzura ihtiyacı varken İçişleri Bakanı bir
konuşmasında “Yarından tezi yok birinci öncelikli iş intikam almaktır.”
demişti. Biz Sayın Soylu’ya Cemal Süreya’nın dizeleriyle cevap vermek
istiyoruz. 
“Kan
var bütün kelimelerin altında
Bir
gül al eline sözgelimi
Kan
var bütün kelimelerin altında
Beş
dakka tut bir aynanın önünde
Kan
var bütün kelimelerin altında
Sonra
kes o aynadan bir tutam
Beyaz
bir tülbent içinde
Koy
iç cebine
Bütün
bir ömür kokar o ayna
Kan
var bütün kelimelerin altında.”
Sayın
Bakanın iktidarın ömür boyu sürmeyeceğini iyi bildiğini tahmin ediyoruz;
geçmişte doğru atı oynamak misali, AKP’ye hakaretler yağdırıp sonra bakanlığa
kadar yükselişinden biliyoruz. Sayın Bakanın 14 Mart 2009’da seçim sürecinde
“Türkiye’de çok manidar işler oluyor. AKP mensupları uzun zamandır Genel
Başkanları ve Başbakanlarını, Başbakan da kendisini padişah olarak görmek
istiyor. Ülkemizde sadaka kültürü var. Türkiye’de 3 kişiden 1’i fukaralık
sınırının altındadır. Eleştirilmesi gerekenler insanları bu duruma düşüren
Hükûmettir.” sözlerini de alıyor buraya koyuyor, bırakıyor ve memleketin siyasi
geleceğini, bu gelecekte Soylu’nun yeni duraklarını gözlemeyi tercih ediyoruz.
Değerli
milletvekilleri, parlamenter hükûmet sistemlerinde içişleri bakanlarının
görevi, halkın can güvenliğini sağlamak, kadınlara yönelik şiddeti önlemek,
işkenceye asla izin vermemek, uzun gözaltılara karşı durmak, toplumsal
kutuplaşmayı artıran söylemlerden uzak durmak, düşmanlaştırıcı değil
kucaklayıcı bir yaklaşıma sahip olmaktır. Bunları yapamayan bakanlar, dünya
siyasi tarihinde pek çok kez istifa etmişlerdir. Keşke İçişleri Bakanı ülkedeki
bunca olaydan sonra kendisi istifa etseydi ve biz de gensoru müessesesine
başvurmak zorunda kalmasaydık. Ancak bunu görmek maalesef bu ülkede mümkün
olmuyor, sadece mertlik, delikanlılık gibi erkek egemen kışkırtmalar duyuyoruz
siyasilerden. Oysa bir bakanın görevi delikanlılık, mertlik değildir; işini iyi
yapmaktır, görevini iyi yapmaktır, önleme sorumluluğunu yerine getirmek, hukuki
sorumluluğu almak ve ülkeyi yaşanabilir bir yer kılmaktır. Bakanın görevi
Türkiye’yi birbirini seven insanların dayanışma içinde yaşadığı, yurttaşlarının
yaşam hakkının korunduğu bir ülke hâline getirmektir. 
Değerli
arkadaşlar, karanfil maalesef acının simgesidir ve gerçek karanfiller de acı
kokarlar. Ben bu yüzden sizlere acıları paylaşmak, bunu öğrenebilmek için bu
karanfilleri vermek istiyorum…
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (Devamla) - …çünkü bu acıların yaşanmadığı bir ülke hâline
gelsin ülkemiz istiyorum ve İçişleri Bakanını istifaya çağırmamızın da,
gensorumuzun da nedeni budur. (HDP sıralarından alkışlar)
BAŞKAN
– Teşekkür ederim Sayın Kerestecioğlu. 
AYŞE
SULA KÖSEOĞLU (Trabzon) – İçişleri Bakanımız da bu acılara son vermek için
çalışıyor. Merak etmeyin. 
BAŞKAN
– Şimdi söz sırası Cumhuriyet Halk Partisi Grubu adına Tekirdağ Milletvekili
Faik Öztrak’ta. 
Buyurunuz
Sayın Öztrak. (CHP sıralarından alkışlar)
CHP
GRUBU ADINA FAİK ÖZTRAK (Tekirdağ) – Teşekkür ediyorum Sayın Başkan. 
Değerli
milletvekilleri, İçişleri Bakanı Sayın Süleyman Soylu hakkında verilen gensoru
önergesi üzerinde Cumhuriyet Halk Partisi Grubunun görüşlerini arz etmek üzere
huzurunuzda bulunuyorum. Bu vesileyle Genel Kurulu saygıyla selamlıyorum.
Değerli
milletvekilleri, ülke olarak çok sıkıntılı günlerden geçiyoruz. Cumhurbaşkanı
ve bakanlar artık Sevr ve Kurtuluş Savaşı koşullarından söz eder oldu. Önceden bölücü
terör örgütüyle mücadele ediyorduk, şimdi buna IŞİD, FETÖ gibi, inancı istismar
eden örgütler de eklendi. Terör olaylarında yitirdiğimiz şehitlerimize, masum
vatandaşlarımıza ve bu ülkedeki misafirlerimize Allah’tan rahmet dilemeden bu
kürsüden konuşmalarımıza başlayamaz olduk. En son Ekonomi Bakanlığının bütçesi
üzerine Genel Kurula hitap etmiştim. O konuşmamda bölücü hainlerin Beşiktaş’ın
ortasında gerçekleştirdiği kahpe saldırıda şehit düşen 36’sı polis, 44
vatandaşımıza Allah’tan rahmet dileyerek sözlerime başlamıştım. O konuşmanın
üzerinden geçen on dokuz günde acılarımıza yeni acılar eklendi. İlkin Kayseri’de
14 aslan parçası Mehmetçiğimiz çarşı izni yolunda kalleş bir pusuyla bölücü
hainler tarafından şehit düşürüldü, yüreğimiz dağlandı. Yetmedi, birkaç gün
sonra, bu sefer, ülkemizin toprak bütünlüğünü korumak için Suriye’de görev
yapan 16 yiğit askerimiz IŞİD canilerinin pususunda şehit düştü. Son olarak,
2017’nin ilk saatlerinde Beşiktaş’ta, daha yirmi gün önce canlı bombaların
patlatıldığı yere on beş dakikalık mesafede, Ortaköy’de gerçekleştirilen bir
başka hain terörist saldırıda 14 vatandaşımızı, 25 de misafirimizi yani 39
masum canı kaybettik. Yine içimiz yandı, etimizden âdeta et koptu. Bir ay
dolmadan gerçekleşen bu dört hain saldırıda 113 hayat aramızdan kahpece alındı.
Ülkede Rus Büyükelçisi öldürüldü hem de bir özel harekât polisi tarafından.
Değerli
milletvekilleri, ideolojisi, amacı, gerekçesi, hedefi ne olursa olsun terör
büyük bir insanlık suçudur. Masum insanların canına kasteden kalleşlerin
kimliği ne olursa olsun adı teröristtir, bu kalleşlerin yaptığı işin adı da
terörizmdir. Güzel dinimizi istismar ederek kendilerine cihatçı süsü veren
sapkınların da, kendilerine gerilla diyen bölücülerin de işledikleri cinayetler
bizim için terörizmdir. Emperyalist güçler bunların hepsini maşa olarak
kullanır. Türkiye'nin en köklü siyasi hareketi olan Cumhuriyet Halk Partisi,
nereden ve kimden gelirse gelsin teröre karşı her zaman amasız, fakatsız,
kararlı bir duruş sergilemiş, bunu insani ve millî bir görev bilmiştir.
Cumhuriyet Halk Partisi olarak Türkiye Büyük Millet Meclisi çatısı altında yer
alan her partiden de kimliğine bakmaksızın terörü lanetlemesini, teröristlerle
arasına mesafe koymasını bekleriz. Cumhuriyet Halk Partisi millî meselelerde
ülke çıkarlarını daima parti çıkarlarının önüne koyar. Terör ve teröristle
mücadele elbette birlik ve beraberlik gerektiren bir millî meseledir. Bu
mücadelede Türkiye'nin çıkarı her çıkarın önünde gelir. Türkiye için gerekli
olan Cumhuriyet Halk Partisi için de gereklidir. Bu nedenle, biz terör ve terör
örgütleriyle mücadelede Hükûmete, hükûmetlere her zaman açık çek verdik,
vermeye de devam edeceğiz ancak tıpkı Habur’da teröristlerin ayağına çadır
mahkemeleri götürüldüğünde olduğu gibi, tıpkı bölücü teröristler şehirlerde
kendi mahkemelerini, vergi dairelerini kurup şehirlerin altına bombalar
döşerken seyirci kalındığında olduğu gibi, tıpkı Fetullahçı yapılar devlete
yerleştirildiğinde olduğu gibi, tıpkı Suriye’nin bölünmesinin önünü açan yanlış
dış politikanın ülkemizde yarattığı güvenlik zafiyetlerine dikkat çektiğimiz
gibi terörle mücadelede yapılan yanlışları ve önerilerimizi Hükûmetle, milletin
Meclisiyle ve kamuoyuyla paylaşmaya ve ana muhalefet olmanın verdiği görev ve
sorumlulukları yerine getirmeye devam edeceğiz.
Değerli
milletvekilleri, Orta Doğu’da sınırların yeniden çizilmek istendiği de,
ülkemizin bölgedeki şiddet sarmalının içine çekilmek istendiği de bir gerçektir
ancak “Orta Doğu’da oyun kuracağım.” diyerek yola çıkan iktidarın içeride ve
dışarıda izlediği basiretsiz politikaların ülkemizi hızla Orta Doğu’nun
başarısız ülkeleri ligine sürüklediği de bir diğer önemli gerçektir. Ülkede
2007 yılında başlayan yanlış ve hatalı politikalar 2014’ten sonra zirve
yapmıştır. Milletimiz Sayın Recep Tayyip Erdoğan’ı tıpkı kendinden önceki Sayın
Abdullah Gül gibi anayasal çerçevede kalarak temsilî görev yapması için
Cumhurbaşkanı seçti ama kendisi Cumhurbaşkanı seçildikten sonra “Bu yetkiler
bana dar gelir.” diyerek parlamenter sistemi bekleme odasına aldığını ilan
etti. Bu hukuksuzluk diğer fiilî durum yaratma heveslilerine cesaret verdi,
ülke darbe girişimleriyle savruldu, terör azdı, huzursuzluk da, hukuksuzluk da
arttı. Son bir buçuk yılda yaşanan karabasan iktidarın milletin iradesini bir
kenara iterek 7 Haziran seçimlerini tekrarlamak için, tekrarlatmak için elinden
geleni ardına koymamasıyla başladı. Bu süreçte patlayan şiddet ve teröre bugüne
kadar polis, asker, korucu, binden fazla güvenlik görevlimizi şehit verdik.
Oysa 1974 Kıbrıs Barış Harekâtı’nda verdiğimiz şehit sayısı 486, 1950-1953
arasında üç yılda Kore Savaşı’nda verdiğimiz şehit sayısı da 731 yani son bir
buçuk yılda verdiğimiz şehitlerin sayısı neredeyse Kıbrıs Barış Harekâtı ve
Kore savaşlarında verdiğimiz şehitlerin sayısına eşit. Bu bir buçuk yıllık
terör dalgasında yaşamını yitiren 415 masum sivil canı da hesaba katarsak
kaybımızın çok daha büyük olduğu görülür.
Değerli
milletvekilleri, sorunu doğru tanımlayıp teşhis etmezsek çözümü de bulamayız.
Ülkemiz terörle mücadele edecek akla da, bilgiye de, birikim ve tecrübeye de
sahiptir ama Hükûmet bu olayların arkasında kendinden daha üstün bir aklın
olduğunu ya kabullenmiştir ya da siyaseten öyle görünmektedir. Üst akıl söylemi
terörle mücadelede yapılabilecek en büyük hatadır. Güçlü devletler terör
karşısında acze düştüğü görüntüsünü vermez, kendi göbeğini kendi keser. Terör
belasını önleyemiyor musunuz? O zaman bu milletin ortak aklına, irfanına,
ferasetine başvuracaksınız. Ortak aklın aranacağı, bulunacağı yer de kuşkusuz
bu Gazi Meclistir.
Değerli
milletvekilleri, uzunca bir süredir toplumsal yaşamımızda, kurumsal yapımızda,
komşularımızla ilişkilerimizde ve ekonomimizde biriken kırılganlıklara bu
kürsüden dikkat çekmeye çalışıyoruz. Bakıyorum her terör saldırısının ardından
ülkeyi yöneten kadrolardan hep aynı mesajlar geliyor. “Terör zaten tüm dünyada
var, biz değil, üst akıl sorumlu. Bizi eleştirirseniz birlik, beraberlik ve
kardeşliğimizi bozarsınız.” deniyor. Birlik, beraberlik ve kardeşlik bu işin
tabii ki olmazsa olmazı ama Hükûmet olarak siz bunun gereğini yerine getiriyor
musunuz? Bu ülkeyi, bu toplumu bir ve bir arada tutan millî değerlerimize,
kurucu ilkelerimize sahip çıkıyor musunuz? Yoksa ülkenin taşıyıcı kolonlarına
dönük saldırılara “Yüzyıllık parantez kapanıyor.” diyerek sessiz mi
kalıyorsunuz? Bıraktım on dört yılı, son birkaç haftada yaşadıklarımız bile
bunun cevabını açıkça veriyor arkadaşlar. Bu cumhuriyeti kuran, emperyalizmi
dize getiren Gazi Mustafa Kemal Atatürk’ün heykeli Rize’de yerinden
kaldırılıyor. Densizin biri milleti galeyana getirmek için her türlü tahriki
yapıyor. Hükûmetten bu saygısızlığa karşı bıraktık gür bir sesi tık yok
arkadaşlar, tık yok. İçişleri Bakanlığı müfettişleri ne zaman
görevlendirilecek? Bu da yetmiyor, toplum yılbaşı kutlaması üzerinden ikiye
bölünüyor. Bunun için sosyal medyada kampanyalar başlatılıyor. Yetmiyor, bu
ülkenin vatandaşlarının vergileriyle çalışan Diyanet İşleri Başkanlığı
geçtiğimiz cuma günü ülkenin tüm camilerinde yılbaşı kutlamasını gayrimeşru
olarak değerlendiren bir hutbe okutuyor. Tüm bunlar ülkenin birliğine,
kardeşliğine mi hizmet eder, yoksa bu ülkenin birliğini, beraberliğini bozmak
isteyen terör odaklarının değirmenine su mu taşır? 
Değerli
milletvekilleri, terörle etkin mücadele için kurumsal yapımızı da akıl ve
mantıkla hızla onarmamız gerekiyor. İnanç odaklı siyaset geleneğinden gelen,
laiklikle sorunu olan kadroların kurduğu koalisyon on dört yıldır ülkeyi
yönetiyor. Dinimiz “İşi ehline ver.” diyerek liyakati överken siyasi İslamcılar
“Aynı menzile yürüyenden, alnı secde görenden zarar gelmez.” diyerek
mensubiyeti, sadakati liyakatin önüne çıkarıyorlar. Ancak, inanç odaklı
siyasetin yapıldığı mahallede sadakatin devlete veya millete olmayacağını her
defasında çok acı bedeller ödeyerek öğreniyoruz. Bu defa da bu mahallenin
ülkeyi yönetmek için oluşturduğu koalisyonun ortaklarından biri diğerine askerî
darbe yapmaya teşebbüs etti; 246 vatandaşımız canını yitirdi, şehit oldu, yüzlerce
insanımız sakat kaldı, gazi oldu. Bu yaşanan felaket, bu ülkeyi bir ve bir
arada tutan en önemli çimentonun laiklik olduğunu bir defa daha gösterdi.
Türkiye’yi bulunduğu coğrafyada yönetmekte başarısız devletlerden ayıran ana
kurumsal sütün laikliktir. Yarın, Orta Doğu’nun başarısız devletleri ligine
düşmemizi engelleyecek olan da yine laiklik ilkesi olacaktır. Terörle etkin
mücadele için sığınacağımız diğer bir mevzi ise güçlü parlamenter rejim,
özgürlükçü demokrasi ve hukukun üstünlüğüdür. Güvenlik-özgürlük dengesinde
terazimiz hukuk olmalıdır. Türkiye’de hukuk maalesef kaybedilmektedir. On dört
yılın sonunda AKP iktidarı ülkeyi, OHAL rejimiyle yönetir hâle getirdi; buna da
yönetilebiliyor denirse. 
Değerli
milletvekilleri, ülke yangın yerine dönmüşken, toplumsal, kurumsal, ekonomik
fay hatları çatırdarken iktidarın tek bir önceliği vardır, o da 2014’ten beri
süren ve ülkeyi içinde bulunduğu bu duruma düşüren hukuksuz fiilî başkanlığı
hukuki hâle getirmek. 
Değerli
milletvekilleri, soruyorum size: Meclisimizin, suçlular yasaya uymazsa yasayı
suçlulara uydurmak gibi bir görevi mi var? Fiilîsinin iki yıldır ülkede yaptığı
tahribat, gerçeği gelirse bu ülkenin ne hâle geleceğini göstermiyor mu? Bize
benzeyen toplumlarda başkanlık sisteminin kutuplaşmayı daha da artıracağını ve
bölünmeyi hızlandıracağını akıl söylüyor, bilim söylüyor, tarih söylüyor.
Bunlara rağmen Hükûmet sözcüsü, dün sarayda yapılan Kabine toplantısından sonra
ülkede yangın her yeri sarmışken hâlâ, başkanlık rejimine geçme çalışmalarının
devam edeceğini müjde gibi söylüyor. Bu sürecin yarattığı ve yaratmaya da devam
edeceği kutuplaşmanın, siyasi belirsizliğin, terörün ve ekonomide süren
yangının üzerine benzin döktüğünü bu iktidar ya görmüyor ya da bu ortamı,
ülkeyi diktatörlüğe sürükleyecek, milletin iradesini tek bir adama teslim
edecek ucube bir başkanlık önerisinin gerekçesi olarak kullanmak istiyor. 
Değerli
milletvekilleri, terörle etkin bir mücadele için güçlü ve kapsayıcı bir
ekonominin kaldıraç gücüne ihtiyacımız var. Oysa Türk ekonomisi çok büyük
sıkıntılar içinde. Yapılan hesap makyajları ve “Yüksek gelirli ülkeler ligine
çıktık.” gibi aslı astarı olmayan söylemler de artık gerçekleri saklayamıyor. 
Bakın,
bugün başkanlık gündemini ve OHAL’i uzatacağınızı açıkladınız, dolar Türk
lirası karşısında yeni bir rekor kırdı, 3 lira 60 kuruşun üzerini gördü.
Şirketler geçen yıldan bilançolarına 130 milyar Türk lirası kur farkı zararı
yazdılar. Ekonomide güven dibe vurmuş, enflasyon hedefi de revize tahminlerin
çok üstüne çıkmış. İş bulma ümidini kaybedenlerle beraber işsiz sayısı 6
milyonu aşmış. Ekonomi, 27 çeyrek sonra ilk kez daralmış. Yatırımcının,
tüketicinin ufku iyice kararmış. Ülkenin Cumhurbaşkanı tulumbada suyun
bittiğini ilan etmiş, Türkiye 2017’de en kırılgan ülke listelerinde Brezilya ve
Güney Afrika’yla beraber başa yerleşmiş. 
Hâl
böyle iken ekonomiyi konuşmuyoruz, Bizans’ın son günlerinde meleklerin
cinsiyetini tartışanların yaptığı gibi demokratik rejimi bitirecek ucube bir
başkanlık sistemiyle vakit geçiriyoruz. Oysa siyaset kurumunun ve iktidarın bu
ülkenin gençlerine aş ve iş sunmak gibi bir yükümlülüğü var. 15-29 yaş
aralığında her gencimizden 30’u ne eğitimde ne işte ne de stajda yani aylak
arkadaşlar. OECD ülkeleri içinde en kötü durumda olan ülke Türkiye. Eğer bu
gençlere aş ve iş sunamazsak, nitelikli eğitim veremezsek, en önemlisi bunlara
bir gelecek umudu sunamazsak küreselleşen terör örgütlerinin adam devşirmeye
çalışacağı umutsuz kitlelere yarın bizim gençlerimiz de eklenecek. 
Değerli
milletvekilleri, günümüzde terör ve terör örgütleriyle hakkıyla mücadele
edebilmek için mutlak surette uluslararası iş birliğine ihtiyacımız var. Başta
komşularımız olmak üzere diğer ülkelerle iyi ilişkiler geliştirmek,
düşmanlarımızı azaltmak, dostlarımızı artırmak zorundayız. Cumhuriyetin yaptığı
ilk işlerden birisi komşularıyla sağlam iş birlikleri kurmak olmuştur. Bunu da
“Yurtta sulh, cihanda sulh.” ilkesiyle taçlandırmıştır. 2011’den bu yana Suriye’de
yaşanan tecrübe, umarım ve dilerim bunun doğruluğunu AKP iktidarına da
göstermiştir. Suriye’de sağlanan ateşkesin Suriye’nin toprak bütünlüğünü
koruyacak kalıcı bir barışa dönmesi Cumhuriyet Halk Partisi olarak bizim de en
büyük dileğimizdir. Türkiye 1952’den bu yana stratejik bir tercihle kendini
Batı blokunda konumlandırmayı tercih etmiştir. Ancak iktidar şimdi bu blokla
kavgaya tutuşmuş görünüyor. Bu gensoruya muhatap olan İçişleri Bakanı daha
geçen yıl 16 Temmuzda bir televizyon kanalında üstüne basa basa “Darbe
girişiminin arkasında Amerika var.” dedi. Türkiye Cumhuriyeti’nin Bakanı
müttefik bir ülke hakkında istihbarata dayanmayan, delili olmayan bir iddiada
bulunmaz. Şimdi soruyorum: Hâlâ neden acil bir NATO zirvesi talep etmiyorsunuz?
Neden orada bildiklerinizi paylaşıp üyelerden yaptırım talep etmiyorsunuz?
Neden İncirlik ve Diyarbakır üslerinin kullanımını gündeme getirmiyorsunuz?
Yoksa bu söylemle yedi düvele karşı mücadele verdiğiniz izlenimini yaratarak
başkanlık sürecine içeride destek mi devşirmeye çalışıyorsunuz? 
Değerli
milletvekilleri, başta NATO olmak üzere üyesi olduğumuz tüm uluslararası
kuruluşların ve müttefiklerimizin teröre karşı bizimle en etkili iş birliğini
yapmalarını talep etmek ve bunun yerine getirilmesini beklemek yaptığımız
ittifakların hukukunun gereğidir, hakkımızdır. Bu ilişkileri iç siyasete
malzeme yapmak ise terörle mücadeleyi zaafa uğratacaktır. 
Değerli
milletvekilleri, bir an önce huzura kavuşmamız, geleceğe güvenle bakmamız için
Hükûmetin acilen bazı adımları atması lazım. Önce Sayın Cumhurbaşkanının 12
Şubat 2015’te Amerika Birleşik Devletleri muhataplarına söylediği şu sözleri
hatırlayalım: “Biz siyasiler ülkemizde işlenen cinayetlerden sorumluyuz.” Bir
aydan kısa bir sürede sadece İstanbul’un bir ilçesinde, Başbakanlık Çalışma
Ofisi’ne çok yakın bir mesafede iki ayrı terör saldırısında 83 insan teröre
kurban verildi. Zafiyet, ihmal, savsaklama nerede bunu tespit edelim. Bunun siyasi
ve idari sorumluluğunu taşıyan makamlar gereğini yapma, istifa etme erdemini
göstersinler. Eğer bu erdem gösterilmeyecekse ve bugün olduğu gibi Sayın
Bakanın suya sabuna dokunmayan konuşmalar yapmaya devam etmesi hâlinde Türkiye
Büyük Millet Meclisinin duruma vaziyet etmesi ve gensoru müessesesini işletmesi
gerekir. 
Gazi
Mustafa Kemal Atatürk başta olmak üzere cumhuriyetin kurucularını, bu ülkenin
millî değerlerini, kuruluş felsefesini, hasılı laik cumhuriyeti tartışma konusu
olmaktan çıkarın; toplumu kutuplaştıran, bölen fay hatlarını kısa vadeli siyasi
çıkarlar için kaşımaktan vazgeçin; sosyal medyada ve havuz medyanızda terör
estiren ak trolleri zapt edin; ülkeyi diktaya sürükleyecek ucube Başkanlık
önerisini Meclisin gündeminden çekin; her alanda fay hatlarını tahkim edecek,
insanları dışlamak yerine herkesi kucaklayacak bir siyaseti benimseyin; başta
terörizmle mücadele olmak üzere işi mutlaka ehline verin; özellikle
istihbaratta, orduda, emniyette ve adalette tarikat ve cemaatlerle yeni
koalisyonlara girmeyin; güvenlik-özgürlük terazisinde dengeyi güçlü parlamenter
rejim, kuvvetler ayrılığına dayanan özgürlükçü demokrasi ve hukukun
üstünlüğüyle sağlayın; hızlı kalkınma sürecini yeniden başlatacak reformları
hızla yapmaya başlayın.
Değerli
milletvekilleri, Hükûmet terörle mücadelede çerçevesini çizdiğim bu adımları
atsın, biz zaten bu konuda destek için açık çek verdik. Gazi Meclisimiz
ülkemizi bu sıkıntılı günlerden hızla çekip çıkarır, bizler de milletimizden
hak edilmiş bir hayır duası alırız.
Bu
vesileyle sözlerimi tamamlarken Genel Kurulu ve bizleri takip eden çok değerli
vatandaşlarımızı bir kez daha saygıyla selamlıyor, sıkıntılı başlayan 2017’nin
milletimize hayırlar getirmesini temenni ediyorum. (CHP sıralarından alkışlar)
BAŞKAN
– Teşekkür ederim Sayın Öztrak. 
Gruplar
adına son söz hakkı Adalet ve Kalkınma Partisi Grubu adına İstanbul
Milletvekili Mehmet Muş’a aittir.
Buyurunuz
Sayın Muş. (AK PARTİ sıralarından alkışlar)
AK
PARTİ GRUBU ADINA MEHMET MUŞ (İstanbul) – Sayın Başkan, değerli milletvekilleri;
sözlerimin başında Fırat Kalkanı Harekâtı’nda ve diğer terör operasyonlarında
şehit olan güvenlik güçlerimize Allah’tan rahmet, yaralılarımıza acil şifalar
diliyorum. Yine, son İstanbul saldırısında yaşamını yitirenlere Allah’tan
rahmet diliyorum, milletimizin başı sağ olsun.
Devlet
ve millet olarak son süreçte terör örgütlerine yönelik çok çetin bir mücadele
yürütmekteyiz. Taşeron terör örgütleri eliyle asimetrik bir saldırı altında
olduğumuz bu süreçte terör örgütlerinin üzerine kararlılıkla gidilmektedir.
Artık terör örgütleri Türkiye’ye karşı saldırıya geçmeden, kaynağında, yani
saklandıkları yerde yok edilmektedir. Lice’de, Cudi’de, Çukurca’da ve daha
birçok yerde, kış şartlarına rağmen, PKK mağaralarına ve inlerine operasyonlar
yapılmaktadır. Sadece PKK’ya değil, ülkemizin ve milletimizin birliğini hedef
alan PYD ve DEAŞ gibi terör örgütlerine yönelik de sınır ötesinde, yani Suriye’de
operasyonlar yürütülmektedir. 
Tekrar
tekrar söylüyoruz: Türkiye için PKK da, PYD de, DEAŞ da, DHKP-C de, FETÖ de yok
edilmesi gereken hain birer terör örgütüdür. Bizim için birinin diğerinden
farkı yoktur. 
Irak’ta
Kandil’in tepesine uçaklarımız bomba yağdırırken Kuzey Suriye’de DEAŞ ve PYD
hedefleri birer birer yok edilmektedir. Amacımız, terörün kökünü kazımak;
hedefimiz -Mecliste birileri bu ifadeden rahatsız olsa da- son terörist yok
olana kadar terörle mücadeleyi sürdürmektir. Bu, Türkiye'nin beka meselesidir;
bu, millî bir meseledir çünkü terör örgütleri doğrudan milletimizin varlığını
tehdit etmekte ve Türkiye Cumhuriyeti’ni ortadan kaldırmaya yönelik faaliyetler
yürütmektedir. Zira, devletimizin başı Sayın Cumhurbaşkanımız teröre karşı
millî seferberlik ilan ederken bu millî bilince işaret etmiştir.
Bakınız,
öyle bir asimetrik saldırıyla karşı karşıyayız ki sanki aynı yerden emir almış
gibi PKK canlı bombayla bir terör eylemi yaparken aynı yöntemlerle, aynı
süreçte DEAŞ eylem yapıyor, FETÖ terör örgütünün uzantıları da bu eylemler
üzerinden Türkiye’ye yönelik algı operasyonları yürütüyor. Sadece şu son süreçteki
terör saldırılarına baktığımızda, bu terör örgütlerinin nasıl ortak
çalıştığını, nasıl bir merkezden yönetildiğini görebiliriz.
Bakınız,
bir yandan DEAŞ canlı bomba eylemleri yaparken, diğer yandan Beşiktaş ve
Kayseri’de PKK canlı bomba saldırıları gerçekleştiriyor. Bundan hemen kısa bir
süre sonra ise FETÖ tarafından Rus Büyükelçisine suikast yapılıyor. Tüm bu
saldırılar, farklı terör örgütlerinin bir yerden emir almışçasına aynı zaman
diliminde Türkiye’ye karşı nasıl ortak hareket ettiğinin açık göstergesidir. Bu
saldırıların arkasında onları yöneten bir akıl olduğu aşikârdır. Bir istikrar
adası olan Türkiye’yi istikrarsızlaştırmak için, küresel ve bölgesel
meselelerden uzak tutmak için, Türkiye’nin yarınlarını karartmak için her türlü
kirli oyunu devreye koyuyorlar. Bakın, bir kez daha üstüne basa basa
söylüyorum; terör örgütü ve onun sözcülüğünü yapanlar taşerondur, onların
efendileri, patronları dışarıdadır, onlar Türkiye'de kaos yaratmak için
kullanılan birer maşadır. 
Değerli
milletvekilleri, tabii, bugün bu gensoru üzerine söz aldım. Burada şu hususu
özellikle ifade etmek istiyorum ki bugün görüşmekte olduğumuz bu gensoru
İçişleri Bakanımıza yönelik “Terörle niye bu kadar etkin mücadele ediyorsun?”
saikiyle hazırlanmış bir gensorudur. Bu gensoruyu verenler istiyorlar ki
Türkiye Cumhuriyeti İçişleri Bakanlığı terörle mücadele etmesin, Türkiye teröre
karşı eli kolu bağlı şekilde otursun ve teröre göz yumsun. Hayır, Türkiye bunu
yapmıyor, yapmayacak, Türkiye teröre teslim olmayacak. Bu gensoru göstermektedir
ki güvenlik güçlerimizin terörle mücadele kapsamında yürüttüğü operasyonlar
sadece terör örgütlerini değil başkalarını da rahatsız etmiştir. Kim rahatsız
olursa olsun, kim terör örgütleri adına sözcülük yaparsa yapsın devletimiz
terörle mücadeledeki kararlılığını sürdürecektir. (AK PARTİ sıralarından
alkışlar)
Bu
gensoru metnine baktığımızda, tutuklanan HDP’li milletvekillerine adli işlemler
uygulanmasıyla ilgili ifadeler görüyoruz. Neticede, bağımsız yargıyla ilgili
hukuki bir konu vardır. Burada yargılama safahatıyla ilgili bir şey
söylemeyeceğim ama siyaseten HDP’nin bir terör örgütü PKK’ya nasıl angaje
olduğunu, nasıl onun kontrolünde olduğunu birkaç örnekle burada hatırlatmak
isterim. Evvela şu hususu öncelikle hatırlatalım: HDP, PKK’yı bir terör örgütü
olarak görmemektedir. PKK’nın yaptığı terör eylemlerinde dahi PKK ismini
vererek kınama yapamamaktadır. Şöyle bir arşivlere baktım, “PKK ve DEAŞ terör
saldırıları sonrası HDP nasıl açıklamalar yapmış, hangi ifadeleri kullanmış?”
diye inceledim. Çok ilginçtir, DEAŞ’ın terör eylemleri sonrası defalarca DEAŞ’ın
ismini zikrederek en ağır ifadeleri kullanan HDP, nedense PKK eylemleri sonrası
PKK’nın ismini kullanmadan bir cümleyle kınama yapmış. Yani saldırıyı yapan
DEAŞ olunca örgüt ismi veren HDP, saldırıyı yapan PKK olunca örgüt ismi
vermekten çekinmiş. Nedense PKK eylemleri sonrası HDP’nin yaptığı açıklamaların
tümünde devlet suçlanmış, dış politika suçlanmış, Hükûmet suçlanmış, siyaset
kurumu suçlanmış fakat eylemi yapan PKK’ya tek söz edilmemiş. Sanki bu insanlar
PKK’nın terör saldırılarında değil de bir doğal afet neticesinde yaşamını
yitirmiş. HDP’ye soruyorum: Söz konusu olan PKK olunca dilinizi mi
yutuyorsunuz? Bu ikiyüzlü yaklaşımı milletimizin takdirine bırakıyorum.
Değerli
milletvekilleri, biliyorsunuz, gerek Avrupa Birliği gerekse Amerika Birleşik
Devletleri başta olmak üzere dünyanın hemen hemen tüm demokratik ülkelerinde
PKK, terör örgütü listesinde yer almaktadır. Yani teröre örtülü destek veren
bazı Batılı ülkeler bile PKK vahşetinin bir terör örgütü olduğunu, bir terör
olduğunu kabul etmiştir ama Türkiye'de siyaset yapan HDP’nin eş başkanlarına ve
sözcülerine baktığımızda tam tersi bir tabloyu görüyoruz. Bakın, şu an tutuklu
bulanan HDP’li Hakkâri milletvekili PKK’yla ilgili nasıl bir tanımlama yapmış?
“PKK, Türkiye’yi ve Orta Doğu’yu güller bahçesine çevirmek için ortaya çıkmış
barış ve halk hareketidir.” 27 Temmuz 2015 tarihinde söylüyor bunu. HDP
milletvekilinin “güller bahçesinden” kastı bombalar, mayınlar, silahlar olsa
gerek çünkü PKK’nın tek bir amacı var, o da Türkiye’yi gül bahçesine değil kan
gölüne çevirmek. Bu nasıl bir aymazlıktır, bu nasıl bir gözü dönmüşlüktür, bu
nasıl bir ihanettir? Yine bunu da milletimizin takdirine bırakıyorum.
Keza
HDP Eş Başkanı Selahattin Demirtaş daha birkaç ay önce aynen şöyle demiş: “Biz
PKK’yı terör örgütü olarak tanımlamıyoruz.” Yine, HDP Eş Başkanı Figen
Yüksekdağ da aynen şunu söylüyor: “PKK’nın yaptığı terör değil.” Yani, Figen
Yüksekdağ şunu mu söylemek istiyor: Çocukları, sivilleri, güvenlik güçlerini
katletmek terör değildir. Allah aşkına siz kimi kandırıyorsunuz? Siz kime
hizmet ediyorsunuz, kimi aklamaya çalışıyorsunuz? 
Şimdi,
HDP Grubuna soruyorum: Eş başkanlarının ve sözcülerinin terörü öven bu
ifadelerine katılıyorlar mı, katılmıyorlar mı? Yani, PKK’nın çocuklarımızı,
güvenlik güçlerimizi şehit etmesine tıpkı Figen Yüksekdağ gibi “Terör eylemi
değil.” diyorlar mı? Tabii, ben HDP’nin bu anlamda bir cevap verebileceğini hiç
zannetmiyorum. Neden biliyor musunuz? Çünkü, daha geçtiğimiz ay, grup başkan
vekilleri “Bizim PKK’yı eleştirme yetkimiz yok.” minvalinde bir ifadeyi bu
Meclis çatısı altında kullanmıştır. Soruyorum: Devleti eleştirme hakkınız var,
Hükûmeti eleştirme hakkınız var ama terör örgütü PKK’yı eleştirme hakkınız yok,
öyle mi? 
Yine,
HDP sözcüsü, PKK’nın terör eylemi sonrası HDP’ye yapılan operasyonlarla ilgili
aynen şu ifadeleri kullanıyor: “Ankara, İstanbul, Adana, Manisa, Mardin ve
Mersin’de HDP’ye operasyon yaparak ölümlerin bitirilmesi değil, şiddetin
körüklenmesi mi hedefleniyor?” Aslında HDP sözcüsü şunu ima ediyor: “Siz terör
eylemleriyle iltisakı olan HDP’lilere operasyon yaptıkça PKK da terör
eylemeleri yapacak.” Esasen bu sözler HDP’nin bir PKK aygıtı olduğunun bizzat
kendi sözcüleri tarafından ikrarıdır. Yani, HDP sözcüsü HDP ile PKK’yı bizzat
kendisi eş tutmakta ve bu ülkeyi PKK terörüyle tehdit etmektedir. Biz bu
tehditlere şimdiye kadar pabuç bırakmadık, bundan sonra da bırakmayız. Kimse
arkasına terör örgütünü alarak bu milleti de tehdit edemez.
Değerli
milletvekilleri, Allah aşkına, soruyorum: Dünyanın hangi demokratik ülkesinde
bu kadar terörle iç içe geçmiş bir siyasi partiye müsamaha gösterilir? HDP gibi
bir siyasi parti Avrupa’nın herhangi bir ülkesinde faaliyet gösterilmiş olsa
idi bakın bir değil yüz kere adli soruşturmalara konu edilirdi. Avrupa’daki
örneklere baktığımızda bu sonucu görüyoruz, birazdan tek tek sıralayacağım. 
Biliyorsunuz,
İspanya’da Batasuna adlı bir siyasi parti ETA terör örgütünün siyasi
temsilciğini yapıyordu. İspanya yargı makamları bu partinin terör ve şiddetle
ilişkisi olduğuna dair karar verdi. Daha sonra parti yöneticileri sürekli
buradan, AİHM’den örnekler verilir, AİHM’e götürdüler bu başvuruyu ve AİHM
İspanya yargı makamlarının Batasuna’yla ilgili verdiği kararı onayladı.
AİHM’in
vermiş olduğu karara dayanarak birkaç hususu HDP’yle mukayese ederek sizlerin
dikkatine sunmak istiyorum. Bakın, AİHM kararında, Batasunalı belediyelerin
bazı pankartlar ve çizimlerle terör örgütü ETA’ya destek verdiği ve bunun suç
olduğu ifade edilmiş ve bu AİHM tarafından da kabul edilmiş. Bizdeki HDP’li
belediyelere bakacak olursak, HDP’li belediyelerin araçlarından ve binalarından
mühimmat çıktığını görürsünüz. Yine, HDP’li Suruç Belediyesinin terörist adına
hark açtığını görürsünüz.
AİHM’in
Batasuna kararında, şiddet çağrısı ve terör ile siyaset arasında görevlerin
kasten paylaşılması vurgusunun suç olduğu ifade ediliyor. HDP’ye baktığımızda,
daha önce de burada ifade ettiğim gibi, HDP eş başkanlarının PKK’yı terör
örgütü olarak görmediklerine ilişkin beyanları ortadadır.
Biliyorsunuz,
değerli milletvekilleri, HDP’den önce faaliyet gösteren DTP vardı, onun bir
genel başkanı vardı, şu an Kandil’de olan Nurettin Demirtaş. Bırakın terörist
fotoğrafı asmayı, siz Kandil’e eski genel başkanınızı terörist olarak
gönderiyorsunuz. Bunu nasıl izah edeceksiniz?
Yine,
AİHM’in kararında, ETA teröristine destek gösterisi suç olarak kabul edilmiş.
HDP’ye baktığımızda, terörist cenazelerinde boy gösterdiklerini, hatta bu
teröristleri kahraman gibi lanse ettiklerini görürsünüz. O kadar ileriye
gidiyorlar ki onları -tırnak içinde söylüyorum- şehit olarak ifade ediyorlar. 
AİHM
kararında, Batasuna’nın ETA için sokağa çıkma çağrısı yapması suç olarak
gösterilmiş. HDP’ye baktığımızda 6-7 Ekim olayları öncesinde bizzat HDP MYK’sının
sokağa nasıl çağrı yaptığını hepimiz biliyoruz. Sonraki süreçte de HDP
sözcülerinin sokağı karıştırmak için neler söylediği tüm kamuoyunun malumudur.
Bakın,
bugün, çok defa atıf yapılan AB ülkelerinin çoğunda terörle mücadeleye yönelik
çok sert yaptırımların olduğu yasalar mevcuttur. İngiltere’de 1974 yılında IRA
terör örgütüne yönelik terörle mücadele yasası çıkarılıyor. Bu yasayla,
herhangi bir adli makam kararı olmadan terörle ilgili şüpheli görülen kişilere
yönelik içişleri bakanlığının tasarrufuyla yirmi sekiz güne kadar gözaltı
işlemleri uygulanabiliyor, bu süre yargı kararıyla kırk beş güne kadar
çıkarılabiliyor. İçişleri bakanına ve polise sadece şüphe unsuru oluşması
kaydıyla her türlü temel hak ve hürriyeti kısıtlama yetkisi veriliyor. İçişleri
bakanı, terörizme karıştığına inandığı ulusal ve uluslararası örgütleri
terörist örgüt ilan etme yetkisine sahip. Terör örgütüne aidiyet veya terör
örgütüne davet suç olarak tanımlanmıştır. Terör örgütü üyesi veya destekçisi
olduğu şüphesini uyandıracak şekilde giyinmek, bu örgütlerin simgelerini
taşımak veya göstermek suç olarak kabul edilmiştir. Terör örgütü ilan edilip
edilmediğine bakılmaksızın terörle ilgili finansman sağlamak veya para
toplamak, terör amaçlı bilgi toplamak ayrıca suç olarak kabul edilmiştir. Bu
yasaya göre, terörü teşvik eden ve kışkırtan örgütler teröre karışan örgütler
olarak kabul edilmiştir. Yasaya göre, terör eylemleri işlenmesine ilişkin her
türlü eylemi hangi seviyede olursa olsun idare edenler suçlu sayılmaktadır. 
Değerli
milletvekilleri, yine pek çok örneğin verildiği Fransa’daki OHAL uygulamalarına
biraz bakalım. Bakınız, OHAL uygulamalarında makul şüphe gerekçesiyle bir
kanıta gerek duyulmadan aramalar yapılabiliyor. Terör propagandası yapan
internet siteleri ve sosyal medya ağları engellenebiliyor. Tüm gösteri ve
yürüyüşler engellenebiliyor. Kamu düzenini bozacak dernek ve organizasyonlar
kapatılabiliyor. Güvenlik tehdidi oluşturduğu düşünülenlerin sıralandığı “S”
dosyasındaki isimler ev hapsinde tutulabiliyor, iletişimlerinin kesilmesine ve
gerektiğinde bu kişilere elektronik kelepçe takılmasına imkân tanınıyor. 
Şimdi,
bu örneklere baktığımızda şunu görüyoruz: Avrupa, kendi güvenliği söz konusu
olduğunda ve terör tehdidiyle karşı karşıya kaldığında her türlü tedbiri almaktan
geri durmuyor ama söz konusu olan Türkiye olduğunda insan hakları ve evrensel
hukuku hatırlatıyor. Tabii, bizde de terörle mücadele adına atılan adımlara AB
hukukuna vurgu yaparak karşı çıkan siyasetçiler var. Şimdi onlara hatırlatmak
istiyorum: Az önce saydığım tüm bu tedbirler, AB ülkelerinde uygulanan
tedbirlerdir.
Değerli
milletvekilleri, bakın, bu Parlamento içerisinde bulunan gene milletvekiliniz
ve aynı zamanda genel başkan yardımcınız açık bir şekilde DHKP-C terör örgütüne
teşekkür ediyor. DHKP-C kim? Mart sonunda makamında Savcı Mehmet Kiraz’ı şehit
eden terör örgütü. Olay şöyle: Adana'da HDP binasına saldırı yapılıyor,
sonrasında Hükûmet bunun DHKP-C’li teröristler tarafından yapıldığını açıklıyor
fakat milletvekilleri ve aynı zamanda genel başkan yardımcıları aynen şu
ifadeleri kullanıyor 22 Mayısta: “DHKP-C bizim asla düşünmediğimiz bir
adrestir. Kendileri de açıklama yapmıştır. Bize desteklerini ifade
etmişlerdir.” Yani, terör örgütü DHKP-C onlara desteklerini ifade ediyor.
“Kendilerine teşekkür ediyoruz.” Bunu HDP’nin genel başkan yardımcısı söylüyor
22 Mayısta, 7 Haziran seçimlerinin öncesinde. Keza, aynı partinin Eş
Başkanının, Figen Yüksekdağ’ın MLKP üyesi olduğuna dair yargı kararı mevcuttur.
Tüm bunlar münferit olaylar mıdır değerli milletvekilleri, bu saydıklarımın
hepsi? Elbette değildir. 
Bir
parti düşünün ki her türlü terör örgütüyle iltisakı ortaya çıkmış vaziyette,
hatta bu partinin eş başkanı sırtlarını terör örgütüne dayadıklarını bizzat
kabul etmiş durumda. Şimdi, durum bu iken neyin gensorusunu hangi yüzle
veriyorsunuz, onu anlayabilmiş değilim, açık söyleyeyim bunu. 
“Belediyelere
neden kayyum atanıyor?” yine önergede geçen ifadelerden. Şimdiye kadar saydığım
sebepleri ve burada uzun uzun daha fazla anlatmaya gerek duymayacağım pek çok
sebebin yanında, tüm kamuoyu HDP'li belediyelerin PKK'ya finansman sağladığını,
eylemler için araçlarını tahsis ettiğini, mühimmat deposu verdiğini, PKK
sempatizanlarını işe aldığını gayet iyi biliyor. Tüm bunlar ulu orta duruyor.
Şimdi, terörle bu kadar iç içe geçmiş bir yapıya yönelik adli makamlar harekete
geçince bir kaşık suda fırtına koparılıyor. Dokunulmazlığın kaldırılması
tartışmaları başladığında “Dokunulmazlığımız kalksın.” diye dilekçe verenler iş
ciddiye binince çark etti. Ne diyordu Figen Yüksekdağ? “Sıkıysa gelin.” Peki,
Demirtaş ne diyordu? “Bizi yargılamaya güçleri yetmeyecek. Kim kimi
yargılayacak göreceğiz. Bu işi ‘Tereyağından kıl çeker gibi yaparız.’ diye
düşünüyorlarsa yanılıyorlar. Biz her türlü hazırlığımızı yaptık, her şeye hazırlıklıyız.”
17 Nisan 2016… Demokrasilerde ve hukuk devletlerinde kimse suçtan muaf
değildir, kimse “Ben mahkemeye gitmem.” diyemez. Sonuçta ne oldu? “Tıpış tıpış
gitmeyeceğiz.” diyen Demirtaş ve milletvekilleri tıpış tıpış yargı önüne
çıkartıldılar. (AK PARTİ sıralarından alkışlar) 
Bundan
sonrası yasama ya da yürütmenin değil, mahkemelerin işidir. Herkes hukukun
verdiği kararı beklemek zorundadır. Ama siyaseten şunu söylemek istiyorum: HDP,
PKK’yla arasına mesafe koymak yerine milletle arasına mesafe koymuştur. HDP,
Türkiye partisi olmak yerine PKK’nın partisi olmayı tercih etmiştir. HDP, bir
yandan PKK’yı savunarak diğer yandan sürekli barış ve kardeşlik diyerek barış
kelimesini bile kirletmeye yeltenmiştir. HDP, demokrasiye değil, şiddete ve
sokağa çağrı yapmıştır.
Değerli
milletvekilleri, PKK, Türk, Kürt, Laz, Çerkez, Arap demeden bu milletin
tamamını yok etmeye çalışan eli kanlı bir terör örgütüdür. Bebek katili PKK bu
milletin düşmanıdır. PKK sadece Türkiye'de çocukları öldüren ve katliam yapan
bir terör örgütü değil, aynı zamanda Suriye’deki koluda diğer etnik grupları
yok etmeye çalışan bir kanlı terör örgütüdür. Suriye’nin Amûde bölgesinde PYD’nin
kendisi gibi düşünmeyen Kürtlere nasıl katliam yapıldığı tüm dünya tarafından
görülmüştür. Amûde’de PYD’li teröristler Kürt çocuklarını katletmiştir. Bakın,
bunların adı “PKK” da olsa, “PYD” de olsa aynı vahşeti uygulamaktadırlar. İşte
Amûde’de yani hani Diyarbakır’da Yasin Börü’nün cenazesinde işkence yapmışlardı
ya, arabayla üzerinden geçmişlerdi, aynısını, Amûde’de 5 yaşındaki bir kız
çocuğunu katletmiş, diğerini de arabayla ezmişlerdi. İşte bunlar böyle
insanlıktan çıkmış mahlûkâtlardır. 
Yine,
Türkiye'de doğu ve güneydoğu illerimizde partimiz yöneticilerine yönelik siyasi
suikastlar gerçekleştiren PKK ve onun yandaşlarıdır.
(Mikrofon
otomatik cihaz tarafından kapatıldı)
MEHMET
MUŞ (Devamla) – Sayın Başkan, toparlamam için bir dakika verir misiniz?
BAŞKAN
– Buyurunuz, bir dakika veriyorum Sayın Muş.
MEHMET
MUŞ (Devamla) – Terör saldırılarıyla sivilleri ve emniyet güçlerini katleden
caniler terör örgütü PKK mensupları ve onları himaye eden siyasi
temsilcileridir. Buradan bir kez daha PKK, DEAŞ, FETÖ ve diğer tüm terör
örgütlerini kınadığımızı, lanetlediğimizi ve köklerini kazıyacağımızı ifade
etmek istiyorum.
Ve
tüm bu sebeplerden dolayı, İçişleri Bakanımız hakkında verilen bu gensorunun
aleyhinde olacağımızı, AK PARTİ Grubu olarak kararlı bir şekilde Hükûmetimizin
arkasında olacağımızı ve Sayın Başbakanımızın ifade ettiği gibi, bu terörü
Türkiye'nin gündeminden çıkaracağımızı ifade ediyor, gensorunun aleyhinde oy
kullanacağımızı bilgilerinize sunuyorum.
Genel
Kurulu saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Muş.
Sayın
Kerestecioğlu…
FİLİZ
KERESTECİOĞLU DEMİR (İstanbul) – Örnek vermeme gerek var mı bilmiyorum ama
zaten bütün konuşma HDP’den ibaretti.
BAŞKAN
– Buyurunuz Sayın Kerestecioğlu.
İki
dakika süreyle söz veriyorum.
VI.- SATAŞMALARA İLİŞKİN KONUŞMALAR (Devam)
7.- İstanbul Milletvekili Filiz
Kerestecioğlu Demir’in, İstanbul Milletvekili Mehmet Muş’un (11/14) esas
numaralı Gensoru Önergesi üzerinde AK PARTİ Grubu adına yaptığı konuşması
sırasında Halkların Demokratik Partisine sataşması nedeniyle konuşması
FİLİZ
KERESTECİOĞLU DEMİR (İstanbul) – Sayın Başkan, değerli milletvekilleri; aslında
bütün bir konuşma boyunca bir acziyeti izledik. 
SABRİ
ÖZTÜRK (Giresun) – Gerçekler acıdır, acı.
FİLİZ
KERESTECİOĞLU DEMİR (Devamla) – Yani şöyle demek istiyorum ben: Gensoru
İçişleri Bakanı hakkında verildi ama biz istifa ediyoruz. Yani gerçekten
denebilecek tek söz budur Sayın Mehmet Muş. 
Ayrıca,
kullandığınız sözlerle ilgili olarak tutanakları inceleyip yasal yollara da
başvuracağımızı ifade etmek isterim çünkü zaten aslında 1990’lardan beri bu
ülkenin politikasını çok iyi özümsemişsiniz ve aynı şeyi siz de
sürdürüyorsunuz, aynı siyaseti sürdürüyorsunuz. Bu ülkede hesap vermiyorsunuz,
bu ülkede barışın kalıcı tesisini sağlayamamış ve bunca can kaybından sorumlu
bir iktidar olarak ve bu iktidarın İçişleri Bakanıyla ilgili verilmiş bir
önergeyle ilgili olarak da bütün konuşmanız boyunca, maalesef, sadece HDP
konuşuyorsunuz. 
UĞUR
AYDEMİR (Manisa) – Ya, bir defa PKK’yı lanetleyin.
FİLİZ
KERESTECİOĞLU DEMİR (Devamla) – Konuşmaya da devam edeceksiniz, devam edin ama
bunu defalarca bu kürsüden ifade ettim…
MEHMET
MUŞ (İstanbul) – Sataşmalarıma cevap verin Sayın Kerestecioğlu, sataşmalarıma
cevap verin.
FİLİZ
KERESTECİOĞLU DEMİR (Devamla) – …ister “PKK” deyin ister “FETÖ” deyin ister
“IŞİD” deyin ister “DHKP-C” deyin, ne diyorsanız deyin, hangi kokteylleri
yapıyorsanız yapın, on dört yıldır siz iktidardasınız, biz değiliz; biz
olsaydık istifa ederdik.
Saygılar
sunuyorum. (HDP sıralarından alkışlar)
BAŞKAN
– Teşekkür ederim Sayın Kerestecioğlu.
X.- GENSORU (Devam)
A) Ön Görüşmeler (Devam)
1.- HDP Grubu adına, Grup Başkan Vekilleri
İstanbul Milletvekili Filiz Kerestecioğlu Demir ve Muş Milletvekili Ahmet
Yıldırım’ın, belediyelere kayyum ataması uygulaması ve eş başkanlar ile
milletvekillerinin tutuklanması nedeniyle gerçekleştiği iddia edilen hak
ihlallerinde ve artan terör olayları sebebiyle meydana gelen ölümlerde
sorumluluğu bulunduğu iddiasıyla İçişleri Bakanı Süleyman Soylu hakkında
gensoru açılmasına ilişkin önergesi (11/14) (Devam)
BAŞKAN
– Siyasi parti grupları adına yapılan konuşmalar sona ermiştir. 
Şimdi
Hükûmete söz vereceğim.
Hükûmet
adına İçişleri Bakanı Süleyman Soylu.
Buyurunuz
Sayın Bakan. (AK PARTİ sıralarından alkışlar) 
Sayın
Bakan, süreniz yirmi dakikadır.
İÇİŞLERİ
BAKANI SÜLEYMAN SOYLU (Trabzon) – Sayın Başkan, çok değerli milletvekilleri;
yüce heyetinizi saygılarımla selamlıyorum. HDP milletvekilleri tarafından
İçişleri Bakanlığı hakkında verilen gensoru önergesine ilişkin olarak şahsım ve
Hükûmetimiz adına söz almış bulunuyorum. 
Saygıdeğer
milletvekillerim, üzerinde yaşadığımız Anadolu toprakları ve komşu olduğu Orta
Doğu coğrafyası binlerce yıldır savaşlara, çatışmalara sahne olmuş ve bu
karakterini bu yüzyıla kadar sürdüregelmiştir. Anadolu’muz, geçiş yollarının,
enerji koridorlarının, su kaynaklarının üzerinde olması, Orta Doğu’ya komşu
bulunması neticesinde sadece coğrafi değil, birçok siyasi hesabın da ortasında
yer almıştır. 1960’tan başlayan ihtilaller de, 1980 öncesindeki anarşi ve terör
de bu çatışma süreci içinde yer almaktadır. Darbe zihniyetinin yöneticileri
çıkardıkları anayasalarla vesayetçi anlayışlarını kurumsallaştırmayı belli
oranda başarabilmişlerdir. Terörü yöneten odaklar ise 1978’den itibaren PKK
eliyle terörü kurumsallaştırmaya ve araçsallaştırmaya çalışmışlardır. Türkiye’de
gerçekleşen darbelerin hiçbirisinin dışarıdan bağımsız gerçekleşmediği
yıllardır çeşitli bilgilerle net olarak ortaya konulmuştur. Tıpkı bunun gibi,
PKK’nın da dışarıdan ciddi destek aldığı, para, silah ve yardım aldığı, Türkiye
içinde ve Orta Doğu’da bir araç olarak kullanıldığı bilinmektedir. Dolayısıyla,
Türkiye’nin terörle mücadele sürecini sadece içerideki basit bir silahlı
çeteyle mücadele olarak görmek ciddi bir tespit hatasıdır. Türkiye’nin terörle
mücadelesi aslında küresel güçlerle, terörü araç olarak kullanan ve -bazılarının
hazzetmediği bir terim olacak ama- bir üst akla karşı verilen bir mücadeledir.
Türkiye’ye karşı PKK, FETÖ, DEAŞ ve aşırı örgütler eliyle bu mücadeleyi
yürütenlerin birinci amacı, Türkiye’yi bölmek, en azından gücünü azaltmak, Orta
Doğu’da ekonomisiyle, kültürüyle, millî birliğiyle, kardeşliğiyle ayakta
durabilen, gelişen bir Türkiye’ye engel olmaktır. Türkiye’nin geliştiği veya
gelişmeye başladığı ve bunun kaydolduğu dönemlerde terörün, iç çatışma
girişimlerinin tırmanması bunun en açık göstergesidir. 
Çok
basit bir örnek vermek isterim. Sayın Başbakanımız da burada, o tarihleri
kendisi de çok net bir şekilde kürsülerden, televizyon ekranlarından defalarca
ifade etti. 3 Mayıs 2013, Sinop Nükleer Santrali yapım sözleşmesi imzalandı,
bedeli 22 milyar dolar. Yine, 3 Mayıs 2013’te üçüncü havalimanı ihalesi
yapıldı, bedeli daha sonraki katkılarıyla beraber 25 milyar euro. 14 Mayıs 2013’te
IMF borcu bitiriliyor. Mayıs 2013 itibarıyla borçlanma faizi tarihin en düşük
seviyesinde, oran yüzde 4,5. Peki, bunun sonunda ne oluyor? 11 Mayısta Reyhanlı
saldırısı gerçekleşiyor, 28 Mayıs 2013’te de Gezi olayları başlıyor. 
Şimdi,
tekrar bir tarih söyleyeyim. Rusya’yla yakınlaşmaya başlıyoruz. Coğrafyamızdaki
en önemli adımlardan birisi olarak nitelendiriliyor ama ne zaman bu yakınlaşma
başlıyor ve bölgesel sürecin, barışın, büyük bir adımın gerçekleşmesi için
önemli bir safha gelişiyor ve Türkiye’de 15 Temmuz darbe girişimi
gerçekleşiyor. Yetmiyor -aradaki süreci çok anlatmaya gerek yok- en son, Sayın
Dışişleri Bakanımızın Moskova’da olduğu tarihte Rus Büyükelçisi Karlov Türkiye’de
katlediliyor. Yine ifade etmek isterim ki, şu 4 olay yani burada muhalefet
partisi sözcülerinin de değerlendirdiği 4 olay yani İstanbul Beşiktaş
stadyumundan başlayan ve ardından hemen Kayseri’de, daha sonra Rus Büyükelçisi
Karlov’un katledilmesi ve yine, ardından, en son, İstanbul’da 2016’yı 2017’ye
bağlayan gecede ve 2017’nin hemen ilk saatlerinde, 01.15’te gerçekleşen olay
da, ifade etmek istiyorum ki bu 4 olay da çok profesyonelce hazırlanmış,
içeriyi bilmeyen, dışarıyı bilmeyen, her hattını bir şekilde hesap edemeyen bir
anlayışın gerçekleştiremeyeceği, biraz önce bahsettiğim Sinop nükleer
santraliyle bir şekilde ilişkilendirebileceğimiz, üçüncü havalimanıyla
ilişkilendirebileceğimiz, Yavuz Sultan Selim Köprüsü’yle
ilişkilendirebileceğimiz Türkiye’nin bir sürecini daha bertaraf etmek üzere
gerçekleştirilmiş olaylar dizisidir.
Şunu
ifade etmek isterim: Terörün kullanımındaki bir amaç gelişmeyi engellemekse,
bir amaç da Türkiye’nin kardeşliğinin, medeniyet birikiminin, bir arada yaşama
kültürünün bu gönül coğrafyasına ve dünyaya umut vermesinin engellenmesidir.
2002’den itibaren sadece altyapısıyla değil demokratik gelişim noktasında da
önemli adımlara imza atan Türkiye, biraz önce bahsettiğim darbelerin
kurumsallaşma kalıntılarından büyük ölçüde kurtulmuş ve yeni anayasa önerisiyle
birlikte bu süreci yüce Meclisimizin ve aziz milletimizin takdirine, kararına
ve iradesine arz etmiştir. PKK ve onunla aynı çizgide buluşan FETÖ, PKK’nın
uzantıları, KCK, YPG, sınırımızın dışında gelişen ama önemli hedefleri içinde
yer aldığımız DEAŞ terör örgütü de ülkemizin bu gelişmesine karşı küresel
güçlerin sahaya sürdükleri son argümanlardır.
Terör
çeşitlenmiştir, terörizm çeşitlenmiştir, terörün mücadele alanları, eylem
türleri çeşitlenmiştir ancak bilinmelidir ki Türkiye eski Türkiye değildir.
Türkiye, bugün, her alanda ve her anlamda… İfade etmek istiyorum ki 1699
Karlofça bizim gerilemeye başladığımız dönemdir, 21’inci yüzyılın ilk yılından
itibaren, 2002 yılından itibaren de Türkiye bu tarihini ters yüz etmiştir ve
Allah’a şükürler olsun, birçok saldırıyla karşı karşıyayız ama Türkiye’ye bunu
onurla söyleyebiliriz ki Türkiye, Karlofça’dan itibaren son üç yüz yılının en
güçlü dönemindedir, en güçlü anındadır ve en güçlü zeminindedir. (AK PARTİ
sıralarından alkışlar) Ekonomisi güçlenmiştir, siyasi istikrarı ve iradesi
güçlenmiştir, demokrasisi güçlenmiştir, güvenlik kapasitesi ve teknolojisi de
güçlenmiştir.
İBRAHİM
ÖZDİŞ (Adana) – Onun için, olağanüstü hâlle idare ediliyor, değil mi? 
İÇİŞLERİ
BAKANI SÜLEYMAN SOYLU (Devamla) - Vallahi, Türkiye'nin güçlü olmasından endişe
duyanları da bu Meclis çatısı altında nasıl değerlendirmek lazım, onu
bilmiyorum. (AK PARTİ sıralarından alkışlar) 
HAYDAR
AKAR (Kocaeli) – Güçlü bir ülkede bu kadar insan ölmez. Güçlü bir hükûmet bu
kadar borçlanmaz. 
İÇİŞLERİ
BAKANI SÜLEYMAN SOYLU (Devamla) - Hepimiz Türkiye'nin güçlü olmasından mutlu
olalım. 
HAYDAR
AKAR (Kocaeli) – Biz, güçlü olmaktan gurur duyarız ama yalanlarla değil, gerçek
güçle. 
İBRAHİM
ÖZDİŞ (Adana) – Güçlülüğümüzün ölçüsü OHAL mi? 
İÇİŞLERİ
BAKANI SÜLEYMAN SOYLU (Devamla) - Hepimizin Türkiye'nin eksiklerinin ortadan
kaldırılmasından mutlu olalım. 
Artık,
patlayan bombalarla, günübirlik kur hareketleriyle…
HAYDAR
AKAR (Kocaeli) – Ya, siz ne iş yapıyorsunuz o zaman? Bunları niye anlatıyorsun?

İÇİŞLERİ
BAKANI SÜLEYMAN SOYLU (Devamla) - … siyasi istikrarı sarsılan, koalisyonlarla
felç edilen bir Türkiye yoktur. Türkiye, 21’inci asrın vebası olan terörle
mücadelesinde bugün, hiç olmadığı kadar kararlıdır, güçlüdür ve sona
yaklaşmıştır. 
LEVENT
GÖK (Ankara) – İnşallah sona yaklaşmıştır, samimi söylüyorum, inşallah. Ne
zaman “son” desen patlama oluyor. 
İÇİŞLERİ
BAKANI SÜLEYMAN SOYLU (Devamla) - Sayın Başkan ve kıymetli milletvekilleri;
gensoru metninde belediyelere yapılan görevlendirmelere ilişkin eleştirilere
yer verilmiştir. İzninizle, bu noktada yüce Meclisimizi ve milletvekillerimizi
bilgilendirmek isterim. Öncelikle, bu uygulamanın hukuki dayanağından
bahsedeyim: Belediye başkanı ya da başkan vekili görevlendirme işlemleri
Belediye Kanunu’nun 45’inci maddesinin verdiği yetki çerçevesinde
gerçekleştirilmektedir. Belediye Kanunu’nun söz konusu maddesi sadece terör
suçları nedeniyle görevden uzaklaştırılan ya da tutuklanan belediye başkanları
yerine görevlendirmeyi sağlamaktadır. Uygulama örneği olarak söylemek isterim:
Mesela, terör suçları dışında bu yetkiyi vermediği için yolsuzluk yaptıkları
müfettişlerce ve mahkemelerce belirlendiği için görevden alınan Karakoçan ve
Digor Belediye Başkanları için Bakanlığımızda böyle bir görevlendirme
yapılmamıştır. Halihazırdaki başkan vekillerini belediye meclisleri kendileri
seçmiştir. Şu ana kadar 9 il, 45 ilçe, 9 belde olmak üzere toplam 63 belediye
başkanı PKK ve FETÖ terör örgütleriyle ilişkisi nedeniyle görevden alınmıştır.
Bu 63 belediyenin tamamına görevlendirme yapılmış ve belediye hizmetleri
aksamadan sürdürülmektedir. Ayrıca, 154 meclis üyesi de aynı sebepten görevden
alınmıştır. Görevden alınan bu kişilerden 42 belediye başkanı ve 95 meclis
üyesi adli makamlarca tutuklanmıştır. Bu tutuklamalara kaynaklık eden
olaylardan ve denetim raporlarına girmiş bulgulardan bazı örnekleri de burada
paylaşmak isterim:
Van
Büyükşehir Belediyesi VASKİ Genel Müdürlüğü Destek Hizmetleri Daire
Başkanlığına kayıtlı görevli hizmet aracı. Yani biz bu belediyeleri niçin
görevden aldık ve niçin bu belediyeler şu anda geçici görevlendirdiğimiz
kişiler tarafından idare ediliyorlar? 15 Haziran 2016 tarihinde silahlı
çatışmaya karışmış, araçtaki 3 terörist etkisiz hâle getirilmiş, yapılan arama
sonucu araçta 1 adet Kaleşnikof marka otomatik tüfek, 2 adet el bombası, 1 adet
roketatar.
ORHAN
DELİGÖZ (Erzurum) – Makam aracı bu, makam!
BÜLENT
TURAN (Çanakkale) – Şu tarafa gösterin Sayın Bakanım.
İÇİŞLERİ
BAKANI SÜLEYMAN SOYLU (Devamla) – Van Büyükşehir Belediyesi.
OSMAN
AŞKIN BAK (Rize) – Su mu bağlayacaklardı?
İÇİŞLERİ
BAKANI SÜLEYMAN SOYLU (Devamla) – Evet, şunu Meclisin görmesini istiyorum.
Yine
devam edeceğim…
FİLİZ
KERESTECİOĞLU DEMİR (İstanbul) – Mahkeme kurdunuz herhâlde orada? Yargıladınız
herkesi, bitti.
OSMAN
AŞKIN BAK (Rize) – Su arızası mı vardı Sayın Bakanım?
İÇİŞLERİ
BAKANI SÜLEYMAN SOYLU (Devamla) – Aslında daha önemlisi var.
FİLİZ
KERESTECİOĞLU DEMİR (İstanbul) – Gültan Kışanak’ı da yargıladınız, Ahmet Türk’ü
de…
İÇİŞLERİ
BAKANI SÜLEYMAN SOYLU (Devamla) – Şurası bir silah deposu değil, çok kıymetli
milletvekillerimiz, burası bir silah deposu değil, burası Mardin Dargeçit
Belediyesine ait bir traktörde ele geçirilen malzeme listesi, oldukça uzun,
teker teker saymıyorum, sadece birkaç örnek vereyim: 7 adet roketatar, 5 adet
Kaleşnikof, 1 adet Kanas.
Biraz
önce melek yüzlüydünüz hanımefendi, niye nefret dolu bakışlarla bana
bakıyorsunuz? (AK PARTİ sıralarından alkışlar)
FİLİZ
KERESTECİOĞLU DEMİR (İstanbul) – Yine öyleyim beyefendi, yine öyleyim
beyefendi.
İÇİŞLERİ
BAKANI SÜLEYMAN SOYLU (Devamla) - Ben sadece terörü ifade ediyorum, terörü
ifade ediyorum. 
FİLİZ
KERESTECİOĞLU DEMİR (İstanbul) – Bu ülkede yüzlerce insan sizin Bakanlığınızda
öldü, benim değil.
İÇİŞLERİ
BAKANI SÜLEYMAN SOYLU (Devamla) – Ve 24 antitank roket mermisi, 7 adet el
bombası… (AK PARTİ sıralarından gürültüler) 
FİLİZ
KERESTECİOĞLU DEMİR (İstanbul) – Siz hiçbir zaman melek yüzlü bile olmadınız.
HARUN
KARACA (İstanbul) – Gerçeklerle yüzleşeceksiniz.
FİLİZ
KERESTECİOĞLU DEMİR (İstanbul) – Sizin yüzünüzü çok kez gördük. 
İÇİŞLERİ
BAKANI SÜLEYMAN SOYLU (Devamla) – Ve Şırnak Belediye binasında 28 Haziran 2016
tarihinde 19 adet havan mermisi ve 1 tabanca ele geçirilmiştir.
GARO
PAYLAN (İstanbul) – Cemaat de delilleri öyle koyuyordu, polis fezlekeleriyle
yapıyordu.
İÇİŞLERİ
BAKANI SÜLEYMAN SOYLU (Devamla) - Ve yine 9 Temmuz 2016’da Mardin Artuklu
Cevizlik Jandarma Karakoluna bombalı araçla saldırı düzenlenmiş, 2 asker ve 1
sivil olmak üzere 3 kişi şehit olmuş, 16’sı sivil olmak üzere toplam 40 kişi
yaralanmıştır. Bu saldırılarda bombalı araç olarak kullanılan kamyonun Mazıdağı
Belediyesine ait olduğu -kamyon falan yok, Mazıdağı Belediyesi de yok, hiçbir
şey yok- ve…
FİLİZ
KERESTECİOĞLU DEMİR (İstanbul) – İstanbul’dan söz et, İstanbul’dan.
GENÇLİK
VE SPOR BAKANI AKİF ÇAĞATAY KILIÇ (Samsun) – Burası başka bir ülke mi?
İÇİŞLERİ
BAKANI SÜLEYMAN SOYLU (Devamla) – …belediyenin aracı olduğu, teröristlerin
kaçtığı minibüsün ise Mardin Büyükşehir Belediyesi hizmetlerinde kullanılan
minibüs olduğu tespit edilmiştir. 
Ayrıca,
özellikle 7 Haziran seçimleri sonrası meydana gelen olaylarda, güvenlik
güçlerine karşı hendek kazmak ve barikat hazırlamak için, yine bu belediyelerin
iş makinelerini kullandığı da defalarca tespit edilmiştir. Sadece şunlar…
Bunlardan onlarca, yüzlerce örnek var ve bu örnekleri hep birlikte
gösterebiliriz.
Yine,
şunu ifade etmek istiyorum: Terörist cenazelerine belediye araçlarının tahsis
edildiği, üzerlerine örgüt sembollerinin konulduğu, belediye kaynaklarından
yapılan yurt dışı gezilerinin genellikle terör örgütünün toplantılarının
yapıldığı ülkelerde tertip edildiği, Irak ve Suriye’de ilgisiz yerlerle kardeş
belediyeler icat edilerek Kandil ziyaretlerinin bu belediyelerin davetleri
altına gizlendiği, sosyal yardımların sadece dağdaki teröristlerin ailelerine
yapıldığı, belediyedeki istihdamın “değer ailesi” olarak adlandırılan, herhangi
bir yakını dağda terörist olan ailelerden yapıldığı, söz konusu belediyelerde
sadece zaruri gelirlerin kayıtlara geçtiği, diğer gelir kalemlerinin örgüt
tarafından açıktan tahsil edildiği. Örneğin, Van’da belediyeye ait -ismini
vermeyeceğim bir kooperatife ve bir odaya- taşınmazların kiralarının örgüt
tarafından tahsil edildiği, ayni yardım malzemesi alımı için ihaleye çıkıldığı,
ancak ihalenin malzemenin dağıtımına ilişkin herhangi bir kaydı olmadığı,
malzemenin doğrudan dağ kadrosuna gönderildiği, bunun için bazı derneklerin
aracılık ettiği, evrakların delil olabileceği yerlerde durup dururken -buna da
dikkat etmenizi isterim- hasar meydana geldiği, mesela Mardin Belediye
arşivinde yangın, Iğdır Belediyesi arşivinde de su baskını yaşandığı, belediye
avukatlarının açıkça terör örgütü mensuplarının davalarına baktığı, bu
belediyelerin terör örgütüyle doğrudan ilişki içinde olduğuna dair denetim
raporları ve hukuki deliller net bir şekilde ortadadır. 
Şimdi,
Sayın Başkan, değerli milletvekilleri; gensoruda dile getirilen bir başka husus
da kapatılan dernek ve sivil toplum kuruluşlarıyla ilgilidir. Bu konudaki
detayları da sizinle paylaşmak isterim. 
Türkiye'de
hâlihazırda 110 bin dernek var, öğleyin bu sayıyı verdim. Şimdi, bunun 1.125’i
FETÖ, 189’u PKK/KCK, 20’si DHKP-C, 8’i DEAŞ iltisaklı olmak üzere
kapatılmıştır. Kapatılan bu derneklerin somut faaliyetleri arasında yayın
organlarında terör örgütlerinin propagandasının yapılması, Türkiye Cumhuriyeti’ni
aşağılayıcı ifadelere yer verilmesi, bölücü ve diğer tutuklular için açıklama
yapılması, dernek etkinliklerinde teröristbaşının posterlerinin asılması gibi
eylemler yer almaktadır. 
Biraz
önce Değerli Kerestecioğlu… 
HAKAN
ÇAVUŞOĞLU (Bursa) – Değerli değil! 
İÇİŞLERİ
BAKANI SÜLEYMAN SOYLU (Devamla) – …kadınla ilgili bir değerlendirme ortaya
koydu. Van’da bir kadın derneği, ilginç bir dernek, gelirlerinin yüzde 92’si
yurt dışı kaynaklı. 2013’te yurt dışı geliri 18.247; 2014’te durup dururken
fırlıyor, 234.180 oluyor; 2015’te 191.167. Dernek 2004’te kurulmuş. Sivil
toplum işleri yapanlar vardır aranızda, hatta milletvekilliği yapıyorsunuz. Bir
derneğe veya bir spor kulübüne 10 bin liralık bir yardımın bile ne kadar zor
olduğunu hepimiz görüyoruz, yaşıyoruz ve zorluk çekiyoruz. Şimdi, dünyanın
değişik ülkelerinden -birtakımını da PKK’yla olan ilişkilerinden yakın
tanıyoruz- kurulduğu günden kapatılana kadar -şu rakamlara dikkat etmenizi
istiyorum- 767.795 euro, 184.590 TL, 57.199 sterlin, 92.761 dolar, 20 bin İsveç
kronu yardım almış. 
Şimdi
devam edeceğim: Yurt dışı ilişkileri ilginç bir dernek de -yine isim vermeden-
bir yerin yardımlaşma ve dayanışma derneği. Gelirinin yüzde 83’ü yurt dışı
kaynaklı. Yurt dışı gelirleri 2013’te sıfır, 2014’te 281.339, 2015’te 935.273. 
Bir
de bir çocuk derneği… Gelirinin yüzde 84’ü yurt dışı kaynaklı. 2014 yurt dışı
geliri 374.668; 2015’te birdenbire azalmış, 5 bin seviyesine düşmüş. 
Yine
dış yardım noktasında dikkat çeken örnek de aslında Sarmaşık Derneği ama
Sarmaşık Derneğinin yurt dışı yardımlarını söylemeyeceğim. Çünkü, Diyarbakır
Belediyesinde çalışan her işçi -emekten, sömürüden, alın terinden bahsedenlere
söylüyorum- 200 lira bu derneğe vermek zorundadır ve yıllarca 200 lira bu
derneğe para kesilmiştir. 
MAHMUT
TOĞRUL (Gaziantep) – O paraları nasıl harcadıklarını, kime yardım ettiklerini
de söylesenize Sayın Bakan. O yardımları kime yaptıklarını da söyleyin. (AK PARTİ
sıralarından gürültüler)
İÇİŞLERİ
BAKANI SÜLEYMAN SOYLU (Devamla) - Biraz önce elbette ki hem kadından hem de
çocuktan bahsedenler, şimdi merak etmeyin, size başka bir şey söylemek
istiyorum, bu önemli. Bunların hepsi olabilir, yapılıyor, devlet gereğini de
yerine getiriyor, bundan hiç kimsenin endişesi olmasın. Biraz önce
Kerestecioğlu’nun söylediği sözlerin dibinde “Hukuk ve demokrasiyi kendi
içerisinde barındıran başımın üzerindedir.” lafını söylemekten de imtina etti,
onun da burada altını çiziyorum. Ama başka bir şey söyleyeyim: 18 yaş altı 310
erkek ve 31 kadını yani kızımızı dağa çıkardılar. Keşke bu lafı burada
söyleseydin. 
Şimdi
ifade edeceğim, M.Y, kızımızın ismini söyleyemem ama baş harfleriyle
söylüyorum: “Şahsın yolu kesilerek, eli kolu bağlanarak, bir araca bindirilerek
kaçırıldığı, Hakurk kampına, oradan da Kandil’e götürüldüğü, Kandil’de on gün
kaldıktan sonra eğitime götürdükleri sırada bir yolunu bulup kaçtığı ve
günlerce yolda olduğu ve sora sora, kendilerine yardım edecek birisini bulduktan
sonra ailesiyle buluştuğu...” Kendi ifadeleri, geçen gün televizyonda belki
seyretme imkânı bulmuşsunuzdur. Yine söyleyeyim, ismi E.A, 2001 doğumlu, 15
yaşında ve endüstri meslek lisesine giderken bir otobüs durağından kaçırılmış,
hayatı kararmış. Şurada belki de onlarca, yüzlerce örnek var. 
Şimdi
buradan gelip melek yüzlerinizle beraber burada bizim farklı bir anlayış
içerisinde olduğumuzu ifade ediyorsunuz. (AK PARTİ sıralarından alkışlar) Şunu
çok net bir şekilde söyleyeyim -bir tabloyu daha ifade etmek istiyorum, burada
var- şimdi çocuklara şu lazım: Mardin’de Dargeçit Belediyesinde bu insanların
yapamadıkları ama sadece ve sadece şu kadar kısa bir sürede 11 parkın… Sayın
Başbakanımız burada. Sabah, akşam, gece, gündüz bunları takip etmekteyiz, talimatıyla
takip etmekteyiz, kendisi takip etmekte. Neden? Çünkü orada insanlarımızın
artık istismar edilmelerinden hepimiz buraya geldik. Biz birlik içinde, biz
beraberlik içerisinde, biz kardeşlik içerisinde, biz sonuna kadar hukukun ve
demokrasinin içerisinde yaşamak istiyoruz. Daha var burada; nasıl HDP
binalarından insanların Kandil’e gönderildikleri var, nasıl BDP binalarından
insanların Kandil’e gönderildikleri var. Bakınız, siz, orada halkın seçtiği
milletvekillerisiniz. Biz de bölgeye gidiyoruz, bütün arkadaşlarımız gidiyor
yöreye, illere, oradaki insanlara. Size şunları göstermek istiyorum. Şunu
düşünüyor musunuz acaba: Şu insanlar niçin şu teröre lanet yürüyüşlerini
Hakkâri Çukurca’da ve Hakkâri Yüksekova’da yaptılar, niçin ay yıldızlı
bayraklarla sokağa döküldüler ve “Artık yeter!” diyorlar? Terör örgütüne, PKK’ya,
bizim milletimizi, etnik kimliğimizi istismar edenlere “Hayır.” diyorlar. (AK
PARTİ sıralarından alkışlar) İşte teröre lanet yürüyüşleri. Biraz bizi
sorgulayacağınıza, acaba, dönüp bu gensoruyu bana vereceğinize siz niçin bir
taraftan bu insanları katlediyorsunuz?
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum.
Sözlerinizi
tamamlayınız Sayın Bakan.
İÇİŞLERİ
BAKANI SÜLEYMAN SOYLU (Devamla) – Tamam. 
“PKK
örgütüymüş, TAK örgütüymüş, YPG’ymiş diye bu ülkeyi kan gölüne
döndürüyorsunuz.” diye bana vereceğiniz gensoruyu acaba Kandil’e hiç sormayı
düşündünüz mü? 
FİLİZ
KERESTECİOĞLU DEMİR (İstanbul) - Ya, Bakan sizsiniz, Bakan. Sen soracaksın, biz
mi soracağız?
İÇİŞLERİ
BAKANI SÜLEYMAN SOYLU (Devamla) – Sakın uzak durduğunuzu zannetmeyin. 
FİLİZ
KERESTECİOĞLU DEMİR (İstanbul) – Bakan sensin.
İÇİŞLERİ
BAKANI SÜLEYMAN SOYLU (Devamla) – Bunlar kim, bunların cevabını vermelisiniz. 
MAHMUT
TOĞRUL (Gaziantep) - Onları kim gönderdi oraya?
İÇİŞLERİ
BAKANI SÜLEYMAN SOYLU (Devamla) – Kim verdi? Bunlar kim? 
MAHMUT
TOĞRUL (Gaziantep) – Gizli mi gittiler?
İÇİŞLERİ
BAKANI SÜLEYMAN SOYLU (Devamla) – Bunlar kim, bunları söyleyeceksiniz. 
MAHMUT
TOĞRUL (Gaziantep) – Gizli mi gittiler? Senin Hükûmetinin bilgisi dâhilinde
gittiler.
İÇİŞLERİ
BAKANI SÜLEYMAN SOYLU (Devamla) – Bunların kim olduğunu söyleyeceksiniz. 
FİLİZ
KERESTECİOĞLU DEMİR (İstanbul) – Arkada oturan bakanlarınız da vardı orada.
İÇİŞLERİ
BAKANI SÜLEYMAN SOYLU (Devamla) – Yine şunu ifade etmek istiyorum, evet, şu çok
net ve açıktır, bir şeyi daha burada söyleyeyim eğer Sayın Başkan müsaade
ederse, önemli bir şey, bir yanlışı düzeltmek isterim en azından çünkü siyasi
partilerimiz de bu konuda değerlendirmeler yapıyorlar. Günlerden 1 Ocak ve
Reina’da bir saldırı oluyor. Kahramanmaraş’ı hepimiz yaşamışızdır,
yaşamışsınızdır, Çorumlular var aramızda, Çorum’u yaşamışsınızdır.
(Mikrofon
otomatik cihaz tarafından kapatıldı) 
BAŞKAN
– Sayın Bakan, lütfen tamamlayınız, bir dakika daha süre veriyorum.
Buyurunuz.

İÇİŞLERİ
BAKANI SÜLEYMAN SOYLU (Devamla) – Kahramanmaraş’ta Alevi mahalleleri ile Sünni
mahallelerinin nasıl 26 piyangocuyla birlikte birbirine sokulduğunu hepimiz
yaşamışızdır. Türkiye’de bir olay oluyor ve o akşam birileri... Hepimizin ortak
değeri var, maneviyatımız ortak değerimizdir, milliyetimiz ortak değerimizdir,
değerlerimiz, kimliklerimiz, hukuk hepimizin ortak değeridir, laiklik ortak
değerimizdir; bu ortak değerleri istismar ederek... Şurada, Ayşegül Başar, masum
görebilirsiniz, bu masumdur diyebilirsiniz ama bir şey söyleyeyim: “Terörist
devlettir, bir. İki: Biz de sizi seviyoruz Şafak Yayla ve Bahtiyar Doğruyol.”
BÜLENT
TURAN (Çanakkale) – Savcıyı öldürenler bunlar.
İÇİŞLERİ
BAKANI SÜLEYMAN SOYLU (Devamla) – Ne anlatayım Allah’ınızı severseniz! Kim
bunlar? Selim Kiraz’ı katledenler.
OSMAN
AŞKIN BAK (Rize) – Katil seviciler, katilleri seviyorlar, hainleri,
teröristleri seviyorlar. 
İÇİŞLERİ
BAKANI SÜLEYMAN SOYLU (Devamla) – Evet, laikliği biz gelin bunlara bırakmayalım,
bu ülkenin ortak değerlerini bunlara bırakmayalım, istismar etmeyelim, istismar
ettirmeyelim ve sadece ve sadece bu ülkenin yarınlarına huzurla ve güvenle
gidelim.
Sorumluluk
bizimdir elbette tabii. Bunu kabul ediyoruz sonuna kadar, öğleyin de söyledim,
kulaklarınız duymuyor, onun için. (AK PARTİ sıralarından alkışlar) 
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (İstanbul) - Yok canım ne münasebet, rica ederim, asla
asla!
MAHMUT
TOĞRUL (Gaziantep) - Sizin olur mu, siz sorumsuzsunuz zaten, hiçbir
sorumluluğunuz yok, hiçbir sorumluluğunuz! 
İÇİŞLERİ
BAKANI SÜLEYMAN SOYLU (Devamla) – Ama sorduğunuz bir soruya cevap vereceğim.
(AK PARTİ sıralarından alkışlar) Hiç merak etmeyin, Türkiye’yi tehdit eden ne
kadar unsur varsa bunları ortadan kaldırmaksa, Kandil’iyse de öbür taraftan
Sincan’ıysa da bu terör örgütleriyse de şu grubun, şu Hükûmetin ve bu Meclisin
namusudur, biz bu namusun gereğini yerine getireceğiz. (AK PARTİ sıralarından
alkışlar) Biz olsak da yerine getireceğiz, biz olmasak da yerine getireceğiz. 
MAHMUT
TOĞRUL (Gaziantep) - Kırk yıldır aynı terane!
İÇİŞLERİ
BAKANI SÜLEYMAN SOYLU (Devamla) – Hepinizi saygıyla selamlıyorum. (AK PARTİ
sıralarından alkışlar) 
BAŞKAN
– Teşekkür ederim Sayın Bakan.
OSMAN
BAYDEMİR (Şanlıurfa) – Sayın Başkan...
BAŞKAN
- Sayın Baydemir...
OSMAN
BAYDEMİR (Şanlıurfa) – Sayın Bakan konuşmasını gerçekleştirirken... (AK PARTİ
sıralarından gürültüler)
BAŞKAN
– Sayın milletvekilleri, lütfen efendim, Sayın Baydemir’i duyamıyorum. 
OSMAN
BAYDEMİR (Şanlıurfa) – ...mütemadiyen grubumuzu hedefleyen hakaretlerde
bulunmuştur. 
BÜLENT
TURAN (Çanakkale) – Merak ediyoruz Sayın Başkan, ne diyecek bakalım.
OSMAN
BAYDEMİR (Şanlıurfa) – Sataşmadan dolayı söz hakkı istiyorum. 
BAŞKAN
– Buyurunuz Sayın Baydemir. 
VI.- SATAŞMALARA İLİŞKİN KONUŞMALAR (Devam)
8.- Şanlıurfa Milletvekili Osman
Baydemir’in, İçişleri Bakanı Süleyman Soylu’nun (11/14) esas numaralı Gensoru
Önergesi üzerinde Hükûmet adına yaptığı konuşması sırasında Halkların
Demokratik Partisine sataşması nedeniyle konuşması
OSMAN
BAYDEMİR (Şanlıurfa) – Sayın Başkan, saygıdeğer milletvekilleri ve Sayın
Başbakan; “Zeytinyağı nasıl suyun üzerine çıkar?” diye bir şey sorarsak (AK
PARTİ sıralarından gürültüler) demin Sayın Bakanın...
BAŞKAN
– Sayın milletvekilleri, lütfen efendim...
OSMAN
BAYDEMİR (Devamla) - …bütün beyanlarından zeytinyağının suyun yüzeyine nasıl
çıktığını gördük. (AK PARTİ sıralarından gürültüler) 
EJDER
AÇIKKAPI (Elâzığ) – Aynen öylesiniz!
MUSTAFA
AÇIKGÖZ (Nevşehir) – Zeytinyağı sensin, sen!
OSMAN
BAYDEMİR (Devamla) - Çok açık ve net bir dille ifade ediyorum: Sayın Bakanın ve
sayın hatibin demin ifade etmiş olduğu hususlara belki en az yirmi dakika
konuşarak ancak yanıt verebilirim. Ancak, bir soru sormak istiyorum: Sayın
Bakan, tek başına bir derneğe yurt dışından kaynak gelmesi o derneğin
kapatılmasının nedeni olabilir mi? (AK PARTİ sıralarından gürültüler) 
HÜDA
KAYA (İstanbul) – Başkan, sessizlik!
OSMAN
BAYDEMİR (Devamla) - Eğer olursa TÜRGEV’e yurt dışından ne kadar kaynak geldi?
Hadi sıkıysa TÜRGEV’e kayyum atayın. Hadi sıkıysa TÜRGEV’i de bir kanun
hükmünde kararnameyle kapatın. (AK PARTİ sıralarından gürültüler)
ŞAHİN
TİN (Denizli) – Şov yapma!
BAŞKAN
– Sayın milletvekilleri, lütfen hatibi dinleyin efendim. Lütfen rica ediyorum. 
OSMAN
BAYDEMİR (Devamla) - Mesele bu değil, meselenin özü şudur, Sayın Bakanın bütün
konuşmalarından çıkan bir sonuç var: Yasama, yürütme ve yargı tek bir elde
toplatılmış durumda.
ŞAHİN
TİN (Denizli) – PKK şu an nerede?
OSMAN
BAYDEMİR (Devamla) - Sayın Bakan, sizin de ifade etmiş olduklarınızın bazıları
emin olun ki ithamdır, bazıları da iddiadır. 
MUSTAFA
AÇIKGÖZ (Nevşehir) - Yüzde 100’ü doğrudur, yüzde 100’ü.
OSMAN
BAYDEMİR (Devamla) - Ben ithamları iade ediyorum, iddiaların tespit edilme yeri
yargıdır Sayın Bakan, yargıdır, siz değilsiniz. Yargıya gider, kesinleşir
hüküm, ondan sonra sorumluları hakkında işlem yapılır. 
ORHAN
DELİGÖZ (Erzurum) – Yargıya güvenmediğinizi söylüyorsunuz.
OSMAN
BAYDEMİR (Devamla) - Bakın, Sayın Başbakanımız burada, Sayın Başbakan burada,
nasıl ki halkın, milletin iradesiyle geldiniz, ancak ve ancak milletin iradesi
sizi götürebilir. Bu nasıl bir meşruiyetse Selahattin Demirtaş’ın,
milletvekillerimizin ve belediye başkanlarımızın da hakkı odur. Bu bir siyasi
etik meselesidir, bu bir siyasi ahlak meselesidir.
ALİM
TUNÇ (Uşak) – Millete sırtımızı dayıyoruz. 
OSMAN
BAYDEMİR (Devamla) - Bugün bana yapılan yarın size yapılabilir. (AK PARTİ
sıralarından gürültüler)
(Mikrofon
otomatik cihaz tarafından kapatıldı) 
ALİ
ÖZKAYA (Afyonkarahisar) – Teröre bulaşmadan önce…
MAHMUT
TOĞRUL (Gaziantep) – Sizin hangi teröre bulaştığınızı biz biliyoruz.
OSMAN
BAYDEMİR (Devamla) – Bugün bana yapılana karşı çıkarsanız, yarın size
yapılanlara karşı çıkmanın imkânına sahip olursunuz. Sizler… 
EJDER
AÇIKKAPI (Elâzığ) – Sen çukur kazdın, sana nasıl sahip çıkılsın?
OSMAN
BAYDEMİR (Devamla) - Sayın Başkan, biliyorsunuz…
BAŞKAN
– Mikrofonunuzu açıyorum, bir dakika süre veriyorum. 
Lütfen
tamamlayınız Sayın Baydemir. 
BÜLENT
TURAN (Çanakkale) – İddialara cevap verdi Sayın Başkan!..
OSMAN
BAYDEMİR (Devamla) – Şimdi, gerek Sayın Bakanın ve gerekse grup adına konuşma
yapan hatibin kullanmış olduğu yöntem ve tarza bakıyoruz. Ya, Allah aşkına,
2009 yılında cemaatin kullanmış olduğu sistematiğin aynısı ve o sistematik
17-25 Aralıkta sizin aleyhinize kullanıldı.
ŞAHİN
TİN (Denizli) – Hadi, geç bunu.
İBRAHİM
AYDEMİR (Erzurum) – “Cemaat” diyor, terör örgütüne “cemaat” diyor. 
OSMAN
BAYDEMİR (Devamla) – O sistematiğin aynısı bugün burada bir kez daha
kullanılıyor. Sayın Bakan, hukukun üstünlüğü… 
MUSTAFA
AÇIKGÖZ (Nevşehir) – Ya, bırak bu tiyatro işlerini!
OSMAN
BAYDEMİR (Devamla) – Siz hem bakan hem yasama organı hem de yargı olamazsınız,
bunun adı “demokrasi” olmaz, bunun adı “diktatörlük” olur. 
BENNUR
KARABURUN (Bursa) – Vatan hainliği yapmayın o zaman.
OSMAN
BAYDEMİR (Devamla) – Bakın, bir kez daha söylüyorum: İstifa beklemiyoruz
sizden… 
ŞAHİN
TİN (Denizli) – Ne istifası ya! Siz istifa edin. 
OSMAN
BAYDEMİR (Devamla) – …eğer Japonya olsaydı harakiri mi yaparlardı, “kirihara” mı
yaparlardı onu bilemiyorum ama beklemiyorum. Bir siyasi etik bekleme hakkımız
var. Kendinize reva görmediğinizi bize niye reva görüyorsunuz? Kendinize reva
görmediğinizi bir başkasına niye görüyorsunuz? 
(Mikrofon
otomatik cihaz tarafından kapatıldı) 
OSMAN
BAYDEMİR (Devamla) – En derin saygılarımı sunuyorum sayın milletvekillerine,
özellikle de cezaevinde bulunan eş genel başkanlarımıza. (HDP sıralarından
alkışlar)
OSMAN
AŞKIN BAK (Rize) – Ya, PKK’ya da bir şey söyle, PKK’ya da bir şey söyle Osman
Bey, PKK’ya da bir şey söyle. 
BAŞKAN
– Teşekkür ederim Sayın Baydemir.
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı, buyurun, mikrofonunuzu açıyorum.
VII.- AÇIKLAMALAR (Devam)
47.- Amasya Milletvekili Mehmet Naci
Bostancı’nın, Şanlıurfa Milletvekili Osman Baydemir’in sataşma nedeniyle
yaptığı konuşmasındaki bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkan, teşekkür ediyorum. 
Milletvekillerine
ilişkin hukuki süreçler, Mecliste gerçekleştirilen dokunulmazlığa ilişkin
geçici Anayasa maddesinden sonra bu konu hukuka havale edildiği için hukuk
tarafından, mahkemeler tarafından, savcılar tarafından yürütülen bir süreçle
karar altına alınmıştır. 
MAHMUT
TOĞRUL (Gaziantep) – 5 ilde mahkemeler aynı anda onun için faaliyete geçtiler!
MEHMET
NACİ BOSTANCI (Amasya) – Yoksa, yasama, yürütme ve yargının aynı elde
toplanması ve bu çerçevede uygulanması söz konusu değildir, Sayın Baydemir de
bunu biliyor. Keza, belediye başkanlarına ilişkin uygulamalar da yargının
aldığı kararlar çerçevesinde yürümektedir. Yargının kararlarını
beğenmeyebiliriz, buna itiraz etme yolları da açıktır. Burada siyasi
spekülasyonlar yapılabilir ama asıl itirazın yapılacağı yer ve bu manada,
hukuki değer taşıyan itirazların adresi hukukun kendisidir. Eminim, oralara da
gereken itirazları yapıyorlardır, onu da hukuk değerlendirecektir. 
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum.
Buyurunuz.
MEHMET
NACİ BOSTANCI (Amasya) – Dolayısıyla, kuvvetler ayrılığından bahsederken aynı
zamanda, hukukun kendi mecrasında yürüdüğünü ve hukuki referanslar çerçevesinde
bu kararların alındığını, keza, HDP Grubunun da bu yargılamalara ilişkin
itirazlarını hukuk çerçevesinde -eminim- ifa ettiğini, ortaya koyduğunu
unutmayalım. Bunları birbirine karıştırmamakta fayda var. Hukuk bizim
kontrolümüzde, bizim emrimizde değil. Burada hukuka ilişkin tartışmalar
yapılıyor, bazen hukukun kimi kararları onaylanıyor, tarafsız ve adil hukuk
olarak takdim ediliyor, bazen taraflı hukuk olarak takdim ediliyor. Politik
pozisyona göre hukuka ilişkin konular mütalaa edilebilir ama bizim Türk hukuk
sistemi önünde sonunda adaletin tecelli ettiği bir sistemdir. Gereken her türlü
itirazı, değerlendirmeyi o çerçevede yapmakta fayda vardır. (AK PARTİ sıralarından
alkışlar)
BAŞKAN
– Teşekkür ederim Sayın Bostancı. 
X.- GENSORU (Devam)
A) Ön Görüşmeler (Devam)
1.- HDP Grubu adına, Grup Başkan Vekilleri
İstanbul Milletvekili Filiz Kerestecioğlu Demir ve Muş Milletvekili Ahmet
Yıldırım’ın, belediyelere kayyum ataması uygulaması ve eş başkanlar ile
milletvekillerinin tutuklanması nedeniyle gerçekleştiği iddia edilen hak
ihlallerinde ve artan terör olayları sebebiyle meydana gelen ölümlerde
sorumluluğu bulunduğu iddiasıyla İçişleri Bakanı Süleyman Soylu hakkında gensoru
açılmasına ilişkin önergesi (11/14) (Devam)
BAŞKAN
– İçişleri Bakanı Süleyman Soylu hakkındaki gensoru önergesinin gündeme alınıp
alınmayacağı hususundaki görüşmeler tamamlanmıştır.
Şimdi
gensoru önergesinin gündeme alınıp alınmayacağı hususunu oylarınıza sunacağım.
Gensoru
önergesinin gündeme alınmasını kabul edenler… Kabul etmeyenler… Kabul
edilmemiştir. (AK PARTİ sıralarından alkışlar)
Birleşime
beş dakika ara veriyorum.
Kapanma Saati: 02.36
BEŞİNCİ OTURUM
Açılma Saati: 02.38
BAŞKAN: Başkan Vekili Mehmet Akif HAMZAÇEBİ 
KÂTİP ÜYELER: Fehmi KÜPÇÜ (Bolu), Mustafa AÇIKGÖZ (Nevşehir) 
-----0-----
BAŞKAN – Sayın
milletvekilleri, Türkiye Büyük Millet Meclisinin 49’uncu Birleşiminin Beşinci
Oturumunu açıyorum. 
Gündemin “Seçim”
kısmına geçiyoruz.
XI.- SEÇİMLER
A) Komisyonlarda açık bulunan üyeliklere
seçim
1.- Plan ve Bütçe Komisyonunda açık bulunan
üyeliğe seçim
BAŞKAN
– Şimdi, bazı komisyonlarda boş bulunan ve Halkların Demokratik Partisi Grubuna
düşen üyelikler için seçim yapacağız.
Adayları
okuyorum: Plan ve Bütçe Komisyonunda boş bulunan üyelik için Van Milletvekili
Bedia Özgökçe Ertan.
Kabul
edenler…
MEHMET
DOĞAN KUBAT (İstanbul) – Karar yeter sayısı…
BAŞKAN
– Karar yeter sayısı arayacağım. 
Kabul
etmeyenler… Karar yeter sayısı yoktur.
Birleşime
iki dakika ara veriyorum.
Kapanma Saati: 02.39
ALTINCI OTURUM
Açılma Saati: 02.40
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Fehmi KÜPÇÜ (Bolu), Mustafa AÇIKGÖZ
(Nevşehir)
-----0-----
BAŞKAN
– Sayın milletvekilleri, Türkiye Büyük Millet Meclisinin 49’uncu Birleşiminin
Altıncı Oturumunu açıyorum.
Plan
ve Bütçe Komisyonunda Halkların Demokratik Partisi Grubuna düşen üyelik için
yapılan oylamada karar yeter sayısı bulunamamıştı. 
Şimdi,
yeniden oylama yapacağım ve karar yeter sayısı arayacağım. 
Kabul
edenler… Kabul etmeyenler… Karar yeter sayısı yoktur. 
Birleşime
bir dakika ara veriyorum. 
Kapanma Saati: 02.41
YEDİNCİ OTURUM
Açılma Saati: 02.42
BAŞKAN: Başkan Vekili Mehmet Akif HAMZAÇEBİ 
KÂTİP ÜYELER: Fehmi KÜPÇÜ (Bolu), Mustafa AÇIKGÖZ (Nevşehir) 
-----0-----
BAŞKAN
– Sayın milletvekilleri, Türkiye Büyük Millet Meclisinin 49’uncu Birleşiminin
Yedinci Oturumunu açıyorum. 
Plan
ve Bütçe Komisyonunda Halkların Demokratik Partisi Grubuna düşen üyelik için
yapılan ikinci oylamada da karar yeter sayısı bulunamamıştı. 
Şimdi,
yeniden oylama yapacağım ve karar yeter sayısı arayacağım.
Kabul
edenler… Kabul etmeyenler… Karar yeter sayısı yoktur.
Yapılan
üçüncü oylamada da karar yeter sayısı bulunamadığından, Kişisel Verileri Koruma
Kuruluna üye seçimi yapmak ve kanun tasarı ve teklifleri ile komisyonlardan
gelen diğer işleri sırasıyla görüşmek için 4 Ocak 2017 Çarşamba günü saat 14.00’te
toplanmak üzere birleşimi kapatıyorum.
İyi
geceler diliyorum. 
Kapanma Saati: 02.43



