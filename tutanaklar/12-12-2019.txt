



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 31’inci
Birleşim
 12
Aralık 2019 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, Katar Devleti Şura
Meclisi Başkanı Sayın Ahmad Bin Abdullah Bin Zaid Al Mahmoud’un beraberinde bir
parlamento heyetiyle ülkemizi ziyaret etmesinin Türkiye Büyük Millet Meclisi
Başkanlık Divanının 5/12/2019 tarih ve 577966 sayılı Kararı’yla uygun bulunduğuna
ilişkin tezkeresi (3/1025)
2.- Cumhurbaşkanlığının, 2019 yılı Haziran ayında yapılan 108’inci
Uluslararası Çalışma Konferansı’nda kabul edilen, 21/6/2019 tarihli ve 190
sayılı Çalışma Hayatında Şiddet ve Tacizin Ortadan Kaldırılmasına İlişkin ILO
Sözleşmesi ile 21/6/2019 tarihli ve 206 sayılı Çalışma Hayatında Şiddet ve
Tacizin Ortadan Kaldırılmasına İlişkin ILO Tavsiye Kararı hakkında Aile,
Çalışma ve Sosyal Hizmetler Bakanı tarafından bütçe müzakereleri sırasında
Türkiye Büyük Millet Meclisine bilgi sunulmasına ilişkin tezkeresi (3/1026)

B) Çeşitli İşler
1.- Başkanlıkça, Genel Kurulu teşrif eden Katar Şura Meclisi Başkanı
Ahmad Bin Abdullah Bin Zaid Al Mahmoud’a “Hoş geldiniz.” denilmesi

III.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S. Sayısı: 129)

2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130)
A) ENERJİ VE TABİİ KAYNAKLAR BAKANLIĞI
1) Enerji ve Tabii Kaynaklar Bakanlığı 2020 Yılı Merkezî Yönetim Bütçesi
2) Enerji ve Tabii Kaynaklar Bakanlığı 2018 Yılı Merkezî Yönetim Kesin
Hesabı
B) ENERJİ PİYASASI DÜZENLEME KURUMU
1) Enerji Piyasası Düzenleme Kurumu 2020 Yılı Merkezî Yönetim Bütçesi
2) Enerji Piyasası Düzenleme Kurumu 2018 Yılı Merkezî Yönetim Kesin
Hesabı
C) NÜKLEER DÜZENLEME KURUMU
1) Nükleer Düzenleme Kurumu 2020 Yılı Merkezî Yönetim Bütçesi
Ç) ULUSAL BOR ARAŞTIRMA ENSTİTÜSÜ
1) Ulusal Bor Araştırma Enstitüsü 2020 Yılı Merkezî Yönetim Bütçesi
2) Ulusal Bor Araştırma Enstitüsü 2018 Yılı Merkezî Yönetim Kesin Hesabı
D) TÜRKİYE ATOM ENERJİSİ KURUMU
1) Türkiye Atom Enerjisi Kurumu 2020 Yılı Merkezî Yönetim Bütçesi
2) Türkiye Atom Enerjisi Kurumu 2018 Yılı Merkezî Yönetim Kesin Hesabı
E) MADEN TETKİK VE ARAMA GENEL MÜDÜRLÜĞÜ
1) Maden Tetkik ve Arama Genel Müdürlüğü 2020 Yılı Merkezî Yönetim
Bütçesi
2) Maden Tetkik ve Arama Genel Müdürlüğü 2018 Yılı Merkezî Yönetim Kesin
Hesabı
F) NADİR TOPRAK ELEMENTLERİ ARAŞTIRMA ENSTİTÜSÜ
1) Nadir Toprak Elementleri Araştırma Enstitüsü 2020 Yılı Merkezî
Yönetim Bütçesi
G) MADEN VE PETROL İŞLERİ GENEL MÜDÜRLÜĞÜ
1) Maden ve Petrol İşleri Genel Müdürlüğü 2020 Yılı Merkezî Yönetim
Bütçesi
Ğ) AİLE, ÇALIŞMA VE SOSYAL HİZMETLER BAKANLIĞI
1) Aile, Çalışma ve Sosyal Hizmetler Bakanlığı 2020 Yılı Merkezî Yönetim
Bütçesi
2) Aile, Çalışma ve Sosyal Hizmetler Bakanlığı 2018 Yılı Merkezî Yönetim
Kesin Hesabı
H) ÇALIŞMA VE SOSYAL GÜVENLİK BAKANLIĞI
1) Çalışma ve Sosyal Güvenlik Bakanlığı 2018 Yılı Merkezî Yönetim Kesin
Hesabı
I) DEVLET PERSONEL BAŞKANLIĞI
1) Devlet Personel Başkanlığı 2018 Yılı Merkezî Yönetim Kesin Hesabı
İ) MESLEKİ YETERLİLİK KURUMU
1) Mesleki Yeterlilik Kurumu 2020 Yılı Merkezî Yönetim Bütçesi
2) Mesleki Yeterlilik Kurumu 2018 Yılı Merkezî Yönetim Kesin Hesabı


IV.- AÇIKLAMALAR
1.- Tokat Milletvekili Özlem Zengin’in, Şanlıurfa Milletvekili Ömer
Öcalan’ın 129 sıra sayılı 2020 Yılı Bütçe Kanun Teklifi ile 130 sıra sayılı
2018 Yılı Kesin Hesap Kanunu Teklifi’nin üçüncü tur görüşmelerinde HDP Grubu
adına yaptığı konuşmasındaki bazı ifadelerine ilişkin açıklaması
2.- Sakarya Milletvekili Muhammed Levent Bülbül’ün, Şanlıurfa
Milletvekili Ömer Öcalan’ın 129 sıra sayılı 2020 Yılı Bütçe Kanun Teklifi ile
130 sıra sayılı 2018 Yılı Kesin Hesap Kanunu Teklifi’nin üçüncü tur
görüşmelerinde HDP Grubu adına yaptığı konuşmasındaki bazı ifadelerine ve
Kürtlerin bir dostu, bir yakını varsa onun da Türkler olduğuna ilişkin
açıklaması
3.- İzmir Milletvekili Dursun Müsavat Dervişoğlu’nun, Şanlıurfa
Milletvekili Ömer Öcalan’ın 129 sıra sayılı 2020 Yılı Bütçe Kanun Teklifi ile
130 sıra sayılı 2018 Yılı Kesin Hesap Kanunu Teklifi’nin üçüncü tur
görüşmelerinde HDP Grubu adına yaptığı konuşmasındaki bazı ifadelerine ve
Kürt’ün bu memlekette bir derdi varsa onu Türk’ün çözeceğine ilişkin açıklaması
4.- İstanbul Milletvekili Hakkı Saruhan Oluç’un, nasıl Kürt halkı Türk
halkına düşman değilse Türk halkının da Kürt halkına düşman olmadığına,
iktidarın politikalarının bir halka düşman hukuku uygulanmasına yol açmasını
eleştirdiklerine ilişkin açıklaması
5.- Tokat Milletvekili Özlem Zengin’in, Oturum Başkanı TBMM Başkan
Vekili Mithat Sancar’ın Genel Kurulda yaşanılan gerginlik nedeniyle İzmir
Milletvekili Serpil Kemalbay Pekgözegü’nün 129 sıra sayılı 2020 Yılı Bütçe
Kanun Teklifi ile 130 sıra sayılı 2018 Yılı Kesin Hesap Kanunu Teklifi’nin
üçüncü tur görüşmelerinde HDP Grubu adına yaptığı konuşmasındaki ifadeleri
duyamadığı için temiz bir dille konuşmaya davet edemediği kanaatini taşıdığına
ve hukuken suç olan, ayrımcılık yapan bir konuşmaya tahammül etmelerinin mümkün
olmadığına ilişkin açıklaması
6.- İstanbul Milletvekili Hakkı Saruhan Oluç’un, Tokat Milletvekili
Özlem Zengin’in yaptığı açıklamasındaki bazı ifadelerine, inanç ve vicdan
özgürlüğünün Halkların Demokratik Partisi açısından temel bir değer olduğuna,
İzmir Milletvekili Serpil Kemalbay Pekgözegü’nün 129 sıra sayılı 2020 Yılı
Bütçe Kanun Teklifi ile 130 sıra sayılı 2018 Yılı Kesin Hesap Kanunu
Teklifi’nin üçüncü tur görüşmelerinde HDP Grubu adına yaptığı konuşmasındaki
bazı ifadelerinin herhangi bir yanlış anlamaya yol açmasından üzüntü
duyacaklarına ilişkin açıklaması
7.- İzmir Milletvekili Serpil Kemalbay Pekgözegü’nün, inançlarla kavga
eden bir parti olmadıklarına, siyasi bir eleştiri yaptığına ve kürsüde
konuşturulmayarak ifade özgürlüğünün engellendiğine ilişkin açıklaması
8.- Tokat Milletvekili Özlem Zengin’in, İzmir Milletvekili Serpil
Kemalbay Pekgözegü’ye yaptığı açıklamasındaki bazı ifadelerinden dolayı İç
Tüzük’ün 161’inci maddesinin (3)’üncü fıkrası gereğince ceza verilmesini talep
ettiklerine ilişkin açıklaması
9.- Tokat Milletvekili Özlem Zengin’in, İzmir Milletvekili Serpil
Kemalbay Pekgözegü’nün yaptığı açıklamasındaki bazı ifadelerinden dolayı İç
Tüzük’ün 161’inci maddesinin (3)’üncü fıkrası gereğince ceza verilmesi
konusunda ısrar ettiklerine ilişkin açıklaması
10.- İstanbul Milletvekili Hakkı Saruhan Oluç’un, Halkların Demokratik
Partisi olarak inanç ve vicdan özgürlüğünü yaralayacak, rencide edecek herhangi
bir söylemi, politikayı bugüne kadar kullanmadıklarına ve kullanmayacaklarına
ilişkin açıklaması
11.- Tokat Milletvekili Özlem Zengin’in, İstanbul Milletvekili Hakkı
Saruhan Oluç’un yaptığı açıklamasındaki bazı ifadelerine ve İzmir Milletvekili
Serpil Kemalbay Pekgözegü’nün özür dilemediğine ilişkin açıklaması


12.- Ankara Milletvekili Mehmet Naci Bostancı’nın, Ağrı Milletvekili
Dirayet Dilan Taşdemir’in 129 sıra sayılı 2020 Yılı Bütçe Kanun Teklifi ile 130
sıra sayılı 2018 Yılı Kesin Hesap Kanunu Teklifi’nin üçüncü tur görüşmelerinde
HDP Grubu adına yaptığı konuşmasındaki bazı ifadelerine ilişkin açıklaması
13.- İstanbul Milletvekili Hakkı Saruhan Oluç’un, Ankara Milletvekili
Mehmet Naci Bostancı’nın yaptığı açıklamasındaki bazı ifadelerine ilişkin
açıklaması
14.- Ankara Milletvekili Mehmet Naci Bostancı’nın, İstanbul Milletvekili
Züleyha Gülüm’ün 129 sıra sayılı 2020 Yılı Bütçe Kanun Teklifi ile 130 sıra
sayılı 2018 Yılı Kesin Hesap Kanunu Teklifi’nin üçüncü tur görüşmelerinde HDP
Grubu adına yaptığı konuşmasındaki bazı ifadelerine ilişkin açıklaması
15.- Ankara Milletvekili Filiz Kerestecioğlu Demir’in, Ankara
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
16.- Sakarya Milletvekili Muhammed Levent Bülbül’ün, İstanbul Milletvekili
Züleyha Gülüm’ün 129 sıra sayılı 2020 Yılı Bütçe Kanun Teklifi ile 130 sıra
sayılı 2018 Yılı Kesin Hesap Kanunu Teklifi’nin üçüncü tur görüşmelerinde HDP
Grubu adına yaptığı konuşmasında kullandığı dilin bölücü ve ayrıştırıcı bir dil
olduğuna ilişkin açıklaması
17.- İstanbul Milletvekili Hakkı Saruhan Oluç’un, “Kürt coğrafyası”,
“kürdistan coğrafyası” kavramlarını tarihsel ve sosyal bir gerçekliğe işaret
edebilmek için kullandıklarına ilişkin açıklaması
18.- Kahramanmaraş Milletvekili İmran Kılıç’ın, Ahıskalılar gibi sürgüne
uğrayan boylardan birinin de Hotonlar olduğuna ve ülkemizin Hoton
Müslümanlarına desteğinin sürdüğüne ilişkin açıklaması
19.- Mersin Milletvekili Baki Şimşek’in, Türkiye’deki birçok bankanın
tahsil edilemeyen alacaklarını varlık şirketlerine devretmesiyle vatandaşların
ağır bedellerle karşılaşacağına ilişkin açıklaması
20.- Kocaeli Milletvekili Tahsin Tarhan’ın, ÇED raporu iptal edildiği
hâlde Kocaeli ili Sungurlu Barajı yapımı işlemlerinin başlatılmasının doğru
olmadığına ilişkin açıklaması
21.- Zonguldak Milletvekili Deniz Yavuzyılmaz’ın, Türkiye’deki ekonomik
kriz nedeniyle kamu hastanelerinin alarm verdiğine ilişkin açıklaması
22.- Bursa Milletvekili Erkan Aydın’ın, 1 Ocak itibarıyla filtre
takmayan santrallere nasıl bir işlem uygulanacağını, 7186 sayılı Yasa’nın
32’nci maddesinde ifade edilen hak ve yükümlülüklerin neleri kapsadığı ile
filtre takma süresini uzatıp uzatmadığını Enerji ve Tabii Kaynaklar Bakanından
öğrenmek istediğine ilişkin açıklaması
23.- Niğde Milletvekili Ömer Fethi Gürer’in, taşeronda çalışanlar için
yapılan düzenlemelerin yetersiz kaldığına ilişkin açıklaması
24.- İzmir Milletvekili Serpil Kemalbay Pekgözegü’nün, 82 milyon insanın
bütçe hakkının gasbedildiğine, Cumhurbaşkanının, Bakanların, milletvekillerinin
suç işleme, kanunları çiğneme özgürlüğünün mü olduğunu öğrenmek istediğine
ilişkin açıklaması
25.- Diyarbakır Milletvekili Semra Güzel’in, on iki bin yıllık tarihe
sahip olan Hasankeyf’in dünya mirasına alınması için neden UNESCO’ya başvuru
yapılmadığını, Hükûmetin tarihsel ve kültürel katliamın izahatını nasıl
yaptığını ve Hasankeyf’in yok edilmesine karşı çıkan sivil toplum kuruluşları
ile yöre halkının görüşlerinin alınıp alınmadığını öğrenmek istediğine ilişkin
açıklaması
26.- İstanbul Milletvekili Mahmut Tanal’ın, Katar’ın Türkiye’deki
yatırımlarına ilişkin açıklaması
27.- Hatay Milletvekili Suzan Şahin’in, ekonomik krizin işverenden
esnafa kadar herkesi derinden sarstığına ilişkin açıklaması
28.- Eskişehir Milletvekili Arslan Kabukcuoğlu’nun, çiftçilerin elektrik
borçlarının tahsilatının hasat yapılan ayda olması gerektiğine ilişkin
açıklaması
29.- Gaziantep Milletvekili İrfan Kaplan’ın, Nizip Çayı’nın ıslah
edilmesi gerektiğine ilişkin açıklaması
30.- Kütahya Milletvekili Ali Fazıl Kasap’ın, genel sağlık sigortası
primlerini yatıramayan vatandaşların sağlık hizmetlerinden yeterli düzeyde
yararlanamadığına, Kütahya ili Yoncalı Fizik Tedavi ve Rehabilitasyon
Hastanesinin Sağlık Bilimleri Üniversitesine bağlanarak hizmet veremez hâle
getirildiğine ilişkin açıklaması
31.- Antalya Milletvekili Çetin Osman Budak’ın, Antalya ili Serik ilçesi
Kadriye Mahallesi’ndeki halk plajının belediye tahsisinin kaldırılıp
kaldırılmadığı hususunda bilgi verilmesini beklediklerine ilişkin açıklaması
32.- Mersin Milletvekili Baki Şimşek’in, 2020 Yılı Programı’nda Mersin
ili Erdemli ilçesi başta olmak üzere, Silifke, Aydıncık, Bozyazı, Anamur,
Gülnar ve Mut ilçeleriyle ilgili yatırım programı olup olmadığını Enerji ve
Tabii Kaynaklar Bakanından öğrenmek istediğne ilişkin açıklaması
33.- Eskişehir Milletvekili Utku Çakırözer’in, mahkeme kararına rağmen
Eskişehir ilinde termik santral yapma ısrarına devam edilip edilmeyeceğini
Enerji ve Tabii Kaynaklar Bakanından, eşi tarafından katledilen Ayşe Tuba
Arslan cinayetiyle ilgili davaya müdahil olunup olunmayacağını, sürecin
işleyişine ilişkin Adalet Bakanlığından bilgi alınıp alınmadığını, Hâkimler ve
Savcılar Kurulu Başkan Vekilinin yapıldığını söylediği incelemenin ne aşamada
olduğunu Aile, Çalışma ve Sosyal Hizmetler Bakanından öğrenmek istediğine
ilişkin açıklaması
34.- Ankara Milletvekili Mehmet Naci Bostancı’nın, Balıkesir
Milletvekili Ahmet Akın’ın 129 sıra sayılı 2020 Yılı Bütçe Kanun Teklifi ile
130 sıra sayılı 2018 Yılı Kesin Hesap Kanunu Teklifi’nin üçüncü tur görüşmelerinde
CHP Grubu adına yaptığı konuşmasındaki bazı ifadelerine ilişkin açıklaması
35.- Manisa Milletvekili Özgür Özel’in, Ankara Milletvekili Mehmet Naci
Bostancı’nın yaptığı açıklamasındaki bazı ifadelerine ilişkin açıklaması
36.- Manisa Milletvekili Özgür Özel’in, Bakanların bütçe görüşmelerinde
Genel Kurul salonunda bulunmamasını kabul etmediklerine ve Bakanlar Genel Kurul
salonundaki yerlerini alana kadar Oturum Başkanı TBMM Başkan Vekili Mithat
Sancar’dan birleşime ara vermesini talep ettiklerine ilişkin açıklaması
37.- Aydın Milletvekili Süleyman Bülbül’ün, Aydın ilinin JES’lerle
çevrili olması nedeniyle Aydınlıların sağlık sorunları yaşadığına, Aile,
Çalışma ve Sosyal Hizmetler Bakanının Aydın iline sahip çıkmayı düşünüp
düşünmediğini öğrenmek istediğine ilişkin açıklaması
38.- Sakarya Milletvekili Engin Özkoç’un, Cumhuriyet Halk Partisi olarak
ABD Senatosunun Ermeni tasarısını kabul etmesi nedeniyle Amerikan
emperyalizmini kınadıklarına, Aile, Çalışma ve Sosyal Hizmetler Bakanı Zehra
Zümrüt Selçuk’un 129 sıra sayılı 2020 Yılı Bütçe Kanun Teklifi ile 130 sıra
sayılı 2018 Yılı Kesin Hesap Kanunu Teklifi’nin üçüncü tur görüşmelerinde
yürütme adına yaptığı konuşmasındaki bazı ifadelerine ilişkin açıklaması
39.- Sakarya Milletvekili Muhammed Levent Bülbül’ün, ABD Senatosunun
Ermeni tasarısını kabul ettiği bilgisinin teyit edilmesi hâlinde taraflı,
milletimize, tarihimize hakaret ve iftiraları içeren bu karara karşı Meclis
olarak hareket etmenin uygun olacağına ve Türkiye’ye ilişkin ABD Senatosu Dış
İlişkiler Komitesinden geçen yaptırım kararlarını kınadıklarına ilişkin
açıklaması
40.- İzmir Milletvekili Dursun Müsavat Dervişoğlu’nun, Türkiye Büyük
Millet Meclisi olarak sözde Ermeni yasa tasarısı ABD Senatosundan çıkmışsa
ortak kınama kararı alınmasının yerinde olacağına ilişkin açıklaması
41.- Tokat Milletvekili Özlem Zengin’in, Dışişleri Bakanlığımızdan
alınan bilgiye göre sözde Ermeni tasarısının ABD Senatosundan geçtiğine,
kararın yok hükmünde olduğuna ve Türkiye Büyük Millet Meclisinin buna en uygun
şekilde cevap vereceğine ilişkin açıklaması
42.- Sakarya Milletvekili Engin Özkoç’un, 6007 sayılı Kanun’la
onaylanması uygun bulunan Türkiye Cumhuriyeti ile Rusya Federasyonu arasında
Ankara’da imzalanan anlaşma gereğince teknoloji transferinin mümkün olamayacağını
Enerji ve Tabii Kaynaklar Bakanının bilip bilmediğini, Tank Palet Fabrikasının
yüzde 50’si teslim edilen Katar Hükûmetinin savunma sanayisinde çıkarlarımız
karşısında hareket etmesi hâlinde nasıl bir yaptırım uygulanacağını ve
çıkarılacak olan altının sadece yüzde 4’üne razı olunması ile Kaz Dağları’nda
yapılan katliama göz yumulmasının sebeplerini öğrenmek istediğine ilişkin
açıklaması
43.- Tokat Milletvekili Özlem Zengin’in, tarihî meselelerin, tarihe ait
konuların dünya siyasetine malzeme yapılmasını doğru bulmadıklarına ve
Bakanlara yöneltilecek olan soruların soru-cevap kısmında sorulması gerektiğine
ilişkin açıklaması
44.- Sakarya Milletvekili Engin Özkoç’un, Grup Başkan Vekillerinin her
gerek gördüğünde 60’a göre söz isteyerek düşüncelerini Genel Kurulla
paylaşabileceğine ilişkin açıklaması
45.- Sakarya Milletvekili Muhammed Levent Bülbül’ün, Bitlis Milletvekili
Mahmut Celadet Gaydalı’nın 129 sıra sayılı 2020 Yılı Bütçe Kanun Teklifi ile
130 sıra sayılı 2018 Yılı Kesin Hesap Kanunu Teklifi’nin üçüncü tur
görüşmelerinde şahsı adına yaptığı konuşmasındaki bazı ifadelerine ilişkin
açıklaması
46.- İstanbul Milletvekili Hakkı Saruhan Oluç’un, Bitlis Milletvekili
Mahmut Celadet Gaydalı’nın 129 sıra sayılı 2020 Yılı Bütçe Kanun Teklifi ile
130 sıra sayılı 2018 Yılı Kesin Hesap Kanunu Teklifi’nin üçüncü tur
görüşmelerinde şahsı adına yaptığı konuşmasında sorunun tarihsel, toplumsal
yanına dikkat çektiğine ilişkin açıklaması
47.- Sakarya Milletvekili Engin Özkoç’un, Genel Kurulda eşit söz hakkı
tanıyarak düşüncelerini ifade etme imkânı sağlayan Oturum Başkanı TBMM Başkan
Vekili Mithat Sancar’a teşekkür ettiğine, 15 Temmuz şehit aileleri ile İstanbul
Beşiktaş katliamında şehit edilenlerin yakınları için toplanılan bağışların hak
sahiplerine teslim edilmediğine, FETÖ terör örgütü Meclisi bombalamaya
başladığında Meclisin kapısını ilk açanın Cumhuriyet Halk Partili
milletvekilleri olduğuna ilişkin açıklaması
48.- Ankara Milletvekili Mehmet Naci Bostancı’nın, Sakarya Milletvekili
Engin Özkoç’un yaptığı açıklamasındaki bazı ifadelerine, Meclisteki
müzakerelerin nasıl olacağı konusunu vekillerin iyi bildiğine, 15 Temmuz darbe
akşamı Mecliste AK PARTİ, CHP, MHP milletvekillerinin bulunduğuna ve HDP’nin
darbeye karşı olduklarını ifade ettiğine ilişkin açıklaması

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mithat Sancar’ın, tarafsızlığı
gözetme konusunda hassasiyetinin yüksek olduğuna ve İzmir Milletvekili Serpil
Kemalbay Pekgözegü’nün 129 sıra sayılı 2020 Yılı Bütçe Kanun Teklifi ile 130 sıra
sayılı 2018 Yılı Kesin Hesap Kanunu Teklifi’nin üçüncü tur görüşmelerinde HDP
Grubu adına yaptığı konuşmasındaki ifadelerinde İç Tüzük’ün disiplin
hükümlerinin uygulanmasını gerektiren bir durumun bulunmadığına ilişkin
konuşması
2.- Oturum Başkanı TBMM Başkan Vekili Mithat Sancar’ın, prensip olarak
bütçe görüşmelerinde Bakanların Genel Kurul salonunda bulunması gerektiğine ve
Manisa Milletvekili Özgür Özel’in Bakanlar yerlerini alıncaya kadar birleşime
ara verilmesi talebini yerinde bulduğuna ilişkin konuşması
3.- Oturum Başkanı TBMM Başkan Vekili Mithat Sancar’ın, Grup Başkan
Vekillerinin konuşma içeriğine karışmayacağını ifade ettiği için herhangi bir
müdahalesinin olmadığına ilişkin konuşması

VI.- YAZILI SORULAR VE CEVAPLARI
1.- İzmir Milletvekili Atila Sertel’in, gerekli şartları taşıdığı halde
bazı basın çalışanlarına basın kartı verilmediği iddiasına ilişkin sorusu ve
Cumhurbaşkanı Yardımcısı Fuat Oktay’ın cevabı (7/21496)
2.- Ağrı Milletvekili Dirayet Dilan Taşdemir’in, Diyanet İşleri
Başkanlığı tarafından hazırlanan bir kamu spotuna ilişkin sorusu ve
Cumhurbaşkanı Yardımcısı Fuat Oktay’ın cevabı (7/21507)
12 Aralık 2019 Perşembe
BİRİNCİ OTURUM
Açılma Saati: 11.01
BAŞKAN: Başkan Vekili Mithat SANCAR
KÂTİP ÜYELER: İshak Gazel (Kütahya), Mustafa AÇIKGÖZ
(Nevşehir)
-----0-----
BAŞKAN
- Türkiye Büyük Millet Meclisinin 31'inci Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçiyoruz.
Başkanlığın
Genel Kurula sunuşları vardır. 
Türkiye
Büyük Millet Meclisi Başkanlığının bir tezkeresi vardır, okutup bilgilerinize
sunacağım. 
II.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, Katar Devleti Şura
Meclisi Başkanı Sayın Ahmad Bin Abdullah Bin Zaid Al Mahmoud’un beraberinde bir
parlamento heyetiyle ülkemizi ziyaret etmesinin Türkiye Büyük Millet Meclisi
Başkanlık Divanının 5/12/2019 tarih ve 577966 sayılı Kararı’yla uygun
bulunduğuna ilişkin tezkeresi (3/1025)
Türkiye Büyük Millet Meclisi Genel Kuruluna
Katar
Devleti Şûra Meclisi Başkanı Sayın Ahmad Bin Abdullah Bin Zaid El Mahmud'un,
beraberinde bir Parlamento heyeti ile birlikte ülkemizi ziyaret etmesi, Türkiye
Büyük Millet Meclisi Başkanlık Divanının 5/12/2019 tarih ve 577966 sayılı
Kararı’yla uygun bulunmuştur.
Söz
konusu heyetin ülkemizi ziyaretleri, Türkiye Büyük Millet Meclisinin Dış
İlişkilerinin Düzenlenmesi Hakkında 3620 sayılı Kanun’un 7’nci maddesi
gereğince Genel Kurulun bilgilerine sunulur.
 Mustafa
Şentop
 Türkiye
Büyük Millet Meclisi
 Başkanı
BAŞKAN
– Bilgilerinize sunulmuştur.
Değerli
milletvekilleri, gündemimize göre, 2020 Yılı Merkezi Yönetim Bütçe Kanun
Teklifi ile 2018 Yılı Merkezi Yönetim Kesin Hesap Kanunu Teklifi üzerindeki
görüşmelere devam edeceğiz.
Program
uyarınca bugün üçüncü turdaki görüşmeleri yapacağız. 
Üçüncü
turda Enerji ve Tabii Kaynaklar Bakanlığı, Enerji Piyasası Düzenleme Kurulu,
Nükleer Düzenleme Kurumu, Ulusal Bor Araştırma Enstitüsü, Türkiye Atom Enerjisi
Kurumu, Maden Tetkik ve Arama Genel Müdürlüğü, Nadir Toprak Elementleri
Araştırma Enstitüsü, Maden ve Petrol İşleri Genel Müdürlüğü; Aile, Çalışma ve
Sosyal Hizmetler Bakanlığı, Çalışma ve Sosyal Güvenlik Bakanlığı, Devlet
Personel Başkanlığı, Mesleki Yeterlilik Kurumu bütçe ve kesin hesapları yer
almaktadır. 
III.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S. Sayısı: 129) (x) 
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S.Sayısı: 130) (x)
A) ENERJİ VE TABİİ KAYNAKLAR BAKANLIĞI
1) Enerji ve Tabii Kaynaklar Bakanlığı 2020 Yılı Merkezî Yönetim Bütçesi
2) Enerji ve Tabii Kaynaklar Bakanlığı 2018 Yılı Merkezî Yönetim Kesin
Hesabı
B) ENERJİ PİYASASI DÜZENLEME KURUMU
1) Enerji Piyasası Düzenleme Kurumu 2020 Yılı Merkezî Yönetim Bütçesi
2) Enerji Piyasası Düzenleme Kurumu 2018 Yılı Merkezî Yönetim Kesin
Hesabı
C) NÜKLEER DÜZENLEME KURUMU
1) Nükleer Düzenleme Kurumu 2020 Yılı Merkezî Yönetim Bütçesi
Ç) ULUSAL BOR ARAŞTIRMA ENSTİTÜSÜ
1) Ulusal Bor Araştırma Enstitüsü 2020 Yılı Merkezî Yönetim Bütçesi
2) Ulusal Bor Araştırma Enstitüsü 2018 Yılı Merkezî Yönetim Kesin Hesabı
D) TÜRKİYE ATOM ENERJİSİ KURUMU
1) Türkiye Atom Enerjisi Kurumu 2020 Yılı Merkezî Yönetim Bütçesi
2) Türkiye Atom Enerjisi Kurumu 2018 Yılı Merkezî Yönetim Kesin Hesabı
E) MADEN TETKİK VE ARAMA GENEL MÜDÜRLÜĞÜ
1) Maden Tetkik ve Arama Genel Müdürlüğü 2020 Yılı Merkezî Yönetim
Bütçesi
2) Maden Tetkik ve Arama Genel Müdürlüğü 2018 Yılı Merkezî Yönetim Kesin
Hesabı
F) NADİR TOPRAK ELEMENTLERİ ARAŞTIRMA ENSTİTÜSÜ
1) Nadir Toprak Elementleri Araştırma Enstitüsü 2020 Yılı Merkezî
Yönetim Bütçesi
G) MADEN VE PETROL İŞLERİ GENEL MÜDÜRLÜĞÜ
1) Maden ve Petrol İşleri Genel Müdürlüğü 2020 Yılı Merkezî Yönetim
Bütçesi
Ğ) AİLE, ÇALIŞMA VE SOSYAL HİZMETLER BAKANLIĞI
1) Aile, Çalışma ve Sosyal Hizmetler Bakanlığı 2020 Yılı Merkezî Yönetim
Bütçesi
2) Aile, Çalışma ve Sosyal Hizmetler Bakanlığı 2018 Yılı Merkezî Yönetim
Kesin Hesabı
H) ÇALIŞMA VE SOSYAL GÜVENLİK BAKANLIĞI
1) Çalışma ve Sosyal Güvenlik Bakanlığı 2018 Yılı Merkezî Yönetim Kesin
Hesabı
I) DEVLET PERSONEL BAŞKANLIĞI
1) Devlet Personel Başkanlığı 2018 Yılı Merkezî Yönetim Kesin Hesabı
İ) MESLEKİ YETERLİLİK KURUMU
1) Mesleki Yeterlilik Kurumu 2020 Yılı Merkezî Yönetim Bütçesi
2) Mesleki Yeterlilik Kurumu 2018 Yılı Merkezî Yönetim Kesin Hesabı
BAŞKAN
– Komisyon yerinde.
Değerli
milletvekilleri, alınan karar gereğince, tur üzerindeki görüşmelerde siyasi
parti gruplarına ve İç Tüzük’ün 62’nci maddesi gereğince istemi hâlinde
görüşlerini bildirmek üzere yürütmeye yetmişer dakika söz verilecektir. Bu
süreler birden fazla konuşmacı tarafından kullanılabilecek ve şahıslar adına
yapılacak konuşmaların süresi ise beşer dakika olacaktır. Ayrıca, konuşmalar
tamamlanınca soru-cevap işlemi on dakika soru, on dakika cevap olarak yapılacak
ve sorular gerekçesiz olarak yerinden sorulacaktır. 
Durumu
bilgilerinize sunarım.
Üçüncü
turda siyasi parti grupları, yürütme ve şahıslar adına söz alanların adlarını
sırasıyla okuyorum: Gruplar adına, Halkların Demokratik Partisi Grubu: İstanbul
Milletvekili Ali Kenanoğlu, Diyarbakır Milletvekili Musa Farisoğulları,
Şanlıurfa Milletvekili Ömer Öcalan, Bitlis Milletvekili Mahmut Celadet Gaydalı,
İzmir Milletvekili Serpil Kemalbay, Ağrı Milletvekili Dirayet Dilan Taşdemir,
Ankara Milletvekili Filiz Kerestecioğlu, İstanbul Milletvekili Züleyha Gülüm;
Cumhuriyet Halk Partisi: Muğla Milletvekili Süleyman Girgin, Balıkesir
Milletvekili Ahmet Akın, Balıkesir Milletvekili Fikret Şahin, İzmir
Milletvekili Tacettin Bayır, Kırıkkale Milletvekili Ahmet Önal, Manisa
Milletvekili Ahmet Vehbi Bakırlıoğlu, Mersin Milletvekili Alpay Antmen,
Osmaniye Milletvekili Baha Ünlü, Bursa Milletvekili Erkan Aydın, Kırşehir
Milletvekili Metin İlhan, Kütahya
Milletvekili Ali Fazıl Kasap, Tekirdağ Milletvekili Candan Yüceer, Zonguldak
Milletvekili Ünal Demirtaş; Adalet ve Kalkınma Partisi:
Gaziantep Milletvekili Mehmet Sait Kirazoğlu, Adana Milletvekili Abdullah
Doğru, Gümüşhane Milletvekili Hacı Osman Akgül, Artvin Milletvekili Ertunç
Erkan Balta, Düzce Milletvekili Fahri Çakır, Balıkesir Milletvekili Yavuz
Subaşı, Aydın Milletvekili Metin Yavuz, Zonguldak Milletvekili Hamdi Uçar,
Zonguldak Milletvekili Polat Türkmen, İstanbul Milletvekili Şamil Ayrım, Samsun
Milletvekili Fuat Köktaş, Sakarya Milletvekili Çiğdem Erdoğan Atabek, Sivas
Milletvekili Semiha Ekinci, Bursa Milletvekili Vildan Yılmaz Gürel; İYİ PARTİ:
Denizli Milletvekili Yasin Öztürk, Tekirdağ Milletvekili Enez Kaplan, Samsun
Milletvekili Bedri Yaşar, Balıkesir Milletvekili İsmail Ok, Antalya
Milletvekili Tuba Vural Çokal; Milliyetçi Hareket Partisi:
Antalya Milletvekili Abdurrahman Başkan, Hatay Milletvekili Lütfi Kaşıkçı,
Ankara Milletvekili Erkan Haberal, İzmir Milletvekili Tamer Osmanağaoğlu,
Kahramanmaraş Milletvekili Sefer Aycan, İstanbul Milletvekili Arzu Erdem,
Ankara Milletvekili Nevin Taşlıçay, Adana Milletvekili Ayşe Sibel Ersoy. 
Şahıslar adına, lehinde Düzce Milletvekili Ayşe Keşir,
aleyhinde Bitlis Milletvekili Mahmut Celadet Gaydalı.
Değerli milletvekilleri, şimdi, Halkların Demokratik
Partisi Grubu adına konuşmalara başlıyoruz. 
İlk söz İstanbul Milletvekili Ali Kenanoğlu’na aittir. 
Buyurun Sayın Kenanoğlu. (HDP sıralarından
alkışlar)
Süreniz on dakikadır. 
HDP GRUBU ADINA ALİ KENANOĞLU (İstanbul)
– Sayın Başkan, değerli milletvekilleri; Genel Kurulu saygıyla selamlıyorum. 
Sayın Başkan, Enerji ve Tabii Kaynaklar Bakanlığı
bütçesi üzerine HDP Grubumuz adına söz almış bulunmaktayım. 
Enerji
ve Tabii Kaynaklar Bakanlığı; enerji, maden, petrol, elektrik, kömür gibi
konuları bünyesinde barındıran müdürlükleri bulunan ve Türkiye’nin yer altı
zenginliklerinde ve enerji temininde söz sahibi olan bir Bakanlıktır. Bu
Bakanlıkla vatandaşın doğrudan ilişkisi, vatandaşın en çok bu Bakanlıkla temas
ettiği nokta, evlerindeki elektrik faturalarıdır. Elektrik faturalarının her
seferinde gitgide artış göstermesi ve zamlanması nedeniyle artık evlerdeki
elektrik faturaları aile bütçesinde önemli bir yer tutmaya başlamıştır. Ayrıca
bu Bakanlığın doğaya ve çevreye verdiği zararlar da -tabii kaynaklar
bakımından, bunların çıkartılması bakımından- Çevre ve Şehircilik Bakanlığıyla
da yarışır bir noktadır. 
Enerji
ve Tabii Kaynaklar Bakanlığı, bulunduğumuz koşullarda yoğun olarak
yenilenebilir enerji çalışması yürütmesi, geleceğe yönelik olarak bu tür enerji
kaynaklarında arz güvenliğini sağlayacak yol haritaları çizmesi gerekirken
maalesef, bizler hâlâ fosil yakıtlarla enerji üretecek olan santrallere teşvik
vermeyi konuşmak durumunda bırakılıyoruz. Ancak günümüzde çoğu Avrupa ülkesinde
2030 projeksiyonunda yeni bir termik santral kurulmayacağı belirtilirken
yalnızca Türkiye ve Polonya geleceğe dönük yeni termik santral kurma
planlamasından bahsetmektedir. Türkiye’nin 2023 projeksiyonunda millî kömür
hedefi varken Portekiz dahi 2023 yılında kömürü tamamen bırakacağını
açıklamıştır. 
Türkiye’nin
2019 yılındaki enerji üretimindeki yerli kaynak payı yalnızca yüzde 62,6 olarak
gerçekleşmiş, 2020 için ise bu oran yüzde 53,4 olarak tahmin edilmiştir. Bu ne
demektir? İstenildiği kadar “yerli ve millî kaynaklarımız” denilsin, bunun adı
daha çok dışa bağımlı enerji politikalarına mecbur olmaya devam edeceğiz
demektir. Böyle bir durumda enerji tasarruf politikalarının takip edilmesi,
enerji verimliliği ve depolama sistemleri üzerine AR-GE çalışmalarının
yürütülmesi ve de yenilenebilir enerji arz güvenliği üzerine odaklanılması
gerekirken görüyoruz ki Bakanlık, bu kalemlere ait bütçelerini dahi verimli
kullanamamıştır. Bakanlığın sunduğu raporlara baktığımızda, 2019 yılı bütçesinde
enerji verimliliği desteği kalemi için ayrılan yaklaşık olarak 14 milyon
liranın yalnızca 9 milyon lirası harcanmıştır. Enerji verimliliği konusu,
üretilen enerjinin taşınmasında yaşanan kayıptan, kamu binalarına ve hatta
hanelere kadar uzanan bir konudur. Öyle ki halihazırda açlık ve yoksulluk
sınırında yaşayan birçok yurttaş, son yıllarda gelen zam üstüne zam nedeniyle,
zor bela edindikleri doğal gaz veya elektrikten dahi verimli olarak
faydalanamamaktadır. TÜİK’in 2018 yılına dair yaptığı gelir ve yaşam koşulları
temalı araştırmada yurttaşların yüzde 39,6’sı konutlarında izolasyondan dolayı
ısınma sorunu yaşamaktadır. Bu durum gösteriyor ki enerji kullanımında
yurttaşların yararına alınabilecek olan önlemlerde dahi henüz çok temel
eksikliklerle karşı karşıya durmaya devam ediyoruz.
2023
yılında açılması planlanan Akkuyu Nükleer Güç Santrali propagandası ise yine,
Türkiye’nin enerji arz güvenliğini sağlamak ve enerjide dışa bağımlılığı
azaltmak için elzem olduğu şeklinde yapılmaktadır. Ancak nükleer güç
santralinin devreye gireceği tarihten itibaren on beş yıl boyunca Rusya’ya
verilecek olan garanti bedelleri ve Türkiye’nin nükleer yakıt üretemiyor oluşu
göz önünde bulundurulursa kesinlikle doğru değildir. Çünkü mevcut santrallerin
şu anda 4 dolara verdiği elektriği Akkuyu Nükleer Santrali, tamamlandığında 12
dolar 35 sentten verecektir. Yenilenebilir enerjiye verilen alım garantisi
TL’ye çevrildiği halde Rusya’yla yapılan alım garantisi dolar olarak devam
etmektedir. Üstelik on beş yıl boyunca bu fiyat değişmeyecektir.
Değerli
arkadaşlar, biz, Türkiye’de nükleer güç santrallerinden, bu şekilde enerji
temininden vazgeçilmesi gerektiğini savunan bir partiyiz ve bunu her alanda,
her kürsüde dile getiriyoruz. 2011 yılında nükleer enerji santralleri, nükleer
güç santralleri savunulurken ortaya konulan iki tane tez vardı; biri, 2023 yılı
ekonomik hedefleriydi. Denildi ki “2023’te bizim 2 trilyon dolar civarında bir
ekonomik hedefimiz olacak.” Dolayısıyla bu 2 trilyon dolarlık hedef
karşılığında biz, bırakın, fabrikalara enerji teminini, evlere dahi enerji
veremez duruma geleceğiz. Oysa 2018 yılı itibarıyla gerçekleşen hedef 784
milyar dolarda kalmıştır. Yani hedeflenen 2 trilyon dolardır, gerçekleşen 784
milyar dolardır. Şimdi, buradan kaynaklı olarak baktığınız zaman demek ki bizim
nükleer santrallere ihtiyacımız yok, o kadar enerjiye ihtiyaç yok çünkü. 
Diğer
taraftan şöyle bir şey savunuluyor, deniliyor ki 2011 yılında nükleer enerji
santrallerinin devreye sokulma kararı verilirken: “Yenilenebilir enerji santralleri
pahalı, maliyetleri çok yüksek, nükleer santraller buna göre ucuz, o yüzden biz
bunu tercih ediyoruz.” Fakat o yıldan bu yıla gelinen teknolojik gelişmeler
durumu tersine çevirmiştir. Yani şu anda, yenilenebilir enerji kaynakları
nükleer enerji santrallerinden daha ucuza mal edilmektedir. Dolayısıyla bu
gerekçe de ortadan kalkmıştır. Zaten nükleer enerji santrallerinin dünya
üzerinde yarattığı felaketler, çevre kirlilikleri bilinmektedir. Bu bile
bunlardan vazgeçilmesi için yeterli bir gerekçedir. 
Değerli
arkadaşlar, ben, burada, daha önceki bir konuşmamda dile getirmiştim. Aslında,
çok önemsediğim bir konu var bu konuyla ilgili: Çatı mevzuatı. 2018 Ocak ayında
bu Mecliste bir karar çıkıyor, bir kanun yapılıyor ve bir çatı mevzuatı
çıkarılıyor. Nedir bu çatı mevzuatı? Çatılara konan panellerle güneş
enerjisinden elektrik üretimiyle ilgili olarak bir mevzuat geçiyor. Şimdi
Avrupa’da şöyle bir uygulama var, bizzat ben de gördüm bunu, tanık oldum:
Evlerine, fabrikalarına, iş yerlerinin çatılarına bu sistemleri
yerleştiriyorlar, kullandıkları enerjiyi kullanıyorlar, fazlasını şehrin
enerjisine satıyorlar. Yani dolayısıyla evlerde vatandaşlar aynı zamanda bir
enerji üreticisi durumda. Bu nedenle büyük santrallere, böyle nükleer
santrallere filan da ihtiyaç duyulmuyor. O nedenle de zaten bu santrallerden
vazgeçiliyor. 
Şimdi
Türkiye’de bunun kanunu çıkmış ama ne bunu bilen var ne de uygulamada hayata
geçirebilecek imkânlar var çünkü sistem 60 bin liraya mal ediliyor bugünkü
değerlerle ve sekiz yılda kendisini amorti edebiliyor. Ömrü yirmi beş yıl ve
daha da önemlisi, bütün bunu yapabilmek için dört ay süren bir bürokrasiyle
uğraşmanız gerekiyor. 
Şimdi
biz bunu tekraren burada tavsiye ediyoruz ve diyoruz ki bu konuda
iyileştirmeler yapılmalı ve burada, çatı mevzuatında enerji üretimi sağlanmalı
ve ülkemiz nükleer santrallere mecbur bırakılmadan, vatandaşların, insanların
kendi evlerinde, fabrikalarında, iş yerlerinde, çatılarında ürettikleri
elektrik kullanılmalıdır diyoruz.
Sayıştay
raporlarından bir iki konu söyleyeceğim, zamanım az. Değerli arkadaşlar,
Sayıştay raporlarında Bakanlığın çalışmaları incelenmiş birkaç tane var burada
ilginç şey ve ben bir tanesini söyleyeyim: Bakanlık, Sayıştay raporuna göre,
kendi iç harcamasını yaparken bile kendi mevzuatına uymuyor. Müsteşarlık
oluruyla 20 bin liradan fazla harcamaların ön mali kontrole tabi tutulması için
Strateji Geliştirme Başkanlığına gönderilmesi gerekirken, Sayıştayın tespitine
göre, bu konuda yapılmış altı örneğe göre, kontrolden geçmeyen toplam 206 bin
lira usulsüz ödeme yapılmış, 206 bin lira. Bakanlığın buna yanıtı şöyle, diyor
ki: “Bazı ödemelerin ön mali kontrolü için Strateji Geliştirme Başkanlığına
gönderilmesi sehven unutulmuştur.” Açıklama bu; sehven unutulmuş ve 206 bin
liralık usulsüzlük yapılmış bu sehven unutulmayla.
Değerli
arkadaşlar, bu konuda daha fazla örnek var ve ben, Sayın Başkan da verirse son
bir dakikamı şunun için kullanacağım. Bu enerji konusunun, elektrik konusunun
bir taraftan inançları, ibadethaneleri de ilgilendiren bir tarafı var. Burada
yaşanan bir soruna değineceğim. 
(Mikrofon
otomatik cihaz tarafından kapatılmıştır)
BAŞKAN
- Buyurun, tamamlayın sözlerinizi Sayın Kenanoğlu.
ALİ
KENANOĞLU (Devamla) – Geçtiğimiz günlerde Alevi toplumunun yaşadığı sorunlar
burada çok sıkça tartışıldı, konuşuldu ve herkes işte, burada birlikten,
beraberlikten, kardeşlikten bahsetti “Cami de bizim, cemevleri de bizim.”
denildi ve kardeşlik duyguları ifade edildi. Ancak biz şunu söylüyoruz, diyoruz
ki: Kardeşlik böyle sadece sözde olacak bir şey değildir, kardeşlik sizin
uygulamalarınızda, icatlarınızda bellidir. 
Şimdi,
Diyarbakır Cemevi’nin elektriği on üç aydır kesik, on üç aydır cemevine
elektrik verilmiyor yani oraya geliniyor, cenaze hizmetleri var, lokmalar
getiriliyor, Alevilerin inançsal olarak ibadetlerini yerine getirmeleri
gerekiyor ancak on üç aydır elektrik kesik. Niye? Borçlarından dolayı. 
Avrupa
İnsan Hakları Mahkemesi kararı var, Danıştay kararları var. Avrupa İnsan
Hakları Mahkemesi, bu konuda “Cemevleri de tıpkı camiler gibi, kiliseler gibi,
havralar gibi ibadethanedir ve giderleri aynı onlar gibi karşılanmalıdır.”
demiş ancak Hükûmet bu kararı uygulamıyor ve şu anda Diyarbakır Cemevi’nin on
üç aydır elektriği kesik ve elektrik verilmiyor. 
Arkadaşlar,
kardeşlik böyle lafla, sözle olmaz; kardeşliğin gereğini yerine getirmekle
olur. 
Herkesten
bu kardeşliğin gereğini yerine getirmesini bekliyor, saygılar sunuyorum. (HDP
sıralarından alkışlar) 
BAŞKAN
– Teşekkürler Sayın Kenanoğlu. 
Şimdi
konuşma sırası Diyarbakır Milletvekili Musa Farisoğulları’nda. 
Sayın
Farisoğulları, süreniz beş dakikadır. 
Buyurun.
(HDP sıralarından alkışlar)
HDP
GRUBU ADINA MUSA FARİSOĞULLARI (Diyarbakır) – Teşekkür ediyorum. 
Sayın
Başkan, sayın milletvekilleri; bizi televizyonları başında izleyen, dinleyen
sayın halkımıza selam ve saygılarımızı ileterek sözlerime başlamak istiyorum. 
Sayın
Başkan, parti grubum adına Enerji Bakanlığı bütçesi üzerinde kimi
değerlendirmeleri yapmak üzere söz almış bulunmaktayım. 
Sayın
Başkan, son dönemlerde Kürt demokratik siyasetine dönük, bütün kurum ve
kuruluşlarına dönük, halkımızın varlığına dönük çok kapsamlı bir tehdit, bir
tasfiye politikaları gündemleştirilmiştir. Bu bağlamda, son dönemlerde güncel
olan Demokratik Toplum Kongresi üzerinde yürütülen kimi tasfiye politikaları ve
bu konuda da kimi algılar oluşturularak ciddi bir yönelim söz konusu. 
Şimdi,
değerli arkadaşlar, Demokratik Toplum Kongresi nedir, işlevi nedir, rol ve
misyonu nedir, onu biraz, müsaade ederseniz açmak istiyorum. Demokratik Toplum
Kongresi, 2007 yılında, birçok bileşenin katılımıyla… Bunun içerisinde
siyasetçiler, sivil toplum örgütleri, demokratik kitle örgütleri ve
Mezopotamya’nın kadim halklarından Asuri, Süryani, Ermeni, Keldani, Mahalmi,
Arap, Türk, Türkmen ve yine inanç gruplarından birçok farklı toplumsal kesim,
kültür kurumları bu geniş, devasa platformun içinde yerini almıştır. Yine,
demokratik kitle örgütleriyle, sivil toplum kuruluşlarıyla ve birçok çevreyle,
akademisyenlerle, yine uzman kişilerle, toplum bilimcilerle, siyaset bilimcileriyle
bu konuda birçok istişare yapılmıştır, konferanslar düzenlenmiştir, çalıştaylar
düzenlenmiştir ve akabinde de Avrupa ve dünyanın her tarafından birçok heyet bu
kurumu ziyaret etmiş, görüş ve düşüncelerini çok değerli bulduklarını ve bu
konuda demokratik toplumcu siyasetin önemini her defasında ifade etmiştir. 
Demokratik
Toplum Kongresi, taban demokrasisinin, toplumsal demokrasinin, yerel
demokrasinin güçlendirilmesi ve bu konuda Türkiye’de bütün kurumları -devlet
kurumları da dâhil- demokrasiye duyarlı hâle getirme noktasında çalışmalar,
faaliyetler yürütmüştür. 
2013-2015
arasında yine Demokratik Toplum Kongresi Eş Başkanı olan Sayın Hatip Dicle,
demokratik çözüm sürecinde, Demokratik Toplum Kongresi’nin Eş Başkanı
kimliğiyle İmralı heyetinin içerisinde yer almış ve o konuda çalışmalarını
yürütmüştür. Yine, bu Meclisin Başkanı Cemil Çiçek, anayasa yapım çalışmaları
sürecinde, 2014’te, bu Meclisin amblemi ve onun imzasıyla, Demokratik Toplum
Kongresi Eş Başkanlığına “Bu çalışmalara dair görüş ve düşünceleriniz çok
değerli ve önemli; bu konuda buraya, bu toplantıya katılırsanız çok değerli
olur ve düşüncelerinizden yararlanırız.” gibi bir davetiye göndermişti. Şimdi,
her ne hikmetse, değerli arkadaşlar, aslında 2015 öncesinde çökertme planının
devreye sokulduğu… Ve 2015’te FETÖ terör örgütünün darbe girişiminden sonra -o
darbe girişiminin biçimini, yöntemini, nasıl geliştiğini burada tartışmaya
açmak istemiyorum- iktidar partisinin Genel Başkanı bunu “Allah’ın bir lütfu”
olarak değerlendirdi. 
(Mikrofon
otomatik cihaz tarafından kapatıldı)
BAŞKAN
– Sayın Farisoğulları, tamamlayın lütfen.
MUSA
FARİSOĞULLARI (Devamla) – Ve ondan sonra “Allah’ın lütfu” âdeta Kürt halkının
varlığını, kurumlarını, demokratik yapısını tasfiye etmeye dönük bir lütuf
hâline döndü. Bu açıdan, son dönemlerde devletin savcıları, hatta valileri,
birçok kokteyl örgüt ismini sıralayarak, birçok örgütün ismini sayarak bu
konuda kamuoyunu ikna etme, bu tasfiye politikalarına kılıf uydurma noktasında,
operasyonlarını derinleştirme, geliştirme ve bu konuda da bir tasfiye
politikası gündemleştirmiştir. Biz, Halkların Demokratik Partisi olarak bugüne
kadar geldiğimiz gelenek itibarıyla bütün baskılara, bütün tasfiye
politikalarına karşı ısrarla demokratik toplumcu ve demokratik çözüm yöntemleriyle
ilgili görüş, düşüncelerimizi müteaddit zamanlarda ifade ettik ve bu konuda hep
ısrarcı olduk.
(Mikrofon
otomatik cihaz tarafından kapatıldı.)
BAŞKAN
– Sadece selamlama için buyurun.
MUSA
FARİSOĞULLARI (Devamla) – Evet, değerli arkadaşlar, temel hedef, Demokratik
Toplum Kongresinin, bu devasa platformun temel hedefi, yerel demokrasilerle,
yerel demokrasiyi güçlendirerek bütün bu bürokratikleştirilmiş merkezî otoriter
yapının değişebileceği ve… Bu konuda da ciddi çalışmalar yürütmüştür bugüne
kadar. Bu açıdan, benim de Başkanlık Divanı üyesi olduğum bu kuruma, her ne
hikmetse, bütün bunları yaparken birdenbire “terör örgütü” hatta ötesi “silahlı
terör örgütü” tanımı yapılmaya başlandı. Şimdi, bu Meclisin Başkanı muhatap
alıyor, eş başkanı çözüm sürecinde heyetin içerisinde yer alıyor o kimlikle ama
ne hikmetse sonradan böyle bir tanım geliştiriliyor. 
(Mikrofon
otomatik cihaz tarafından kapatıldı)
BAŞKAN
– Teşekkürler, Sayın Farisoğulları.
MUSA
FARİSOĞULLARI (Devamla) - Bu konuda, açık ifade ediyoruz ki mevcut iktidarın ve
iktidar bloğunun bu tasfiye politikalarından, bu politikalarınızdan vazgeçin.
Kürt halkına temel dinamiklerine hiçbir güç bugüne kadar diz çöktürtemedi,
bundan sonra da diz çöktürtemeyecektir. 
Teşekkür
ediyorum. (HDP sıralarından alkıar)
BAŞKAN
– Teşekkürler, Sayın Farisoğulları.
Söz
sırası Şanlıurfa milletvekili Ömer Öcalan’da.
Buyurun
Sayın Öcalan. (HDP sıralarından alkışlar)
Süreniz
on dakikadır.
HDP
GRUBU ADINA ÖMER ÖCALAN (Şanlıurfa) – Sayın Başkan, değerli milletvekilleri;
sözün anlamını yitirdiği bugünlerde 2020 yılının bütçesini yapıyoruz.
Demokrasiden yoksun, insan haklarından yoksun, hukuktan yoksun bir süreci
geçiriyoruz ama biz, bu zorlu ve zahmetli günlerin de geçeceğini biliyoruz. 
Bakınız,
ikide bir demokrasiden bahseden, demokrasi güzellemesi yapanları, 31 Mart 2019
seçimlerinde bu ülkenin 3’üncü büyük partisinin aldığı 3 büyükşehir
belediyesini, 5 il, 45 ilçe, 12 belde, toplamda 65 belediyesini talan eden,
kayyum eden zihniyeti Türk halkı da görüyor, Kürt halkı da görüyor, tüm dünya
kamuoyu da görüyor. İlk başta, YSK eliyle saldırdılar, kanun hükmünde
kararnameyle ihraç edilen adaylarımızın o kürsüye gelip halkın iradesini temsil
etmesi önünde büyük bir darbe yaptılar. Sonra büyük bir marifetmiş gibi,
şimdiye kadar içinde 3 büyükşehir belediyemizin de olduğu 28 belediyemizi
gasbettiler. Diz mi çöktüreceksiniz? Yanılıyorsunuz. Yıllardır bu halk dimdik
durmuştur, ayakları üzerindedir, demokrasi mücadelesini de yükseltecektir. 
Bakınız,
bundan birkaç hafta önce Urfa’nın Suruç ilçesi Belediyesi de talan edildi,
kayyum atandı. Belediye Başkanımız Hatice Çevik, IŞİD’in gar patlamasında
kızını kaybeden, aynı zamanda eşinin kız kardeşini kaybeden bir anne. Önce IŞİD
saldırdı, canını aldı, yüreğini aldı, şimdi de iktidarın yargı eliyle
gasbettiği Hatice Çevik’i Urfa Cezaevine gönderdiler, oradan da sürgün edip
Tarsus Cezaevine getirdiler, âdeta bir Çin işkencesine çevirmişler. Biz
biliyoruz; bunlar, bu belediyelere yapılan saldırı Kürt belediyeleri olduğu
içindir. İstanbul Belediyesine kayyum atayamayacaklar, Ankara’ya da
atayamayacaklar. Biliyoruz, orada Kürt halkı dengeleri değiştirdi ama büyük
metropoller olduğu için güç yetiremeyecekler çünkü orada Türk halkının da
iradesi var. Ama biz bunları halkımıza anlatacağız. 
Bakınız,
yargıdan bahsediyorlar. Daha bundan birkaç ay önce -AKP Meclisi de burada;
saray da çok uzakta değil, birkaç kilometre ileridedir, birkaç kilometre
ötededir- Cumhurbaşkanı da “Biz, önümüze gelince işi bitiririz, hallederiz.”
diyor. İçişleri Bakanı geçenlerde “Anayasa gözüyle, Anayasa Mahkemesi gözüyle
bakamayız. Devletimizi tehdit eden unsurlara müdahale ederiz.” diyor.
Anayasa’yı tanımayan bir İçişleri Bakanıyla karşı karşıyayız ama yeri gelince,
dün olduğu gibi, Adalet Bakanı burada yargı güzellemesi yapıyor, insan
haklarından bahsediyor, demokrasiden bahsediyor. Siz bunları ancak sözlerinizle
söylersiniz. Kürt halkı bunun karşısında her zaman mücadelesini yürütecek. 
Koca
koca adliye sarayları yaptınız, üzerine de “Adalet mülkün temelidir.” yazdınız.
Bence savcı ve hâkimleri bu ızdıraptan kurtarın; bir komisyon kurun, başına da
İçişleri Bakanını koyun, zaten Cumhurbaşkanı işi bitiriyor yargıda, İçişleri
Bakanı da “Biz Anayasa’nın gözüyle de bakmayız…” Normal bir vatandaş Anayasa’yı
ihlal ederse acaba başına ne gelir? 
Fransa’dan
bahsediyorlar. Fransa’da polis şiddetini büyük, dev ekranlardan gösteriyorlar.
Kendi ülkesine Fransız olan bir yönetim anlayışıyla karşı karşıyayız.
Milletvekillerinin kolu kırılıyor, adliye binalarının önünde avukatların
belleri kırılıyor. Siz Google’a girin bakın inanmıyorsanız, “polis ve şiddet”
yazın, görürsünüz sizin önünüze düşen binlerce videoyu, görüntüyü. Ama diz
çöktürecek misiniz? Yanılıyorsunuz. Bunlar, bu ülkede, bu ülkenin 3’üncü büyük
partisinin mensuplarına, üyelerine, oy verenlerine yapılıyor. Ama biz burada
direnmeye devam edeceğiz. Kürt halkı noktasında birleşen, bu Parlamento içinde
muhalefet yapma onuruna sahip bir partiyiz. Tarihe de not düşeceğiz; bu
Mecliste Kürt karşıtı alınan kararların oy birliğiyle çıkmasının önündeki engel
olan bir partidir HDP ve burada da biz muhalefetimizi sürdürmeye devam
edeceğiz. 
Bir
Rojava meselesidir Kuzey-Doğu Suriye ya da Suriye. Başlattınız operasyonu,
Afrin’e girdiniz. “Savaştır.” diyoruz, “Savaş demeyin.” “İşgaldir.” “İşgal
demeyin.” İnsanlar ölüyor, uçaklar kalkıyor, tanklar hareket ediyor, en ağır
silahlar kullanılıyor; buna ne diyelim? Bunun ismi, uluslararası arenada da
toplum içinde de “savaş” olarak telaffuz edilebilir hatta bir Kürt savaşıdır,
bunun adını da biz buradan koyuyoruz. Bin yıllık kardeşlikten bahsedenler bin
yıllık kardeşlik hukukuna ihanet etmektedirler. İnsanlar kardeşlerini ülke
içinde tutuklayıp, gözaltına alıp, 2,5 milyonun yaşadığı coğrafyadaki belediye
başkanlarını, Meclislerini talan etmez; maalesef bu talan da devam ediyor. 
Biz
Halepçe’den de biliriz; Enfal suresiyle başlattılar katliamı; dini Kürt
katliamına gerekçe ettiler, din sosuyla oradaki Kürt katliamını Saddam Hüseyin
denilen diktatör meşrulaştırmaya çalıştı. Bakınız, Halepçe’de kimyasal silahlar
kullanıldı, on binlerce Kürt yaşamını kaybetti. 
TAMER
OSMANAĞAOĞLU (İzmir) – Onlara da biz sahip çıktık.
ÖMER
ÖCALAN (Devamla) – Bakınız, şimdi de Afrin’e operasyon yapılıyor, Gire Spi’ye,
Serekaniye’ye, Rojava’ya operasyon yapılıyor, savaş açılıyor. Neymiş? Fetih
Suresi. Fetih suresinin anlamından yoksun bir iktidar geleneğiyle karşı
karşıyayız. Siz yaptığınız bu yanlış politikaları din perdesi altında
yapamazsınız. Biz kendi dinimizi de inancımızı da çok iyi biliriz. 
Bu
devletin geleneğidir arkadaşlar; Kürt olunca, talan, nüfus planlaması ve
asimilasyon en büyük pratiğidir. 
FAHRETTİN
YOKUŞ (Konya) – Hadi oradan, hadi! Saçmalama!
ÖMER
ÖCALAN (Devamla) - Gittiniz bundan bir ay önce Gire Spi’de, Serakaniye’de
Kürtçe tabelasını indirdiniz. 
FAHRETTİN
YOKUŞ (Konya) – Ayıp, ayıp! O kadar bölücü olma!
ÖMER
ÖCALAN (Devamla) – Bakınız, orada bir Türk bile yaşamıyor, orada Kürtler,
Araplar yaşıyor, kimi yerlerde de Türkmenler yaşıyor. Kürt dilinden ne
istiyorsunuz? Görüntülere yansıdı, sosyal medyaya bakınız. Kürt diline bile,
Kürtçe diline bile tahammülü olmayan bir gelenekle karşı karşıyayız.
Söyleyeceğiz, konuşacağız. Doğrudur, sözün sizin için bir anlamı olmayabilir. 
Nüfus
planlaması… Sayın Cumhurbaşkanı Birleşmiş Milletler toplantısında eline bir
harita alıyor. Haritanın özü 1935 Doğu Raporu’ndan alıntılanmıştır. Dün, Baas
Rejimi Kürtler arasında perde çekmek için “Arap Kemeri”ni kullandı, şimdi de
AKP’nin öncülüğünde bir Selefi, Cihadist kemer oluşturulmaya çalışılıyor,
Rojava Kürtleri ile Türkiye Kürtleri arasında bir barikat örülmeye çalışılıyor.
Bunu dünya âlem görüyor. Birkaç ülke dışında hiçbir ülke, yapılan bu saldırı
noktasında hemfikir değildir. Tüm dünya kamuoyu bunun yanlış bir savaş, yanlış
bir operasyon olduğunu söylemiştir.
Değerli
arkadaşlar, bu kirli politikalar tabii ki sonuca ulaşmayacak. Bakınız, kendi
Kürt meselenizi çözmediğiniz için Çin’de Uygur Türklerine yapılan zulmün
karşısında duramıyorsunuz; yumuşak karnınızdır.
FAHRETTİN
YOKUŞ (Konya) – Ne alakası var?
ÖMER
ÖCALAN (Devamla) – Çin’de Uygur Türklerine yapılan zulüm politikasının
karşısına açık yüreklilikle çıkıp Çin yetkililerine anlatamıyorsunuz çünkü bu
ülkede Kürtlere yaptığınız hakaret, zulüm, iradesini gasbetme önünüze
çıkacaktır. 
FAHRETTİN
YOKUŞ (Konya) – Yazıklar olsun! Yediğin ekmeğe yazıklar olsun! İçtiğin suya
yazıklar olsun!
AYHAN
EREL (Aksaray) – Urfa’da kimin namazına engel oldular? Urfa’da kimin orucuna
engel oldular?
ÖMER
ÖCALAN (Devamla) – Bakınız, biz yıllardır bu coğrafyada yaşıyoruz, bin
yıllardır bu coğrafyada yaşıyoruz, yaşamaya devam edeceğiz. Atalarımız yaşadı,
biz yaşıyoruz, bizden sonra çocuklarımız da yaşamaya… (Gürültüler)
OLCAY
KILAVUZ (Mersin) – Ahlaksızlar, bu memlekette her türlü hainliği yapan
sizsiniz! Allah’tan kork be utanmaz! Bu ülkedeki bu kadar özgürlük, demokrasi
hangi ülkede var be!
EBRÜ
GÜNAY (Mardin) – Dinleyin!
BAŞKAN
– Değerli milletvekilleri, lütfen hatibin konuşmasına engel olmayalım.
ÖMER
ÖCALAN (Devamla) – İnsan biraz utanır arkadaşlar, Kürtlerden utanır.
İBRAHİM
AYDEMİR (Erzurum) – Ya sen Kürtlerin adına niye konuşuyorsun yahu! Sen kimsin
ki Kürtler adına konuşuyorsun? Sen Kürt bile değilsin!
BAŞKAN
– Değerli milletvekilleri, hatibin konuşmasını engellemeyelim lütfen.
OLCAY
KILAVUZ (Mersin) – Hangi ülkenin parlamentosunda bu millete hainlik yapanın
konuşma hakkı olacak? Allah’tan kork be! 
ÖMER
ÖCALAN (Devamla) – Kürt komşunuzdan, Kürt arkadaşınızdan, Kürt gelininizden,
Kürt annenizden, Kürt teyzenizden, Kürt öğretmeninizden…
İBRAHİM
AYDEMİR (Erzurum) – Sen Kürt bile değilsin, Kürtler adına konuşma! 
ÖMER
ÖCALAN (Devamla) – …Kürt doktorunuzdan, Kürt kasabınızdan utanmanız lazım.
OLCAY
KILAVUZ (Mersin) – Yazıklar olsun be! Utanmaz herif! Hangi ülkede saldırı
yapan, hainlik yapan o ülkenin kürsüsüne çıkıp konuşacak ya!
İBRAHİM
AYDEMİR (Erzurum) – Sen kimsin be Kürtler adına konuşuyorsun!
OLCAY
KILAVUZ (Mersin) – Allah’tan kork be! Utanmaz herif!
BAŞKAN
– Lütfen değerli milletvekilleri.
İBRAHİM
AYDEMİR (Erzurum) – Kürt bile değil bu adam! Ayıptır! Yalan söylüyorsun.
OLCAY
KILAVUZ (Mersin) – 40 binden fazla bu ülkede insan öldü, PKK terör örgütü…
Allahsız, kitapsızlar!
ÖMER
ÖCALAN (Devamla) – Arkadaşlar, biliyoruz, yüz yılı aşkındır bir asimilasyon
politikası var.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Öcalan.
İBRAHİM
AYDEMİR (Erzurum) – Hayatınız yalan sizin! İftira yalan başka bir şeyiniz yok!
BAŞKAN
- Değerli milletvekilleri, hatip konuşmasını tamamlasın.
İBRAHİM
AYDEMİR (Erzurum) – “Kürt” deyip duruyorsun ya!
ÖMER
ÖCALAN (Devamla) – Bakınız, yetkililer bir açıklama yapsın.
İBRAHİM
AYDEMİR (Erzurum) – Şuraya bak, “Kürt” deyip duruyor. Kürtlerle ne ilgin var
senin? Kürtler size lanet okuyor.
ÖMER
ÖCALAN (Devamla) - Kürtçeye saldıran bir devlet gerçekliği var, bunu
söylüyoruz. 
İBRAHİM
AYDEMİR (Erzurum) – Kürtleri katleden sizsiniz!
ÖMER
ÖCALAN (Devamla) - Kürtlerle bütünleşerek büyürsünüz. 
OLCAY
KILAVUZ (Mersin) – Bu ülkede Kürt sorunu yok.
ÖMER
ÖCALAN (Devamla) - Bu devlet Kürtlerle bütünleşerek büyür, Kürtlerle konuşarak
büyür, Kürtleri bastırarak, iradesini…
OLCAY
KILAVUZ (Mersin) – Konuşuyorsunuz ya! Bebek katilleri! Kürtlerin kanını
akıtanlar terör örgütü PKK’dır.
İBRAHİM
AYDEMİR (Erzurum) – Kürtler size lanet okuyor!
BAŞKAN
– Lütfen değerli milletvekilleri, daha sonra cevap verirsiniz, engel olmayın.
İBRAHİM
AYDEMİR (Erzurum) – Kürtleri katlettiniz siz! Kürtleri mahvettiniz siz!
ÖMER
ÖCALAN (Devamla) – Bakınız, 2,5 milyon oy alan bir halkın belediyelerini talan
ediyorsunuz.
İBRAHİM
AYDEMİR (Erzurum) – Vicdansızsınız siz.
BAŞKAN
– Konuşmasını tamamlamasına izin verin.
İBRAHİM
AYDEMİR (Erzurum) – Yeter ya! Böyle bir şey yok Başkanım ya!
ÖMER
ÖCALAN (Devamla) – Kıymetli arkadaşlar, bakınız, halkın iradesiyle buraya
gelmişiz. 
İBRAHİM
AYDEMİR (Erzurum) – Böyle bir şey yok ya! Kürtler adına konuşuyor ya!
ÖMER
ÖCALAN (Devamla) - Kürt halkının haklarını savunmamız önünde engel olmaya
çalışıyorlar. Kürt tabelalarını indirdiler, Kürtçe tabelaları indirdiler. 
FAHRETTİN
YOKUŞ (Konya) – Ettiğin yemin Türk milleti adına, bölücülük yapma!
ÖMER
ÖCALAN (Devamla) - Biz her şeye rağmen demokratik yöntemlerle…
İBRAHİM
AYDEMİR (Erzurum) – Ya, bırak ne demokrasisi! Faaliyetiniz terör, demokrasiden
bahsediyorsun!
ÖMER
ÖCALAN (Devamla) - ...diyalogla bu işlerin çözüleceğine inanıyoruz. IŞİD ve
DEAŞ artıklarını getirdiler, burada “ÖSO ve Suriye Millî Ordusu” diye Türk
halkına, Kürt halkına yutturmaya çalışıyorlar. 
(Mikrofon
otomatik cihaz tarafından kapatıldı)
FAHRETTİN
YOKUŞ (Konya) – Kürtlerin yüz karasısınız siz!
ÖMER
ÖCALAN (Devamla) - Halkımız DEAŞ’a…
SALİH
CORA (Trabzon) – Yalan konuşuyorsun!
İBRAHİM
AYDEMİR (Erzurum) – Yutturan sensin, sen!
BAŞKAN
– Selamlayın, sözlerinizi bağlayın Sayın Öcalan.
OLCAY
KILAVUZ (Mersin) – Kürtlerin adını kullanmayın! Bu ülkeyi her türlü alçaklıkla,
her türlü ahlaksızlıkla bölmenin, parçalamanın dışında bir emeliniz var mı, bir
amacınız var mı?
BAŞKAN
- Buyurun, lütfen.
ÖMER
ÖCALAN (Devamla) – Arkadaşlar, sağ duyuyla konuşarak demokrasiyle bu sorunları
çözebiliriz. 
İBRAHİM
AYDEMİR (Erzurum) – Hayatın terör senin! Utanmadan Kürtlerin adını anıyorsun.
ÖMER
ÖCALAN (Devamla) - Meseleleri hâlâ derinleştirmenin anlamı yoktur. Biz Genel
Kurulu saygıyla selamlıyoruz. HDP’li yöneticilere de buradan selamlarımızı…
OLCAY
KILAVUZ (Mersin) – Hainlikten başka bir şeyiniz var mı? Bebek katilleri!
İBRAHİM
AYDEMİR (Erzurum) – Ya, bırak senin saygını maygını, ne saygısı! Saygın maygın
yok! (Gürültüler)
SALİH
CORA (Trabzon) – Hadi oradan!
ÖMER
ÖCALAN (Devamla) - …partililerimize de selamlarımızı gönderiyoruz. (HDP
sıralarından alkışlar)
İBRAHİM
AYDEMİR (Erzurum) – Kürt düşmanısınız siz, Kürt düşmanı. Sen Kürt düşmanısın.
BAŞKAN
– Teşekkürler Sayın Öcalan.
FAHRETTİN
YOKUŞ (Konya) – Kürtlerin yüz karasısın sen!
ÖZLEM
ZENGİN (Tokat) – Sayın Başkan…
BAŞKAN
– Buyurun Sayın Zengin.
İBRAHİM
AYDEMİR (Erzurum) – Kürtlerin düşmanısın sen! Kürt düşmanısınız siz!
MENSUR
IŞIK (Muş) – Ya, Kürt düşmanı sizsiniz ya!
İBRAHİM
AYDEMİR (Erzurum) – Ayıptır! Kürtleri alet etmeyin.
MENSUR
IŞIK (Muş) – Kürt düşmanı sensin, sen!
İBRAHİM
AYDEMİR (Erzurum) – Kürtleri ben temsil ediyorum.
BAŞKAN
– Değerli milletvekilleri, lütfen sakin olalım.
İBRAHİM
AYDEMİR (Erzurum) – Ayıp ya! Yeter ya!
MENSUR
IŞIK (Muş) – Ahlaksıza bak ya! Saygılı olun ya!
YUSUF
BAŞER (Yozgat) – Ya sen saygılı ol! “Saygılı ol.” diyene bak!
BAŞKAN
– Buyurun Sayın Zengin.
IV.- AÇIKLAMALAR
1.- Tokat Milletvekili Özlem Zengin’in, Şanlıurfa Milletvekili Ömer
Öcalan’ın 129 sıra sayılı 2020 Yılı Bütçe Kanun Teklifi ile 130 sıra sayılı
2018 Yılı Kesin Hesap Kanunu Teklifi’nin üçüncü tur görüşmelerinde HDP Grubu
adına yaptığı konuşmasındaki bazı ifadelerine ilişkin açıklaması
ÖZLEM
ZENGİN (Tokat) – Sayın Başkanım, çok değerli milletvekilleri; her birinize
hayırlı sabahlar diliyorum. Şimdi, tabii, gönül ister ki, ne güzel, 2 tane
bakanlığımız var, onlarla alakalı eleştirilerinizi yapınız, dinleyelim, cevap
verelim. Fakat biliyorum, sizlerin bir gündeminiz var. Ne o? Hani diyorsunuz
ya: “Kelimelerin anlamı yok.” Kelimenin anlamının olması için doğru yerde,
doğru zamanda, doğru şeyi konuşmak lazım. Şimdi, her gün, her konuşmada aynı
yere geliyoruz. Ben de o zaman, sizin için bir anlamı yok ama tekrar etmek
istiyorum, izleyenler için, dinleyenler için. Şimdi, burada, bu Mecliste Kürt
sadece siz değilsiniz. Bakın AK PARTİ’nin içinde pek çok Kürt vekilimiz var,
CHP’de var, MHP’de var, İYİ PARTİ’de var. (HDP sıralarından gürültüler) Sizler
sadece Kürtlerin temsilcisi değilsiniz. Sizin önce, Anayasa’nın ne anlama
geldiğini idrak etmenizi istiyorum. Bakın hatibiniz çıkıyor, ki ben isminin,
adının soyadının da bilerek, seçilerek buraya getirildiğini düşünüyorum; sadece
bu toplumu tetiklemek için. (HDP sıralarından gürültüler) Evet, evet, gayet
öyle. Şimdi Kürt karşıtı…(HDP sıralarından gürültüler)
Cevabınızı
verirsiniz, cevabını verirsiniz, lütfen. Biz, efendi efendi dinliyoruz.
Kürtler, Kürtler…
DİRAYET
DİLAN TAŞDEMİR (Ağrı) – Birleştirici dil! 
MAHMUT
TOĞRUL (Gaziantep) – Çok hanımefendice dinledin!
ÖZLEM
ZENGİN (Tokat) - Ben dinledim, sözüm kendime, ben dinledim. 
BAŞKAN
- Lütfen karşılıklı konuşmayalım, Sayın Zengin siz devam edin konuşmanıza. 
ÖZLEM
ZENGİN (Tokat) - Ben dinledim. O yüzden herhangi bir cevap istemiyorum Sayın
Başkanım. 
BAŞKAN
- Devam edin siz lütfen.
ÖZLEM
ZENGİN (Tokat) - Ben bitireyim, arkadaşlarımız versin cevabını. “Kürt karşıtı
alınan kararlara bu Mecliste…” Öyle diyorsunuz. “Kürt karşıtı alınan kararlara
biz itiraz edeceğiz.” Ya, Allah’tan korkun! Hani, diyorsunuz ya “Dini imanı
biliyoruz.” Bilmiyorsunuz! Selefiliğin ne olduğunu da bilmiyorsunuz ya, onları
da anlatacağım size. Kürt karşıtı hangi karar bu Mecliste alınmış? Bakın bir sürü
burada milletvekili arkadaşım var. Hangisi hassaten…
(Mikrofon
otomatik cihaz tarafında kapatıldı)
BAŞKAN
- Devam edin Sayın Zengin, buyurun.
ÖZLEM
ZENGİN (Tokat) - Hangi karar alınırken “Efendim, bir karar alalım da Kürtler
zarar görsün.” diye alınmıştır? Zinhar.
DİRAYET
DİLAN TAŞDEMİR (Ağrı) – Bütün kararlar… 
ÖZLEM
ZENGİN (Tokat) - Hangi bütün kararlar? Vicdansız! (HDP sıralarından gürültüler)
Hangi kararlar? Bu Mecliste bir tek böyle karar alınmamıştır, alınmamıştır!
Sizin derdiniz başka. Sizin derdiniz… Siz “Kürtler”den bu ülkenin kendi
içindeki Kürtleri anlamıyorsunuz. Sizin temsiliniz burası değil. Siz bizim
sınırlarımızın dışında, terörist olan o insanların, asıl onların hakkı hukuku
için buradasınız. 
DİRAYET
DİLAN TAŞDEMİR (Ağrı) – Hangi insanların?
ÖZLEM
ZENGİN (Tokat) - Bu ülkenin insanları için burada değilsiniz. (AK PARTİ, MHP ve
İYİ PARTİ sıralarından alkışlar) Bu insanların, bu ülkede, gerçekten siz
Kürtlerin hakkını hukukunu savunsanız onları bölmezsiniz, siz onlar adına
bölücülük yapıyorsunuz; onlar sizden illallah demiş durumdalar, bu ülkenin
Kürtleri sizden illallah dedi. (AK PARTİ sıralarından alkışlar) 
EBRÜ
GÜNAY (Mardin) – IŞİD’i savunan sizlersiniz!
ÖZLEM
ZENGİN (Tokat) – O sebepten, bu kürsüye çıkan insanların -elini birazcık vicdanına
koyarak- bu saatte, insanları böyle germeye zinhar hakkı olmadığını
düşünüyorum. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Zengin.
ÖZLEM
ZENGİN (Tokat) – Ben sizi bilemiyorum ama diğer siyasi parti gruplarından tek
bir vekil arkadaşım yoktur ki Kürtler aleyhine bir kararın burada alınmasına
zerre elini kaldırsın, fikrinden, kafasından geçirsin. O sebeple, bu
ifadelerinizi aynen size iade ediyoruz, aynen size iade ediyoruz. (AK PARTİ ve
MHP sıralarından alkışlar) 
BAŞKAN
– Teşekkürler Sayın Zengin. 
Sayın
Bülbül, buyurun.
2.- Sakarya Milletvekili Muhammed Levent Bülbül’ün, Şanlıurfa
Milletvekili Ömer Öcalan’ın 129 sıra sayılı 2020 Yılı Bütçe Kanun Teklifi ile
130 sıra sayılı 2018 Yılı Kesin Hesap Kanunu Teklifi’nin üçüncü tur
görüşmelerinde HDP Grubu adına yaptığı konuşmasındaki bazı ifadelerine ve
Kürtlerin bir dostu, bir yakını varsa onun da Türkler olduğuna ilişkin
açıklaması
MUHAMMED
LEVENT BÜLBÜL (Sakarya) – Sayın Başkan, konuşmasını yapan hatip, konuşmasına
Suruç Belediyesinden başlayarak devam etmiş ve konuşmasının devamında da kabul
edemeyeceğimiz, şiddetle kınadığımız ifadeler kullanmıştır. 
Suruç
Belediye Başkan Vekiline -yani bu daha yeni bir gelişme- suikast hazırlığı
içerisinde olan PKK’lı teröristler daha yeni yakalanmıştır. Ne oldu? Kayyum
uygulamasının intikamını suikastla mı alacaktı birileri? Bununla alakalı bir
açıklama var mı? Bununla alakalı bir değerlendirme var mı? Yok. O suikast
olsaydı o Başkan Vekili olarak atanan kişi...
DİRAYET
DİLAN TAŞDEMİR (Ağrı) – Tahliye oldu, tahliye.
MENSUR
IŞIK (Muş) – Belediye Başkanı tahliye oldu.
MUHAMMED
LEVENT BÜLBÜL (Sakarya) – Hayır, tahliye değil. 
Neyin
intikamını kimden nasıl alacaksınız siz? Kürt karşıtı kararlarla alakalı olarak
Sayın Grup Başkan Vekili Özlem Hanım açıklama yaptı.
Şimdi,
bu Mecliste bu zamana kadar “Kürt” ifadesi kullanılarak Kürt kökenli
kardeşlerimizin aleyhine olduğunu düşündüğümüz bir tane karar var mı? Ayrıca,
bu Meclis, 82 milyon insanını birlikte, bir ve beraber telakki eder; Anayasa
açısından da bu böyledir. Milletimiz açısından, vatandaşımız açısından burada
çıkan bütün kararlar buna yöneliktir ve karşı olarak geliştirdiğimiz tedbirler
de bu 82 milyon vatandaşımızın, Türk milletimizin aleyhine olan hususlarla
alakalı alınan tedbirlerden ibarettir. Burada siz kendinizi nerede
konumluyorsunuz, asıl ona bakın. “Kürt savaşı” ifadesi kullanıyorsunuz, Barış
Pınarı Harekâtı’nın, Zeytin Dalı Harekâtı’nın Kürt savaşı olduğunu iddia
ediyorsunuz. Kime karşı? PKK/PYD-YPG unsurlarına karşı…
(Mikrofon
otomatik cihaz tarafından kapatıldı)
BAŞKAN
– Buyurun, devam edin Sayın Bülbül.
MUHAMMED
LEVENT BÜLBÜL (Sakarya) – …yürüttüğümüz bir operasyonu Kürt karşıtı bir
operasyon olarak değerlendiriyorsanız, orada PKK/PYD’nin zulmünden kaçan 350
bin Kürt kardeşimizin Türkiye’de çok insani şartlarda şu an barınıyor olmasını,
bulunuyor olmasını nasıl açıklayacaksınız? Böyle bir şey yok. Böyle bir şeyi
kabul etmek mümkün değil. Coğrafyayı siz terör emelleriniz uğruna
şekillendirmeye çalışacaksınız Suriye’nin kuzeyinde, ondan sonra sizin
yaptığınız işi kalkıp da Kürt halkının hizmeti gibi göstereceksiniz. Bunu
yutacak kimse yok. (MHP ve AK PARTİ sıralarından alkışlar)
Halepçe’de
olanlardan sonra, orada yaşayan, Irak’ın kuzeyinde yaşayan Kürt kardeşlerimize
kucağını açan, kollarını açan Türkiye Cumhuriyeti devletidir. Bu gerçeği kimse
inkâr edemez. Aynı şekilde, Suriye’nin kuzeyinde yaşanan zulümden sonra yine
350 bin Kürt kardeşine ve 3 milyon 600 bin Arap kardeşine kucağını açan,
kollarını açan yine Türkiye Cumhuriyeti devletidir. ( MHP ve AK PARTİ
sıralarından alkışlar)
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Bülbül. 
MUHAMMED
LEVENT BÜLBÜL (Sakarya) – Bu gerçekleri görmezden kimse gelemez. Sizin
çarpıtmalarınızla, yalanlarınızla bu dünya şekillenmez, bunu iyi bilin. Tel
Abyad’da, Resulayn’da, Türkiye’nin güvenli hâle getirdiği bölgelerde “Allah
Türkiye’den razı olsun.” diyerek insanlar bugün yerlerine yurtlarına
dönüyorlar. Bu gerçekleri nasıl yok sayacağız? 
Siz,
Çin ile Doğu Türkistan’ı, Türkiye’deki Kürt halkıyla veya Suriye’nin kuzeyinde
yaşayanlarla, Irak’ın kuzeyinde yaşayanlarla veya Türkiye’deki Kürt kökenli
kardeşlerimizle aynı mesabeye taşımaya çalışıyorsunuz. Bu olacak şey değildir.
Çin, tarihi boyunca, Türklerle orada mücadele etmiş düşman bir yapıdır, hayatı
rekabetle geçmiş ve orası Doğu Türkistan’da var olduğu günden bugüne
çarpışmaların, zulümlerin olduğu bir coğrafyadır. 
DİRAYET
DİLAN TAŞDEMİR (Ağrı) – İlişkinizi kesin o zaman Çin’le. 
MUHAMMED
LEVENT BÜLBÜL (Sakarya) - Türkler ile Kürtler arasında böyle bir çatışma, böyle
bir rekabet, efendime söyleyeyim, böyle bir zulüm ilişkisi ne zaman olmuştur? 
BAŞKAN
– Sayın Bülbül, lütfen bağlayın.
MUHAMMED
LEVENT BÜLBÜL (Sakarya) – Kürt kökenli kardeşlerimizin, Kürtlerin bir dostu,
kardeşi, bir yakını varsa o da Türklerdir. Bu gerçeği kimse yok saymasın. Bunun
aleyhinde, sizler bu kardeşliği, bu beraberliği bitirmek için mücadele
veriyorsunuz ve bizler buna müsaade etmeyeceğiz Allah’ın izniyle. (MHP ve AK
PARTİ sıralarından alkışlar)
BAŞKAN
– Buyurun Sayın Dervişoğlu.
3.- İzmir Milletvekili Dursun Müsavat Dervişoğlu’nun, Şanlıurfa
Milletvekili Ömer Öcalan’ın 129 sıra sayılı 2020 Yılı Bütçe Kanun Teklifi ile
130 sıra sayılı 2018 Yılı Kesin Hesap Kanunu Teklifi’nin üçüncü tur
görüşmelerinde HDP Grubu adına yaptığı konuşmasındaki bazı ifadelerine ve
Kürt’ün bu memlekette bir derdi varsa onu Türk’ün çözeceğine ilişkin açıklaması
DURSUN
MÜSAVAT DERVİŞOĞLU (İzmir) – Teşekkürler Sayın Başkanım. 
Şimdi,
bu tahrikkâr konuşmalara benzer bir üslupla cevap vererek yeni tartışmaların
oluşmasını doğrusunu isterseniz arzulamıyorum. Kendilerine de ifadelerimden bir
pay çıkarmalarını mümkün kılabilecek beyanlarda bulunmak istemiyorum. 
Baştan
aşağı yanlış ifadelerle doludur; asimilasyondan bahsedilmiştir, neredeyse Kürt
halkına Türkiye'nin nüfus planlaması yaptığına varacak kadar, ifadeleri ağır
ithamlar içeriyor. Türkiye Büyük Millet Meclisinde Kürt halkının
beklentilerinin hilafına kararlar alındığını söylemek suretiyle yüce Meclisi de
töhmet altında bırakıyor. Bizim Kürt kökenli kardeşlerimizin yüzde 60’ından
fazlası Ankara’nın batısında yaşıyor arkadaşlar. Ankara’nın batısında yaşayan
Kürt kardeşlerimizle komşu olmaktan şeref duyan bir topluluğa hiçbiriniz çıkıp
da “Güneydoğu Anadolu Bölgesi’nde asimilasyon yapıyorsunuz, istismar
yapıyorsunuz, onlara karşı savaş açtınız.” diyemez. Ayrıca, Doğu Türkistan
meselesi ile Güneydoğu Anadolu Bölgesi’nde ya da Suriye’nin kuzeyinde, Irak’ın
kuzeyinde olanları özdeşleştiremezsiniz. Zalim Çin yönetiminin Doğu
Türkistan’da Türk soydaşlarımıza yaptığının onda 1’ini yapmış olsaydık, siz
bugün bu Parlamentoda oturamazdınız. (İYİ PARTİ sıralarından alkışlar) 
MENSUR
IŞIK (Muş) – Özerklikleri var onların ya, özerklikleri var onların. 
DURSUN
MÜSAVAT DERVİŞOĞLU (İzmir) - Anlamadım efendim ama şimdi karşılıklı da konuşmak
istemiyorum. 
ÜMİT
YILMAZ (Düzce) – Sokakta dolaşamazdınız. 
HASAN
ÖZGÜNEŞ (Şırnak) – Böyle şeyler söylemeyin. Burası kimsenin babasının çiftliği
değil. Bu ülke bizim de ülkemiz sizin olduğu kadar. 
METİN
NURULLAH SAZAK (Eskişehir) – Terörün ülkesi değil burası… 
DURSUN
MÜSAVAT DERVİŞOĞLU (İzmir) – Müsaade buyurun efendim.
BAŞKAN
– Karşılıklı konuşmayalım lütfen. 
Buyurun
Sayın Dervişoğlu devam edin.
DURSUN
MÜSAVAT DERVİŞOĞLU (İzmir) - Sayın Başkanım...
(Mikrofon
otomatik cihaz tarafından kapatıldı) 
BAŞKAN
– Buyurun.
DURSUN
MÜSAVAT DERVİŞOĞLU (İzmir) - Sayın Başkanım, lisanımünasiple ve sükûnetle
anlatmaya gayret sarf ediyorum. 
Şimdi,
ortak bir vatan kurduğumuzu söylersiniz, ben buna kısmen katılırım. Ortak bir
devlet kurduğumuzu söylersiniz, tarihî gerçekler çerçevesinde söylüyorum,
zamanı gelirse bunu tartışırız. Bu cumhuriyeti de birlikte kurduğumuzu
söylersiniz, ben buna da katılırım. 
DİRAYET
DİLAN TAŞDEMİR (Ağrı) - Sonrasını da konuşalım.
MAHMUT
TOĞRUL (Gaziantep) – Sonra ne oldu? 21 Anayasası’ndan sonra, 24 Anayasa’sında
ne oldu?
DURSUN
MÜSAVAT DERVİŞOĞLU (İzmir) - O zaman, ben şunu söylüyorum: Bakın, siz ne
diyorsunuz, siz diyorsunuz ki kendi kendinize: “Biz yönetmeye de talibiz.”
Türkiye Büyük Millet Meclisinde müşterek kanun çıkarıyoruz. Bütçe onaylamak
için burada bulunuyoruz. Demek ki, cumhuriyeti kuran iradeye bu denli
sahipseniz ve arkasında duruyorsanız cumhuriyeti yaşatacak iradeye de sahip
çıkmak gibi bir mecburiyetiniz var. (İYİ PARTİ sıralarından alkışlar, HDP
sıralarından gürültüler) 
Müsaade
buyurun. Politikalarınız Orta Doğu’yu bataklığa çevirmeye kalkışan Amerika
Birleşik Devletleri’nin emperyalist çalışmalarıyla özdeşlik arz ediyor. 
DİRAYET
DİLAN TAŞDEMİR (Ağrı) – Çıkın NATO’dan o zaman!
DURSUN
MÜSAVAT DERVİŞOĞLU (İzmir) - Bu yaşadığımız coğrafyada… 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayalım Sayın Dervişoğlu.
DURSUN
MÜSAVAT DERVİŞOĞLU (İzmir) - …Türk kendi varlığını korumak için bir stratejik
hamle yapıyor, Türkiye yapıyor bu hamleyi. Siz de bu ülkenin vatandaşlarısınız.
Yaşadığımız bölgenin bir terör merkezi olmasının önünü kesebilmek adına da
tedbir geliştiriyor.
MERAL
DANIŞ BEŞTAŞ (Siirt) – Bizim kardeşlerimizi öldürüyorlar, kardeşlerimizi. Öyle
şey mi olur?
DURSUN
MÜSAVAT DERVİŞOĞLU (İzmir) - Amerika Birleşik Devletleri Türkiye’de darbe
yapmaya kalkıştığında emperyalist oluyor da, siz Suriye’nin kuzeyinde ve
Irak’ın kuzeyinde onlarla partner olunca masum mu oluyorsunuz? 
MAHMUT
TOĞRUL (Gaziantep) – Ya, bu kadar emperyalist görüyorsanız Sayın Başkan, niye
bu kadar müttefik olmaya çalışıyorsunuz?
EBRÜ
GÜNAY (Mardin) – Halkı terörist ilan ediyorsunuz!
DURSUN
MÜSAVAT DERVİŞOĞLU (İzmir) - Amerika Birleşik Devletleri sizin müttefikiniz.
Bakın, ben -bunu istediğiniz zaman, istediğiniz şekilde tartışırız- karşılıklı
tartışmadan, saygı sınırında kaldığı müddetçe, asla ve kata rahatsız olmam. Ama
siz benim mensubu olmakla şeref duyduğum bir milleti Kürtlere düşmanmış gibi
sunmaya kalkışırsanız benim ve bu ülkede yaşayan insanların bunu kabul
edebilmeleri mümkün değildir.
(Mikrofon
otomatik cihaz tarafından kapatıldı) 
ÖMER
FARUK GERGERLİOĞLU (Kocaeli) – Devlet uygulamalarından bahsediyoruz, halklar
arasında sorun yok. 
BAŞKAN
– Lütfen bağlayalım Sayın Dervişoğlu.
Buyurun.
DURSUN
MÜSAVAT DERVİŞOĞLU (İzmir) – Bakın, ben size “terörist” demiyorum “Onlarla iş
birliği yapıyorsunuz.” falan filan da demiyorum, sığ ithamlarda bulunmuyorum;
Türkiye'nin böyle bir meselesi olması gerektiğini söylüyorum ama sizin
üslubunuzla bunun çözülemeyeceğini ifade etmeye çalışıyorum. 
ALİ
KENANOĞLU (İstanbul) – Sizinkiyle çözülmedi ki, zaten hep sizinki uygulanıyor. 
DURSUN
MÜSAVAT DERVİŞOĞLU (İzmir) – Kürt’ün bu memlekette bir derdi varsa onu Türk
çözer.
Yüce
Meclisi saygılarımla selamlıyorum. (İYİ PARTİ sıralarından alkışlar)
HAKKI
SARUHAN OLUÇ (İstanbul) – Sayın Başkan… 
BAŞKAN
– Sayın Oluç, buyurun. 
4.- İstanbul Milletvekili Hakkı Saruhan Oluç’un, nasıl Kürt halkı Türk
halkına düşman değilse Türk halkının da Kürt halkına düşman olmadığına,
iktidarın politikalarının bir halka düşman hukuku uygulanmasına yol açmasını
eleştirdiklerine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, tabii, zorlu bir tartışma, gerilimli bir tartışma fakat önce şuradan
başlayayım: Bu tartışmayı, yaşananları ve alınan kararları çok iyi idrak
ettiğimiz için yapıyoruz zaten, çok iyi idrak ettiğimiz için bu tartışmayı
yapıyoruz; idrak etmesek zaten yapmayız bunu. Dolayısıyla mesele, burada bir
idrak sorunu değil; alınan kararlar ve uygulanan politikaların nelere yol
açtığını, kimlerin aleyhine işlediğini gördüğümüz için buna bir tepki
gösteriyoruz ve bu tepkimizi de en demokratik şekilde ifade ediyoruz ve bu
mücadeleyi bu şekilde sürdürüyoruz. Kullandığımız her kavrama, her kelimeye
kimsenin katılmasını beklemeyiz; rahatsız edici kavramlar kimi zaman
kullanılabilir, herkes kullanıyor bu tür şeyleri ama meseleyi anlayıp
tartışabilmemiz gerekiyor.
Şimdi,
bakın, birincisi, önce bazı şeyleri yerli yerine oturtarak bu tartışmayı
yapmamız gerekiyor. 
Bir:
Kesinlikle “Türk halkı Kürt halkına düşmandır.” diye bir şey söylemedik bugüne
kadar ve söylemeyiz de çünkü bunun böyle olmadığını biliyoruz. Nasıl Kürt halkı
Türk halkına düşman değilse Türk halkı da Kürt halkına düşman değildir. 
ÖZLEM
ZENGİN (Tokat) – Bunu alkışlayabilirim yani. 
HAKKI
SARUHAN OLUÇ (İstanbul) – Ama iktidarın uygulamaları, politikaları, aldığı
kararlar bir halka bir düşman hukuku uygulanmasına yol açıyorsa biz bunu
eleştiriyoruz ki açıyor diyoruz ve bunun ortadan kaldırılması için, bu
uygulamalardan vazgeçilmesi için bu tartışmayı yapıyoruz; yoksa kesinlikle Türk
halkı ile Kürt halkını karşı karşıya getirmek falan asla bizim işimiz değildir,
bugüne kadar da yapmadık. 
İkincisi:
Şimdi konuşurken -hani kolaylıkla bazı lafları siz de sarf ediyorsunuz, ona da
itiraz edeceğim- “bölücülük” dediniz, kesinlikle böyle bir şeyimiz yoktur,
kesinlikle yoktur.
(Mikrofon
otomatik cihaz tarafından kapatıldı)
BAŞKAN
– Buyurun devam edin, Sayın Oluç.
HAKKI
SARUHAN OLUÇ (İstanbul) – Teşekkür ederim. 
Bu
ülkenin bölünmesi, bu halkların bölünmesi, birbirinden ayrılması,
ayrıştırılması, böyle hiçbir politikamız yoktur. Tam tersine, birliğin güçlü
bir şekilde sağlanabilmesi için, ortak vatan ve demokratik cumhuriyetin
gerçekten gelişebilmesi için adım atıyoruz. Güçlü birlik gönüllü olur, güçlü
birlik zorla, inkârla, asimilasyonla olmaz. Güçlü birliğin gelişebilmesinin
yolu, bu ülkenin bütün yurttaşlarının kendilerini birinci dereceden yurttaş
olarak hissetmeleriyle gerçekleşebilir ve bugün yine iktidarın uygulamaları,
insanların kendilerini birinci dereceden yurttaş hissetmemelerine yol açıyor;
sorun buradadır. Biz, güçlü birlik olsun ve bunu demokratik siyasetle,
demokratik çözümle, demokratik adımlarla gerçekleştirebilelim diye uğraşıyoruz,
bunun mücadelesini veriyoruz; ikinci söylemek istediğim bu. Dolayısıyla,
birlik, evet, eşitlik içinde birlik, eşit koşullarda birlik…
(Mikrofon
otomatik cihaz tarafından kapatıldı)
BAŞKAN
– Buyurun Sayın Oluç, devam edin.
HAKKI
SARUHAN OLUÇ (İstanbul) – …kimsenin kimseye üstünlük taslamadığı, eşit
koşullarda birlikten yanayız; bunun için mücadele ediyoruz. Şimdi, ikinci
saptamak istediğim mesele buydu. Dolayısıyla, kardeşlik evet, ben de hep
kardeşliği savunurum, yıllarca politikanın içinde hep halkların kardeşliğini
savunmuşumdur ve savunmaya devam ederim ama şunu söylemek zorunda
bırakıyorsunuz beni bile: “Böyle eşitsiz kardeşlik olmaz.” diyoruz; kardeşlik
olacaksa eşitlik içinde kardeşlik olur. Herkes kendini ve karşısındakini eşit
görecek ve kardeş hissedecek. “Ben senin kardeşinim ama seni döverim, senin her
türlü hakkını alırım, her türlü hakkını gasbederim, demokratik hakkını
kullanmana izin vermem, seçtiğin yerlere kayyum atarım ama kardeşinim ben.”
Olmuyor böyle değerli vekiller, böyle olmuyor, bunu anlatmaya çalışıyoruz. 
Şimdi,
bunu dün de söyledim ben Sayın Grup Başkan Vekillerine, biz burada size bazı
şeyleri anlatıyoruz.
(Mikrofon
otomatik cihaz tarafından kapatıldı)
BAŞKAN
– Bağlayalım lütfen Sayın Oluç, tamamlayalım lütfen.
HAKKI
SARUHAN OLUÇ (İstanbul) – Katılmanız gerekmiyor, en azından anlatmaya
çalışıyoruz derdimizi. Bakın, Kulp’ta bir bomba patladı birkaç hafta evvel ve
biz o zaman burada dedik ki: “Kulp’ta bu bombayı kim patlattıysa lanetliyoruz.”
Burada söyledik, ben söyledim bunu. Şimdi, o bomba patladıktan sonra Kulp
Belediye Eş Başkanları önce gözaltına alındı, arkasından tutuklandı bu işle
ilişkilendirilerek. Yine, burada ben dedim ki: “Alakası yoktur.” Kayyum atandı
Kulp’a, tutuklanmış olan o Kulp Belediye Eş Başkanları serbest bırakıldılar,
tahliye edildiler dün. Peki, şimdi, ne olmuş oldu? Biz bunları size anlattık,
dedik ki: “Alakası yok, kayyum atamak için bir tezgâh kuruluyor. Bu tezgâhı
İçişleri Bakanlığı kuruyor.” Şimdi, ortaya çıktı, dün tahliye edildiler bunlar.
Şimdi, bunun gibi birçok örnek var değerli vekiller. 
Bunları
niye söylüyorum? Bunları konuşarak ancak, birbirimizi anlayarak, tartışarak
anlayabiliriz ve çözüm yollarını bu Mecliste bulabiliriz çünkü demokratik ve
barışçı bir çözüm, Kürt sorununa, ki tarihsel ve toplumsal bir sorunumuzdur…
(Mikrofon
otomatik cihaz tarafından kapatıldı)
BAŞKAN
– Lütfen bağlayın.
HAKKI
SARUHAN OLUÇ (İstanbul) – Son cümle efendim, bağlıyorum.
…bu
sorunu çözmemizin yolu, bu Mecliste müzakere etmek, konuşmak, komisyonlar
kurmak, birbirimizi anlamak, çözüm yolları geliştirmektir, bunun yolu budur.
Biz bunun için buradayız Halkların Demokratik Partisi olarak ve bunu yapmak
için de bizim halkımıza, bizi seçmiş olan herkese bu ülkede verdiğimiz söz de
budur; demokratik çözümü, barışçı bir çözümü sağlamak, Türkiye’de hiçbir
annenin ağlamaması için ortamı yaratmak ve hiçbir eve ister Türk ister Kürt
olsun ateş düşmemesi için bir çözümü ortaya çıkarmak; bizim misyonumuz budur.
Teşekkür
ediyorum. (HDP sıralarından alkışlar)
BAŞKAN
– Teşekkürler.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S. Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S. Sayısı: 130) (Devam)
A) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2020 Yılı Merkezî Yönetim Bütçesi
2) Enerji ve Tabii Kaynaklar Bakanlığı 2018 Yılı Merkezî Yönetim Kesin
Hesabı
B) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2020 Yılı Merkezî Yönetim Bütçesi
2) Enerji Piyasası Düzenleme Kurumu 2018 Yılı Merkezî Yönetim Kesin
Hesabı
C) NÜKLEER DÜZENLEME KURUMU (Devam)
1) Nükleer Düzenleme Kurumu 2020 Yılı Merkezî Yönetim Bütçesi
Ç) ULUSAL BOR ARAŞTIRMA ENSTİTÜSÜ (Devam) 
1) Ulusal Bor Araştırma Enstitüsü 2020 Yılı Merkezî Yönetim Bütçesi
2) Ulusal Bor Araştırma Enstitüsü 2018 Yılı Merkezî Yönetim Kesin Hesabı
D) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2020 Yılı Merkezî Yönetim Bütçesi
2) Türkiye Atom Enerjisi Kurumu 2018 Yılı Merkezî Yönetim Kesin Hesabı
E) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2020 Yılı Merkezî Yönetim
Bütçesi
2) Maden Tetkik ve Arama Genel Müdürlüğü 2018 Yılı Merkezî Yönetim Kesin
Hesabı
F) NADİR TOPRAK ELEMENTLERİ ARAŞTIRMA ENSTİTÜSÜ (Devam) 
1) Nadir Toprak Elementleri Araştırma Enstitüsü 2020 Yılı Merkezî
Yönetim Bütçesi
G) MADEN VE PETROL İŞLERİ GENEL MÜDÜRLÜĞÜ (Devam)
1) Maden ve Petrol İşleri Genel Müdürlüğü 2020 Yılı Merkezî Yönetim
Bütçesi
Ğ) AİLE, ÇALIŞMA VE SOSYAL HİZMETLER BAKANLIĞI (Devam) 
1) Aile, Çalışma ve Sosyal Hizmetler Bakanlığı 2020 Yılı Merkezî Yönetim
Bütçesi
2) Aile, Çalışma ve Sosyal Hizmetler Bakanlığı 2018 Yılı Merkezî Yönetim
Kesin Hesabı
H) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2018 Yılı Merkezî Yönetim Kesin
Hesabı
I) DEVLET PERSONEL BAŞKANLIĞI (Devam) 
1) Devlet Personel Başkanlığı 2018 Yılı Merkezî Yönetim Kesin Hesabı
İ) MESLEKİ YETERLİLİK KURUMU (Devam)
1) Mesleki Yeterlilik Kurumu 2020 Yılı Merkezî Yönetim Bütçesi
2) Mesleki Yeterlilik Kurumu 2018 Yılı Merkezî Yönetim Kesin Hesabı
BAŞKAN
– Değerli milletvekilleri, Halkların Demokratik Partisi Grubu adına konuşmalara
devam ediyoruz.
Sırada
Bitlis Milletvekili Mahmut Celadet Gaydalı var.
Buyurun
Sayın Gaydalı. (HDP sıralarından alkışlar)
Süreniz
beş dakikadır. 
HDP
GRUBU ADINA MAHMUT CELADET GAYDALI (Bitlis) – Sayın Başkan, değerli
milletvekilleri; partim ve grubum adına Maden Tetkik ve Arama Genel Müdürlüğü,
Nadir Toprak Elementleri Araştırma Enstitüsü ve Maden ve Petrol İşleri Genel
Müdürlüğünün bütçesi üzerine söz almış bulunmaktayım. Sizleri ve kamuoyunu
saygıyla selamlıyorum.
Değerli
milletvekilleri, işçi yaşamını iktidara geldiği günden beri yok sayan AKP
iktidarı döneminde en az 1.754 maden işçisi iş cinayetleri sonucu yaşamını
yitirdi. Soma’dan Ermenek’e, Kozlu’dan Şirvan’a kaybettiğimiz yüzlerce canı,
maden emekçisini bir kez daha saygı ve rahmetle anıyoruz. Bütün bu
cinayetlerden dolayı hesap veren, yargılanan tek bir patron, adaletin
sağlandığı tek bir iş cinayeti dahi yok. Maden emekçilerinin ölümüne neden olan
iş kazaları, uygulanan özelleştirme, taşeronlaştırma, redevans,
örgütsüzleştirme, sendikasızlaştırma, kölece çalıştırma sistemlerinin
sonucudur.
2011
yılında Devlet Denetme Kurulu raporunda iş cinayetleri sonucu hayatını kaybeden
işçilerin yüzde 54’ünün kömür ve linyit çıkarılması faaliyet kolunda
çalışanlardan oluştuğu tespit edilmiştir. 
“Ölmek
madencinin kaderi.” diyenlerin “Madenciler güzel öldüler.” diyenlerin hâlâ
hesap vermediği bu ülkede, maalesef, ne iş ne de iş güvenliğinden bahsetmek mümkün
değildir. 
Bugün
ülkemizde yürütülmekte olan faaliyetler kelimenin gerçek anlamıyla sömürge
madenciliğidir. Yer altı zenginliğimizin mümkün olan en kısa sürede
çıkarıldığı, geride ise tümüyle verimsizleştirilmiş, kirletilmiş ve zehirlenmiş
toprak ve suyun bırakıldığı bu anlayış, sadece madenciliği değil, yaşamı da
sürdürülemez hâle getirmektedir. İnsan yaşamını önemsemeyen bu sistem,
maalesef, ekolojik yaşamı da kâr hırsıyla yok etmektedir. Kanadalı şirketin Kaz
Dağı’nda altın arama işi yapmasıyla proje kapsamında 221 bin hektar alanda
45.650 ağaç kesilmesi öngörülse de gerçekte 5 misli ağaç kesilmiştir.
Saray
ve sermaye ilişkisi geri dönüşü olmayan bir biçimde doğayı ve kaynakları yok
ediyor. Şimdi de aynı şeyi Divriği’de yapmak istiyorsunuz. Manisa’yla ilgili
olarak Jeoloji Mühendisleri Odası İzmir Şubesi tarafından haziran ayı
içerisinde açıklanan raporda MTA’nın bu çalışmaları sonucunda bölgedeki içme
sularının içerisindeki radyoaktif maddenin olması gereken sınırların üzerinde
çıktığı ve bölge halkının büyük bir tehlikeyle karşı karşıya olduğu ifade
edilmiştir. 
Değerli
milletvekilleri, geçtiğimiz yıl bir jeokimya haritası hazırlandı. Bu harita, 5
kilometrede bir numune alınarak yapılan bir haritalama yöntemi. Jeoloji
Mühendisleri Odası bunu tıbbi jeolojik risk haritası olarak düzenliyor.
Bildiğiniz gibi kayaçlarda doğal olarak radon gazı bulunmaktadır. Bu göz önüne
alınmadan yapıların yapılması radon gazının bina altlarında birikmesine ve
akciğer kanserine yol açmaktadır. Bu yüzden bir risk haritasının oluşturulması
çok önemlidir. Birçok ülke jeokimya haritasının ikinci hatta üçüncü evre
çalışmalarını yaparken Türkiye’de birinci evre harita ilk kez geçen yıl
yapıldı. Geç kalınmış bir çalışma olduğu kanaatindeyim.
MTA’yla
ilgili dikkat çeken hususlardan biri de kiralık personel uygulamasıdır.
Bilindiği gibi MTA Genel Müdürlüğü, 2017 yılından bu yana ihtiyacı olan
mühendis, mimar ve şehir plancısı kadroları için Anayasa’da, yasalarda
öngörülen usullerle kadrolu istihdam açmak yerine, farklı isim ve türlerde
ihaleler gerçekleştirerek geçici, güvencesiz personel yoluna gitmektedir. TMMOB
bu hususta MTA’ya karşı dava açtı ve kazandı, ne yazık ki MTA kiralık personel
uygulamasından vazgeçmedi. Kadro bir nimet değil, kadro bir haktır ve MTA’nın
bu yöntemini kabul etmek mümkün değildir.
Değerli
milletvekilleri, MTA gibi kurumlar jeolojik miras niteliği taşıyan doğal
varlıkların araştırılması ve gelecek nesillere aktarılmasına katkı
sağlamalıdır. Bu doğal mirasları ortaya çıkaracak birimlerden biri de MTA’nın bünyesinde
bulunan Karst ve Mağara Araştırmaları birimiydi, MTA bu birimi kapattı. Bu
birimle jeoturizmi geliştirmek gerekmektedir. Bilindiği üzere Alanya’da bulunan
mağara 200 binden fazla ziyaretçi ağırlamıştır. MTA’nın bu birimle daha fazla
keşiflerde bulunması gerekmekteyken bu birim niçin kapatılmıştır? Kendi işini
yapması gereken MTA sorumlu olduğu birimleri bir yandan kapatırken bir yandan
da alakası olmadığı bir işin peşine düşmekte ve yurt dışında şirket
kurmaktadır. MTA’nın işi arama ve araştırmadır, işletme değildir. Yurt dışında
ruhsat alınan bölgelerde havadan maden röntgeni çekilecek. Benzer bir
açıklamayı da Sayın Bakan Plan ve Bütçe Komisyonunda “Havadan jeofizik
görüntüleme çalışması kapsamında…”
(Mikrofon
otomatik cihaz tarafından kapatıldı)
BAŞKAN-
Buyurun Sayın Gaydalı, tamamlayın lütfen.
MAHMUT
CELADET GAYDALI (Devamla)- “…920 bin kilometrekarelik alanın taranmasıyla yerin
altının fotoğrafını çektik. Ülke sathının maden röntgeni çekilmiştir.” diyerek
yaptı. Benim bildiğim kadarıyla havadan yerin resmi çekilerek bir maden arama
yöntemi yok. Yanlışsam lütfen düzeltiniz ancak bu yöntemle jeofizik haritası
çıkarılır ve oluşturulan haritalarla veriler analiz edilir. Yani öyle bir
anlatılıyor ki “Havadan çekiyoruz, ne, nerede biliyoruz.” der gibi bir açıklama
yapılıyor. Bir de Sayın Bakan “1935 yılından bugüne kadar yapılan 9,5 milyon
metre sondajın 3,5 milyonu son üç yılda yapıldı.” gibi bir açıklamada bulundu.
Sayın Bakan, 1935 teknolojisi ile bugünkü teknoloji aynı değil hatta son on
yılın sondaj teknolojisiyle bile aynı değil. 
Depremler
bizim en güncel sorunlarımızdan biridir. Dolayısıyla Türkiye’de Deprem Dairesi
Başkanlığı diye bir yapı var. Dünyanın her yerinde bu tarz yapılar o ülkenin
jeolojik araştırma kurumuna bağlıdır fakat bu kurum da ne yazık ki alakasız bir
şekilde İçişleri Bakanlığına bağlıdır. 
Bakınız,
kullandığımız araçlarda dahi dizelin ömrü bitiyor ve yakın vadede benzin de
önemini kaybedecek. 
(Mikrofon
otomatik cihaz tarafından kapatıldı)
BAŞKAN
– Sayın Gaydalı, lütfen selamlamayı da yapın ve bitirin.
MAHMUT
CELADET GAYDALI (Devamla) – “Gelecek kuşaklara nasıl bir dünya bırakabiliriz?”
sorusunu kendimize yeniden sormamız ve yenilenebilir enerji kaynaklarına
yönelmemiz gerekmektedir. Bu, bizim dünyaya karşı en büyük sorumluluğumuzdur.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkürler Sayın Gaydalı.
Söz
sırası İzmir Milletvekili Serpil Kemalbay’da. 
Buyurun
Sayın Kemalbay. (HDP sıralarından alkışlar)
Süreniz
on dakikadır.
HDP
GRUBU ADINA SERPİL KEMALBAY PEKGÖZEGÜ (İzmir) – Genel Kurulu ve halklarımızı
saygıyla selamlıyorum. 
Sayın
vekiller, bu bütçe halkın sırtından zenginlerin cebini doldurma bütçesidir;
niye böyle söylüyorum, açıklayacağım. Bugün Türkiye’ye despotik bir iktidar
hükmediyor. Ancak 21’inci yüzyılda faşist yönetimlerin dünya ölçeğinde
yükselişine de tanıklık ediyoruz; bu tesadüf değil. Sevgili Harvey bunu şöyle
açıklıyor: “Neoliberalizm artık kitlelerin rızasını aramıyor, meşruiyetini
kaybetti. Neoliberalizm devlet otoriterliğiyle bir ittifak içine girmeden
hayatta kalamazdı, şimdi, neofaşizmle bir ittifak yolunda ilerliyor. Çünkü
dünyadaki tüm protesto hareketlerinde gördüğümüz gibi, herkes artık
neoliberalizmin halkın sırtından zenginlerin ceplerini doldurma düzeni olduğunu
görüyor.”
Değerli
arkadaşlar, bütçe hakkının gasbedildiği şu Parlamento tablosuna, Hükûmetin
sömürüyü örtmek için sarıldığı terör diskuruna, izlenen savaş ve işgal
politikalarına, “Ekonomik savaş var.” söylemine, bu yıl şu ana kadar 1.600
işçinin iş cinayetinde yaşamını yitirmesine, gizli salgın olan meslek
hastalıklarına, emeğin yok sayılıp bakım hizmeti yaptırılan ev kadınlarının
durumuna, göz göre göre katledilen Ceren’lere, siyanürle intiharlara, diz boyu
yolsuzluğa bir de bu gözle bakalım. 
2020
bütçesinde 140 milyar savaşa ayrıldı, güvenlikçi politikalara ayrıldı. Bu,
Türkiye’ye karşı saldırıların artmasından mıdır? Hayır. Ne demişti MİT
Müsteşarı Hakan Fidan? “Üç beş füze atarız, savaşın gerekçesini yaratırız.”
Değerli
arkadaşlar, Türkiye bütçenin 195 milyarını teşvikler, ayrıcalıklar için
sermayeye hibe ediyor. EYT’lilere ise hakları olmayan bir şeyi istiyorlarmış
gibi muamele ediliyor. 26 milyar, emekçiye çok görülürken milyarlar, yüz
milyarlar sermayeye peşkeş çekiliyor. Aslında, bu, para olmadığı için, bütçe olmadığı
için değil, sermayeden yana tercih yapıldığı içindir. Şimdi bu, savaş, faiz ve
sermaye bütçesini halka yedirmeye çalışıyorsunuz. Türkiye’de bir vahşi
kapitalizm var. Ne demişti sokaktaki röportaj veren yurttaşımız? “Türkiye’de
hard kapitalizm var.” Şili’den Lübnan’a dünya halklarının ayakta olmasının
sebebi, hard kapitalizmden kaynaklıdır, siyasi iktidarın halkın sırtından
zenginlerin cebini doldurma çabasından kaynaklıdır.
Değerli
arkadaşlar, bu bize sunulan bir bütçe değil, bu bir soygundur. Siyasal İslam
soslu, türbanlı, abdestli bir soygun! 
SALİH
CORA (Trabzon) – Bu nasıl bir şey ya! 
ÖZLEM
ZENGİN (Tokat) – Sayın Başkan, hakikaten bu nasıl bir şey!
SERPİL
KEMALBAY PEKGÖZEGÜ (Devamla) – Saç kurutma makinesini, çocuğu ısınsın diye
çocuğunun eline verip intihar için yan odaya geçen kadına kılını bile
kıpırdatmadan… 
SALİH
CORA (Trabzon) – Ahlaksız bir dil kullanıyor!
ÖZLEM
ZENGİN (Tokat) – Bu nasıl bir şey! Yüzümüze baka baka…
SERPİL
KEMALBAY PEKGÖZEGÜ (Devamla) - …önümüze hâlâ böyle bütçe teklifleriyle
gelebilen bir vahşetle karşı karşıyayız. (AK PARTİ sıralarından gürültüler,
sıra kapaklarına vurmalar)
BAŞKAN
– Lütfen, lütfen, değerli milletvekilleri…
ÖZLEM
ZENGİN (Tokat) – Olmaz böyle bir şey! Kabul etmiyorum. Yeter ya! 
BAŞKAN
– Sayın Zengin, lütfen…
ÖZLEM
ZENGİN (Tokat) – Hayır Sayın Başkan, lütfen…
SERPİL
KEMALBAY PEKGÖZEGÜ (Devamla) – Bize, bunu hatırlattığımız zaman “Siyaset
yapmayın.” diyorsunuz…
ÖZLEM
ZENGİN (Tokat) – Bunu söyleyemez! Bu olamaz! 
BAŞKAN
– Sayın Zengin yapmayın, sonra cevabınızı verirsiniz…
SERPİL
KEMALBAY PEKGÖZEGÜ (Devamla)- Biz intiharlardan bahsettiğimiz zaman “Siyaset
yapmayın.” diyorsunuz. 
ÖZLEM
ZENGİN (Tokat) – Yapamaz! Bu olamaz! 
BAŞKAN
– Lütfen, hatibin konuşmasını engellemeyelim. Ama cevap verirsiniz, sonra cevap
verirsiniz. 
ÖZLEM
ZENGİN (Tokat) – Olmaz… Olmaz… Bu söylenemez!
SERPİL
KEMALBAY PEKGÖZEGÜ (Devamla) - Öylesine vicdansız, öylesine adaletsiz bir
bütçeyle karşı karşıyayız. (AK PARTİ ve HDP sıraları arasında karşılıklı laf
atmalar)
BAŞKAN
– Arkadaşlar… 
Sayın
Kemalbay, lütfen bir dakika bekleyin… 
Bir
dinler misiniz lütfen…
ÖZLEM
ZENGİN (Tokat) – Hayır Sayın Başkanım… Bu söylenemez! 
BAŞKAN
– Hatip kürsüde konuşmasını yapacak, sonra siz cevap vereceksiniz. Eğer böyle
yaparsanız Genel Kurulun düzenini bozmuş olursunuz. (AK PARTİ sıralarından
gürültüler)
ÖZLEM
ZENGİN (Tokat) – Hayır Sayın Başkanım… Olamaz…
SALİH
CORA (Trabzon) – Görevinizi yapın!
ÖZLEM
ZENGİN (Tokat) – Hayır Sayın Başkanım, bunu söyleyemez! 
BAŞKAN
- İç Tüzük’ü ihlal edersiniz; bunu en iyi siz bilirsiniz Sayın Zengin. 
ÖZLEM
ZENGİN (Tokat) – Ama olamaz böyle bir şey!
BAŞKAN
– Siz bilirsiniz. Sonra vereceğim sözü, hatip konuşuyor şu anda.
Siz
devam edin… 
Lütfen…
FATİH
ŞAHİN (Ankara) – Görevinizi yapmıyorsunuz. Temiz bir dil kullanmaya davet etmelisiniz!

BAŞKAN
– Lütfen… Lütfen… Ben İç Tüzük’ü uyguluyorum. Yerinize oturun. Grup Başkan
Vekiliniz var… Yerinize oturun…
FATİH
ŞAHİN (Ankara) – Temiz bir dil kullanmaya davet etmelisiniz! 
SERPİL
KEMALBAY PEKGÖZEGÜ (Devamla) – Ben siyasi bir dil kullanıyorum, kimseye hakaret
etmiyorum.
ÖZLEM
ZENGİN (Tokat) – Sayın Başkanım, bunu söyleyemez!
BAŞKAN
– Yerinize oturun… Değerli milletvekilleri, yerinize oturun…
SERPİL
KEMALBAY PEKGÖZEGÜ (Devamla) – Siyasi bir dil kullanıyorum, parmağınızı
indirin!
BAŞKAN
– Bakın, değerli milletvekilleri… Grup Başkan Vekili var…
SERPİL
KEMALBAY PEKGÖZEGÜ (Devamla) – Bana parmak sallayamazsın!
ÖZLEM
ZENGİN (Tokat) – Sayın Başkan, bunu söyleyemez! Temiz bir dille konuşsun!
BAŞKAN
– Hatip konuşmasını tamamladıktan sonra cevap verme hakkınız var. Lütfen… Sayın
Zengin, bunu sizden hiç beklemezdim.
SERPİL
KEMALBAY PEKGÖZEGÜ (Devamla)- Ben siyasi bir dil… Sayın vekiller…
ÖZLEM
ZENGİN (Tokat) – Olamaz böyle bir şey!
BAŞKAN
– Sayın Kemalbay, siz konuşmanıza devam edin.
ÖZLEM
ZENGİN (Tokat) – Sürekli aynı şey… Olamaz böyle bir şey!
SERPİL
KEMALBAY PEKGÖZEGÜ (Devamla) - Sayın vekiller, burada son derece siyasi bir dil
kullanıyorum.
ÖZLEM
ZENGİN (Tokat) – Hayır, olamaz, bunu söyleyemez! 
BAŞKAN
– Değerli milletvekilleri, bu kürsü dokunulmazdır. 
SERPİL
KEMALBAY PEKGÖZEGÜ (Devamla) – Söz hakkımı gasbetmemelisiniz.
BAŞKAN
- Sayın Kemalbay, bir izin verin. 
ÖZLEM
ZENGİN (Tokat) – Sayın Başkan, bu, kürsü dokunulmazlığı olamaz! Olamaz Sayın
Başkan! 
BAŞKAN
- Sayın Zengin, ne diyecekseniz sonra size söz vereceğim.
ÖZLEM
ZENGİN (Tokat) – Bu nasıl bir şeydir ya! Yeter artık, yeter artık ya! 
BAŞKAN
- Böyle bir hakkınız yok, kimsenin hatibin konuşmasını engelleme hakkı yok. 
ÖZLEM
ZENGİN (Tokat) – Yeter!
BAŞKAN
– “Yüce Meclis” dediğimiz zaman kastettiğimiz asıl olan kürsünün
dokunulmazlığıdır. 
ÖZLEM
ZENGİN (Tokat) – Hayır, bu ona giremez Sayın Başkanım.
BAŞKAN
- Eğer İç Tüzük’e aykırı bir şey söylediğini düşünüyorsanız söz veririm
konuşursunuz.
ÖZLEM
ZENGİN (Tokat) – Buna giremez. Giremez!
SERPİL
KEMALBAY PEKGÖZEGÜ (Devamla) – Parmağını indir! 
BAŞKAN
– Bir dakika lütfen… 
SERPİL
KEMALBAY PEKGÖZEGÜ (Devamla) – Parmağını indir Özlem Hanım!
BAŞKAN
– Buyurun, devam edin Sayın Kemalbay. 
ÖZLEM
ZENGİN (Tokat) – Öyle şey yok!
AHMET
BÜYÜKGÜMÜŞ (Yalova) – Sayın Başkan, hakaret dili kullanıyor!
ÖZLEM
ZENGİN (Tokat) – Yeter! Her şeyin bir adabı var. Bu nedir ya! 
BAŞKAN
– Devam edin. 
SERPİL
KEMALBAY PEKGÖZEGÜ (Devamla) – Bakın, değerli arkadaşlar, biz geçen pazar günü
bir ekonomi konferansı gerçekleştirdik.
ÖZLEM
ZENGİN (Tokat) – Bu nedir? 
SALİH
CORA (Trabzon) – “Abdestli soygunculuk” ne demek ya!
SERPİL
KEMALBAY PEKGÖZEGÜ (Devamla) – Bu ekonomi konferansının bazı tespitlerini
sizinle paylaşmak istiyorum: Türkiye’de ekonomik kriz artık bir toplumsal krize
dönüşmüştür. 
ÖZLEM
ZENGİN (Tokat) – Bu nasıl bir şeydir! “Abdestli, türbanlı soygunculuk” ne
demek? Bu nasıl bir üslup? Biz mecbur değiliz bunu duymaya bu kürsülerden.
Yeter artık! Nefret suçu var! 
SALİH
CORA (Trabzon) – Bu terbiyesizliktir ya!
AHMET
BÜYÜKGÜMÜŞ (Yalova) – Konuşmanızda baştan aşağı nefret suçu var!
SERPİL
KEMALBAY PEKGÖZEGÜ (Devamla) – Türkiye’de gerçek işsizlik 7 milyon 365 bindir,
gerçek işsizlik oranı yüzde 21’dir. (AK PARTİ sıralarından gürültüler)
Sayın
Başkan… 
BAŞKAN
– Lütfen devam edin siz Sayın Kemalbay. 
SERPİL
KEMALBAY PEKGÖZEGÜ (Devamla) – Bakın, sizin sevdiğiniz şekilde ifade edeyim.
ÖZLEM
ZENGİN (Tokat) – Bu nasıl konuşma!
SALİH
CORA (Trabzon) – Ahlaksız bir dil kullanıyor! 
SERPİL
KEMALBAY PEKGÖZEGÜ (Devamla) – Hep siz 2002’yle kıyaslıyorsunuz ya, ben de
2002’yle kıyaslayarak söyleyeyim.
ÖZLEM
ZENGİN (Tokat) – Bu nasıl bir konuşma! Olamaz bu konuşma! 
ZÜLEYHA
GÜLÜM (İstanbul) – Sizin demokrasi anlayışınız bu işte! 
SERPİL
KEMALBAY PEKGÖZEGÜ (Devamla) – 2002’den bu yana istihdam 6,2 milyon artmışken
çalışma çağındaki nüfus 13 milyon 500 bin olmuştur yani sistem, çalışma
çağındaki insanların yarıdan fazlasını istihdam etmemiş, bir ümit de
vermemiştir. Türkiye iş gücüne benzer bir nüfusa sahip olan Almanya’yla
kıyasladığımızda 16 milyon fazlamız var. Bu ne anlama geliyor? Almanya’da
kadınların yüzde 75’i istihdam edilirken Türkiye’de kadınların yüzde 30’undan
da aşağısı istihdam edilebiliyor. Bu da bizde kadın işsizliğinin Türkiye’de
istatistiklere bile giremediğini gösteriyor. Kadınlar, erkeğe ve devlete
bağımlı kılınıyor. Türkiye’de, tarihinde ilk kez bir yıldan uzun süredir işsiz
sayısı 1 milyonu aştı. Son iki ay içerisinde işini kaybetmiş insan sayısı ise
yine Türkiye tarihinde ilk kez 2 milyonun üzerine çıktı. 
Değerli
arkadaşlar, neredeyse gençler profesyonel öğrenci oldular. Hani ne diyordu
reisiniz? “Üniversiteli iş bulacak diye bir şey yok.” Gençlere ümitsiz bir
hayat vadediliyor. Annelik kutsallaştırılıp kadınların evlere hapsedildiğini
görüyoruz. Peki, evde bakım hizmeti veren kadınların sosyal güvenini niye
gasbediyorsunuz? 
RAVZA
KAVAKCI KAN (İstanbul) – Anne düşmanısınız siz! Anne düşmanısınız! Anne, aile
düşmanısınız! 
SERPİL
KEMALBAY PEKGÖZEGÜ (Devamla) – Niye emeklerini yok sayıyorsunuz? Niye
patronlara 195 milyar bütçe ayırıyorsunuz da evde bakım hizmeti yapan
kadınların sigortasını yapmıyorsunuz?
RAVZA
KAVAKCI KAN (İstanbul) – Niye aileye düşmansınız? 
SERPİL
KEMALBAY PEKGÖZEGÜ (Devamla) – Niye ev kadınlarına emeklilik hakkı
getirmiyorsunuz?
RAVZA
KAVAKCI KAN (İstanbul) – Anneliğe niye düşmansınız?
NURAN
İMİR (Şırnak) - Hatibi dinleyin!
RAVZA
KAVAKCI KAN (İstanbul) – Anne, evinde çocuğunu yetiştiriyor.
BAŞKAN
– Değerli milletvekilleri, hatip kürsüde, lütfen dinleyelim.
RAVZA
KAVAKCI KAN (İstanbul) – Annelerin hakkını savunuyoruz.
SERPİL
KEMALBAY PEKGÖZEGÜ (Devamla) – Niye kadınların çalışmasını yok sayıyorsunuz?
Bakın, arkadaşlar, devlet… (AK PARTİ sıralarından gürültüler)
NURAN
İMİR (Şırnak) - Ayrımcılık bu!
BAŞKAN
– Lütfen, oturun yerinize.
SERPİL
KEMALBAY PEKGÖZEGÜ (Devamla) – Bakın, kavganızla şunu örtmeye çalışıyorsunuz:
Devletin KDV tahsilatı yüzde 30’lara kadar düşmüştür. (AK PARTİ ve HDP
sıraları arasında karşılıklı laf atmalar, gürültüler)
BAŞKAN
– Değerli milletvekilleri, konuşma hakkına saygı duyun, lütfen dinleyin.
HABİBE
ÖÇAL (Kahramanmaraş) – Provokatör var! Nefret suçu işleniyor. 
AHMET
BÜYÜKGÜMÜŞ (Yalova) – Görevinizi yapmıyorsunuz Sayın Başkan. Başkan,
görevinizin gereğini yapmıyorsunuz. 
SALİH
CORA (Trabzon) – Görevinizi yapmıyorsunuz. Uygun bir dil kullanmaya davet edin!
SERPİL
KEMALBAY PEKGÖZEGÜ (Devamla) – Yani vatandaş KDV’yi, bakın, devlete değil
şirketlere ödemiştir. Bununla bile yetinmediniz. (AK PARTİ sıralarından
gürültüler)
SALİH
CORA (Trabzon) – Öyle söylenmekle olmaz. Görevinizi yapın. Düşmanca tavır
sergiliyorsunuz!
BAŞKAN
– Lütfen, değerli milletvekilleri… 
SERPİL
KEMALBAY PEKGÖZEGÜ (Devamla) – Bir de…(AK PARTİ ve HDP sıraları arasında
karşılıklı laf atmalar, gürültüler)
(Mikrofon
otomatik cihaz tarafından kapatıldı)
NURAN
İMİR (Şırnak) – Hadsizlik ediyorsunuz!
BAŞKAN
- İç Tüzük’ü ihlal ediyorsunuz. Nasıl yaparsınız bunu? Bakın, sonuna kadar,
burada… Lütfen, herkes otursun. Ara da vermiyorum, konuşma yapılacak, bu
konuşma tamamlanacak! (AK PARTİ ve HDP milletvekillerinin birbirlerinin üzerine
yürümeleri, gürültüler)
NURAN
İMİR (Şırnak) – Oturun oturduğunuz yere! 
ALİ
ŞAHİN (Gaziantep) - Burası Kandil değil! Git, Kandil’de bağır!
NURAN
İMİR (Şırnak) – O Başkana saygısızlık edemezsiniz! Saygısızlık edemezsiniz!
BAŞKAN
- Siz tamamlayın konuşmanızı Sayın Hatip, tamamlayın konuşmanızı. 
ALİ
ŞAHİN (Gaziantep) – Kandil değil burası!
BAŞKAN
- Ayıptır, oturun yerinize!
FATİH
ŞAHİN (Ankara) - Sen ayıp ediyorsun! Sen tarafsız olmak zorundasın! 
NURAN
İMİR (Şırnak) – Haddinizi bileceksiniz!
BAŞKAN
- İç Tüzük’e ilişkin bir itirazınız varsa… 
FATİH
ŞAHİN (Ankara) - Tarafsızlığını korumalısın! İç Tüzük’e uygun davranmıyorsunuz!
ALİ
ŞAHİN (Gaziantep) - İç Tüzük’ü koruyacak olan sizsiniz! 
BAŞKAN
- Bu tutanakları isteyeceğiz ve ne dediğinize bakacağım.
Tamamlayın
konuşmanızı. (AK PARTİ ve HDP sıraları arasında karşılıklı laf atmalar,
gürültüler) 
NURAN
İMİR (Şırnak) – Bu, iradeyi tanımamaktır! Bu, hadsizliktir!
SERPİL
KEMALBAY PEKGÖZEGÜ (Devamla) – Bu kürsüde gerçekleri söylüyoruz, bu kürsüde
gerçekleri söylüyoruz, gerçekleri söylüyoruz. (AK PARTİ ve HDP sıraları
arasında karşılıklı laf atmalar, gürültüler) 
BAŞKAN
– Tamamlayın konuşmanızı Sayın Kemalbay.
SERPİL
KEMALBAY PEKGÖZEGÜ (Devamla) – Bakın, arkadaşlar, bakın…
FATİH
ŞAHİN (Ankara) – Ayıptır! Kandil ağzıyla konuşamazsınız burada!
MUHAMMED
LEVENT BÜLBÜL (Sakarya) - Başkan, ara vermeyecek misin? 
MEHMET
CELAL FENDOĞLU (Malatya) - Ara verin Başkan. 
BAŞKAN
– Ara vermeyeceğim. 
SERPİL
KEMALBAY PEKGÖZEGÜ (Devamla) – Bakın, arkadaşlar, vatandaş söylüyor… 
BAŞKAN
– Tamamlayın konuşmanızı. 
SERPİL
KEMALBAY PEKGÖZEGÜ (Devamla) – Bakın, beni dinleyin, vatandaş söylüyor…
FATİH
ŞAHİN (Ankara) – Kandil ağzıyla konuşamazsın!
SERPİL
KEMALBAY PEKGÖZEGÜ (Devamla) – Dinleyin, dinleyin, dinleyin, vatandaş söylüyor.
(AK PARTİ ve HDP sıraları arasında karşılıklı laf atmalar, gürültüler) 
MUHAMMED
LEVENT BÜLBÜL (Sakarya) – Ara verin Başkan. 
BAŞKAN
– Bitirsin, konuşmasını bitirsin.
SERPİL
KEMALBAY PEKGÖZEGÜ (Devamla) – Bakın, söz konusu saray ve ülke itibarı olunca
harcamanın sınırı yok ama sokaklarda binlerce… (AK PARTİ ve HDP sıraları
arasında karşılıklı laf atmalar, gürültüler)
MUHAMMED
LEVENT BÜLBÜL (Sakarya) – Ara verseniz Başkanım ya. 
BAŞKAN
– Sayın Kemalbay, selamlayın lütfen.
SERPİL
KEMALBAY PEKGÖZEGÜ (Devamla) – Hocam, benim sözüm tamamen…
BAŞKAN
– Tamamlayın. 
SERPİL
KEMALBAY PEKGÖZEGÜ (Devamla) – Arkadaşlar…
BAŞKAN
– Teşekkür ediyorum Sayın Kemalbay.
Birleşime
beş dakika ara veriyorum.
Kapanma Saati: 12.18
İKİNCİ OTURUM
Açılma Saati: 12.38
BAŞKAN: Başkan Vekili Mithat SANCAR
KÂTİP ÜYELER: İshak GAZEL (Kütahya), Mustafa AÇIKGÖZ
(Nevşehir)
-----0-----
BAŞKAN
– Sayın milletvekilleri, Türkiye Büyük Millet Meclisinin 31'inci Birleşiminin
İkinci Oturumunu açıyorum. 
2020
Yılı Merkezi Yönetim Bütçe Kanun Teklifi ile 2018 Yılı Merkezi Yönetim Kesin
Hesap Kanunu Teklifi’nin görüşmelerine kaldığımız yerden devam edeceğiz. 
Komisyon
yerinde.
Evet,
Sayın Zengin, söz talebiniz var, buyurun.
IV.- AÇIKLAMALAR (Devam)
5.- Tokat Milletvekili Özlem Zengin’in, Oturum Başkanı TBMM Başkan
Vekili Mithat Sancar’ın Genel Kurulda yaşanılan gerginlik nedeniyle İzmir
Milletvekili Serpil Kemalbay Pekgözegü’nün 129 sıra sayılı 2020 Yılı Bütçe
Kanun Teklifi ile 130 sıra sayılı 2018 Yılı Kesin Hesap Kanunu Teklifi’nin
üçüncü tur görüşmelerinde HDP Grubu adına yaptığı konuşmasındaki ifadeleri
duyamadığı için temiz bir dille konuşmaya davet edemediği kanaatini taşıdığına
ve hukuken suç olan, ayrımcılık yapan bir konuşmaya tahammül etmelerinin mümkün
olmadığına ilişkin açıklaması
ÖZLEM
ZENGİN (Tokat) – Sayın Başkanım, çok değerli milletvekili arkadaşlarım; şimdi,
biraz evvel burada bir gerginlik yaşandı. Ben, akış içerisinde aslında sizin ve
Divandaki arkadaşlarımızın konuşmayı duyamadığınızı şahsen düşünüyorum. Çünkü
eğer duymuş olsaydınız, siz de bir Başkan olarak burada İç Tüzük’ün maddelerine
uygun olarak hatibi temiz bir dille konuşmaya, Genel Kurula, milletvekillerine
hakaret etmemeye uyarırdınız diye düşünüyorum. Kanaatim bu yöndedir, sizin daha
evvelki tecrübeleriniz bana bunu söyletiyor. 
Şimdi,
buradaki ifadeyi bir kez hatırlatmak istiyorum ve akabinde de söyleyeceğim
gerekli olanı: “Arkadaşlar, bize sunulan bir bütçe değil, bu bir siyasal İslam
soslu, türbanlı, abdestli soygundur.” Bize söylenen şey bu. 
Şimdi,
Sayın Başkanım, elbette ki hatip hukuka uygun olarak her şeyi burada
söyleyebilir, biz de sabrederiz konuşmasını sonuna kadar dinleriz ve devamında
da cevabını veririz. Fakat aleni olarak bu kadar hakaret içeren, bu kadar
ayrımcılık yapan, bizim en temel değerlerimizi, İslam’ı, abdesti -ki biz türban
demiyoruz, başörtüsü diyoruz- başörtüsünü böylesine aşağılayan ve aslında
hukuken de suç olan, ayrımcılık yapan -bu bir nefret suçudur aynı zamanda- bunu
kürsüde işleyen -çünkü kürsüde bunu söylediğinizde belki şu an için hukuken
yaptırımı yoktur ama milletvekilliği bittiği andan itibaren eğer bu konu
yargıya taşınırsa bunların her biri birer suçtur- bu kadar suç unsuru içeren
bir konuşmaya elbette bizim tahammül etmemiz mümkün olamaz Sayın Başkanım.
Yoksa biz Genel Kurulu asla terörize etmeyi planlamıyoruz, asla buna niyetimiz
yok fakat buraya gelen hatiplerin bizler kadar, herhâlde dinleyen insanlar
kadar konuşan arkadaşlarımızın da Genel Kurula hürmet etmesi gerektiğini
düşünüyorum. Eğer onlar hürmetle konuşurlarsa biz de her ne kadar ağır olursa
olsun sonuna kadar bekleriz. O sebeple biz buralarda zaten bu tartışmaları hep
yapıyoruz, Türkiye bu tartışmaları aslında tüketti, toplumumuz tüketti. Yani
benim ricam, Genel Kurulda lütfen bu ifadeleri kullanmayalım. Bunlar birer
suçtur. O sebeple aslında gerekli olan şey çok aleni bir özürdür. Bu manada
ben, HDP Grubunun da Sayın Grup Başkan Vekilinin de bu konuda ayrıca özel bir
hassasiyet içerisinde hem kendi milletvekillerini uyaracağına inanıyorum hem de
Genel Kurulda bu konuya bir izahat getireceğine inanıyorum. Bu manada grubumuz
adına çok ama çok rahatsız olduğumuzu ve bu meseleyi şiddetle kınadığımızı bir
kez daha ifade etmek istiyorum. (AK PARTİ sıralarından alkışlar)
Teşekkür
ederim.
BAŞKAN
– Teşekkürler Sayın Zengin.
Sayın
Oluç…
6.- İstanbul Milletvekili Hakkı Saruhan Oluç’un, Tokat Milletvekili
Özlem Zengin’in yaptığı açıklamasındaki bazı ifadelerine, inanç ve vicdan
özgürlüğünün Halkların Demokratik Partisi açısından temel bir değer olduğuna, İzmir
Milletvekili Serpil Kemalbay Pekgözegü’nün 129 sıra sayılı 2020 Yılı Bütçe
Kanun Teklifi ile 130 sıra sayılı 2018 Yılı Kesin Hesap Kanunu Teklifi’nin
üçüncü tur görüşmelerinde HDP Grubu adına yaptığı konuşmasındaki bazı
ifadelerinin herhangi bir yanlış anlamaya yol açmasından üzüntü duyacaklarına
ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, en yapmak istemeyeceğimiz tartışmalardan bir tanesi bu, öncelikle onu
belirteyim çünkü bizim partimiz Halkların Demokratik Partisi, kurulduğu andan
itibaren ve girdiği bütün seçimlerde de en kararlı biçimde vicdan ve inanç
özgürlüğünün savunusunu yapmıştır; asla başörtüsü -kimilerinin de türban olarak
adlandırdığı- ve başka inanç simgeleriyle, sembolleriyle bir sorunu olmamıştır.
“Hangi inançtan olursa olsun insanlar, kendi inandıkları gibi yaşamalıdırlar,
kendi inandıkları gibi davranmalıdırlar ve sembollerini de
kullanabilmelidirler.” dedik ve bu konudaki tutumumuz çok nettir. Dolayısıyla
bizim kendi seçmenlerimiz arasında, çok büyük bir çoğunluğu üstelik, hem Kürt
coğrafyasında hem batıda seçmenlerimizin çok büyük bir çoğunluğu
muhafazakârdır, çeşitli inançlara sahiptir ve bu konudaki tutumumuz en başından
beri nettir. İlk başörtülü belediye başkanı bizim belediye başkanımız olmuştur.
Dolayısıyla, bizim bu konuyla ilgili herhangi bir sorunumuz olmamıştır, bir
yanlış anlamaya yol açtıysa konuşma, gerçekten kırıcı olduysa…
SALİH
CORA (Trabzon) – Tabii ki oldu.
RAVZA
KAVAKCI KAN (İstanbul) - Yanlış anlatma…
HAKKI
SARUHAN OLUÇ (İstanbul) – İzin verir misiniz.
…herhangi
bir yanlış anlamaya yol açtıysa biz bundan dolayı üzüntü duyarız, asla böyle
bir niyetimiz yoktur. Dediğim gibi, inanç ve vicdan özgürlüğü, partimiz
açısından çok temel bir değerdir. Bu konudaki tutumumuz bundan sonra da böyle
devam edecektir. 
Teşekkür
ederim.
BAŞKAN
– Teşekkürler Sayın Oluç.
Değerli
milletvekilleri…
SERPİL
KEMALBAY PEKGÖZEGÜ (İzmir) – Sayın Başkan…
BAŞKAN
– Sayın Kemalbay, Grup Başkan Vekili konuştu, daha sonra ayrıca bir açıklamaya
ihtiyaç var mı, bilmiyorum.
SERPİL
KEMALBAY PEKGÖZEGÜ (İzmir) – Evet, kesinlikle var.
ÖZLEM
ZENGİN (Tokat) – Yalnız, varsa biz de cevap veririz Sayın Başkan.
BAŞKAN
– Size yerinizden bir dakika söz vereyim.
Buyurun.
7.- İzmir Milletvekili Serpil Kemalbay Pekgözegü’nün, inançlarla kavga
eden bir parti olmadıklarına, siyasi bir eleştiri yaptığına ve kürsüde
konuşturulmayarak ifade özgürlüğünün engellendiğine ilişkin açıklaması
SERPİL
KEMALBAY PEKGÖZEGÜ (İzmir) – Teşekkür ederim Sayın Başkan.
Biz
asla inançlarla kavga eden bir parti değiliz. Tam tersine, inanç özgürlüğünü,
başörtüsü mücadelesini de sonuna kadar savunmuş bir kişiyim ben de. Burada yeni
bir mağduriyet yaratılmaya çalışılıyor, Sayın Zengin burada bir mağdur rolüne
soyunuyor. (AK PARTİ sıralarından gürültüler)
HABİBE
ÖÇAL (Kahramanmaraş) – Provokatörlük yapıyorsun, gerçekten provokatörlük
yapıyorsun! 
SERPİL
KEMALBAY PEKGÖZEGÜ (İzmir) – Burada bahsettiğim, tarif ettiğim şey abdestli
kapitalizmdir. Bununla ilgili bir de kitap vardır.
HABİBE
ÖÇAL (Kahramanmaraş) – Provokatörsün!
SERPİL
KEMALBAY PEKGÖZEGÜ (İzmir) – Siyasi bir eleştiri yapıyorum ve bütçe hakkının
sermayeye peşkeş çekilmesini, bu tür ritüellerle örtülmesini eleştiriyorum.
RAVZA
KAVAKCI KAN (İstanbul) – Başörtülüler tarafından yapıldığını mı söylüyorsunuz? 
SERPİL
KEMALBAY PEKGÖZEGÜ (İzmir) – Buradaki amaç tamamen saptırılıyor ve beni kürsüde
konuşturmayarak da ifade özgürlüğümü de engellemişlerdir; asıl suç budur bence.
Burada suç işlenmedi, tam tersine… 
(Mikrofon
otomatik cihaz tarafından kapatıldı) 
RAVZA
KAVAKCI KAN (İstanbul) – Hakaret edildi. 
BAŞKAN
– Tamamlayın lütfen Sayın Kemalbay. 
RAVZA
KAVAKCI KAN (İstanbul) – Sizin başörtüsü düşmanlığınız devam ediyor.
SERPİL
KEMALBAY PEKGÖZEGÜ (İzmir) – …istismar edilen inançların buradaki rolüne dikkat
çektim. Yıllar önce değerli Doktor Hikmet Kıvılcımlı, Eyüp konuşmasında bunu
anlattığında “Dini siyasete alet ettiği gerekçesi”yle tutuklanmıştı, bugün ise
Türkiye’de yaşanan budur. 
Bakın,
Türkiye’de ilk başörtülü belediye başkanını biz seçtik, siz tutukladınız ve
yerine gelen başörtülü belediye eş başkanlarımızı da tutukladınız. Bize
başörtüsü savunuculuğu yapmayın. Benim sözüm, bu kutsallara ait değildir, bu
kutsallara dair değildir, inançlara dair değildir, istismar edilmeye karşıdır
ve bu, bir gerçektir. Yolsuzluklarla, hukuksuz, adaletsiz, vicdansız bütçeyle,
ben ancak bununla ilgili konuşmamı yaptım ve…
(Mikrofon
otomatik cihaz tarafından kapatıldı)
RAVZA
KAVAKCI KAN (İstanbul) – Ayrımcı ve düşmanca. 
BAŞKAN
– Teşekkürler Sayın Kemalbay. 
AHMET
BÜYÜKGÜMÜŞ (Yalova) – Hep aynı ön yargı!
ÖZLEM
ZENGİN (Tokat)- Sayın Başkan. 
BAŞKAN
– Buyurun Sayın Zengin. 
8.- Tokat Milletvekili Özlem Zengin’in, İzmir Milletvekili Serpil
Kemalbay Pekgözegü’ye yaptığı açıklamasındaki bazı ifadelerinden dolayı İç
Tüzük’ün 161’inci maddesinin (3)’üncü fıkrası gereğince ceza verilmesini talep
ettiklerine ilişkin açıklaması
ÖZLEM
ZENGİN (Tokat) – Sayın Başkanım, şimdi, ben, Grup Başkan Vekilleri
milletvekilleri adına konuşma hakkına sahiptir diye düşünüyorum. Biz içeride
konuştuk ve içerideki konuşmamızda Sayın Grup Başkan Vekili, HDP Grup Başkan
Vekili konuya dair bize bir özür dileyeceğini söyledi ve sözünde durdu, özür
diledi fakat ben görüyorum ki konuşmasını yapan hatip aslında kastını tekrar
ikrar ediyor, altını çiziyor ve şahsımı da itham ediyor başörtüsünü
kullanmakla. 
Bakın,
bu Genel Kurulda ben kendim başörtüsüyle alakalı bir saldırı olmadan ne kendi
adıma ne de diğer arkadaşlarım adına başörtüsünü hiç telaffuz etmedim çünkü ben
gündelik hayatımı yaşarken başörtülü olduğumu hatırlamıyorum bile. Burada
yaşanan bütün tartışmalarda -ki 2 defa olmuştur- başörtüsüne saldırı olduğu
için biz cevap vermişizdir. Şimdi, kendisinin izahı mantık kurallarının o kadar
dışında ki sayın hatibin; söylediği şey, bu ifadeleri kullanarak siyasal bir
eleştiri yaptığı. Yani rica ediyorum, bütçeye dair siyasal eleştiriyi yaparken
nereden aklınıza geliyor türban, nereden aklınıza geliyor abdest, nereden
aklınıza geliyor İslam sosu?
Bunlar
“sos” olabilir mi Sayın Başkan? (HDP sıralarından gürültüler)
BAŞKAN
– Değerli milletvekilleri, dinleyelim Grup Başkan Vekilini.
Buyurun.
ÖZLEM
ZENGİN (Tokat) - Ben şunu rica ediyorum. Bakın, Sayın Başkanım, biz içeride
yetişkin insanlar olarak bir mutabakat yaptık. Ben o sebeple geldim, burada,
bir çerçeve içerisinde içeride konuştuğumuza uygun cevabımı verdim fakat
görüyorum ki mutabakata uymuyorlar. Hâl böyle olunca ben sizden İç Tüzük’ün
161’inci maddesinin (3)’üncü fıkrasına göre hatibe… Madem özür dilemiyor, bu,
artık özür beyanı olmadığını, ısrar olduğunu, ikrar olduğunu göstermiştir.
DİRAYET
DİLAN TAŞDEMİR (Ağrı) – Açıklama yaptı.
SERPİL
KEMALBAY PEKGÖZEGÜ (İzmir) – Beni konuşturmuyorsunuz.
ÖZLEM
ZENGİN (Tokat) - Tam tersine, şahsıma ve grubuma saldırmaya devam etmiştir.
Sizden hatibe İç Tüzük’e uygun olarak ceza vermenizi ben talep ediyorum
grubumuz adına. (AK PARTİ sıralarından alkışlar)
DİRAYET
DİLAN TAŞDEMİR (Ağrı) – “Terörist.” diyene de ceza verin.
SERPİL
KEMALBAY PEKGÖZEGÜ (İzmir) – Her gün “Terörist!” diyorsunuz bize.
BAŞKAN
– Teşekkürler Sayın Zengin.
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mithat Sancar’ın, tarafsızlığı
gözetme konusunda hassasiyetinin yüksek olduğuna ve İzmir Milletvekili Serpil
Kemalbay Pekgözegü’nün 129 sıra sayılı 2020 Yılı Bütçe Kanun Teklifi ile 130
sıra sayılı 2018 Yılı Kesin Hesap Kanunu Teklifi’nin üçüncü tur görüşmelerinde
HDP Grubu adına yaptığı konuşmasındaki ifadelerinde İç Tüzük’ün disiplin
hükümlerinin uygulanmasını gerektiren bir durumun bulunmadığına ilişkin
konuşması
BAŞKAN
– Değerli milletvekilleri, öncelikle olayın cereyan anına bir dönmekte fayda
var. Biraz sakin olarak izlersek bazı durumları, bazı davranışları tekrar
etmeme imkânımızın artacağını düşünüyorum. 
Hatip
konuşurken siz ayağa kalktınız Sayın Zengin ve bir şeyler söylediniz ama ne
sizin ne dediğinizi anlayabildim ne de neye itiraz edildiğini tespit edebildim.
Ardından Başkanlık Divanına yönelik buradan bağrışmalar oldu. Şimdi, daha önce
de söyledim, Başkanlık Divanına bu kadar kolay bağırarak itiraz edilmesinin
eğer önü açılırsa bu Meclisi yönetmek mümkün olmaz. 
ÖZLEM
ZENGİN (Tokat) – Bu konuşmaların da önünü açmamak lazım Sayın Başkan, o yüzden
söylüyoruz. 
BAŞKAN
– İzin verin Sayın Zengin, ben anlatacağım. Ben sizi dinledim, sonra size söz
vereceğim, gene açıklama yapın. 
Bütün
uyarılarıma rağmen “Tarafsız olun.” falan deniyor ve çok fazla duygusal, çok ön
yargılı tepkilerle karşılaşıyoruz. Ben mutlak adaleti sağladığım iddiasında
asla değilim. Burada yanlışlar yapabilirim, tarafsızlığı gözetme konusunda
hassasiyetim çok yüksek fakat ben de farkında olmadan bazen buna uygun olmayan
tavırlar geliştirebilirim. Ancak bunları anlayabilmemiz için birbirimizi
dinlememiz gerekiyor, bağırarak değil. 
Diğer
noktaya gelince, Genel Kurulda inançlara, herhangi bir inanca, hele dinî
inançlara, vicdani kanaatlere herhangi bir sataşmanın, aşağılamanın hiçbir
şekilde doğru olmayacağına dair benim de çok net bir tutumum vardır. Nitekim,
Sayın Oluç da grubu adına açıkladı, böyle bir şey söz konusu olamaz. Eğer uygun
bir şekilde dile getirilseydi, konuşma esnasında da bu uyarıyı yapmak gereği
doğduğuna kanaat getirdiğim anda yaparım. Bunu başka konularda da mümkün ölçüde
yapmayan bir tarzı tercih ettim şimdiye kadar. 
Benim
yöntem olarak kabul ettiğim tarz şudur: Önce konuşmalar biter, eğer şahsi
hakaret ve küfür yoksa, ona müdahale ederim ama bunun dışında bir siyasi görüş
veya düşünce gibi sunulmuşsa, cevabı sonra aynı şekilde muhatapları tarafından
verilir. Ben orada tartışmanın bir tarafı olmayı doğru bulmam. Eğer her bir
tartışmada her grup kendi hassasiyetleri lehinde yöneten Başkan Vekilinin
müdahalesini talep ederse bu işin içinden çıkamayız. 
Değerli
milletvekilleri, bugüne kadar yapılan bu tür konuşmalarda içerik doğrultusunda
konuşma devam ederken müdahale ettiğimi pek hatırlamıyorum, varsa da çok azdır
ve biraz önce söylediğim çerçevededir. Ben genel olarak bu tarzın görüşmeler
sırasında bütün Meclis Başkan Vekilleri tarafından da gözetilmesi gerektiğini
düşünürüm ve bu görüşümü de Başkanlık Divanında da paylaşırım. 
Şimdi,
gerekli açıklamalar yapıldı, bir diğer nokta, ben Genel Kurulu yönetirken fikir
açıklamaları -sözler- dolayısıyla cezai yaptırımlara başvurmama konusunda bir
görüşe sahip olduğumu baştan itibaren, ilk günden, Meclis Başkan Vekili olarak
buraya oturduğum ilk günden itibaren çeşitli vesilelerle söyledim. Hatırlarsınız,
bundan birkaç hafta önceki bir oturumda Başkanlık Divanına yönelik hakaret
sayılabilecek sözler sarf edilmesine rağmen, bunların tevil edilmesi hâlinde
cezai hükümlere başvurmayacağımı, yine sizlerle görüşerek, sizlerin de
görüşlerini alarak, Grup Başkan Vekillerinin görüşlerini alarak tevcih
etmiştim, böyle karar vermiştim. Ben bu olayda İç Tüzük’ün disiplin
hükümlerinin uygulanmasını gerektiren bir durum olmadığı kanısındayım ve…
ÖZLEM
ZENGİN (Tokat) – Özür dilemiyor, aleni olarak özür dilemiyor Sayın Başkanım.
Aleni özür yok Başkanım.
BAŞKAN
– Söz vereceğim Sayın Zengin, görüyorum. 
…bu
konuda karşılıklı fikir açıklamalarıyla bir noktaya varılabileceğini
düşünüyorum, buna inanıyorum. Tatmin olmadığınız ya da eksik kaldığınızı
düşündüğünüz yerleri lütfen -size yerinizden söz vereceğim- açıklayınız. Eğer
gerekli olursa Sayın Grup Başkan Vekili de cevap verir. 
Buyurun
Sayın Zengin.
IV.- AÇIKLAMALAR (Devam)
9.- Tokat Milletvekili Özlem Zengin’in, İzmir Milletvekili Serpil
Kemalbay Pekgözegü’nün yaptığı açıklamasındaki bazı ifadelerinden dolayı İç
Tüzük’ün 161’inci maddesinin (3)’üncü fıkrası gereğince ceza verilmesi
konusunda ısrar ettiklerine ilişkin açıklaması
ÖZLEM
ZENGİN (Tokat) – Sayın Başkanım, şimdi, bugün burada yaşanan zaten istisnai bir
hâldir. İstisnai hâlin akışı içerisinde zaten, İç Tüzük hükümlerine baktığınız
zaman, böyle bir konuşma olduğunda ki siz duymadınız, duymuş olsaydınız,
müdahil olurdunuz, o zaman bu tartışma bu kadar büyümeyebilirdi; hatip
uyarılırdı temiz bir dile ve kürsüden gerçek irade beyanını, belki de özrünü
duyma imkânımız olabilirdi. Fakat şu anda gördüğümüz, Grup Başkan Vekili Sayın
Oluç, grubu adına özür dilemekle beraber bu yarayı açan, bu konuşmayı yapan
hatip özür dilememekte, hatta ısrar etmekte beyanında. 
EBRÜ
GÜNAY (Mardin) – Özür dileyecek ne var bunda ya!
ÖZLEM
ZENGİN (Tokat) - Herhangi bir şey yok ortada yani siz diyorsunuz ki eğer bundan
rücu ederse, pişmanlık olursa ben ceza vermeyeceğim. Aleni olarak Genel Kurul
duydu. Herhangi bir şeyden vazgeçmiş değil, fikrinde ısrarcı ve şunu ifade
etmek isterim. 
SERPİL
KEMALBAY PEKGÖZEGÜ (İzmir) - Ne özrü dileyeceğim, ne var onda?
DİRAYET
DİLAN TAŞDEMİR (Ağrı) – Siz her gün bize “Terörist.” diyorsunuz.
ÖZLEM
ZENGİN (Tokat) - Bakın, siz konuşmanızda dediniz ki: “Duygusal yaklaşım.” Biz
doğrusu duygusal bir yaklaşım içinde değiliz, bu tepkimiz hukuki bir tepkidir;
altını çizmek isterim. Nefret suçuna dair bir şeyden bahsediyoruz yani artık
bunların bu kürsüde söylenmesinin normal olduğunu söyleyemeyiz, kürsü
masuniyeti hukuken normal olan şeyler için geçerlidir. Bunlarla alakalı olarak
-bizim tepkimiz zaten- size “Başkanım, bizi duyun, lütfen tepki verin.” demek
için bunu yapıyoruz. Hatip ısrarla buna devam ediyor. Tabii, siz bunu
duymadığınız için o tepkiyi vermediniz, o sebeple biz o on dakikanın dolmasına
tahammül edemiyoruz ve bu hukuki bir tepkidir. Benim sizden ricam, ben grup
adına ısrar ediyorum, İç Tüzük’ün 161’inci maddesinin (3)’üncü fıkrasına göre
ceza verilmesini talep ediyorum çünkü biz aleni bir özür -duyan var mı
bilmiyorum- duymadık ve ben bu olayı hem kamuoyunun takdirine hem de bizi
izleyen milletimizin takdirine bırakıyorum.
Teşekkür
ederim. (AK PARTİ sıralarından alkışlar) 
BAŞKAN
– Teşekkürler Sayın Zengin.
Sayın
Oluç...
10.- İstanbul Milletvekili Hakkı Saruhan Oluç’un, Halkların Demokratik
Partisi olarak inanç ve vicdan özgürlüğünü yaralayacak, rencide edecek herhangi
bir söylemi, politikayı bugüne kadar kullanmadıklarına ve kullanmayacaklarına
ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Aslında
ilk konuşmamda bu konudaki görüşlerimizi partimiz adına ve grubumuz adına ifade
ettim, bir kez daha vurgulayayım, bu tartışmaları doğru bir tartışma olarak
görmeyiz. Biz kesinlikle, bir kez daha altını çizerek söylüyorum, inanç ve
vicdan özgürlüğünü yaralayacak, insanların inanışlarıyla, buna dair
kullandıkları sembollerle, simgelerle ilgili onları rencide edecek herhangi bir
tartışmayı, söylemi, politikayı Halkların Demokratik Partisi olarak bugüne
kadar asla kullanmadık ve bundan sonra da kullanmayız. Eleştirilerimiz genel
olarak siyasi eleştiriler olmuştur ve hatibimizin de anlatmaya çalıştığı,
aslında siyasal İslam şeklinde vurgulamaya çalıştığı bir siyasal eleştiri
içerikli bir konudur. 
İkincisi:
Bu dünya literatüründe de “siyasal İslam” diye bir kavram vardır, çok uzun
zamandır vardır üstelik, ta 70’li yıllardan beri vardır; bu çerçevede bir
kullanıma gitmiştir. Dolayısıyla kesinlikle inanç sahibi olanların rencide
edilmesi, herhangi bir inanç simgesinin kötülenmesi ya da aşağılanması
kesinlikle söz konusu değildir, olamaz bizim politikamız açısından da. Bunu bir
kez daha vurgulamak istiyorum.
Sadece
Türkiye açısından değil, dünyanın birçok ülkesinde, İslam âleminin birçok
toprağında şöyle şeyler yaşanmıştır, yaşanmaktadır da: Dinin, İslam’ın, inancın
çeşitli siyasi amaçlar doğrultusunda istismar edilmesi meselesi yaşanmıştır ve
yaşanmaktadır. Dolayısıyla buna yönelik eleştiriler asla inançla ilgili bir
eleştiri, bir hakaret değildir, olmamalıdır, öyle de anlaşılmamalıdır diye bir
kez daha vurgulamak istiyorum.
BAŞKAN
– Teşekkür ederim Sayın Oluç. 
Artık
tamamlayalım ve konuyu bağlayalım lütfen Sayın Zengin.
Buyurun.
11.- Tokat Milletvekili Özlem Zengin’in, İstanbul Milletvekili Hakkı
Saruhan Oluç’un yaptığı açıklamasındaki bazı ifadelerine ve İzmir Milletvekili
Serpil Kemalbay Pekgözegü’nün özür dilemediğine ilişkin açıklaması
ÖZLEM
ZENGİN (Tokat) - Sayın Başkanım, tek bir cümle söyleyeceğim: Ben Sayın Oluç’un
gayretini görüyorum, anlıyorum ama hatiplerin konuşması maalesef tevile müsait
değil. Yani ben şunu görüyorum: Grup Başkan Vekili olduğu için gruplarının
adına özrü biz anlıyoruz, alıyoruz başımızın üzerine ama hatipleri bizden özür
dilemedi, dilemedi yani bu çevrilebilecek bir şey değil. Biz siyasal İslam ne,
onu da gayet iyi biliyoruz, kaldı ki bu ülkede bunun zerresi yok. 
DİRAYET
DİLAN TAŞDEMİR (Ağrı) – Sen her gün bize “Terörist.” diyorsun. 
SERPİL
KEMALBAY PEKGÖZEGÜ (İzmir) – Din sizin tekelinizde mi Özlem Hanım?
BAŞKAN-
Lütfen değerli milletvekilleri… 
Sayın
Kemalbay, lütfen…
Siz
devam edin.
ÖZLEM
ZENGİN (Tokat) - Sayın Başkan, yani itham etmek istemiyorum ama bakın,
duyuyorum şimdi buradan, gerçekten utanma diye bir şey olmalı yani hakikaten
olmalı. Ya, buradan sesleniyorlar şimdi, ben kendilerine hiçbir konuşmamda -ben
kelimeleri önemseyen birisiyim- şahsın kendini bizatihi hedef alarak laf
atmıyorum. Mesela “Sen teröristsin.” dediğim hiç kimse yoktur bu Genel Kurulda,
hiç kimse, olamaz. Çok savruk bir laf kullanımı görüyorum, lütfen… Şurada
herkes şahittir, hatip bizden özür dilememiştir, o kadar. 
SERPİL
KEMALBAY PEKGÖZEGÜ (İzmir) – Siz benden özür dileyin. 
ÖZLEM
ZENGİN (Tokat) - Grup Başkan Vekili dilemiştir, hatip dilememiştir. Bunu
çevirmeye, tevil etmeye, siyasal İslam’a bağlamaya gerek yok. Lâmı cimi yok, bize
hakaret etti, Grup Başkan Vekili özür diledi ama vekili özür dilemedi Sayın
Başkan.
(Mikrofon
otomatik cihaz tarafından kapatıldı) 
BAŞKAN-
Tamamlayın Sayın Zengin.
ÖZLEM
ZENGİN (Tokat) – Tamam böyle bitsin ve artık laf atmayı bıraksınlar, yeter
artık! Laf atmasınlar artık. Olamaz böyle bir şey yani. 
Teşekkür
ediyorum.
BAŞKAN
– Teşekkürler.
Değerli
milletvekilleri, lütfen sakin olalım. 
Değerli
milletvekilleri, ceza önerip önermemek oturumu, birleşimi yöneten Başkan
Vekilinin takdirindedir. Ben bu konuda görüşlerin yeteri açıklıkta ortaya
konduğunu ve takdirin kamuoyuna bırakılması gerektiğini düşünüyorum. Ceza
tayinine, teklifine gerek olmadığını, yer olmadığını düşünüyorum ve bu konuyu
artık bağlamayı, kapatmayı daha doğru buluyorum. 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S. Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S. Sayısı: 130) (Devam)
A) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2020 Yılı Merkezî Yönetim Bütçesi
2) Enerji ve Tabii Kaynaklar Bakanlığı 2018 Yılı Merkezî Yönetim Kesin
Hesabı
B) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2020 Yılı Merkezî Yönetim Bütçesi
2) Enerji Piyasası Düzenleme Kurumu 2018 Yılı Merkezî Yönetim Kesin
Hesabı
C) NÜKLEER DÜZENLEME KURUMU (Devam)
1) Nükleer Düzenleme Kurumu 2020 Yılı Merkezî Yönetim Bütçesi
Ç) ULUSAL BOR ARAŞTIRMA ENSTİTÜSÜ (Devam) 
1) Ulusal Bor Araştırma Enstitüsü 2020 Yılı Merkezî Yönetim Bütçesi
2) Ulusal Bor Araştırma Enstitüsü 2018 Yılı Merkezî Yönetim Kesin Hesabı
D) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2020 Yılı Merkezî Yönetim Bütçesi
2) Türkiye Atom Enerjisi Kurumu 2018 Yılı Merkezî Yönetim Kesin Hesabı
E) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2020 Yılı Merkezî Yönetim
Bütçesi
2) Maden Tetkik ve Arama Genel Müdürlüğü 2018 Yılı Merkezî Yönetim Kesin
Hesabı
F) NADİR TOPRAK ELEMENTLERİ ARAŞTIRMA ENSTİTÜSÜ (Devam) 
1) Nadir Toprak Elementleri Araştırma Enstitüsü 2020 Yılı Merkezî
Yönetim Bütçesi
G) MADEN VE PETROL İŞLERİ GENEL MÜDÜRLÜĞÜ (Devam)
1) Maden ve Petrol İşleri Genel Müdürlüğü 2020 Yılı Merkezî Yönetim
Bütçesi
Ğ) AİLE, ÇALIŞMA VE SOSYAL HİZMETLER BAKANLIĞI (Devam) 
1) Aile, Çalışma ve Sosyal Hizmetler Bakanlığı 2020 Yılı Merkezî Yönetim
Bütçesi
2) Aile, Çalışma ve Sosyal Hizmetler Bakanlığı 2018 Yılı Merkezî Yönetim
Kesin Hesabı
H) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2018 Yılı Merkezî Yönetim Kesin
Hesabı
I) DEVLET PERSONEL BAŞKANLIĞI (Devam) 
1) Devlet Personel Başkanlığı 2018 Yılı Merkezî Yönetim Kesin Hesabı
İ) MESLEKİ YETERLİLİK KURUMU (Devam)
1) Mesleki Yeterlilik Kurumu 2020 Yılı Merkezî Yönetim Bütçesi
2) Mesleki Yeterlilik Kurumu 2018 Yılı Merkezî Yönetim Kesin Hesabı
BAŞKAN
- Görüşmelere kaldığımız yerden devam ediyoruz. 
Sırada
Ağrı Milletvekili Dirayet Dilan Taşdemir vardır. 
Buyurun
Sayın Taşdemir. (HDP sıralarından alkışlar)
Süreniz
on dakikadır.
ALİ
ŞAHİN (Gaziantep) – Kulağınızı buraya verirseniz iyi olur Başkanım, kulağınız hatipte
olsun. 
FİLİZ
KERESTECİOĞLU DEMİR (Ankara) – Başkanlık makamına bu kadar müdahale edemezsiniz
siz ya. 
SALİH
CORA (Trabzon) – Baştan uyaralım, testi kırıldıktan sonra değil. 
BAŞKAN
– Lütfen değerli milletvekilleri, dinleyelim lütfen. 
HDP
GRUBU ADINA DİRAYET DİLAN TAŞDEMİR (Ağrı) - Sayın Başkan, değerli
milletvekilleri; bilindiği gibi, daha önce Kadın ve Aileden Sorumlu Devlet
Bakanlığı vardı, bu bakanlık bile yetersizken, maalesef, Bakanlığın ismindeki
“kadın” kavramından duyulan rahatsızlıktan kaynaklı 2011 yılında bu Bakanlık
kapatıldı, yerine Aile ve Sosyal Politikalar Bakanlığı kuruldu. Kadınlar, kadın
örgütleri yıllarca bu Bakanlığın yerine bir kadın bakanlığının kurulması
gerektiğini söyledi, bunun için kampanyalar düzenledi, mücadelelerini yükselttiler.
Maalesef, tüm demokratik taleplerde olduğu gibi, kadınların bu talebine de
aslında daha geri bir yaklaşımla cevap verildi, 2018 yılında Aile ve Sosyal
Politikalar Bakanlığı, devasa sorunları olan Çalışma Bakanlığına bağlandı.
Dolayısıyla aslında tam da bununla kadınların yaşadığı sorunların görünmez
kılınmaya çalışıldığını söyleyebiliriz.
Değerli
arkadaşlar, bu kürsüde daha önce de söylemiştik, kadınlara karşı bir kırım
yaşanıyor. 2017 yılında en az 409 kadın erkekler tarafından katledildi, 2018’de
en az 440, 2019’un ilk on bir ayında yine en az 430 kadın öldürüldü; sadece üç
yılda 1.279 kadın katledildi, bir o kadarı sakat kaldı, bir o kadarı travma
yaşadı, yaralandı. 
SALİH
CORA (Trabzon) – PKK kaç kadın katletti? 
MAHMUT
TOĞRUL (Gaziantep) – Salih Bey, lütfen ya. 
DİRAYET
DİLAN TAŞDEMİR (Devamla) - Bu, aslında sadece basına yansıyan, bizim takip
ettiklerimiz. Resmen kadınlara karşı bir savaş yaşandığını söyleyebiliriz. Bu
vahim tabloyu ve kadın kırımıyla bu mekanizmalarla mücadele edilmeyeceğini
bizler de sizler de çok iyi biliyor. Dolayısıyla, bu kadar devasa bir sorunu
aile ve sosyal hizmetler kapsamında yardıma muhtaç bireylermiş gibi ele alarak
çözemezsiniz. Bu bir şiddetle mücadele yöntemi değildir, bu, olsa olsa, bir
torba bakanlıkla ancak şiddetle mücadele ediyormuş gibi yapmaktır. 
Son
on yedi yılda yani AKP’nin iktidar olduğu dönem içerisinde kadınlara yönelik
şiddetin bu kadar artış göstermesinin bir nedeni de tam da bu politikalardır.
Onun için, bizler, kadın örgütleri yıllardır bir kadın bakanlığının kurulması için mücadele veriyoruz.
Onlarca defa kanun teklifleri verdik, maalesef, bu kanun tekliflerimiz de
hiçbir zaman gündeme alınmadı, önerilerimiz dikkate alınmadı. Gerçekten, bunun
yine de dikkate alınmayacağını biliyoruz çünkü kadınları özgürleştirici bir
politikadan hazzetmediğinizi de biliyoruz. Kadınlara karşı ve kadın
düşmanı politikalara da bu anlamda zemin sunuyorsunuz. 
AKP, kadınlara karşı gelişen şiddetle açıkçası mücadele
etmiyor, şiddete karşı çıkan kadınlarla mücadele ediyor. “Erkek ve devlet
şiddetine hayır.” diyen, yaşamını, emeğini ve bedenini savunan kadınlar hedef
alınıyor. Kadın örgütlülüğü ve kadın hareketi, hafızası ve kazanımları yok
edilmek isteniyor, bunun için de her yol deneniyor, bin dereden de su getiriliyor.

Değerli arkadaşlar işin özü şudur ki: Demokratik, adil,
eşit bir toplum, kadınların özgür olduğu bir toplum, fıtratınıza ters geliyor.
Tekçi, milliyetçi, tek adamın hüküm sürdüğü bir toplum inşa etmek istiyorsunuz,
onun için de düşünen, siyaset yapan, sokaklarda itiraz eden hatta dans eden
kadınlar hedefinizde ve kadın muhalefetini engellemeye çalışıyorsunuz. Kadın
muhalefetinin dönüştürücü gücünün bizce siz de
farkındasınız. Evet, kadınlar bugün dünyanın dört bir yanında isyan ediyor,
kadın grevlerini örgütlüyor, baskıcı rejimlere, milliyetçiliğe ve faşizme
meydan okuyor. Bunun farkındasınız, tek ayak üstünde sallanan iktidarınızın da
kadınlar tarafından yıkılacağından kaygı duyuyorsunuz. 
Gültan Kışanak -Sevgili Başkanımız- şu an cezaevinde
-bir kez daha kendisini selamlıyorum- kendisi çok iyi özetlemişti bunu, demişti
ki: “Kadınlar en iyi kariyerini sizin saltanatınızı yıkarak
gerçekleştireceklerdir.” Bu korkunun sonucudur ki Gültan, Sebahat, Selma,
Aysel, Çağlar, Mülkiye, Edibe, Mukaddes, Keziban ve adını sayamadığım binlerce
kadın bugün cezaevinde, onları da bir kez daha burada saygıyla selamlıyorum.
Değerli arkadaşlar, Kürt kadın hareketi ve feminist
hareketin büyük bedelleri, mücadeleleri sonucunda kadınlar büyük kazanımlar elde ettiler. Kadınların siyasetteki görünürlüğü, yerel
yönetimdeki görünürlüğü bu mücadele sayesinde arttı. 
Bakın,
sadece bir örnek vereceğim: 2014 yılı öncesi kadınların yerel yönetimlerdeki
temsil oranı yüzde 0,9 idi. 2014 yılında uyguladığımız eş başkanlık ve eşit
temsiliyet siyasetiyle bu oran yüzde 3,2’ye yükseldi. Uluslararası
platformlarda bu tabloyla nasıl övündüğünüzü, nasıl hava attığınızı bizler de
çok iyi biliyoruz ama içe döndüğünüzde eş başkanlığı, eşit temsiliyeti suç ilan
ediyorsunuz. 
Eş
başkanlık ve eşit temsiliyet 2014’ten beri aslında yerel yönetimlerde uygulanan
bir sistem ama nedense suç olduğunu yeni keşfettiniz. İşin aslı, belediyelere
çöreklenmek istiyorsunuz, belediyeleri gasbetmek istiyorsunuz; bunun için de
-daha önce de uydurduğunuz o kara propagandalar boşa çıkınca- şimdi eş
başkanlık modeline, sistemine sarılarak bu sistemi suçlamaya, bu sistemi boşa
çıkarmaya çalışıyorsunuz. 
Değerli
arkadaşlar, eş başkanlık, demokratik olduğu kadar farklılıkları esas alan,
kadınları karar süreçlerine dâhil eden bir mekanizmadır. Açıkçası bu
mekanizmadan neden korktuğunuzu buradan sormak istiyorum ve cevabını da duymak
istiyoruz. 
Kadınlar
için yerel yönetimlere katılım sadece bir yetki, koltuk meselesi değildir;
hayatın tam kendisidir. Sizin için belediyeler koltuk, makam, mevki ve rant
olabilir ama kadınlar için şiddete uğradığında çaldığı kapıdır; sorunlarını
anlattığı, çözüm bulduğu bir yerdir çünkü yerelde, yerel hizmette kadınları
gören, ihtiyaçlarını önemseyen bir kadın modelidir. Demokratik, ekolojik ve
kadın özgürlükçü yerel yönetim modeline tahammülsüzlüğün bir nedeni de açıkçası
budur. Toplumun demokratikleşmesi, kadınların özgürleşmesi, Kürtlerin bir
kazanıma sahip olması, tek adam rejimi için bir beka sorunu hâline gelmiştir;
asıl mesele, asıl dert de budur. Diğerlerinin de bizler aslında işin kara
propagandası, algı operasyonları olduğunu çok iyi biliyoruz. 
Değerli
arkadaşlar, yine “annelik” kavramı, annelik üzerinden aslında AKP’nin çokça
siyaset yaptığını, aslında bunu çokça kutsallaştırdığını ama annelik konusunda
da bir ikiyüzlü siyaset izlendiğini söyleyebiliriz. Eğer AKP’liyseniz makul bir
annesiniz, değilseniz de teröristsiniz tıpkı Emine Aydoğan gibi.
65
yaşında Emine anne barış mücadelesi yürütüyordu, tutuklandı. Yani neden
tutuklandığını da insanların ne biçim tutuklandığını da sizler çok iyi
biliyorsunuz, şimdi zamanım yok bunu detaylandırayım ama Emine anne
tutuklandığında cezaevinde rahatsızlıkları vardı. 3 defa ameliyat oldu;
ameliyat olurken bile bileklerinde kelepçeyle maalesef hastanede tedavisi
sürdürüldü. Bizlerin ısrarına, talebine rağmen Emine Aydoğan tahliye edilmedi
ve cezaevinde yaşamını yitirdi.
Emine
Aydoğan’ın yaşadığı sadece bununla sınırlı kalmadı; elbette ki Emine Aydoğan’ın
yani Emine annenin dirisine yapılan zulmün aynısını bu sefer de Emine annenin
cenazesine yaşattınız. Emine anne katledildi, cenazesi ailesi tarafından
defnedilmek istendi ama maalesef mezarlığa götürülürken mezarlık ablukaya
alındı, hem ailesinin hem imamın cenaze törenine katılımı engellendi. Emine
anne -hani az önce çokça türban meselesi üzerinden bir kriz çıkardınız ya- tam
da inançlı bir kadın, inancına göre defnedilmesini engellediniz; yıkanması,
namazının kılınması, dualarla uğurlanması engellendi. İşte tam da bu bir
zulümdür, yeryüzünde hiçbir iktidar bu zulmü yapmamıştır, IŞİD bile benzer bir
uygulamaya imza atmamıştır ama AKP bu zulme imza atmıştır.
Evet,
biz biliyoruz ki sizin için, sizin siyasetinize karşı muhalefet eden herkes
teröristtir tıpkı Tutak’ın Soğukpınar köyünde katledilen Murat Kaya gibi, tıpkı
Nobel Edebiyat Ödülü olan sanatçı gibi, tıpkı gazetecilik yaptığı için ağır
cezalarla suçlanan Aziz Oruç gibi. Onun için de sizin bolca teröristiniz var.
Bu, yüzyılın sihirli kavramıdır; size karşı çıkan, mücadele eden, siyasetinizi
eleştiren, bunun muhalefetini geliştiren herkes mutlaka bu ülkede bir gün
terörist olacaktır.
Genel
Kurulu saygıyla selamlıyorum. (HDP sıralarından alkışlar)
BAŞKAN
– Teşekkürler Sayın Taşdemir.
Buyurun
Sayın Bostancı.
IV.- AÇIKLAMALAR (Devam)
12.- Ankara Milletvekili Mehmet Naci Bostancı’nın, Ağrı Milletvekili
Dirayet Dilan Taşdemir’in 129 sıra sayılı 2020 Yılı Bütçe Kanun Teklifi ile 130
sıra sayılı 2018 Yılı Kesin Hesap Kanunu Teklifi’nin üçüncü tur görüşmelerinde
HDP Grubu adına yaptığı konuşmasındaki bazı ifadelerine ilişkin açıklaması
MEHMET
NACİ BOSTANCI (Ankara) – Sayın Başkanım, teşekkürler.
Değerli
konuşmacı, bizim hiçbir şekilde kabul etmeyeceğimiz…
DİRAYET
DİLAN TAŞDEMİR (Ağrı) – Etseniz yapmazsınız.
MEHMET
NACİ BOSTANCI (Ankara) – …esasen Türkiye’nin gerçekliğiyle de bağdaşır
görmediğimiz bir dille ağır sataşmalarda bulunuyor, “AKP’liyseniz makul anne,
değilseniz terörist.” diyor. Asla böyle değil, asla böyle bakmayız. Yüreği
yavrusuna ilişkin acı taşıyan ve bunu insanlığın ortak derdi olarak ifade eden
herkesin başımızın üstünde yeri vardır. 
“İnancına
göre defnedilmesini engellediniz.” diyor, bir örnek olaydan bahsediyor.
Kesinlikle, insanların defnedilmesine ilişkin, her nasıl istiyorlarsa o şekilde
defnedilmeleri konusunda bir uygulama vardır, bunu biliyoruz.
DİRAYET
DİLAN TAŞDEMİR (Ağrı) – Engellediniz, engellediniz.
EBRÜ
GÜNAY (Mardin) – Engellediniz. 
MEHMET
NACİ BOSTANCI (Ankara) – Fakat cenaze törenlerine ilişkin başka tür kasıt ve
amaçlar devreye girdiğinde engelleme orada başlıyor.
DİRAYET
DİLAN TAŞDEMİR (Ağrı) – Hangi kasıt?
NURAN
İMİR (Şırnak) – Onlarca cenaze merasimine gitmişim girememişler, o vecibeler
yerine getirilmemiş.
ZÜLFÜ
DEMİRBAĞ (Elâzığ) – Diyarbakır’da HDP’nin önündeki annelere bakın.
BAŞKAN
– Lütfen değerli milletvekilleri, lütfen dinleyelim.
Buyurun.
MEHMET
NACİ BOSTANCI (Ankara) – Arkadaşlar, hepimiz biliyoruz ki militarist unsurlar,
cenaze törenlerini de aynı zamanda bir propaganda malzemesi olarak görürler. 
NURAN
İMİR (Şırnak) – Bu, sana yasaklama hakkını vermiyor.
MEHMET
NACİ BOSTANCI (Ankara) – Bu eğilimi biz hiçbir şekilde kabul etmeyiz. Kurallara
uygun, kesinlikle insanları rahatsız etmeyecek tarzda ama muhakkak acıyı
ortaklaştıracak bir dikkat ve itina içerisinde yapılacak her tür cenaze
töreninin de başımızın üstünde yeri vardır. 
NURAN
İMİR (Şırnak) – Aile fertleri bile giremiyor.
MEHMET
NACİ BOSTANCI (Ankara) – Ölülerin artık siyasal tartışmalarda yeri yoktur ama
yaşayanlar…
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Bostancı, buyurun.
MEHMET
NACİ BOSTANCI (Ankara) – Dünya pratiği de öyledir, yaşayanların eğer kasıtları
farklı ise ölü bedenlerini de siyasetin bir malzemesi yapma eğilimi taşırlar.
Buna karşılık dikkat göstermek gerekir. Kanaatimce asıl saygısızlık budur. 
DİRAYET
DİLAN TAŞDEMİR (Ağrı) – El vicdan ya! Taziyenin kurulmasına, aileye gidilmesine
izin verilmiyor.
MEHMET
NACİ BOSTANCI (Ankara) - “Sizin siyasetinize uymayanlar teröristlerdir.” diyor.
Böyle bir yaklaşımımız hiçbir zaman olmadı. Bu doğru bir dil de değil. Bir
eleştiri dilinin hakikatçi olması lazım, yaşanan gerçekliğe uyması lazım ve
kendisiyle aynı kanaatte olmayan insanları da ortak insani değerler
istikametine çağıran bir üslubu ve ihtimamı taşıması lazım. Ben bu ihtimamı
göremedim. Bunu bildirmek istedim.
Teşekkür
ederim.
BAŞKAN-
Teşekkürler.
DİRAYET
DİLAN TAŞDEMİR (Ağrı) - Ya sizin yaptıklarını anlatıyoruz.
BAŞKAN
- Buyurun Sayın Oluç…
ZÜLFÜ
DEMİRBAĞ (Elâzığ) – Diyarbakır’da HDP’nin önündeki annelere de bir bakalım.
(HDP sıralarından gürültüler) 
DİRAYET
DİLAN TAŞDEMİR (Ağrı) – Baktık, baktık, onlara da baktık. 
ZÜLFÜ
DEMİRBAĞ (Elâzığ) – Tabii, tabii! Barış Pınarı Harekâtı’ndan sonra bozulan
psikolojinin bir tezahürüdür bu. 
NURAN
İMİR (Şırnak) – Sizin politikalarınızın bir sonucu. 
ZÜLFÜ
DEMİRBAĞ (Elâzığ) – Bozulan psikolojinin bir tezahürüdür bu.
MAHMUT
TOĞRUL (Gaziantep) – Otur! Otur hele, otur ya! 
Başkanım,
lütfen ya… Ayağa kalkıp da... Grup Başkan Vekiline söz vermişsiniz.
BAŞKAN
– Sayın Demirbağ, lütfen. 
ZÜLFÜ
DEMİRBAĞ (Elâzığ) – Bir şey demedim, “Barış Pınarı Harekâtı’ndan bozulan
psikolojinin bir tezahürü” dedim. 
DİRAYET
DİLAN TAŞDEMİR (Ağrı) – O sizin öngörünüz, o sizin tavrınız.
BAŞKAN
– Hayır, bağırmanız yeter, lütfen, sakin olun. 
ZÜLFÜ
DEMİRBAĞ (Elâzığ) – Gayet güzel, demokratik bir şekilde söyledim.
BAŞKAN
– Sayın Demirbağ, Mecliste konuşmanın şekli, usulü bellidir; söz istersiniz,
sıra gelir size söz veririm konuşursunuz. Ama yerimizden bağırırsak birbirimizi
anlamamız mümkün olmaz. 
Sayın
Oluç, buyurun.
13.- İstanbul Milletvekili Hakkı Saruhan Oluç’un, Ankara Milletvekili
Mehmet Naci Bostancı’nın yaptığı açıklamasındaki bazı ifadelerine ilişkin
açıklaması
HAKKI
SARUHAN OLUÇ (İstanbul)- Teşekkür ederim Sayın Başkan.
Sayın
vekiller, bugün böyle giderse inanç üzerinden tartışmaya devam edeceğiz galiba.
Fakat şöyle bir sorun var. Ben Sayın Grup Başkanının söylediklerini anladım ve
o konuda bir şey söylemek istemiyorum. Sadece şuna işaret etmek istiyorum.
Şimdi cenazelerle ilgili çok ciddi sorunların yaşandığını uzun zamandan beri
biz konuşuyoruz. Biliyorsunuz, mesela bazı cenazeler ailelerden kaçırılıyor ve
ailelerin katılmasına izin verilmeden ya da aileden bir iki kişinin katılmasına
izin verilerek defnediliyor. Bu defalarca başımıza geldi. Taziyeevlerine izin
verilmiyor. Taziyeevlerinin kurulmasını bırakın, taziyeye bizlerin gitmesine
izin verilmiyor, kendi evinde taziye kurmasına izin verilmiyor. Şimdi, bütün
bunlar yaşanıyor. Aileler bu konuda çok sıkıntılı, bize defalarca başvurular
oldu. Biz bu başvuruları aynı zamanda iktidar mensuplarına da iletiyoruz. Yetkililere,
bakanlara bu tür sıkıntıların yaşandığını iletiyoruz. Bu alanda ciddi bir sorun
var. Bu ciddi sorunu her zaman göz önünde bulundurmamız lazım çünkü gerçekten
-o söylediğinize katılıyorum- cenazelerle uğraşmamalı hiç kimse yani zaten bir
acı yaşanmış vaziyette, ailelerin yaşadığı acıyı büyütecek değil, tam tersine o
acıyı paylaşacak bir ortama ihtiyaç var ve bunun sağlanması gerekiyor. Burada
artık mesele siyasi bir mesele değildir. Esas itibarıyla insani, inançsal bir
meseledir. Böyle bakıyoruz biz konuya. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Oluç, buyurun.
HAKKI
SARUHAN OLUÇ (İstanbul) – O yüzden bu tür sorunlar yaşandığı zaman da bunu dile
getiriyoruz. Bu tür sorunların yaşanmaması için de elimizden geleni yapmaya
çalışıyoruz.
Teşekkür
ederim.
BAŞKAN
– Teşekkürler Sayın Oluç.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S. Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel Değerlendirme
Raporu, 189 Adet Kamu İdaresine Ait Sayıştay Denetim Raporu, 2018 Yılı Faaliyet
Genel Değerlendirme Raporu ve 2018 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/871), 6085 Sayılı
Sayıştay Kanunu Uyarınca Hazırlanan 2018 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/881) ile Plan ve
Bütçe Komisyonu Raporu (S. Sayısı: 130) (Devam)
A) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2020 Yılı Merkezî Yönetim Bütçesi
2) Enerji ve Tabii Kaynaklar Bakanlığı 2018 Yılı Merkezî Yönetim Kesin
Hesabı
B) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2020 Yılı Merkezî Yönetim Bütçesi
2) Enerji Piyasası Düzenleme Kurumu 2018 Yılı Merkezî Yönetim Kesin
Hesabı
C) NÜKLEER DÜZENLEME KURUMU (Devam)
1) Nükleer Düzenleme Kurumu 2020 Yılı Merkezî Yönetim Bütçesi
Ç) ULUSAL BOR ARAŞTIRMA ENSTİTÜSÜ (Devam) 
1) Ulusal Bor Araştırma Enstitüsü 2020 Yılı Merkezî Yönetim Bütçesi
2) Ulusal Bor Araştırma Enstitüsü 2018 Yılı Merkezî Yönetim Kesin Hesabı
D) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2020 Yılı Merkezî Yönetim Bütçesi
2) Türkiye Atom Enerjisi Kurumu 2018 Yılı Merkezî Yönetim Kesin Hesabı
E) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2020 Yılı Merkezî Yönetim
Bütçesi
2) Maden Tetkik ve Arama Genel Müdürlüğü 2018 Yılı Merkezî Yönetim Kesin
Hesabı
F) NADİR TOPRAK ELEMENTLERİ ARAŞTIRMA ENSTİTÜSÜ (Devam) 
1) Nadir Toprak Elementleri Araştırma Enstitüsü 2020 Yılı Merkezî
Yönetim Bütçesi
G) MADEN VE PETROL İŞLERİ GENEL MÜDÜRLÜĞÜ (Devam)
1) Maden ve Petrol İşleri Genel Müdürlüğü 2020 Yılı Merkezî Yönetim
Bütçesi
Ğ) AİLE, ÇALIŞMA VE SOSYAL HİZMETLER BAKANLIĞI (Devam) 
1) Aile, Çalışma ve Sosyal Hizmetler Bakanlığı 2020 Yılı Merkezî Yönetim
Bütçesi
2) Aile, Çalışma ve Sosyal Hizmetler Bakanlığı 2018 Yılı Merkezî Yönetim
Kesin Hesabı
H) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2018 Yılı Merkezî Yönetim Kesin
Hesabı
I) DEVLET PERSONEL BAŞKANLIĞI (Devam) 
1) Devlet Personel Başkanlığı 2018 Yılı Merkezî Yönetim Kesin Hesabı
İ) MESLEKİ YETERLİLİK KURUMU (Devam)
1) Mesleki Yeterlilik Kurumu 2020 Yılı Merkezî Yönetim Bütçesi
2) Mesleki Yeterlilik Kurumu 2018 Yılı Merkezî Yönetim Kesin Hesabı
BAŞKAN
– Evet, konuşma sırası, Ankara Milletvekili Filiz Kerestecioğlu’nda.
Buyurun
Sayın Kerestecioğlu. (HDP sıralarından alkışlar) 
Süreniz
on dakikadır.
HDP
GRUBU ADINA FİLİZ KERESTECİOĞLU DEMİR (Ankara) – Sayın Başkan, değerli
milletvekilleri… 
Değerli
arkadaşlar, siz kaç senedir iktidardasınız? On yedi senedir iktidardasınız.
Peki, niye sanki siz iktidarda değil de ya da bir yıldır iktidardaymış gibi
hatta hani bazen muhalefetteymiş gibi davranabiliyorsunuz? Gerçekten… İnsan
mesela kaç kez bir şeyle mücadele seferberliği ilan eder? Yani İnsan Hakları
Günü geliyor, insan haklarıyla ilgili eylem planı mücadele seferberliği. 25
Kasım, Kadına Karşı Şiddetle Mücadele Günü geliyor, kadınlara yönelik şiddete
karşı Mercan Seferberliği. Şimdi, hakikaten bazılarınız yeni göreve gelmiş
olabilir ama parti olarak on yedi yıldır -yani yazıyla da on yedi, sayıyla da
on yedi yıldır- iktidardasınız ve bazen bunun farkında olmadığınızı düşünüyorum.
Eleştirilere tahammülsüzlüğünüz de aslında biraz bunu gösteriyor çünkü on yedi
yıldır içinizden bir kişi bile “Aslında biz, şunları şunları şunları yapamadık,
bunu yerine getiremedik. Şu eleştiriler de haklıydı.” diye istifa etmedi. Hiç
böyle bir şey olmadı hatta bu laftan ödü kopuyor gerçekten insanların. Hâlbuki
istifa onurlu bir şeydir, yapamadığını kabul etmek onurlu bir şeydir. İnsanlar
her şeyi yapamazlar, hatalarınız olabilir, hepimizin hataları olabilir ve on
yedi yıl mesleki deformasyon için de siyasette bayağı yeterli bir süredir. O
yüzden bence sefer görev emirleriniz, seferberlik ilanlarınız bitti diye
düşünüyorum. Artık bunun miadı doldu ve gerçekten bitme zamanı geldi. Artık
kendi yapamadıklarınız için bizleri suçlar gibi davranmaktan lütfen vazgeçin ve
size ayna tutulduğu zaman o aynayı hemen başkalarına çevirmeyip biraz kendiniz
de az da olsa bir süre “Ya, ben yaptım mı acaba bir hata?” diye bakmaya devam
edin derim.
Evet,
siz on yedi yıldır iktidardasınız, bizler de yıllardır ifade ettiğimiz gibi,
erkek şiddetine karşı Emniyetten tüm bakanlıklara, bütünlüklü ve kadınların
güçlenmesini merkeze alan bir politika oluşturulsun, sığınaklar açılsın,
belediyeler üstüne düşeni yapsın, cinsel şiddet merkezleri açılsın, eğitimde,
iş hayatında cinsiyet ayrımcılığı sonlansın, kadın istihdamı artırılsın, eşit
işe eşit ücret verilsin diyoruz. Bunların en azından bir kısmı için çaba
gösterdiğinizi iddia ediyorsunuz. Eğer gerçekten birazcık olsun çabanız varsa
aslında gözden kaçırdığınız bir şeyi de görmeniz lazım. Siz, polis eliyle,
iktidar eliyle kadınlara şiddet uygulayarak gösterdiğiniz çabalar varsa bunları
da heba ediyorsunuz. Yıllardır kadınlar 8 Martlarda, 25 Kasımlarda
isyanlarıyla, sözleriyle sokaktalar. İşte, kadınlar olarak güçlenmekten tam
olarak biz bunu anlıyoruz. Hani “aile düşmanı” diyorsunuz ya bize, biz aile
düşmanı falan değiliz, sadece tek tip ve aynı şeye hapsedilmeye karşıyız,
kadınların bir kimlik olarak kabul edilmemesine karşıyız ve biz diyoruz ki:
“Kadınlar böyle örgütlü, böyle bir arada oldukları zaman, seslerini
yükselttikleri zaman güçlenebilirler.” Ama siz bunu engellendiğiniz zaman,
kadınların güçlenmesini engellediğiniz zaman evdeki şiddete de sebep
oluyorsunuz. Bunun farkında mısınız gerçekten bilmiyorum ama bu bütünlüklü bir sistem
sorunu gerçekten. Sürekli olarak biz son yıllarda kadın eylemlerinin polis
şiddetiyle bastırılmaya çalışıldığını görüyoruz. Daha iki gün önce polis 9
arkadaşımızın kapısına gelerek 2017 yılındaki bir kadın eylemi nedeniyle onları
ifade almaya götürdü. Bunların hepsi ortada olan insanlar, benim çok yakın
dostlarım. Aynı şekilde, daha dün, bir veteriner hekime muayenehanesinde
tecavüz eden profesör unvanlı bir başka veterinerin yargılandığı duruşma
öncesinde açıklama yapan kadınların 3’ü gözaltına altına alındı. Şili’de
feminist kadınların başlattığı performansı tekrarlayarak tecavüzü ve şiddeti
protesto etmek isteyen kadınlar Kadıköy’ün orta yerinde şiddete uğradı ve
gözaltına alındılar. Şili’de kadınlar ne diyorlardı? “Tecavüzcü sensin, öldüren
sensin, polisler, hâkimler, devlet ve başka...” İşte, aynı sloganı Fransa,
İspanya, Kolombiya, Almanya, Türkiye, Beyrut ve daha pek çok ülkede kadınlar
tekrar ettiler. Neden bu sloganı tekrar ettiler? Çünkü yargı, emniyet ve
devletin hemen her organına göre aslında yurttaş erkektir ve tüm bu kurumlar
dünyanın hemen her yerinde erkekler lehine çalışırlar. Şimdi, böyle olmasaydı,
eğer yargının biz erkek egemen olduğunu düşünmüyorsak niye faşist İtalyan Ceza
Kanunu’nu değiştirdik? Mesela neden tecavüzcülere evlenmeleri hâlinde af
getiren maddenin kaldırılması için yıllarca mücadele ettik ve şimdi yine bu
madde bizim önümüze getirilmeye çalışılıyor. Gerçekten Adalet Bakanlığının
verilerine baktığımızda 2018’de karara bağlanan 20 bine yakın cinsel saldırı
davasının sadece yüzde 38’inde mahkûmiyet kararı çıkmış. Yani tüm ön yargılara
rağmen adalete başvuran kadınlar da bunun karşılığını hiçbir şekilde
alamıyorlar. 
Daha
geçtiğimiz günlerde Bursa’da şiddet önleme izleme yani ŞÖNİM merkezindeki erkek
müdürün 11 çalışanı taciz ettiği ortaya çıktı ve görevden alındı. Şimdi, bir
ŞÖNİM Müdürünün kadına yönelik şiddet konusunda farkındalık sahibi olduğunun ve
bu konuda ne kadar yeterli eğitim aldığının açık bir örneğidir bu. Ayrıca,
ŞÖNİM’in başında niye bir erkek var? Bu da ayrı bir soru tabii, ayrı
tartışılması gereken bir şey. 
Evet,
ben size o erkek devletle çok fazla muhatap olduğumuza dair bir örnek daha
göstermek istiyorum. Bakın, bu örnek: İkiköprü Belediyesi Eş Başkanı Hatice
Taş’ın, kayyum atandığında yüzlerce polisin arasında tek başına ayakta durduğu
fotoğrafı gösteriyor ve bizim eski vekillerimizden Seher Akçınar şöyle
anlatıyor bu fotoğrafla ilgili kendi düşüncelerini: “Başımızdaki örtüyü önce
yasakladılar; kazandığımız üniversiteye, çalışma alanlarımıza almadılar; sonra
serbest bıraktılar, vekil yaptılar, belediye başkanı yaptılar ama yine de
seçildiğimiz belediyelere bırakmadılar. Tek şey yaptılar: Kendi ayrıcalıklı
başörtülülerini yarattılar.” Hiç kızmayın, böyledir durum. (HDP sıralarından
alkışlar) 
Bir
başka örnek Bitlis’te. Demokratik bir basın açıklamasında Vekilimiz Feleknas
Uca’nın kolu kırıyor ve buna karşılık “Müdahale hukuka uygun.” diyor mahkeme,
böyle bir karşılık veriyor. Avukat Zeycan Balcı, 2016’da Çağdaş Hukukçular
Derneği üyesi avukatlar için yapılmak istenilen basın açıklamasında belini
kırıyor polis, tam üç yıl sonra ilk kez hâkim karşısına çıkıyor. 
Evet,
tüm bu örneklerde olduğu gibi, sokakta polis kadınlara şiddet uygulayınca,
yargı bunu hoş görünce Sayın Bakan, gerçekten bu tehlikeye işaret etmek
isterim. Bu ülkede yaşayan erkeklerin de çoğunluğu kadınları şiddet
uygulanabilir ve güçle susturulabilir insanlar olarak görüyorlar ve evlerde de
sokakta da bunu uyguluyorlar. İşte, Ceren Özdemir’in peşine o katil bu cüretle
takılabiliyor. “Ben onun peşine takılırım, beğenmezsem bıçaklarım.” “Ben o
çorbayı beğenmezsem döverim, vururum.” İşte, bu cüreti sokaklarda polise
kullandırdığınız güçle erkeklere vermeyin. Bunu veren aynı zamanda sizsiniz.
İşte, bu nedenle de polise “hayır” diyen kadınlar gibi kendisine “hayır” diyen
bir kadının susturulmasına izin vermeyin ve devleti de polisi de hâkimi de
başkanı da karşısına alan kadınlara kulak verin. 
(Mikrofon
otomatik cihaz tarafından kapatıldı)
BAŞKAN
– Devam edin, bağlayın sözlerinizi lütfen Sayın Kerestecioğlu. 
FİLİZ
KERESTECİOĞLU DEMİR (Devamla) – Kalkıp Çavuşoğlu gibi, kalkıp Erdoğan’ın
Macron’a Sarı Yelekliler protestolarında yaptığı gibi başkanlar arası bir
polemiğe dönüştürmeyin bunu, kadınların sözünü dinleyin gerçekten. Çünkü
hakikaten biz kimi kınayacak, kimi eleştireceğiz arkadaşlar? Yani ben sözlerime
Fransa İçişleri Bakanlığını kınayarak mı devam edeyim? Mesela “Paris’in Kadıköy
banliyösünde Fransız polisinin kadınlara muamelesi şu şekildeydi” diye mi devam
edeyim ya da ne bileyim, bu olaylar Fransa’da mı geçiyor gerçekten? Bu olaylar
bayağı bizim memleketimizde geçiyor. Ya da ben Fransa’nın Bastille Cezaevindeki
arkadaşlarım Çağlar Demirel’i, İdris Baluken’i mi selamlayayım arkadaşlar? (HDP
sıralarından alkışlar) Bu cezaevlerinde geçiyor bu olaylar, Türkiye
cezaevlerinde geçiyor bu olaylar. Siz, bizim arkadaşlarımızı hapsettiniz; bizim
canımızı, gerçekten, gönlümüzdeki insanları hapsettiniz ve bize kalkıp buradan
“aile düşmanı” deme cüretini de gösterebiliyorsunuz. 
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (Devamla) – Tamamlıyorum Sayın Başkan. 
BAŞKAN
– Bağlayın lütfen.
FİLİZ
KERESTECİOĞLU DEMİR (Devamla) – Bir söz söylediğimizde “Yargılanacaksınız!”
deme cüretini de gösteriyorsunuz ve zannediyorsunuz ki devlet sizsiniz, her
türlü erk sizsiniz. Ayrıca, İslam da sadece sizin tekelinizde; ayrıca, aile de
sadece sizin tekelinizde; her şey, birey, herkes, düşünce sizin tekelinizde
zannediyorsunuz. Hayır, böyle değil; hayır, böyle değil. Bizler de varız.
Bizler buraya seçilerek geldik; bu seçilmişliği kabul etmek durumundasınız. Bu
seçilmişlikle biz de siz de, hep beraber yaşayacağız ve ancak bunu konuşmayı
başarabildiğimiz takdirde… AİHM kararını, şok edici düşünceyi de açıklama
kararını eğer gerçekten “bir kağıt parçası” diye kabul etmiyorsak birbirimizin
varlığına da, düşüncelerine de tahammül edeceğiz diyorum. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkürler Sayın Kerestecioğlu. 
Halkların
Demokratik Partisi Grubu adına son konuşmacı İstanbul Milletvekili Züleyha
Gülüm. 
Sayın
Gülüm, konuşmaya başlamadan önce, konuklarımız var, onları selamlamama izin
verin lütfen; sonra süreyi başlatacağım. 
II.- BAŞKANLIĞIN GENEL KURULA SUNUŞLARI (Devam)
B) Çeşitli İşler
1.- Başkanlıkça, Genel Kurulu teşrif eden Katar Şura Meclisi Başkanı
Ahmad Bin Abdullah Bin Zaid Al Mahmoud’a “Hoş geldiniz.” denilmesi
BAŞKAN
- Değerli milletvekilleri, ülkemize resmî bir ziyarette bulunan Katar Şûra
Meclisi Başkanı Sayın Ahmad Bin Abdullah Bin Zaid Al Mahmoud Genel Kurulumuzu
teşrif etmiştir. (AK PARTİ, CHP ve MHP sıralarından alkışlar) Kendilerine
Meclisimiz adına hoş geldiniz diyorum. 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S. Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S. Sayısı: 130) (Devam)
A) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2020 Yılı Merkezî Yönetim Bütçesi
2) Enerji ve Tabii Kaynaklar Bakanlığı 2018 Yılı Merkezî Yönetim Kesin
Hesabı
B) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2020 Yılı Merkezî Yönetim Bütçesi
2) Enerji Piyasası Düzenleme Kurumu 2018 Yılı Merkezî Yönetim Kesin
Hesabı
C) NÜKLEER DÜZENLEME KURUMU (Devam)
1) Nükleer Düzenleme Kurumu 2020 Yılı Merkezî Yönetim Bütçesi
Ç) ULUSAL BOR ARAŞTIRMA ENSTİTÜSÜ (Devam) 
1) Ulusal Bor Araştırma Enstitüsü 2020 Yılı Merkezî Yönetim Bütçesi
2) Ulusal Bor Araştırma Enstitüsü 2018 Yılı Merkezî Yönetim Kesin Hesabı
D) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2020 Yılı Merkezî Yönetim Bütçesi
2) Türkiye Atom Enerjisi Kurumu 2018 Yılı Merkezî Yönetim Kesin Hesabı
E) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2020 Yılı Merkezî Yönetim
Bütçesi
2) Maden Tetkik ve Arama Genel Müdürlüğü 2018 Yılı Merkezî Yönetim Kesin
Hesabı
F) NADİR TOPRAK ELEMENTLERİ ARAŞTIRMA ENSTİTÜSÜ (Devam) 
1) Nadir Toprak Elementleri Araştırma Enstitüsü 2020 Yılı Merkezî
Yönetim Bütçesi
G) MADEN VE PETROL İŞLERİ GENEL MÜDÜRLÜĞÜ (Devam)
1) Maden ve Petrol İşleri Genel Müdürlüğü 2020 Yılı Merkezî Yönetim
Bütçesi
Ğ) AİLE, ÇALIŞMA VE SOSYAL HİZMETLER BAKANLIĞI (Devam) 
1) Aile, Çalışma ve Sosyal Hizmetler Bakanlığı 2020 Yılı Merkezî Yönetim
Bütçesi
2) Aile, Çalışma ve Sosyal Hizmetler Bakanlığı 2018 Yılı Merkezî Yönetim
Kesin Hesabı
H) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2018 Yılı Merkezî Yönetim Kesin
Hesabı
I) DEVLET PERSONEL BAŞKANLIĞI (Devam) 
1) Devlet Personel Başkanlığı 2018 Yılı Merkezî Yönetim Kesin Hesabı
İ) MESLEKİ YETERLİLİK KURUMU (Devam)
1) Mesleki Yeterlilik Kurumu 2020 Yılı Merkezî Yönetim Bütçesi
2) Mesleki Yeterlilik Kurumu 2018 Yılı Merkezî Yönetim Kesin Hesabı
BAŞKAN
– Buyurun Sayın Gülüm. (HDP sıralarından alkışlar)
Süreniz
on dakikadır.
HDP
GRUBU ADINA ZÜLEYHA GÜLÜM (İstanbul) – Evet, bütçeyi tartışıyoruz. Sermayeden
yana, zenginden yana bir bütçe olduğu aslında tartışmasız ama bir başka yanına
bakalım; bu bütçeyi kim yapıyor, kimlerin elinden çıkmış, bir de o yönden
değerlendirmek gerekiyor.
Kamu
alanında karar mekanizmalarının büyük bölümü erkeklerden oluşuyor, kadınlar
gerçekten çok ciddi oranda azlar. 16 Bakanın 2’si, 49 bakan yardımcısının ise
sadece 4’ü kadın. Teknik olarak değerlendirilen hiçbir genel müdürlük veya
daire başkanlığında kadın yok; tüm genel müdür ve daire başkanları içinde
kadınların oranı sadece yüzde 2. Ekonomi Politikaları Kurulu’nun 9 üyesinden
3’ü, Sosyal Politikalar Kurulunun 7 üyesinden sadece 1’i kadın. Kurumların
bütçesini hazırlayan strateji daire başkanlıklarının yüzde 95’i erkek. Mecliste
de sadece 103 kadın milletvekiliyiz ama oranı yükselten de yine bizim partimiz.
Erkek aklıyla yönetiyorsunuz, “Kadın aklı ne ola ki sizin için?” diyorsunuz. 
Uluslararası
raporlar, Türkiye’de gelir ve servet eşitsizliği ile cinsiyet eşitsizliğinin
tavan yaptığını söylüyor ama siz, erkeklerin ihtiyaçlarına odaklanan,
“toplumsal cinsiyet” kavramını her yerden çıkaran “erkek” bir bütçe
hazırlıyorsunuz; üstelik de bunu, Dünya Ekonomik Forumu Toplumsal Cinsiyet
Uçurumu Endeksi’nde Türkiye’nin 149 ülke arasında 131’inci sırada yer aldığı
bir zamanda yapıyorsunuz. 
Evet,
bütçeniz saraya, savaşa, zenginlere ama bunu gizleme ihtiyacı duyuyorsunuz,
halka bir bütçe gibi göstermeye çalışıyorsunuz. Bütçenizde yine kadınlar yok.
Aile, Çalışma ve Sosyal Hizmetler Bakanlığı 2’nci en büyük bütçeli Bakanlık ama
Kadının Statüsü Genel Müdürlüğüne ayrılan payı artırmak yerine düşürdünüz.
Yüzde 1’e bile ulaşmayan bu payla mı kadına yönelik şiddetle mücadele
edeceksiniz, kadın istihdamını artıracaksınız, kadın yoksulluğunu
azaltacaksınız? Pardon ya, zira, siz kadını değil, aileyi koruyordunuz(!) Aman,
aile dağılmasın da kadınlar kutsal ailesinde öldürülüyormuş, ne gam(!) 
Biz
kadınlar çalışmak istediğimizde ne oluyor, biliyor musunuz? İş bulamıyoruz.
İstihdam oranımız yüzde 29,3; Kürt illerinde yaşayan kadınlarda ise yüzde 15.
Kadın işsizlik artışı oranında Mardin ilk sırada yer alıyor; takip eden diğer
iller ise yine Kürt illeri. Buna rağmen, nafaka hakkımızı elimizden almayı
tartışıyorsunuz. Sosyal güvenlikten yararlanabilen kişilerin de büyük çoğunluğu
erkekler. Zorunlu sigortalı yaklaşık 14 milyon kişinin sadece 4 milyonu kadın.
Birkaç örnek vereyim:
Bilge,
33 yaşında bir kadın, biri 4 yaşında, diğeri 5 aylık 2 kız çocuğu annesi.
İstanbul Esenyurt’ta yaşıyor. Çocukluğunun en güzel yıllarını akranları gibi
okul sıralarında, ders kitaplarının arasında değil, fabrikada geçirmiş.
Bilge’nin eşi de asgari ücretle çalışıyor, 2.020 lirayla nasıl ayakta
kalıyorlar biliyor musunuz? Eşi mesaiye kaldığında, akşam yemek yapmamak için
-masraf olmasın diye- annesine, kardeşine gidiyor, oralarda kalıyor. Elektrik
faturası çok gelmesin diye ütüyü kullanmıyor, acil bir durum yoksa da fırını
çalıştırmıyor. Bebeği olduğu için arada sırada doğal gazı açmak zorunda kalsa
da faturasını ödeyemiyor, geçen ay da elektrikleri kesildi. Gözlerinizi
kapattığınız şeyler bunlar 
Jale,
yoksullukla mücadele eden, boşanmış, 2 çocuk annesi bir kadın; gece yarılarına
kadar düşük ücretlerle marketlerde çalışmış. Elektriğinin, suyunun kesildiğini,
tüpçünün borç yüzünden tüpü evden götürdüğünü anlatıyor. Bu ülkede sayısız
Jaleler var, haberiniz var mı? Ve bunlar sizin eseriniz. Eserinizle ne kadar
övünseniz azdır, zira, siz zaten sermayeye çalışıyorsunuz. 
Gamze,
çocuk esirgeme yurdunda büyüdü; iş bulamadı, çocuğuna bakamadı ve 4 yaşındaki oğlunu
bir alışveriş merkezinin oyun alanına bırakmak zorunda kaldı. Şimdi, suçlu
Gamze mi yoksa sizin iktidarınız mı? Nur topu gibi ekonomik krizimiz var artık
sayenizde. Yoksulluk arttıkça kadınların görünmeyen emeği daha da
değersizleşiyor, ev içi emek daha fazla artıyor. Doktora götüremediğimiz
çocuğumuza evde bakmak zorunda kalıyoruz, elektrik faturası artmasın diye
çamaşırları elde yıkıyoruz.
Esenyurt’ta
bir tekstil atölyesi; mülteciler, atanamayan öğretmenler, kadınlar -sadece
kadınlar çalışıyor bu atölyede- güvencesiz, sigortasız çalışıyor, tabii ki
sendika Hak getire. Hukuki güvencesizlikleri bir yana, göçmenler, şiddet, linç
ve nefret söylemlerinin de hedefi oluyorlar; kayıt dışı ucuz iş gücü olarak
çalışmak zorunda kalıyorlar. Çalıştıkları sektörler ne biliyor musunuz? Geldiği
ülkedeki mesleği ne olursa olsun, tekstil, temizlik, yaşlı, hasta bakımı gibi
işlerde çalışıyorlar. Eğer dışarıda iş bulamazlarsa çalıştıkları iş evde parça
başı, düşük ücret. Bu ne demek? Sigortanız yok, ücret garantiniz yok, sağlık
güvenceniz yok demek. Hani “Muhteşem ağırlıyoruz.” diye övünüyorsunuz ya
göçmenleri, hani şantaj aracı olarak istediğinizde kullanıyorsunuz ya, işte
göçmenler bu koşullarda yaşıyor. Erkek egemenliğin yarattığı erken ve zorla
evlendirme, çoklu evlilikler, cinsel taciz, tecavüz, şiddet; savaşın yarattığı
yerinden edilmenin, yoksulluğun ve geleceksizliğin etkisiyle çok daha fazla
artıyor. 
Jesca’dan
bahsedelim size: Ailesini geçindirebilmek için İstanbul’da bir tekstil
fabrikasında çalışan Ugandalı göçmen bir kadındı. Enver Dursun tarafından
camdan atılarak öldürüldü. Kadınlar davayı takip etmeseydi sizin yine erkek
yargınız katili cezasızlıkla ödüllendirecekti ama kadın örgütleri takip ettiği
için cezai yaptırım aldı. 
“Kadına
yönelik şiddete sıfır tolerans.” diyorsunuz da iyi, hoş, güzel; peki, şu
örneklere ne diyorsunuz? 
Fatma
Hülya Yıldız, 9 Ağustos 2019’da, Ankara’da, kocası Mehmet Nevzat Yıldız
tarafından başına poşet geçirilerek, boğazı kesilerek öldürüldü. Fatma Hülya
Yıldız, cinayetten kısa bir süre önce, kendisine şiddet uyguladığı için eşi
hakkında şikâyette bulunmuş, koruma kararı aldırmış, boşanma davası açmıştı.
Çok iyi korumuşsunuz ki kadın öldürüldü(!) 
Eskişehir’de
sokak ortasında eski eşi Yalçın Özalpay tarafından öldürüldü Ayşe Tuba Arslan.
Eski eşi hakkında tam 23 kez ya, tam 23 kez suç duyurusunda bulundu ve
korunmadı. Birçok suç duyurusu delil yetersizliğinden takipsizlikle sonuçlandı,
5 dava açıldı sadece, bu 5 davadan da hiçbir sonuç çıkmadı ve öldürüldü.
Kadının cümleleriyle söyleyeyim, mahkemeye gönderdiği son dilekçede şöyle
diyordu: “Defalarca şikâyet etmeme rağmen, uzaklaştırma kararı aldırmama rağmen
bir sonuç alamadım. Peki, benim ölümüm gerçekleşince mi bana yardım
edeceksiniz? Ben çok mağdurum.” Ve bu kadın bu dilekçesi cebinde olarak
öldürüldü. 
Meryem
Karalök, Adana’da kocası tarafından sistematik olarak şiddet gören ve beş
yıldır boşanmaya çalışan bir kadın. “Artık kurtulmak istiyorum.” diye isyan
eden Meryem, kocasının şikâyeti üzerine çağrıldığı karakolda gözaltına alındı,
adamı cezalandırmak yerine kadına yüz elli gün gün hapis cezası verildi. E, ne
yapsaydı, öldürülse miydi? Bunu mu istiyordunuz? 
LGBT+’lara
yönelik nefret söyleminiz nefret suçlarının artmasına yol açıyor. Eda Yıldırım,
Ankara’da yaşayan bir trans kadındı, bıçaklanarak öldürüldü, başı kesildi,
bedeni Bursa’da bir çöp konteynerinde bulundu. Katili Sadi Öznar
ağırlaştırılmış müebbet istemiyle yargılandı ama sizin yine erkek yargınız,
transfobik yargınız delil yetersizliğinden beraat kararı verdi. 
Siz,
kadınları değil, erkek egemen sisteminizi koruyorsunuz. Kayyumlarla eş
başkanlık sistemimizi engellemeye, kadınların siyasetin içine girmesinin önüne
kesmeye çalışıyorsunuz. Yetmiyor, hem tutukluyorsunuz hem de tutukladığınız
kadınlara cezaevlerinde şiddet uyguluyorsunuz; o da yetmiyor, kadın koruma
mekanizmaları kuran, kadın dayanışmasını güçlendiren kadınlara da
saldırıyorsunuz. Kadın veterinere tecavüz etmekten yargılanan Hasan Bilgili’nin
yargılandığı davada açıklama yapmak isteyen kadınlara saldırıyorsunuz.
Mardin’de Şahmaran Kadın Platformu üyelerini gözaltına alıyorsunuz.
İstanbul’da, 25 Kasımda, kadına yönelik erkek şiddetiyle mücadele eden
kadınların yürüyüşünü engellemeye çalışıyorsunuz. Şili’de kadınların erkek
egemen sisteme karşı başlattığı direnişin şarkısını söylemek isteyen kadınlara
saldırdınız. Bu şarkı birçok ülkede söylendi, sağ olun sizin sayenizde sadece
bizim ülkemizde kadınlara polis saldırısı oldu. Kadınlara ters kelepçe
takarken, Ceren Özdemir’in katilinin elini kolunu sallayarak götürülmesine izin
veriyorsunuz. Yasalarla, yaptığınız düzenlemelerle katilleri, tecavüzcüleri
açık cezaevlerine alıp “Buyurun, kaçın.” diyorsunuz. “Kadına yönelik şiddete
sıfır tolerans.“ diyorsunuz da siz meseleyi anlamamışsınız ya da işinize
geldiği gibi anlamışsınız. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Gülüm. 
ZÜLEYHA
GÜLÜM (Devamla) – Kadınlara saldırıyorsunuz çünkü suçlarınızın açığa
çıkmasından korkuyorsunuz; haklısınız, kadınların tüm dünyada olduğu gibi Türkiye’de
de isyanı büyüyor.
Dünyada
yaygınlaşan ama sizin söylenmesini yasakladığınız o şarkının sözleriyle
bitirmek istiyorum: 
“Kadın
olmak suçumuz.
Kestiğiniz
cezamız.
Seyrettiğiniz
şiddet.
Erkek
egemen bir yargıç.
Kadın
olmak suçumuz.
Kestiğiniz
cezamız.
Seyrettiğiniz
şiddet.
Tecavüzler,
Cezasız
katiller,
Şüpheli
ölümler,
Kadın
cinayetleri.
Suç
bende değil, her neredeysem, her ne giydiysem suç bende değil.
Suç
bende değil, her neredeysem, ne içtiysem suç bende değil.
Suç
sizde.
Polisler,

Hâkimler,

Devlet,
Ve
Başkan.
Direnen
kadınlar,
Dünyada
her yerde.”
Teşekkürler.
(HDP sıralarından alkışlar)
BAŞKAN
– Teşekkürler Sayın Gülüm.
Sayın
Bostancı, buyurun.
IV.- AÇIKLAMALAR (Devam)
14.- Ankara Milletvekili Mehmet Naci Bostancı’nın, İstanbul Milletvekili
Züleyha Gülüm’ün 129 sıra sayılı 2020 Yılı Bütçe Kanun Teklifi ile 130 sıra
sayılı 2018 Yılı Kesin Hesap Kanunu Teklifi’nin üçüncü tur görüşmelerinde HDP
Grubu adına yaptığı konuşmasındaki bazı ifadelerine ilişkin açıklaması
MEHMET
NACİ BOSTANCI (Ankara) – Sayın Başkanım, teşekkürler. 
Sayın
Gülüm’ü dinledik: “Erkek akıl” “Erkek bütçe” “Kadınlar kutsal aile içinde
öldürülüyorlarmış; ne gam(!)” “Siz sermayeye çalışıyorsunuz.” “Sizin erkek
yargınız.” 
Feminist
hareketin şüphesiz dünya siyasetine, toplumsal hayatına getirdiği farklı bir
perspektif var ve içinde kıymetli unsurlar olduğunu biliyoruz ama son derece
abartılı yaklaşımın, feminizmin her şeyi erkek-kadın karşıtlığı çerçevesinde
gören, tabiri caizse -bir deyimi kullanacağım- öküzün altında buzağı arayan yaklaşımların
kimseye bir faydası olduğu kanaatinde değilim. 
Kadınlara
yönelik haksız uygulamaların, eşitsiz uygulamaların uzun bir tarihi vardır.
Sanıyorum, Sayın Gülüm de bunu bilir, Aristo Efendimiz’e kadar uzanan bir
geçmiş hikâye anlatılır. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
MEHMET
NACİ BOSTANCI (Ankara) - Üstelik bunun dünya pratiğine bakıldığında, dünyanın
birçok ülkesinde kadınlara yönelik ayrımcı tavırların özellikle bugün “modern”
“gelişmiş” denilen ülkelerde dahi ne kadar acı verici bir şekilde yakın
zamanlara kadar uygulandığını biliyoruz. İngilizlerin meşhur yazarı Virginia
Woolf, 1936’da intihar etmişti. Ayrımcılığa uğrayanlardan birisiydi ve ikinci
sınıf bir edebiyatçı olan kocası onu edebiyat toplantılarına çağırmazdı kadın
olduğu için. Hindistan’daki Sati geleneğini herhâlde arkadaşlar da
biliyorlardır, kocası ölünce kocasıyla birlikte kadın da yakılır. Maalesef,
dünya pratiğinde bu tür acı verici olaylar vardır. Türkiye’nin geleneklerinden,
geçmişinden kaynaklanan eleştirilmesi gereken unsurlar vardır ama Türkiye’deki
temel yaklaşım, bizim inancımızın ve medeniyetimizin yaklaşımı şüphesiz böyle
değildir. Normatif düzeyde insanlara o eşitlikçi şekilde nasıl davranılması
gerektiğine ilişkin çok sağlam müktesebata sahip olduğumuzu biliyoruz. Tabii,
pratik ile teori tarih içinde birbirinden ayrılıyor. Kadınların hakları için
mücadele etmeyi anlarım ama bu abartılı dilin fayda sağlayacağı kanaatinde
değilim. Bütçe erkek akılla hazırlanmış bir bütçe değildir, sonuçta, halk için,
bu ülkenin bütün insanları için hazırlanmış bir bütçedir.
(Mikrofon
otomatik cihaz tarafından kapatıldı)
BAŞKAN
– Buyurun, bağlayın sözlerinizi Sayın Bostancı.
MEHMET
NACİ BOSTANCI (Ankara) – Türkiye’de “sermaye” dediğimiz kesim, zengin kesim
yüzde 1, yüzde 2’dir. Eğer bunları esas alan bir bütçe olsa halkın aklı ve
irfanı böyle bir bütçeyi seçimlerde reddederdi, kendi çıkarlarını korumayan ve
kollamayan bütçeler hazırlayan bir siyasal heyeti bir siyasal aklı reddederdi;
buna dikkat etmek lazım eleştiri getirirken. 
Ayrıca,
Türkiye’nin modernleşme sürecinde yaşadığı ve arkasında çok farklı dinamiklerin
olduğunu hepimizin bildiği birtakım cinayetleri, olayları yine aynı abartılı
dille getirip siyasete tahvil etmek ve onun üzerinden bir eleştiri çıkarmak
yaklaşımını da doğru görmüyorum, gerçekçi görmüyorum, açıklayıcı görmüyorum,
çözümleyici görmüyorum. 
Teşekkürler.
BAŞKAN
– Teşekkürler Sayın Bostancı.
Sayın
Oluç…
ZÜLEYHA
GÜLÜM (İstanbul) – Benim konuşmamdan daha uzun bir cevap verdiniz bir erkek
olarak.
BAŞKAN
– Sayın Gülüm, Grup Başkan Vekili konuşuyor. 
Buyurun
Sayın Oluç.
HAKKI
SARUHAN OLUÇ (İstanbul) – Sayın Başkan, sayın vekiller; teşekkür ediyorum.
Kadın meselesini konuştuğumuz için ben bu konuda çok fazla cümle kurmak
istemiyorum. İzin verirseniz, hatibimiz Filiz Kerestecioğlu bu konuda bir cevap
versin lütfen.
Teşekkür
ederim.
BAŞKAN
– Grup Başkan Vekili adına konuşuyorsunuz.
Buyurun
Sayın Kerestecioğlu.
15.- Ankara Milletvekili Filiz Kerestecioğlu Demir’in, Ankara
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
FİLİZ
KERESTECİOĞLU DEMİR (Ankara) – Teşekkür ederim Sayın Başkan.
Eğer
biz kadınlar olarak feminizmi ve kadın haklarını erkeklerle tartışıyor
olsaydık, zaten bu mücadele bu noktalara gelmezdi ve buralara kadar gelemezdik.
Bırakın, hangi dille konuşacaklarına kadınlar karar versinler. Bir hatipten
-kusura bakmayın- neredeyse daha uzun bir konuşma yaptınız. Hakikaten, kadınlar
zaten yıllardır bu alanda söz söylediklerinde ya da herhangi bir yerde söz
söylediklerinde hep kısıtlandığımız için ve hep o cesareti toplayarak aslında
söz söylemeye gayret ettiğimiz için, yıllarca bunun mücadelesini verdiğimiz
için ve erkekler de çok rahatlıkla bizim toplantılarımıza gelerek “Şimdi, biz bir
toparlayalım bakalım.” deme cüretini dahi gösterdikleri için aslında biz
“Yaşasın kadın dayanışması.” diyoruz. 
(Mikrofon
otomatik cihaz tarafından kapatıldı) 
BAŞKAN
– Devam edin Sayın Kerestecioğlu.
FİLİZ
KERESTECİOĞLU DEMİR (Ankara) – O nedenle, feminizm ve kadın hakları bizim için
erkeklerle tartışılacak bir şey değil.
Teşekkür
ederim. (HDP ve CHP sıralarından alkışlar) 
BAŞKAN
– Teşekkürler Sayın Kerestecioğlu.
Buyurun
Sayın Bülbül.
16.- Sakarya Milletvekili Muhammed Levent Bülbül’ün, İstanbul Milletvekili
Züleyha Gülüm’ün 129 sıra sayılı 2020 Yılı Bütçe Kanun Teklifi ile 130 sıra
sayılı 2018 Yılı Kesin Hesap Kanunu Teklifi’nin üçüncü tur görüşmelerinde HDP
Grubu adına yaptığı konuşmasında kullandığı dilin bölücü ve ayrıştırıcı bir dil
olduğuna ilişkin açıklaması
MUHAMMED
LEVENT BÜLBÜL (Sakarya) – Sayın Başkan, en son konuşan hatibin kürsüde
kullanmış olduğu dil insan haklarına, demokrasiye, birliğe, beraberliğe yönelik
bir dil değildir. Bu dil ve anlatılanlar, açık bir şekilde, kanaatimizce
istismardır, bölücülüktür. 
Şimdi
kadın-erkek meselesiyle ilgili, Sayın Bostancı açıklama yaptılar, bunlarla
ilgili bir değerlendirme yapmayı gerekli bulmuyorum, bunu kâfi addediyoruz,
buna katılıyoruz. Bunun yanında, işte “Kürt ili” “Kürt illeri” ifadelerinin sık
sık kullanıldığına şahit oluyoruz ve buna da biz her kullanıldığında açıklık
getirmek ve buna karşı itirazımızı dile getirmek noktasında oluyoruz. 
Türkiye’de,
her seferinde söylediğimiz gibi, 81 ilimiz vardır, her ilimizin de bir ismi
vardır. Bu illerin hiçbirinin ismi etnik, mezhepsel, dinî bir ayrılığa işaret
etmez; böyle ifade edilmiş, böyle isimlendirilmiş bir ilimiz yoktur. Sık sık
“Kürt illeri” olarak ifade edilen illerin hangi iller olduğunu bir gün kürsüde
somutlaştırın.
(Mikrofon
otomatik cihaz tarafından kapatıldı)
BAŞKAN
– Buyurun Sayın Bülbül, devam edin.
MUHAMMED
LEVENT BÜLBÜL (Sakarya) – Hangi iller olduğunu iddia ettiğinizi bir gün sayın,
listeleyin, onun üzerine somutlaştırdıktan sonra bir daha bu meseleyi bir
tartışalım, biz ondan sonra bir daha bir konuşalım. Buna dair de cevaplarımız
olacaktır ama siz şöyle bir netleştirin; muğlak ifadelerle, soyut kavramlarla
değil, çıkın, Kürt illeri olarak ifade ettiğiniz illerin hangi iller olduğunu
bir anlatın bakalım. (MHP sıralarından alkışlar) 
Bu
dil bölücü bir dildir, bu, ayrıştırıcı bir dildir. Buradan kardeşlik çıkmaz,
buradan birlik beraberlik çıkmaz; buradan olsa olsa istismar çıkar. Biz her
zaman diyoruz: Türkiye’de olan 81 ilimiz 82 milyon Türk milletinindir. 
Saygılar
sunarım. (MHP ve AK PARTİ sıralarından alkışlar)
BAŞKAN
– Teşekkür ederim.
Buyurun
Sayın Oluç.
17.- İstanbul Milletvekili Hakkı Saruhan Oluç’un, “Kürt coğrafyası”,
“kürdistan coğrafyası” kavramlarını tarihsel ve sosyal bir gerçekliğe işaret
edebilmek için kullandıklarına ilişkin açıklaması
HAKKI
SARUHAN OLUÇ (İstanbul) - Teşekkür ederim Sayın Başkan.
Sayın
vekiller, şüphesiz, bir kavram tartışması yapacak değilim şu anda burada fakat
biz konuşmalarımızda hem vekillerimiz hem zaman zaman Grup Başkan Vekilleri
olarak bizler yani çeşitli şekillerde bir coğrafyayı tanımlıyoruz. Bunda bir
sıkıntı yok yani bir “Kürt coğrafyası” “kürdistan coğrafyası” diyoruz. Bunları…
MUHAMMED
LEVENT BÜLBÜL (Sakarya) – Sayar mısınız? Merak ediyoruz, sayın.
HAKKI
SARUHAN OLUÇ (İstanbul) - Bakın, “Bir coğrafyayı tanımlıyoruz.” dedim. Bir
“Kürt ve kürdistan coğrafyası”nı kullanıyoruz. 
MUHAMMED
LEVENT BÜLBÜL (Sakarya) – İlleri sayın, ders vermeyin, illeri sayın.
HAKKI
SARUHAN OLUÇ (İstanbul) – Bunlar, aslında derdimizi anlatmak için tarihsel ve
sosyal bir gerçekliğe işaret etmek için kullandığımız kavramlardır, dolayısıyla
bunların kullanılmasında bir sakınca olduğunu da doğrusu düşünmüyoruz. 
MUHAMMED
LEVENT BÜLBÜL (Sakarya) – Bu sosyal gerçeklik nerede, merak ediyoruz biz?
Sayın.
HAKKI
SARUHAN OLUÇ (İstanbul) – Şimdi, bu Meclis -kayıtlarına bakarsanız- şu anda
lazistan milletvekilinin kızına maaş ödüyor, bu kavramla. Açın, kayıtlara
bakın, lazistan milletvekili bilmem kim, onun kızına maaş ödüyor, bunu
unutmayın. 
(Mikrofon
otomatik cihaz tarafından kapatıldı)
BAŞKAN
– Devam edin Sayın Oluç. 
Buyurun.

HAKKI
SARUHAN OLUÇ (İstanbul) – “Lazistan neresi?” diye sorsanız şimdi, içinden
çıkamayız işin değil mi? Dolayısıyla, lazistan da tarihsel, sosyal gerçekliği
olan bir kavramdır. Kürdistan da böyle bir şeydir ama bunu…
MUHAMMED
LEVENT BÜLBÜL (Sakarya) – Kürt illeri… Sayın Başkan, Kürt illeri…
BAŞKAN
– Sayın Bülbül…
HAKKI
SARUHAN OLUÇ (İstanbul) – Efendim, anladım, tabii onları da tartışacağız.
Bununla anlatmaya çalıştığımızla ona işaret ediyorum. Tabii, daha uzun
tartışırız sonra, şimdi süre çok kısa olduğu için yapamıyoruz. Meclis
tutanaklarına da dayanarak tartışırız üstelik, ta cumhuriyetin ilk
dönemlerinden bugüne bakarak da tartışırız, sorun değil. Dediğim gibi, bir
tarihsel, sosyolojik, coğrafi bir gerçeklikle ilgili bir tanımlamadır bunlar;
ona işaret etmek istedim. 
Teşekkür
ederim. 
BAŞKAN
– Teşekkürler. 
MUHAMMED
LEVENT BÜLBÜL (Sakarya) – Adını koyun sonra tartışalım. 
MAHMUT
TOĞRUL (Gaziantep) – “Mustafa Kemal” koyuyoruz adını.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S. Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S. Sayısı: 130) (Devam)
A) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2020 Yılı Merkezî Yönetim Bütçesi
2) Enerji ve Tabii Kaynaklar Bakanlığı 2018 Yılı Merkezî Yönetim Kesin
Hesabı
B) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2020 Yılı Merkezî Yönetim Bütçesi
2) Enerji Piyasası Düzenleme Kurumu 2018 Yılı Merkezî Yönetim Kesin
Hesabı
C) NÜKLEER DÜZENLEME KURUMU (Devam)
1) Nükleer Düzenleme Kurumu 2020 Yılı Merkezî Yönetim Bütçesi
Ç) ULUSAL BOR ARAŞTIRMA ENSTİTÜSÜ (Devam) 
1) Ulusal Bor Araştırma Enstitüsü 2020 Yılı Merkezî Yönetim Bütçesi
2) Ulusal Bor Araştırma Enstitüsü 2018 Yılı Merkezî Yönetim Kesin Hesabı
D) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2020 Yılı Merkezî Yönetim Bütçesi
2) Türkiye Atom Enerjisi Kurumu 2018 Yılı Merkezî Yönetim Kesin Hesabı
E) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2020 Yılı Merkezî Yönetim
Bütçesi
2) Maden Tetkik ve Arama Genel Müdürlüğü 2018 Yılı Merkezî Yönetim Kesin
Hesabı
F) NADİR TOPRAK ELEMENTLERİ ARAŞTIRMA ENSTİTÜSÜ (Devam) 
1) Nadir Toprak Elementleri Araştırma Enstitüsü 2020 Yılı Merkezî
Yönetim Bütçesi
G) MADEN VE PETROL İŞLERİ GENEL MÜDÜRLÜĞÜ (Devam)
1) Maden ve Petrol İşleri Genel Müdürlüğü 2020 Yılı Merkezî Yönetim
Bütçesi
Ğ) AİLE, ÇALIŞMA VE SOSYAL HİZMETLER BAKANLIĞI (Devam) 
1) Aile, Çalışma ve Sosyal Hizmetler Bakanlığı 2020 Yılı Merkezî Yönetim
Bütçesi
2) Aile, Çalışma ve Sosyal Hizmetler Bakanlığı 2018 Yılı Merkezî Yönetim
Kesin Hesabı
H) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2018 Yılı Merkezî Yönetim Kesin
Hesabı
I) DEVLET PERSONEL BAŞKANLIĞI (Devam) 
1) Devlet Personel Başkanlığı 2018 Yılı Merkezî Yönetim Kesin Hesabı
İ) MESLEKİ YETERLİLİK KURUMU (Devam)
1) Mesleki Yeterlilik Kurumu 2020 Yılı Merkezî Yönetim Bütçesi
2) Mesleki Yeterlilik Kurumu 2018 Yılı Merkezî Yönetim Kesin Hesabı
BAŞKAN
– Değerli milletvekilleri, Halkların Demokratik Partisi Grubu adına yapılan
konuşmalar tamamlanmıştır. 
Şimdi
sisteme giren milletvekillerinin bir kısmına söz vereceğim ancak bir uyarıda
bulunmam gerekiyor: Şimdi, sisteme girmiş milletvekillerine söz verdiğim
takdirde isimleri sistemden silinecektir, dolayısıyla konuşmalarını bir kere
yaptıktan sonra görüşmelerin sonundaki soru-cevap işlemi kısmında konuşmak için
yeniden sisteme girmek zorundalar. Bu konuda bazen eksik bilgiden kaynaklı
sıkıntılar ve itirazlar yaşanıyor. Bu hatırlatmayı yapma ihtiyacını bu nedenle
duydum. Eğer şimdi konuşmak istemeyen, söz hakkını görüşmelerin sonunda
kullanmak isteyen değerli bir milletvekili varsa adını okuduğumda söz hakkını
kullanmak zorunda değil; ismini silmeyiz, sistemde muhafaza ederiz, böylece
günün sonunda, görüşmelerin sonunda bu hakkını kullanma imkânını saklı tutmuş
olur. 
Şimdi
10 milletvekiline sırayla birer dakika süreyle yerlerinden söz vereceğim. 
İlk
olarak, Sayın Kılavuz… Yok.
Sayın
Aydın…
KAMİL
AYDIN (Erzurum) – Ben daha sonra konuşacağım.
BAŞKAN
– Sayın Kılıç…
IV.- AÇIKLAMALAR (Devam)
18.- Kahramanmaraş Milletvekili İmran Kılıç’ın, Ahıskalılar gibi sürgüne
uğrayan boylardan birinin de Hotonlar olduğuna ve ülkemizin Hoton
Müslümanlarına desteğinin sürdüğüne ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım.
Ahıskalılar
gibi sürgüne uğrayan boylardan biri de Hotonlardır, kökenleri Moğolistan’ın
Karakurum şehrine dayanan kadim bir Türk boyudur. Marco Polo’nun
“Seyahatname”sinde Hotonlar Müslüman bir kavim olarak zikredilir. Bozkırda
göçebe bir kavim olarak yaşayan Hotonlar, 1671 yılında Moğol İmparatorluğu
tarafından sürgüne gönderilmişlerdir. Bu süreçte, Hotonlar, dillerini ve
dinlerini unutmuş, ülkede hüküm süren komünizmle birlikte tamamen asimile
olmuşlardır. İslam’la ilgili bütün bilgileri ve hafızaları geleneklerinden
ibaret olan Hotonların, Müslüman olduklarını yeniden keşfetmesi 1992 yılına
rastlar. Bu tarihten itibaren, Hoton Müslümanları Cemiyeti kurulmuş, Türk sivil
toplum kuruluşlarının desteğiyle bölgeye bir cami inşa edilmiştir. Üç yüz yıl
aradan sonra Diyanet İşleri Başkanlığının destekleriyle Hoton gençlerine burada
din eğitimi verilmekte ve hac organizasyonu düzenlenmektedir. Ülkemizin, Hoton
Müslümanlarına destekleri sürmektedir.
BAŞKAN
– Sayın Tutdere… Yok.
Sayın
Aycan… Yok.
Sayın
Şimşek, buyurun.
19.- Mersin Milletvekili Baki Şimşek’in, Türkiye’deki birçok bankanın
tahsil edilemeyen alacaklarını varlık şirketlerine devretmesiyle vatandaşların
ağır bedellerle karşılaşacağına ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan. 
Sorum
Maliye Bakanına olacak. Türkiye’deki birçok banka, tahsil edilemeyen
alacaklarını, yüzde 10’u civarında bir rakama varlık şirketlerine
devretmektedir. En son, Garanti Bankası, yaklaşık 330 milyon liralık bir
alacağını 25 milyon gibi bir rakama bir varlık şirketine devretmiştir. Ben
buradan şunu öneriyorum: Bu alacakların, varlık şirketleri yerine, aynı oranda
indirim yapılarak direkt vatandaşlara yapılmasını ve -birçok vatandaş bir
şekilde bu parayı temin edip çünkü onda
1’i gibi bir rakam, 330 milyonda 25 milyon gibi bir rakama tekabül ediyor
şirkete devir rakamı- bunun direkt vatandaşa yansıtılmasını ve sorunun kökten
çözülmesini… Yoksa, aksi takdirde, şimdi, bu varlık şirketleri vatandaşların
üzerine gidecekler icrayla, senetle ve daha ağır bedeller ödenecek. Bu konuda
bir çözüm bekliyorum.
Teşekkür
ediyor, saygılar sunuyorum.
BAŞKAN
– Sayın Tarhan, buyurun.
20.- Kocaeli Milletvekili Tahsin Tarhan’ın, ÇED raporu iptal edildiği hâlde
Kocaeli ili Sungurlu Barajı yapımı işlemlerinin başlatılmasının doğru
olmadığına ilişkin açıklaması
TAHSİN
TARHAN (Kocaeli) – Sayın Başkanım, Akçaova, Teksen köylerinde Sungurlu Barajı
yapılıyordu. Buradaki ÇED raporu mahkemede iptal edildi. Şimdi, ÇED raporu için
askıya çıkarak bölgede tekrar çalışmalar başlatılmış. ÇED raporu daha yeni
iptal edildiği hâlde, tekrar Çevre ve Şehircilik Bakanlığının burada baraj
yapmak için işlemleri başlatması doğru değildir.
BAŞKAN
– Sayın Ünver… Yok. 
Sayın
Fendoğlu… Yok.
Sayın
Taşkın… Yok.
Sayın
Sarıaslan’ın yerine Sayın Yavuzyılmaz, buyurun.
21.- Zonguldak Milletvekili Deniz Yavuzyılmaz’ın, Türkiye’deki ekonomik
kriz nedeniyle kamu hastanelerinin alarm verdiğine ilişkin açıklaması
DENİZ
YAVUZYILMAZ (Zonguldak) – Sayın Başkan, Zonguldak Bülent Ecevit Üniversitesi
Hastanesi acil servisine getirilen 42 yaşındaki Ercan Kacalı, anjiyo işleminde
stent malzemesi bulunmadığı için Ereğli ilçesine sevk edilmiş, ardından
hayatını kaybetmiştir. Türkiye’deki ekonomik krizde kamu hastaneleri alarm
vermektedir. Tıbbi malzeme ve ilaç yetersizliği nedeniyle iptal edilen
ameliyatları ve sağlık çalışanlarının ödenemeyen ücretlerini Meclis gündemine
taşımış, Sağlık Bakanlığını “İnsanlarımız hastane kapılarında ölüyor.” diye
uyarmıştık. Zonguldak ilinin merkezinde bile böylesine hayati bir operasyonun
malzeme eksikliği nedeniyle yapılamamış olması kabul edilebilir bir durum
değildir. Kamu hastaneleri borç batağındadır, vatandaş canıyla ödemektedir. 
BAŞKAN
- Sayın Aydın, buyurun. 
22.- Bursa Milletvekili Erkan Aydın’ın, 1 Ocak itibarıyla filtre
takmayan santrallere nasıl bir işlem uygulanacağını, 7186 sayılı Yasa’nın
32’nci maddesinde ifade edilen hak ve yükümlülüklerin neleri kapsadığı ile
filtre takma süresini uzatıp uzatmadığını Enerji ve Tabii Kaynaklar Bakanından
öğrenmek istediğine ilişkin açıklaması
ERKAN
AYDIN (Bursa) – Evet, teşekkür ediyorum Sayın Başkanım. 
Enerji
Bakanına soruyorum: Geçtiğimiz hafta, termik santrallere baca filtresi takma
süresini uzatan yasa maddesini iptal ettiniz. Şimdi ortada birçok soru var: 1
Ocak itibarıyla filtre takmayan santrallere nasıl bir işlem uygulayacaksınız?
Diğer yandan, bir filtrenin takılma süresi epey bir zaman dilimi, ayrıca epey
bir maliyet alıyor. Bu santrallerde üretimi durduracak mısınız? 
18
Temmuzda çıkardığınız 7186 sayılı Yasa’nın 32’nci maddesi var. Bu madde diyor
ki : “…Devir Sözleşmeleri ve Elektrik Satış Anlaşmaları kapsamındaki hak ve
yükümlülükler için öngörülen süreler, bu maddenin yürürlüğe girdiği tarihten
itibaren otuz altı ay süreyle uzatılır.” Bu hak ve yükümlülükler neleri
kapsıyor, filtre takma süresini uzatıyor mu? Geçen hafta çıkardığınız madde ile
32’nci madde çelişiyor mu? Hukuki boşluk olmaması için bu maddeyi iptal etmeyi
düşünüyor musunuz?
BAŞKAN
– Sayın Sümer… Yok.
Sayın
Gürer, buyurun. 
23.- Niğde Milletvekili Ömer Fethi Gürer’in, taşeronda çalışanlar için
yapılan düzenlemelerin yetersiz kaldığına ilişkin açıklaması
ÖMER
FETHİ GÜRER (Niğde) - Teşekkürler Başkan. 
Taşeronda
çalışanlar için düzenleme yetersiz kalmış ve binlerce mağdur yaratılmıştır.
Kamuda kiralık araç şoförlerine milyarlık araç ve bürokratların canı emanet
edilirken kadrolar verilmemiş ve ihaleler sonucunda işsiz kalmalarına göz
yumulmuştur. Hastane bilgi işlemcileri, görüntüleme merkez çalışanları, sosyal
tesis çalışanları, Karayolları, Demiryolları, PTT, Milli Parklar çalışanları,
KİT çalışanları taşeronda kalmıştır. Belediye şirketlerine alınan dolaylı 400
bin taşeron işçiye hakları verilmemiş ve toplu sözleşmelerden yararlanmaları
dahi sağlanmamıştır. Eşit işe eşit ücret verilmediği gibi, toplum yararına
projelerde işçi dahi sayılmayan hizmetliler, güvenlik görevlileri on ay
çalıştırılıp işsiz bırakılmaktadır. Geçici işçilerin, mevsimlik işçilerin
sorunları çözümlenmemiştir. Engellilerin atamaları yapılmamış, kota
artırılmamıştır. İş cinayetleri, çocuk işçilik, iş yerinde mobbing, meslek
hastalıkları artmıştır. 
(Mikrofon
otomatik cihaz tarafından kapatıldı) 
BAŞKAN
– Sayın Karaca… Yok. 
Sayın
Erel… Yok. 
Sayın
Güzelmansur… Yok. 
Sayın
Pekgözegü…
24.- İzmir Milletvekili Serpil Kemalbay Pekgözegü’nün, 82 milyon insanın
bütçe hakkının gasbedildiğine, Cumhurbaşkanının, Bakanların, milletvekillerinin
suç işleme, kanunları çiğneme özgürlüğünün mü olduğunu öğrenmek istediğine
ilişkin açıklaması
SERPİL
KEMALBAY PEKGÖZEGÜ (İzmir) – Teşekkür ediyorum Sayın Başkan. 
Burada
bütçe hakkımızı kullanıyormuşuz gibi yapıyoruz. Halkın bütçe hakkı ne yazık ki
yok. Kayyumlarla iradesi gasbedilen sadece Kürtler değil, burada 82 milyon
insanın bütçe hakkı da gasbediliyor. 
Bakın,
geçen torba yasada burada bütçe borçlanma limiti kanunsuz bir şekilde
artırılarak bütçe hakkı yok edildi. Torba yasada Cumhurbaşkanına 70 milyar yasa
dışı şekilde borçlanma hakkı tanınarak bu yapılmış oldu. 
Sormak
istiyorum: Kanunlar sadece esnaf için, işçi için, memur için, kadınlar için,
canı baklava çeken çocuklar için mi geçerlidir? Cumhurbaşkanının, Bakanların,
milletvekillerinin suç işleme, kanunları çiğneme özgürlüğü mü vardır? 
BAŞKAN
– Sayın Güzel…
25.- Diyarbakır Milletvekili Semra Güzel’in, on iki bin yıllık tarihe
sahip olan Hasankeyf’in dünya mirasına alınması için neden UNESCO’ya başvuru
yapılmadığını, Hükûmetin tarihsel ve kültürel katliamın izahatını nasıl
yaptığını ve Hasankeyf’in yok edilmesine karşı çıkan sivil toplum kuruluşları ile
yöre halkının görüşlerinin alınıp alınmadığını öğrenmek istediğine ilişkin
açıklaması
SEMRA
GÜZEL (Diyarbakır) – Teşekkür ediyorum Sayın Başkan. 
On
iki bin yıllık bir tarihe sahip olan tarihî Hasankeyf, HES projesinin
tamamlanmasıyla rant uğruna yok edilmektedir. Bununla birlikte on binlerce
yerleşik insan göç etmek zorunda kalmaktadır. Hasankeyf ve Dicle Vadisi’ndeki
eşsiz, özgün ve büyük bir kültürel ve doğal miras yok edilmektedir. 
UNESCO
Dünya Mirası Merkez Direktörü Rössler, on iki bin yıllık bir tarihe ve hafızaya
sahip olan tarihî kent Hasankeyf’in UNESCO korumasına alınması için gereken 10
kriterden 9’unu taşımasına rağmen, Türkiye’den herhangi bir başvuru
yapılmadığını dile getirmektedir. On iki bin yıllık bir tarihe, kültürel ve
toplumsal hafızaya sahip olan Hasankeyf’in dünya mirasına alınması için neden
UNESCO’ya başvuru yapılmamıştır? Hükûmetiniz rantın neden olduğu tarihsel ve
kültürel katliamın izahatını nasıl yapmaktadır? Hasankeyf’in yok edilmesine
karşı çıkan sivil toplum kuruluşları ve yöre halkıyla Hükûmetiniz görüşmeler
yapmış mıdır? 
(Mikrofon
otomatik cihaz tarafından kapandı)
BAŞKAN
– Sayın Şahin… Yok. 
Sayın
Tanal… 
SUZAN
ŞAHİN (Hatay) – Sayın Başkan, ben buradayım. 
UTKU
ÇAKIRÖZER (Eskişehir) – Sayın Başkan… 
BAŞKAN
– Sayın Çakırözer, isminiz burada görünmüyor. Oradan talep ediyorsunuz ama ben
listeye bakıyorum, daha aşağılardasınız. Sıra gelirse söz vereceğim, yoksa bir
sonraki arada. 
Sayın
Tanal, buyurun. 
26.- İstanbul Milletvekili Mahmut Tanal’ın, Katar’ın Türkiye’deki yatırımlarına
ilişkin açıklaması
MAHMUT
TANAL (İstanbul) – Teşekkür ederim Sayın Başkan. 
Değerli
milletvekilleri, basında çıkan haberlere göre Katar ABankı satın aldı, Katar
Finansbankı satın aldı, Katar Digiturk’ü satın aldı, Katar Banviti satın aldı,
Katar ANKAS’ı satın aldı, Katar Munamar Otel’i satın aldı, Katar Kontes Otel’i
satın aldı, BMC’yi satın aldı, Boyner’den pay aldı, Sürmene’nin yarısını aldı,
1.543 daire aldı. Bugün de gelen heyetler Mecliste kolonlara bakıyorlar,
duvarlara bakıyorlar; acaba Meclisin taşınır ve taşınmazlarını mı satın almak
istiyorlar veya bu Meclisin dışında yine başka bir yerler mi satın almak
istiyorlar? Katar aynı zamanda ATV, Sabah’ın ortağı olmuş. Katar aynı zamanda
ERGO Portföyü satın almış. Katar aynı zamanda…
(Mikrofon
otomatik cihaz tarafından kapatıldı)
BAŞKAN
– Teşekkürler Sayın Tanal. 
Değerli
milletvekilleri, şimdi… 
SUZAN
ŞAHİN (Hatay) – Başkanım, bana “Sayın Şahin…” dediniz, mikrofonu açmadınız. 
BAŞKAN
– Buyurun Sayın Şahin, bir sıkıntı yok, hakkınız duruyor. 
27.- Hatay Milletvekili Suzan Şahin’in, ekonomik krizin işverenden
esnafa kadar herkesi derinden sarstığına ilişkin açıklaması
SUZAN
ŞAHİN (Hatay) – Ekonomik kriz işçisinden çiftçisine, işvereninden esnafına
kadar herkesi derinden sarsıyor. İktidarın “Bir elinde cımbız, bir elinde ayna;
umurunda mı dünya?” politikasıyla özellikle artan maliyetler, borçları
döndürememe, kurun yükselmesi, peş peşe gelen zamlar gibi nedenler esnafı
iflasa sürüklüyor. Türkiye’de son beş buçuk yılda kepenk indiren esnaf sayısı
570 bin. Birçok esnaf da esnaflığı bırakıyor. Batık KOBİ kredisi artışı son bir
yılda yüzde 91. TESK son on ayda iş yeri kapanışlarının yüzde 4,3 arttığını
açıkladı. Ne yazık ki son on ayda 301’le en çok kapanan iş yeri sayısında Hatay
başı çekmekte. Hatay esnafı kan ağlıyor, geçimini sağlayamıyor. Esnaf için ne
yapacaksınız? İktidar ise çağrılarımıza gözü kör, kulağı sağır, vicdanı taş,
öylece beklemekte. 
Kültür
varlıklarımızı gün yüzüne çıkarın. Sınır kapılarını, barajları açın. Amanos
tünelini açın. Hatay’ı 5’inci teşvik bölgesine alın. 
(Mikrofon
otomatik cihaz tarafından kapatıldı) 
BAŞKAN
– Sayın Kabukcuoğlu, buyurun.
28.- Eskişehir Milletvekili Arslan Kabukcuoğlu’nun, çiftçilerin elektrik
borçlarının tahsilatının hasat yapılan ayda olması gerektiğine ilişkin
açıklaması
ARSLAN
KABUKCUOĞLU (Eskişehir) – Teşekkür ederim Sayın Başkanım. 
Ziraatta,
kuru ziraatta çiftçilerin ne kadar zorda oldukları, sıkıntıda oldukları
bilinmektedir. Çiftçilerin yüzünü güldüren arazilerin sulanmasıdır. Maalesef,
çiftçiler sanki her ay ücretlerin bedelini alıyormuş gibi elektrik kurumu
onlardan tahsilat yapmak istemektedir. Çiftçiler hangi ayda hasat yapıyorsa o
hasada uygun elektrik masraflarının, elektrik borçlarının tahsilatı yapılması
çiftçilerin daha fazla su kullanmasını sağlayacaktır ve bizim tarımsal
gelirimizi artıracaktır.
Teşekkür
ederim.
BAŞKAN
– Sayın Kaplan…
29.- Gaziantep Milletvekili İrfan Kaplan’ın, Nizip Çayı’nın ıslah
edilmesi gerektiğine ilişkin açıklaması
İRFAN
KAPLAN (Gaziantep) – Teşekkürler Sayın Başkan. 
Nizip’in
16 köy sınırı içinden geçen ve bölgede üretim yapan çiftçilerimiz için önemli
bir sulama kaynağı olan Nizip Çayı, organize sanayi bölgesinden karışan
kimyasal atıklar nedeniyle kirlenmiş ve Nizip Çayı’nın geçtiği arazilerin
neredeyse tamamında artık ürün yetiştirilemeyecek hâle gelmiştir. Nizip
Çayı’nın geçtiği bölgelerde bu çaydan su ihtiyacını gideren hayvanların da
öldüğü ve hastalandığı tespit edilmiştir. Tüm bu nedenlerle bölge çiftçimizin
toprağını tekrar ekebilmesi, sağlıklı ürünler alabilmesi ve hayvanların zayi
olmaması için Nizip Çayı’nın acilen ıslah edilmesi gerekmektedir. 
Teşekkür
ederim. 
BAŞKAN
– Sayın Çelebi…
MEHMET
ALİ ÇELEBİ (İzmir) – Daha sonra Başkanım.
BAŞKAN
– Daha sonra.
Buyurun
Sayın Kasap.
30.- Kütahya Milletvekili Ali Fazıl Kasap’ın, genel sağlık sigortası
primlerini yatıramayan vatandaşların sağlık hizmetlerinden yeterli düzeyde
yararlanamadığına, Kütahya ili Yoncalı Fizik Tedavi ve Rehabilitasyon
Hastanesinin Sağlık Bilimleri Üniversitesine bağlanarak hizmet veremez hâle getirildiğine
ilişkin açıklaması
ALİ
FAZIL KASAP (Kütahya) – Teşekkürler Sayın Başkanım.
GSS
sayısında yaklaşık 3 milyonluk bir sayıya ulaştık bu sene itibarıyla. Bu 3
milyon GSS’linin 1 milyonu yeşil kartlı şu anda ve bunların çoğu, yaklaşık 4
milyona yakın emekli de dâhil olmak üzere, şu anda kaçak istihdam ediliyor,
kaçak çalışıyor. GSS primlerini yatıramayan bu insanlarımız borçlanıyor, sağlık
hizmetlerinden yeterli düzeyde yararlanamıyor.
Sağlık
hizmetlerindeki en önemli facialardan biri de Kütahya’daki Yoncalı Fizik Tedavi
ve Rehabilitasyon Hastanesi. Günde 1.440 civarında yatalak, felçli hastaya
hizmet eden hastane şu anda neredeyse hizmet veremez hâle getiriliyor ve Sağlık
Bilimleri Üniversitesi gibi sonradan türeme bir üniversiteye bağlanarak 150 çalışan
işsiz bırakılma durumuna getirildi. 
Teşekkür
ediyorum.
BAŞKAN
– Sayın Budak, buyurun.
31.- Antalya Milletvekili Çetin Osman Budak’ın, Antalya ili Serik ilçesi
Kadriye Mahallesi’ndeki halk plajının belediye tahsisinin kaldırılıp
kaldırılmadığı hususunda bilgi verilmesini beklediklerine ilişkin açıklaması
ÇETİN
OSMAN BUDAK (Antalya) – Sayın Başkan, teşekkür ederim.
Seçim
bölgem Antalya’da, Serik Kadriye’de halkın faydalandığı bir plaj vardı. Antalya
Serik Belediyesi AK PARTİ belediyesidir, buradaki halk plajı belediyeye
tahsislidir, dolayısıyla halka tahsislidir ancak bu alan şu anda tahsisin
kaldırılması tehdidiyle karşı karşıya. Bütün Türkiye’nin gündemine de giren
konu şudur: Buranın yanında Sayın Turizm Bakanının bir oteli vardır ve Sayın
Bakan, bu otelin alanını genişletmek üzere buranın tahsisinin kaldırılıp
kaldırılmadığı konusundaki iddialara cevap vermek durumundadır. Halkın
plajlarının şu anda Antalya’da, Muğla’da, Aydın’da yağmalandığı bir durum söz
konusudur. Halk denize girebilecek bir karış yer bulamamaktadır. Bununla ilgili
Sayın Bakandan cevap bekliyoruz.
BAŞKAN
– Sayın Şimşek, buyurun.
32.- Mersin Milletvekili Baki Şimşek’in, 2020 Yılı Programı’nda Mersin
ili Erdemli ilçesi başta olmak üzere, Silifke, Aydıncık, Bozyazı, Anamur,
Gülnar ve Mut ilçeleriyle ilgili yatırım programı olup olmadığını Enerji ve
Tabii Kaynaklar Bakanından öğrenmek istediğne ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan.
Sorum
Enerji Bakanına olacak: Mersin merkez ve Tarsus dışında Mersin’in hiçbir
ilçesinde doğal gaz yoktur. 2020 yılı programında Erdemli başta olmak üzere,
Silifke, Aydıncık, Bozyazı, Anamur, Gülnar ve Mut ilçeleriyle ilgili bir
yatırım programı var mıdır? Mersin, Türkiye’de 6’ncı sırada vergi ödeyip
yaklaşık 20’nci sırada hizmet alan bir ildir. Mersin’de doğal gazı her ilçeye
götürmek çok kolaydır, çok zor değildir, topoğrafik yapı çok müsaittir.
Belediye başkanlarımızın birçoğu “Yeter ki doğal gaz gelsin, gerekirse
hafriyatını biz yapalım.” derler. 
Bu
konuda desteğinizi bekliyor, saygılar sunuyorum. 
BAŞKAN
– Sayın Çakırözer, şimdi sıra geldi size. 
Buyurun.

33.- Eskişehir Milletvekili Utku Çakırözer’in, mahkeme kararına rağmen
Eskişehir ilinde termik santral yapma ısrarına devam edilip edilmeyeceğini
Enerji ve Tabii Kaynaklar Bakanından, eşi tarafından katledilen Ayşe Tuba
Arslan cinayetiyle ilgili davaya müdahil olunup olunmayacağını, sürecin
işleyişine ilişkin Adalet Bakanlığından bilgi alınıp alınmadığını, Hâkimler ve
Savcılar Kurulu Başkan Vekilinin yapıldığını söylediği incelemenin ne aşamada
olduğunu Aile, Çalışma ve Sosyal Hizmetler Bakanından öğrenmek istediğine
ilişkin açıklaması
UTKU
ÇAKIRÖZER (Eskişehir) – Teşekkür ederim Sayın Başkan. 
Sorum
Enerji Bakanına: Eskişehir’de ihalesi 7 kez ertelenen, 1 milyon Eskişehirlinin
karşı çıktığı ve ısrarla “Yapılmasın.” dediği termik santral yapma ısrarınıza
mahkeme kararlarına rağmen devam edecek misiniz? 
Sayın
Aile Bakanına: Eskişehir’de 23 kez suç duyurusunda bulunmasına rağmen, eski eşi
tarafından katledilen Ayşe Tuba Arslan cinayetiyle ilgili olarak davaya müdahil
olacak mısınız? Bakanlık olarak Adalet Bakanlığından sürecin işleyişine ilişkin
bilgi alınmış mıdır? Hâkimler ve Savcılar Kurulu Başkan Vekili inceleme
yapıldığını açıkladığından bu yana tam on iki gün geçti. Bu inceleme ne
aşamadadır? 
Teşekkür
ederim. 
BAŞKAN
– Birleşime on beş dakika ara veriyorum. 
Kapanma Saati: 14.12
ÜÇÜNCÜ OTURUM
Açılma Saati: 14.34
BAŞKAN: Başkan Vekili Mithat SANCAR
KÂTİP ÜYELER: İshak GAZEL (Kütahya), Mustafa AÇIKGÖZ
(Nevşehir)
-----0-----
BAŞKAN
– Sayın milletvekilleri, Türkiye Büyük Millet Meclisinin 31'inci Birleşiminin
Üçüncü Oturumunu açıyorum. 
2020
Yılı Merkezi Yönetim Bütçe Kanun Teklifi ile 2018 Yılı Merkezi Yönetim Kesin
Hesap Kanunu Teklifi’nin görüşmelerine kaldığımız yerden devam edeceğiz. 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S. Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S. Sayısı: 130) (Devam)
A) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2020 Yılı Merkezî Yönetim Bütçesi
2) Enerji ve Tabii Kaynaklar Bakanlığı 2018 Yılı Merkezî Yönetim Kesin
Hesabı
B) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2020 Yılı Merkezî Yönetim Bütçesi
2) Enerji Piyasası Düzenleme Kurumu 2018 Yılı Merkezî Yönetim Kesin
Hesabı
C) NÜKLEER DÜZENLEME KURUMU (Devam)
1) Nükleer Düzenleme Kurumu 2020 Yılı Merkezî Yönetim Bütçesi
Ç) ULUSAL BOR ARAŞTIRMA ENSTİTÜSÜ (Devam) 
1) Ulusal Bor Araştırma Enstitüsü 2020 Yılı Merkezî Yönetim Bütçesi
2) Ulusal Bor Araştırma Enstitüsü 2018 Yılı Merkezî Yönetim Kesin Hesabı
D) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2020 Yılı Merkezî Yönetim Bütçesi
2) Türkiye Atom Enerjisi Kurumu 2018 Yılı Merkezî Yönetim Kesin Hesabı
E) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2020 Yılı Merkezî Yönetim
Bütçesi
2) Maden Tetkik ve Arama Genel Müdürlüğü 2018 Yılı Merkezî Yönetim Kesin
Hesabı
F) NADİR TOPRAK ELEMENTLERİ ARAŞTIRMA ENSTİTÜSÜ (Devam) 
1) Nadir Toprak Elementleri Araştırma Enstitüsü 2020 Yılı Merkezî
Yönetim Bütçesi
G) MADEN VE PETROL İŞLERİ GENEL MÜDÜRLÜĞÜ (Devam)
1) Maden ve Petrol İşleri Genel Müdürlüğü 2020 Yılı Merkezî Yönetim
Bütçesi
Ğ) AİLE, ÇALIŞMA VE SOSYAL HİZMETLER BAKANLIĞI (Devam) 
1) Aile, Çalışma ve Sosyal Hizmetler Bakanlığı 2020 Yılı Merkezî Yönetim
Bütçesi
2) Aile, Çalışma ve Sosyal Hizmetler Bakanlığı 2018 Yılı Merkezî Yönetim
Kesin Hesabı
H) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2018 Yılı Merkezî Yönetim Kesin
Hesabı
I) DEVLET PERSONEL BAŞKANLIĞI (Devam) 
1) Devlet Personel Başkanlığı 2018 Yılı Merkezî Yönetim Kesin Hesabı
İ) MESLEKİ YETERLİLİK KURUMU (Devam)
1) Mesleki Yeterlilik Kurumu 2020 Yılı Merkezî Yönetim Bütçesi
2) Mesleki Yeterlilik Kurumu 2018 Yılı Merkezî Yönetim Kesin Hesabı
BAŞKAN
- Komisyon yerinde.
ÖZGÜR
ÖZEL (Manisa) – Sayın Başkan, çok özür dilerim... 
BAŞKAN
– Buyurun Sayın Özel.
ÖZGÜR
ÖZEL (Manisa) – Şimdi, hatiplerimiz her iki Bakanı da ilgilendiren çok önemli
konularda -özellikle maden meselesi, örgütlenme özgürlüğü- konuşacak. Sayın
Bakan var ama Çalışma Bakanının da mutlaka salonda bulunmasını tercih ediyoruz.
Biraz önce de olduğu gibi diğer Bakanlığın konularına geçildiğinde Bakanlar
ayrılırsa bu doğru bir yaklaşım olmaz; hatiplerimizin her iki Bakanı da
ilgilendiren konularda eleştirileri olacak efendim.
BAŞKAN
– Ben bu görüşünüze katılıyorum ve bunu birleşimi yöneten Meclis Başkan Vekili
olarak da Bakanlara iletmiş, iletilmiş sayıyorum. Umarım şimdi bizi
izliyorlardır, yoksa Kanunlar ve Kararlardan görevli arkadaşlar bu mesajı
lütfen iletsinler, kendilerini de burada görüşmelere bekliyoruz.
Teşekkürler
Sayın Özel.
Şimdi
sıra Cumhuriyet Halk Partisi Grubunda.
İlk
konuşmacı, Muğla Milletvekili Süleyman Girgin. (CHP sıralarından alkışlar)
CHP
GRUBU ADINA SÜLEYMAN GİRGİN (Muğla) – Sayın Başkan, değerli milletvekilleri;
hepinizi saygıyla selamlıyorum.
Değerli
arkadaşlar, Mecliste bütçe açılışında Cumhurbaşkanı Yardımcısı Sayın Fuat Oktay
dedi ki: “2020 yılı bütçesi, sanayicimizin, esnafımızın, çiftçimizin,
çalışanlarımızın, öğrencilerimizin, gençlerimizin, kadınlarımızın,
çocuklarımızın bütçesidir.”
Öyle
mi acaba? Biz de vatandaş nezdinde bakarak bu bütçenin kimlerin bütçesi
olduğuna yönelik bir tablo hazırladık. 
Sayın
milletvekilleri, 2020 yılı bütçesi, ne kadınların ne çocukların ne esnafların
ne çiftçilerin ne sanayicinin ne de gençlerin bütçesidir. 2020 yılı bütçesi
garibanın, fakirin fukaranın bütçesi değildir, her zaman olduğu gibi fakirden
alınıp zengine aktarılan bir bütçedir. 
Bakalım,
2020 yılı bütçesi kimin bütçesiymiş? Sanayiyle başlayalım. Bir sanayi
politikası düşünün ki işsizliğe çare olamıyor, mühendisler ve teknisyenler
kendi mezun oldukları alanda iş bulamıyor, 951 bin üniversiteli işsize bu
bütçede tek laf dahi edilemiyor. İmalat sanayisinde on bir ay üretim düşmüş,
fabrikalarda çekiç sesi susmuş ve yüzde 100 kapasiteyle çalışan neredeyse
hiçbir sektör kalmamış. 
90
bin megavatlık üretim kapasitemiz var Sayın Bakan ama 35 bin megavat dolayında
enerji tüketiliyor. Niçin? Çünkü fabrikalar kapanıyor, onun için. Acı ama
gerçek, üretim ithalata bağımlı olduğu için durgunluk nedeniyle ithalat düşünce
“Cari açığı düşürdük.” yalanıyla kendini aklamaya çalışan bir sanayi
anlayışınız var. 2020 yılı bütçesi yapısal reformlara, sanayide kapsamlı dönüşüme
ve yeni bir kapsamlı vergi düzenlemesine değil, yine faize, borca ve en
önemlisi iktidara sırtını dayamış 5 firmanın alacaklarına adanmıştır. 
Diğer
yandan, iki yıl içerisinde elektriğe yüzde 71, doğal gaza yüzde 62 zam
yaptınız. Bir de çıkıp “Doğal gaz, olması gerekenden daha ucuz.” dediniz Sayın
Bakan. İnsanlar fatura yüksek gelmesin diye evin tek odasını ısıtıyor. EPDK
Kasım 2018 verilerine göre faturasını ödeyemediği için 14,5 milyon insanın
elektriği kesildi. Yine, EPDK verilerine göre 2014-2018 tarihleri arasında
faturasını ödeyemediği için 5 milyon 400 bin ailenin doğal gazı kesildi. Bunlar
ortadayken kamusal bir hak olan elektrikle ısınma varken insanlar evlerinde
battaniyeye sarılarak ısınmaya başlamışsa buna çare bulmak sizin göreviniz
Sayın Bakan. Siz ne yapıyorsunuz? “Doğal gaz fiyatları ucuz.” diyorsunuz. El
insaf! 
Gelelim
esnafımıza: Esnaf borcu borçla ödüyor, esnaf kepenk kapatıyor, esnaf sattığının
yerine yenisini koyamıyor. Son beş buçuk yılda 570 bin esnaf kepenk kapattı
arkadaşlar. Bu da yetmedi, esnafı kara liste sorunuyla baş başa bıraktınız.
Borcu olan esnafın sağlık sorununda sağlık hakkını da kısıtladınız. Kütahya
Zafer Havaalanı için şimdiye kadar haybeden verdiğiniz 25 milyonu verin
esnafımıza, can suyu olsun, nefes alsın. Acilen sicil affını da çıkarın, esnafı
kepenk kapatmaktan kurtarın ve yerli piyasayı canlandırın. Çok mu zor yüz
binlerce esnafımızın çıkarını bir şirketin çıkarının önüne koymak? 
Çiftçilerimize
gelirsek: Yem fiyatları uçtu, borç gırtlakta, inekler kesimhanede arkadaşlar.
Vatandaşımızı ithal tarım ve hayvancılık ürünlerine mahkûm etmekle kalmadınız,
çiftçimizi de borç batağına sürüklediniz. 2002’den bu yana çiftçimizin borcu
tam 217 kat arttı. Nüfus arttı, işlenen tarım alanları düştü. Neden? Sizin
yanlış tarım politikalarınız yüzünden. Tarım Kanunu gereği, 2007 yılından beri
her yıl çiftçiye vermeniz gereken ama vermediğiniz tutar 350 milyar lira. 2020
yılı için kamu-özel iş birliği modeliyle yaptığınız yol, köprü ve hastane
ihaleleriyle kayırdığınız şirketlere 18 milyar lira garanti veriyorsunuz ama
çiftçiye gelince cimriliğiniz tutuyor maalesef. 
Çalışanlara
ve emekçilerimize gelelim: 7 milyon işçiyi ilgilendiren asgari ücret,
Türkiye’deki en büyük toplu iş sözleşmesidir. Asgari ücretin açlık sınırının
altında olması en yakıcı sorunken asgari ücretin üzerindeki vergi yükü de en az
onun kadar önemlidir. Belli bir sınırın altındaki ücretlerden vergi alınmamalı
ve asgari ücret bunun temel kriteri olmalıdır.
İşsizlik
alıp başını gidiyor Sayın Bakan. Ülkemizde gerçek işsiz sayısı 7 milyona
dayanmıştır. İŞKUR’un Kasım 2019 Raporu’na göre, bir yıldan uzun süredir işsiz
olanların sayısı yüzde 341 arttı. İşsizliği azaltamıyorsunuz; ister enflasyonu
ister faizi sıfıra indirin, başarısızsınız. “2,5 milyon kişiye istihdam sağlayacağız.”
diyordu Sayın Maliye Bakanı. Cumhuriyet tarihinin en büyük işsizlik rekoru
Sayın Maliye Bakanında. Merak ediyoruz Sayın Bakan, siz, Aile, Çalışma ve
Sosyal Hizmetler Bakanı olarak -kendisine lütfen bunu iletin- Maliye Bakanının
dediği bu sözün arkasını aradınız mı? Verilen sözler niçin tutulmadı? Sabahın
erken saatlerinde, işçi bulma kurumlarının önünde, evine ekmek götürmek
umuduyla kuyruğa giren “Sigortam olsun, maaştan vazgeçtim.” diyerek karın
tokluğuna çalışmaya razı olan insanları gördükçe sizin vicdanınız sızlamıyor
mu? Bu tabloları görünce hiç mi vicdanınız sızlamıyor? (CHP sıralarından
alkışlar)
Diğer
yandan, bu işsizlik koşullarında bir işe kavuşanların, işsizliğini bir sopa
olarak kullanarak esnek ve güvencesiz çalışmayla terbiye edilmekte olduğunu,
onlara sendikasızlığın dayatıldığını görünce hiç mi vicdanınız sızlamıyor?
Gençlerimize
gelelim, öğrencilerimize: Anne babalar işlerini kaybederken, ailelerine katkıda
bulunmak, ülkelerine hizmet etmek, gelecek kurmak isteyen gençler işsiz. 2019
Ağustos ayında her 100 gençten 27’si işsiz durumda arkadaşlar. Çalışan
gençlerin 2 milyona yakını kayıt dışı istihdam ediliyor. İşsizliğe bağlı genç
intiharları da artıyor. Sadece son bir yılda, ataması yapılmadığı gerekçesiyle
12 öğretmen adayı hayatına son verdi. KYK tarafından burs ödenen öğrenci sayısı
öğrencilerimizin yüzde 10’u bile değil. Şu anda, Türkiye’de öğrenim kredisi
borcu olan 350 bine yakın öğrencinin 2 milyar 96 milyon lira borcu bulunmakta.
217 bin mezunun banka hesaplarına e-haciz geldi. Peki, toplam borç tutarı neye
tekabül ediyor? Şehir hastaneleri için müteahhitlere 548 milyar TL ödeme
yapmayı taahhüt ediyorsunuz ya, bu miktar öğrencilerin toplam borcunun tam 261
katı arkadaşlar. Vazgeçin israftan, şatafattan; kayırdığınız müteahhitleri
sevindireceğinize 350 bin öğrencimizi ve ailelerini sevindirin.
Kadınların
durumuna gelince: Kadınlar, tarlalarda çalışmaya gitmek üzere istiflendikleri
kasalarda geçirdikleri trafik kazalarıyla, ev işçisi evin camını silerken
düşerek ya da iş yerini basan bir erkek tarafından vurularak yaşamlarını
yitiriyor. Ölen kadın işçilerin çoğu sendikasız, yüzde 75’i ise kayıt dışı
çalıştırılıyor. Türkiye’de her 10 kadından 4’ü hayatları boyunca sadece kadın
olduğu için şiddet görüyor. Kadına şiddeti önlemek için tedbirler alacağınıza,
bunu protesto eden kadınları yaka paça gözaltına alıyorsunuz. Bu mu sizin
kadına verdiğiniz değer?
Çocuklarımız
için durum farklı mı arkadaşlar? Çocuğa yapılan harcama geleceğe yapılan
harcamadır. Var mı bu bütçede geleceğimiz? Yok. 500 milyar dolara ulaşan
borcumuz çocuklarımızın geleceğini pranga altına almıştır. Ülkemizde her 5
çocuktan 1’i çalışıyor. Son on yılda 483 bin kız çocuğu evlendirildi. Yılda
ortalama 8 bin çocuk istismara uğruyor. Ne var bütçede çocuklarla ilgili gelecek
kaygısını giderecek? 
İktidarınız
boyunca 2 trilyon dolar vergi topladınız, vatandaşın sırtındaki vergi yükünü de
sürekli artırdınız, bunun üstüne 70 milyar dolar da özelleştirme yaptınız.
Pekâlâ soru şu: Bu paraları ne yaptınız? İşsizliğe çare mi buldunuz? Yüksek
teknoloji kapasiteli fabrikalar mı açtınız? Sanayiyi geliştirmek için iş
garantili meslek okulları mı açtınız? Eğitimi, sağlığı parasız mı yaptınız?
Kamusal hak olan elektriği, ısınmayı mı ucuzlattınız?
(Mikrofon
otomatik cihaz tarafından kapatıldı) 
BAŞKAN
– Buyurun Sayın Girgin, tamamlayın sözlerinizi lütfen.
SÜLEYMAN
GİRGİN (Devamla) – Tamamlıyorum Başkanım.
Yatlara
verdiğiniz gibi çiftçiye mazotu ucuza mı verdiniz? Gasbedilen hakkını isteyen
EYT’lilerin derdine derman mı oldunuz? Eğitim ve sağlık emekçilerine, Emniyet
görevlilerine, imamlara 3600 ek gösterge hakkı mı tanıdınız? Emeklilere refah
payı mı verdiniz? İntibak sorununu mu çözdünüz? Mevsimlik orman işçilerine
kadro mu verdiniz? Tüm taşeron işçilere eşit statüde kadro hakkı mı tanıdınız?
4/C özelleştirme mağdurlarına gerçek anlamda 4/B hakkı mı verdiniz? Ne
yaptınız? İsraftan, şatafattan başka ne yaptınız? Tekrar soruyorum şimdi: 2020
yılı bütçesi kimin bütçesi? 
Sayın
Maliye Bakanının sözüyle tekrar hatırlatmak istiyorum. Değerli arkadaşlar,
bakın, burası çok daha önemli. 2020 yılı bütçesi ne esnafın ne çiftçinin ne
köylünün ne gençlerin ne de çocukların bütçesidir. 2020 yılı bütçesi fakirden
alıp zengine aktaran bir bütçedir. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkürler Sayın Girgin.
Söz
sırası Balıkesir Milletvekili Ahmet Akın’da.
Buyurun
Sayın Akın. (CHP sıralarından alkışlar) 
Süreniz
beş dakikadır. 
CHP
GRUBU ADINA AHMET AKIN (Balıkesir) – Sayın Başkan, değerli milletvekili
arkadaşlarım; hepinizi saygıyla selamlıyorum.
Değerli
arkadaşlar, enerji kullanımı temel bir hak ve bu, bir insan hakkı fakat şu anda
geldiğimiz noktada enerji, bir piyasa faaliyetine dönmüş durumda. “Ucuz
elektrik.” dediniz, elektriğe zamda ülkeyi Avrupa şampiyonu yaptınız.
Sanayiciye “Üretin, rekabet edin.” dediniz, sanayiciyi, esnafı, KOBİ’leri,
çiftçiyi -tarımsal sulamalarda- Avrupa şampiyonu yaptınız. Kaynak olarak dönün
bakın EUROSTAT’ın verilerine, dönün bakın OECD ülkelerine orada rahatlıkla
görebileceksiniz ki o ülkeler içinde en çok zam yapan, Türkiye. Şimdi nedir bu?
Bu zamlarda birinciliği hiç kimseye kaptırmıyorsunuz ama işler vatandaşa
geldiği zaman maalesef işin bedelini vatandaş ödüyor. 
Bunları
neden söylüyorum? Bakın, Sayın Bakan, enflasyon oranları ve döviz kurundaki
değişimi bahane göstererek doğal gaz ve elektrik fiyatlarının yüzde 59 daha
ucuz olduğunu söyledi ve bunu millete karşı televizyonlarda söyledi. Şimdi buna
söyleyecek tek laf var: El insaf, ayıp, yazık, günah. Neden? Arkadaşlar, 2004
yılında bir ailenin ortalama faturası 40 lirayken -bakın burada- şu anda 180
lira. Şimdi buna bakarken, bu lafları söylerken şunu sormamız gerekmez mi:
Hangi emeklinin, hangi çalışanın, hangi memurun 40 lirası 180 lira oldu?
Ayıptır, yazıktır, günahtır arkadaşlar. (CHP sıralarından alkışlar) 
Bakın,
milletin gözünün içine baka baka kandırıyorsunuz. Neden doğruları
söylemiyorsunuz? 27 Martta seçimden dört gün önce Sayın Bakan oy kaygısıyla
dedi ki: “Hiç merak etmeyin, elektrikte ve doğal gazda zam olmayacak.” Biz de hemen
çıktık, dedik ki: Yok öyle bir şey, zam yapacaklar. Her şey ortada. Ama
seçimler bitti, yenilgiyle sonuçlandı, büyük bir yenilgiyle sonuçlandı;
arkasından, 24 Hazirandan sonra dokuzar dokuzar, on beşer on beşer zamlar
geldi. Bunu da milletin vicdanına bırakıyorum. 
Peki,
bu zamlar neden yapılıyor? İktidarın amacı vatandaşı değil, yandaşı kurtarmak
değerli arkadaşlar. Enerji sektörü içindeki yandaş şirketler borç batağında ve
bu borcu maalesef vatandaşımız ödüyor. Kâr yandaşın, zarar vatandaşın. Yazıklar
olsun bu iktidarın Hükûmetine! (CHP sıralarından alkışlar)
Şimdi,
bakın arkadaşlar -şurada bir tablo- sadece bir yıldaki borç artış oranını
göstermek istiyorum. Bu dönemde kimdi bakan, biliyor musunuz? Damat Bakandı.
Hani büyük başarılara imza attığını söyleyip de başarılarından dolayı Maliye
Bakanlığının ve Hazinenin başına getirdiğiniz, enerji sektörünü batırıp da daha
sonra hazinemizi yesin diye başına getirdiğiniz arkadaşın durumları.
(CHP sıralarından alkışlar)
Bakın,
2017 yılında batık durumda olan 637 milyon kredi varken 2018’de 6 milyar 322
milyona çıktı -yani Bakan enerji sektörünü batırdı ve öyle gitti- artış oranı
yüzde 892. Demin de dediğim gibi, çok başarılı bir olaymış gibi, getirdiniz
Hazinenin başına. 
Şimdi,
değerli arkadaşlar, bu AK PARTİ’nin devamlı “yerli” “millî” yalanı bitti. Doğru
değil, bunu artık herkes aynı şekilde biliyor. İçler acısı durum -bunu da
rahatlıkla görün- yerli ve millî bir iktidar, bağımlılığını bu kadar
yükseltemez. Biz Mustafa Kemal Atatürk’ten emanet aldık cumhuriyeti ve tam
bağımsızlık hedefini kurduk, sizin geldiğiniz dönemde bağımlılığımız artarak
devam ediyor. Bu nedir? İşte, bu, enerji politikalarının basiretsizliğidir
değerli arkadaşlar. 
Şimdi,
on beş yılda “yerli” dediğiniz taş kömürünün ithalatını 2,5 kat artırdınız, taş
kömürünü çıkarmadınız. Ayrıca, hani bu veto edip de termik santrallerde
sonradan savunduğunuz olaylar var ya arkadaşlar, Bakanlık bu teklifin geçmesi
için büyük bir çalışma yaptı. Sayın Bakanlıktan bir yetkili “Enerjinin yüzde
18’ini üretiyor.” dedi ama başka bir Bakanlığın birimi “EPİAŞ’ın raporlarında
bu yüzde 11.” dedi. Yani Bakanlığın Bakanlıktan haberi yok. Neden böyle biliyor
musunuz? Çünkü Bakanlığı Bakan yönetmiyor; tek adam kişi yönetiyor, o kadar,
başka yöneten yok. (CHP sıralarından alkışlar)
Ayrıca,
değerli arkadaşlar, şu anda “Termik santraller kapanacak.” diye söylüyorlar,
Sayın Cumhurbaşkanı veto etti, göreceğiz, takip ediyoruz ama şu anda
Elbistan’daki santral tam kapasiteyle çalışıyor ve bu santralin başına bir şey
gelirse sorumlusu sizsiniz Sayın Bakan çünkü yüksek kapasitede çalışıyor, her
an her şey olabilir. 
Bir
de bunların yanına, doğruları söylemek istiyoruz, hani teşekkür etmek istiyoruz
ama demişler ya “Neren doğru?” Hiçbir yer doğru değil. 
(Mikrofon
otomatik cihaz tarafından kapatıldı) 
BAŞKAN
– Sayın Akın, sözlerinizi tamamlayın lütfen. 
AHMET
AKIN (Devamla) – Hatırlıyor musunuz Sayın damat Bakan çıktı, dedi ki: “Biz
dünyanın en büyük projelerinden birini yapıyoruz.” Nedir? “YEKA.” YEKA: Bin
megavatlık RES’ler, GES’ler. Arkadaşlar, bu YEKA’lar ne oldu? O verilen sözler
ne oldu? Şimdi siz damat olarak babanızı kandırabilirsiniz ama bu milleti asla
kandıramazsınız. O aldığınız sözleri, verdiğiniz talimatları yapın. (CHP
sıralarından alkışlar)
Bakın,
arkadaşlar, şu anda Türkiye’deki yabancı enerji şirketlerinin en büyükleri
kimler biliyor musunuz? Oradaki, Almanya’daki belediyenin belediye şirketleri
ve kooperatifleri. Biz bunu diyoruz ama Bakanlık enerji kooperatiflerini
kaldırıyor; halkı elektriğin içine sokmaya çalışıyoruz, Bakanlık diyor ki:
“Hayır, enerji kooperatifleri çalışmasın, biz yandaşla devam edeceğiz.” Biz
Cumhuriyet Halk Partisi olarak enerji kooperatiflerinin sonuna kadar
arkasındayız ve bu mücadeleyi de bırakmayacağız. 
Ayrıca,
2013 yılında dönemin Bakanı bu elektrik dağıtımı özelleştirilirken 12,7 milyar
dolar para aldı. Bu parayı ne yaptınız arkadaşlar? Şu zamanın parasıyla,
bugünün parasıyla 74 milyar TL. Dediler ki: “Elektrik ucuzlayacak.” 
(Mikrofon
otomatik cihaz tarafından kapatıldı) 
BAŞKAN
– Selamlama için lütfen, Sayın Akın, buyurun. 
AHMET
AKIN (Devamla) – O zaman elektrik dolar olarak 5,1 sentti, şimdi 12,25 sent;
ucuzlamadı, pahalılandı. Ayrıca, yatırım yapmadılar. Gezin, bakın, doğuya,
güneydoğuya değil, Balıkesir’e gidin, Balıkesir’de hâlâ elektrik direklerinin
odundan olduğunu göreceksiniz, ağaçtan olduğunu göreceksiniz. Yahu, ayıptır
arkadaşlar, hangi devirde yaşıyoruz? Parayı aldınız, parayı yediniz, nereye
gittiği belli değil; sonra, milletin karşısına 50 liralık fatura 100 lira
olarak çıktı. Ben sizi burada milletime şikâyet ediyorum arkadaşlar.
Hepinize
saygılar. (CHP sıralarından alkışlar)
MEHMET
NACİ BOSTANCI (Ankara) – Sayın Başkan…
BAŞKAN
– Sayın Bostancı, buyurun. 
IV.- AÇIKLAMALAR (Devam)
34.- Ankara Milletvekili Mehmet Naci Bostancı’nın, Balıkesir
Milletvekili Ahmet Akın’ın 129 sıra sayılı 2020 Yılı Bütçe Kanun Teklifi ile
130 sıra sayılı 2018 Yılı Kesin Hesap Kanunu Teklifi’nin üçüncü tur
görüşmelerinde CHP Grubu adına yaptığı konuşmasındaki bazı ifadelerine ilişkin
açıklaması
MEHMET
NACİ BOSTANCI (Ankara) – Sayın Başkanım, teşekkürler.
Biz
Sayın Ahmet Akın Bey’i tanırız. Nasıl tanırız? Nezaketi ve zarafetiyle tanırız
fakat bugünkü konuşması bu bizim tanıma biçimimizin biraz dışına düştü, onu
belirteyim öncelikle. Kollarını teatral bir şekilde iki yana açarak “Yazıklar
olsun bu Hükûmete!” jesti bence uygun düşmedi. Bir eleştiri ifadesi de değil
bu, bir tür hayıflanma. Varsa eleştirilecek bir şey, akıl temelinde, herkesin
anlayabileceği tarzda tabii ki ifade edebilir. 
İkincisi:
Şu “damat Bakan” lafı uygun bir laf değil. (CHP sıralarından gürültüler)
AHMET
KAYA (Trabzon) – Damat değil mi? Enişte mi diyelim, ne diyelim?
MEHMET
NACİ BOSTANCI (Ankara) – Arkadaşlar, insanların akrabalık ilişkilerine değil,
eğer Türkiye Cumhuriyeti’nin bir bakanıysa yapıp ettiklerine ilişkin
eleştirileriniz olur.
(Mikrofon
otomatik cihaz tarafından kapatıldı) 
MAHMUT
TANAL (İstanbul) – Başkanım, damat olmasaydı Bakan yapmazlardı ki.
BAŞKAN
– Değerli milletvekilleri, lütfen, Sayın Grup Başkan Vekilini dinleyelim. 
MAHMUT
TANAL (İstanbul) – Ama Sayın Başkan, damat olmasaydı Bakan yapmazlardı, daha
kaliteli arkadaşlarımız var orada. 
BAŞKAN
– Sayın Tanal, lütfen…
Buyurun
Sayın Bostancı.
MEHMET
NACİ BOSTANCI (Ankara) – Maalesef, modern dünyada genel olarak bir trend
mahiyetinde, siyaseti soysuzlaştıran bir şey var; kişisel nitelikler üzerinden
kamusal eleştiriler getirme şeklinde bir çarpıklık, bu doğru değil. Sayın
Bakanın yapıp ettiklerine ilişkin, Bakanlık olarak performansına ilişkin her
tür eleştiriye amenna ama “Şu niteliği var, bu niteliği var.” gibi onun
üzerinden getirilen eleştiriler doğru, haklı, tutarlı, yerinde değildir. Bazen
insanların akrabalık ilişkileri -böyle bir mantıkla baktığınızda- tersine
çalışır. Yani hiç bu akrabalık ilişkisi olmasaydı belki arkadaşların başka bir
perspektiften görüp niteliklerini de müşahede edebilecekleri bir kişi. Bir
perde gibi akrabalık ilişkisi önüne geldiğinde onları görmelerine engel de
olabilir. O yüzden, daha soğukkanlı bir şekilde bu işlere bakmakta fayda var.
(Mikrofon
otomatik cihaz tarafından kapatıldı)
MEHMET
NACİ BOSTANCI (Ankara) – Çok affedersiniz…
BAŞKAN
– Buyurun, tamamlayın lütfen Sayın Bostancı.
MEHMET
NACİ BOSTANCI (Ankara) – Şu sözün neresi bir eleştiri: “Enerjiyi batıran,
hazineyi yiyen...” Bu bana şunu hatırlatıyor: Memleketin meselelerini biz biraz
geleneksel muhakemenin, fikrin temellerini oluşturan kitapların diliyle
tartışmamız gerekirken bana öyle geliyor ki bu tartışma dili, sosyal medyadaki
140 karakterlik bir dil içerisine kendisini mahkûm ediyor. Siyasete yazık
ediyoruz. Böyle bir dille konuşmayı siyasete karşı bir haksızlık, yapılıp
edilenlere yönelik de milleti tutarlı bir şekilde bilgilendirme bakımından bir
eksiklik görüyorum. 140 karakterle slogan atılır, analiz yapılmaz. 
Teşekkürler.
(AK PARTİ sıralarından alkışlar)
BAŞKAN
– Teşekkürler Sayın Bostancı. 
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, buyurun.
35.- Manisa Milletvekili Özgür Özel’in, Ankara Milletvekili Mehmet Naci
Bostancı’nın yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, bütçe görüşmeleri sırasında, hatipler,
muhalefetin kısıtlanmış genel olanakları ve Türkiye’deki bu tek sesliliğe
yaklaşmış medya düzeni içinde sesini duyurabilmek, mesajını verebilmek için
çeşitli yöntemler tercih ediyorlar, kimi dövizle çıkıyor, kimi bir başka
objeyle çıkıyor.
Tespite
katılıyorum, Ahmet Akın grubumuzun göz bebeği, kibar, naif, sakin. Ahmet Akın
bugün kürsüden inerken bütün Türkiye’ye şunu dedirtti: “Türkiye’de enerji
politikaları o kadar kötü yönetiliyor ki Ahmet Akın’ı bile bu hâle getirdiniz.”
(CHP sıralarından alkışlar) Bu önemli bir saptamadır. Ahmet Akın bu kadar
kızıyorsa, Ahmet Akın kadar cana yakın birisi muhalefetin sert dilini tercih
ediyorsa bu, enerji politikalarının ne kadar halka uzak, ne kadar yandaşlara
yakın yapıldığını, öyle inşa edildiğini gösteren önemli bir göstergedir. 
Yine,
ikinci hususta da Naci Başkana katılıyorum. Bu “damat Bakan” uygun bir şey
değil. Bunu dile getirmemek değil, bunu bir araya getirmemek lazım, damat ve
bakan kelimelerini. (CHP sıralarından alkışlar) 
Dışarıdan
Türkiye’nin nasıl göründüğünü önemsersiniz, Türkiye’ye dış yatırım gelmesini
önemsersiniz, Türkiye’nin imajını önemsersiniz. İnanın, bütün dünyada şöyle
şeyler konuşuluyor, yatırım yapmak istenen ülkeyle ilgili: “Neresi orası?”
“Türkiye.” “Nerede?” “Asya ile Avrupa’yı birleştiren, jeopolitik olarak son
derece önemli, avantajlı bir coğrafyada.” “Nasıl yönetiliyor?” “Tüm
eksikliklerine rağmen serbest seçimler var, falan, filan.” Ekonominin başında
kim var?” “Ülkeyi yöneten kişinin damadı var.” 
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Özel.
ÖZGÜR
ÖZEL (Manisa) – Bu görüntü bir demokrasi görüntüsü değil. Bu görüntü emirlik,
şeyhlik, şıhlık gibi demokrasiyle yönetilmeyen ve uzak olmadığımız bir
coğrafyanın ayıplı görüntüleri. Ekonominin başına damat Bakan yapıldığında
Sayın Erdoğan’a sordular. “Makroekonomi eğitimi olmadan bu görevi nasıl
yapabilecek?” dendi. O da dedi ki: “Hayır canım, Marmara Üniversitesinde altı
ay makroekonomi eğitimi için ders aldı.” Burası demokrasi olsaydı ülkeyi
yöneten kişinin damadına bakanlık için hızlandırılmış makroekonomi dersi vermek
yerine o dersi vereni ekonominin başına getirirlerdi, derse muhtaç olanı değil.
Teşekkür
ediyorum. (CHP ve İYİ PARTİ sıralarından alkışlar) 
BAŞKAN
– Teşekkürler Sayın Özel.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S. Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel Değerlendirme
Raporu, 189 Adet Kamu İdaresine Ait Sayıştay Denetim Raporu, 2018 Yılı Faaliyet
Genel Değerlendirme Raporu ve 2018 Yılı Mali İstatistikleri Değerlendirme
Raporunun Sunulduğuna Dair Sayıştay Başkanlığı Tezkeresi (3/871), 6085 Sayılı
Sayıştay Kanunu Uyarınca Hazırlanan 2018 Yılı Kalkınma Ajansları Genel Denetim
Raporunun Sunulduğuna Dair Sayıştay Başkanlığı Tezkeresi (3/881) ile Plan ve
Bütçe Komisyonu Raporu (S. Sayısı: 130) (Devam)
A) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2020 Yılı Merkezî Yönetim Bütçesi
2) Enerji ve Tabii Kaynaklar Bakanlığı 2018 Yılı Merkezî Yönetim Kesin
Hesabı
B) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2020 Yılı Merkezî Yönetim Bütçesi
2) Enerji Piyasası Düzenleme Kurumu 2018 Yılı Merkezî Yönetim Kesin
Hesabı
C) NÜKLEER DÜZENLEME KURUMU (Devam)
1) Nükleer Düzenleme Kurumu 2020 Yılı Merkezî Yönetim Bütçesi
Ç) ULUSAL BOR ARAŞTIRMA ENSTİTÜSÜ (Devam) 
1) Ulusal Bor Araştırma Enstitüsü 2020 Yılı Merkezî Yönetim Bütçesi
2) Ulusal Bor Araştırma Enstitüsü 2018 Yılı Merkezî Yönetim Kesin Hesabı
D) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2020 Yılı Merkezî Yönetim Bütçesi
2) Türkiye Atom Enerjisi Kurumu 2018 Yılı Merkezî Yönetim Kesin Hesabı
E) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2020 Yılı Merkezî Yönetim
Bütçesi
2) Maden Tetkik ve Arama Genel Müdürlüğü 2018 Yılı Merkezî Yönetim Kesin
Hesabı
F) NADİR TOPRAK ELEMENTLERİ ARAŞTIRMA ENSTİTÜSÜ (Devam) 
1) Nadir Toprak Elementleri Araştırma Enstitüsü 2020 Yılı Merkezî
Yönetim Bütçesi
G) MADEN VE PETROL İŞLERİ GENEL MÜDÜRLÜĞÜ (Devam)
1) Maden ve Petrol İşleri Genel Müdürlüğü 2020 Yılı Merkezî Yönetim
Bütçesi
Ğ) AİLE, ÇALIŞMA VE SOSYAL HİZMETLER BAKANLIĞI (Devam) 
1) Aile, Çalışma ve Sosyal Hizmetler Bakanlığı 2020 Yılı Merkezî Yönetim
Bütçesi
2) Aile, Çalışma ve Sosyal Hizmetler Bakanlığı 2018 Yılı Merkezî Yönetim
Kesin Hesabı
H) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2018 Yılı Merkezî Yönetim Kesin
Hesabı
I) DEVLET PERSONEL BAŞKANLIĞI (Devam) 
1) Devlet Personel Başkanlığı 2018 Yılı Merkezî Yönetim Kesin Hesabı
İ) MESLEKİ YETERLİLİK KURUMU (Devam)
1) Mesleki Yeterlilik Kurumu 2020 Yılı Merkezî Yönetim Bütçesi
2) Mesleki Yeterlilik Kurumu 2018 Yılı Merkezî Yönetim Kesin Hesabı
BAŞKAN
– Söz sırası, Balıkesir Milletvekili Fikret Şahin’de. 
Buyurun
Sayın Şahin. (CHP sıralarından alkışlar) 
Süreniz
beş dakikadır. 
CHP
GRUBU ADINA FİKRET ŞAHİN (Balıkesir) – Teşekkür ederim Başkan.
Sayın
Başkan, değerli milletvekilleri; ben de Enerji Bakanlığının bütçesi üzerine söz
almış bulunuyorum. Değerli heyetinizi saygıyla selamlıyorum.
Sayın
Bakan, Bakanlığınızın vermiş olduğu maden ruhsatları sebebiyle sıklıkla gündeme
geliyorsunuz. Sürekli, kamuoyunda, doğaya karşı, ağaca karşı, derelere, kuşlara
karşı bir bakanlık görünümündesiniz. İnsanlarımız devamlı sizlerin personeliyle
karşı karşıya kalmak durumunda. Ülkemizin her tarafında çevre felaketleriyle
ilgili imdat sesleri yükseliyor. Balıkesir’de, Çanakkale’de, Kaz Dağları’nda,
Madra Dağları’nda, Uşak’ta, Kütahya’da, Murat Dağı’nda, Artvin’de, Tunceli’de,
İzmir’de, Mersin’de, Gümüşhane’de, Türkiye’nin dört bir yanında dağımız ve
vatandaşlarımız yaşam mücadelesi veriyor. 
Sizin
verdiğiniz madencilik izinleriyle binlerce ağaç kesiliyor, yüzlerce dere
kuruyor, pek çok insanımız sağlığını kaybediyor. Bunun kötü bir örneğini de çok
yakın bir tarihte Kaz Dağları’nda hep birlikte yaşadık: 200 bini aşkın ağaç
kesildi, içlerinde belki beş yüz, altı yüz yıllık ağaçlar vardı. Bu ağaçlar
öyle sıradan ağaçlar değil, bunlar mitolojide Truva Atı’nın yapıldığı ağaçlar,
Fatih Sultan Mehmet’in İstanbul’un fethi esnasında kullandığı teknelerin
yapıldığı ağaçlardı. Madencilik izni verdiğiniz bu bölgeler sıradan bölgeler
değil, Türkiye’nin, hatta dünyanın en değerli tabiat güzelliklerine sahip
olduğu bölgelerdi. Kaz Dağları, Türkiye’nin en fazla oksijen üreten dağı;
mitolojide ilk defa güzellik yarışmasının yapıldığı, Afrodit’in güzellik
tanrıçası seçildiği, Sarıkız ve Hasan boğuldu efsanelerinin yaşandığı yöreler. 
Sayın
Bakan, daha önce Bakanlığınıza vermiş olduğum bir soru önergesinde Kaz Dağları
ve Madra Dağları’na kaç adet maden ruhsatı verdiğinizi sormuştum; verdiğiniz
cevap inanın, bir felaket. Bakınız, “Toplamda 155 firmaya 279 adet maden
ruhsatı verdik.” diyorsunuz. Bunun yaklaşık olarak 115 tanesi arama ruhsatı,
164 tanesi işletme ruhsatı. İnanın, Sayın Bakan, bu, bir felaket bizim bölge
için; çok yoğun bir sayıda madencilik faaliyetine izin vermiş bulunuyorsunuz. 
Diğer
taraftan ise çevreyi koruması gereken Çevre Bakanlığına “Nasıl koruyorsunuz?
ÇED raporlarını nasıl veriyorsunuz?” diye sorduğumuz zaman aldığımız cevap bizi
daha fazla korkuya düşürüyor açıkçası. Bakın, Çevre Bakanlığı da şöyle bir
cevap veriyor bize: “Yaklaşık olarak yirmi altı yıllık sürede, 1993 ile 2019
yılları arasında ÇED olumlu rapor sayısı 5.655, ÇED olumsuz sayısı –dikkatinizi
çekiyorum, sadece- 54 adet.” Yani yüzde 1 dahi değil. Yani bir taraftan yoğun bir
madencilik faaliyetine izin veriyorsunuz, diğer taraftan da çevreyi
korumuyorsunuz yani doğal güzellikleri tamamen harap hâlde bırakıyorsunuz. 
Yine,
Komisyon esnasında size sorduğum bir soru vardı “Çanakkale’deki madencilik
faaliyetlerine devam izni verecek misiniz?” diye. Bakın Sayın Bakan, verdiğiniz
cevap şöyle: “Firmanın madencilik izni 13 Ekim 2019 tarihinde sona erdi ve süre
uzatım talebini değerlendiriyoruz.” diyorsunuz yani “Hayır, vermeyeceğiz.”
demiyorsunuz “Süre uzatım talebini hâlâ değerlendiriyoruz.” diye bir cevap
veriyorsunuz. 
Bakın,
dün, yine o bölgeden bir vatandaşımızın feryadını sizlerle paylaşmak istiyorum.
Bakın, Burhaniye Çevre Platformundan bir arkadaşımız, sayın vatandaşımız şöyle
diyor: “Balıkesir, tam bir madenci işgali ve talanı altında. Yok mu bu
memlekete sahip çıkacak birileri? Daha ne kadar seyirci kalacaksınız?” 
Sayın
Bakan, vatandaşın bu feryadına lütfen kulak verin. Yine, bakın, size şurada bir
fotoğrafla seslenmek istiyorum: Bu bir çocuğumuz, bakın Sayın Bakanımız, Kaz Dağları’ndaki
madencilik faaliyetlerine ne kadar umutsuz bakıyor bu çocuğumuz. Gelin, bu
çocuklarımızın umutlarını yeşertelim. Bakın, madencilik faaliyetlerini hâlen
değerlendirdiğiniz bölgenin görüntüsü böyle. Lütfen bunlara izin vermeyelim. 
Efendim,
sürem bir hayli azaldı, sözlerimi şöyle tamamlamak istiyorum: Değerli iktidar
yetkilileri, iktidara gelirken -tabii üç kelimelik ifadeleri çok seviyorsunuz-
3Y’yle geldiniz. Neydi bunlar? Yolsuzluk, yoksulluk ve yasaklarla mücadele
edeceğinizi söylemiştiniz. Yolsuzluk konusunda 4 bakan hakkında hiçbir işlem
yapmadınız, hatta 1 bakanı da ödüllendirdiniz, büyükelçi yaptınız. Yoksulluk
konusunda ise hiç mesafe katedemediniz.
(Mikrofon
otomatik cihaz tarafından kapatıldı) 
BAŞKAN
– Buyurun, bağlayalım sözlerimizi Sayın Şahin. 
FİKRET
ŞAHİN (Devamla) – Teşekkür ederim Sayın Başkan. 
Yoksulluk
konusunda ise insanlarımız artık bireysel olarak değil, yoksulluk sebebiyle
ailesel olarak intihar etmeye başladılar. Yasaklar konusunda ise bakın, Kadına
Karşı Şiddet Günü’nde dahi kadınlarımıza bu eylemi yasaklıyorsunuz ve ters
kelepçe yapıyorsunuz. 
Tabii,
bu şekilde söyleyerek -Genel Başkanınız- iktidara geldiniz ama -yine,
kızıyorsunuz, o ifadeyi ben de kullanacağım- damat Bakan da geri kalmıyor, o da
yine 3Y’ye örnek olarak “3D” diyor ekonomide. Neydi bu 3D? Efendim -olmayanı
söylüyorsunuz tabii- ekonomide denge; dengeyi, tabii, kaybettiniz. “Disiplin”
diyorsunuz; disiplini de yitirdiniz. “Değişim” diyorsunuz; ekonomide pozitif
yönde hiçbir değişim yapamadınız. Ve vatandaşımız, milletimiz size yerel
seçimlerde şöyle diyor: “3G” Bunu sakın GSM operatörünün “G”si olarak
algılamayın. Diyor ki vatandaşımız size: “Geldiniz, gördünüz ve gidiyorsunuz.”
Evet, gidiyorsunuz sayın iktidar yetkilileri. (CHP sıralarından alkışlar) 
Bütçenin
ülkemiz ve milletimiz için hayırlı uğurlu olmasını diliyorum. Muhtemelen,
herhâlde son bütçeniz olacaktır bu.
SALİHA
SERA KADIGİL SÜTLÜ (İstanbul) - İnşallah. 
FİKRET
ŞAHİN (Devamla) - Çok teşekkür ederim. (CHP sıralarından alkışlar)
BAŞKAN
– Teşekkürler Sayın Şahin.
Söz
sırası İzmir Milletvekili Tacettin Bayır’da.
Buyurun
Sayın Bayır. (CHP sıralarından alkışlar)
Süreniz
beş dakikadır.
CHP
GRUBU ADINA TACETTİN BAYIR (İzmir) – Sayın Başkan, değerli milletvekilleri;
öncelikle, hepinizi saygıyla selamlıyorum.
Bir
soruyla başlamak istiyorum: Türkiye’nin ulusal bir enerji politikası var mıdır?
Bence Türkiye’nin ulusal çıkarlarını ve kamu yararını gözeten bir enerji
politikası olduğunu söylemek mümkün değildir. Yıllardan beri uygulanan ve hâlen
uygulanmakta olan, enerji sektörünü sadece bir rant alanı olarak gören mevcut
politikayla, kamu kurumlarının “özelleştirme” adı altında âdeta talan edildiği,
tüketicinin enerjiye çok yüksek bedelle erişebildiği, sıklıkla kesintilerin
yaşandığı ve enerji alanında büyük oranda dışa bağımlı bir enerji sektörü
yaratılmıştır. Bu politikanın, ulusal çıkarlarımız ve kamu yararı doğrultusunda
işlev görmediği açıktır ve kökten değiştirilmesi gerekmektedir. 
İsterseniz
gelin, hasta olan ülke ekonomimizin bir röntgenini çekelim birlikte. Üretime
dayanmayan, hormonlu ekonomik büyümenin yan etkileri hızla kendini gösteriyor.
İğneden ipliğe yapılan zamların ardı arkasının kesilmemesi, işsizliğin
önlenememesi ve cari açığın tırmanması ve Türk lirasındaki soluksuz değer
kaybının sürmesiyle birçok sektörde tablo daha karanlık bir hâl aldı. Türkiye
ekonomisindeki daralma ve istihdam kaybı, her geçen gün artmaya devam
etmektedir. İşsizlik ve yoksulluk kıskacında kıvranan vatandaşlarımız geçimini
sürdürebilmek için iş gücüne katılmak isteseler de ne yazık ki istihdam
hakkından yararlanamıyorlar. Türkiye ekonomisindeki daralmanın istihdama çok
yönlü etkisi ve ağır tahribatı olduğu açıktır. 
AKP
iktidarı döneminde ekonomik büyümenin başaktörünün inşaat sektörü olduğu
herkesin malumu. Bu, aynı zamanda iktidarın kendi sermaye sınıfını yaratma
ihtiyacını karşılayabilecek en uygun sektördü aslında. İnanılmaz büyüklükteki
ihaleler, o güne dek apartman müteahhitliğinden öte iş yapmamış yandaşlara
dağıtıldı. Yol ve köprü yapmayı bir övünç kaynağı olarak görenler, yolları
yaparken de ne yazık ki verimli tarım arazilerini ve zeytinlikleri ezip
geçenler, hızlı trenin lafını dolaştırıp duranlar, arada trenler devrilirken
demir yollarına hatırı sayılır bir tek metre ilave edemediler. 
Küçülen
Türkiye ekonomisi krizin etkilerinin çok daha şiddetli hissedilmesine yol
açıyor, faturayı ise yine emekçiler ödüyor. Hâl böyle iken, bir tarafta
vatandaş üç kuruşla geçinmeye çalışırken emekliliği hak ettiği hâlde “Ekonomi
kaldırmaz.” diye emekliliği gasbedilenler, diğer tarafta da saraylarda,
yazlıklarda, lüks makam araçlarıyla israf yapanlar. Uçan sarayımızdan sonra
şimdi bir de yüzen sarayımız var. Günahtır, yazıktır! Hiç arzulamadığım hâlde,
söylerken bile rahatsız olduğum gerçek, Türkiye ekonomisi çöküşün eşiğindedir arkadaşlar.
İstihdam yaratmadığı hâlde büyüdüğünü iddia eden, maliyet enflasyonunu
dindirmediği hâlde cari açığı düşürmekle övünen bir ekonomi yönetimi sanayide
bahar rakamlarını açıklamaktadır. Oysa yaşatılanlar tam bir kara kıştır. (CHP
sıralarından alkışlar) Durgunluk nedeniyle üretimin azalmasından kaynaklı ham
madde ithalatı düşmekte ve alışveriş azalmaktadır. Üretim dip noktada olduğu
için ithalat rakamlarımız da düşmektedir. İnşaat üzerinden büyüme efsanesi
yaratanlar, daralma ve istihdam kaybına neden olmuşlardır. Bina inşaat
sektöründe bir yılda 39 bin iş yeri kapanmıştır. Bunun sonucunda aşırı dış
borçlanma, ekonominin dolarkolik hâle gelmesi, Türkiye'nin küresel piyasalarda
yarışma gücünü kaybetmesi bütçe disiplinimizi bozdu. Türkiye, dünya kırılgan
ekonomiler liginde ilk 5’ten düşemez hâle geldi.
Sevgili
arkadaşlar, 2020 yılına girerken kışlık saraylarda oturanlara para çok; para
yazlık saraya var, para yüzen saraya var, para uçan saraya var; bunlara gelince
para çok ama gel gör ki asgari ücretliye para yok, emekliye para yok, emekçiye
para yok, çiftçiye para yok, EYT’liye para yok. Neden yok? Çünkü onlara gelince
para yok, para bitiyor ama itibara gelince para çok. 
Değerli
arkadaşlar, bu salonda bulunan birçok ak saçlı ilk ve ortaokul öğreniminde bir
şeyi hatırlayacak, bir nostaljiyi hatırlatmak istiyorum size. Yerli Malı ve
Tutum Haftaları yaşardık biz çocukluğumuzda, bize yerli malının önemi
anlatılırdı. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Bayır, tamamlayın sözlerinizi lütfen.
TACETTİN
BAYIR (Devamla) – Bize Yerli Malı ve Tutum Haftalarında üretimin ve yerli
malının önemi anlatılırdı. Bugün, geldiğimiz noktaya baktığımız zaman her
şeyimiz ithal edilir noktaya geldi. Yerli üreticiyi, çiftçiyi aç, susuz
bıraktık. Bu anlamda, ben Yerli Malı ve Tutum Haftalarının Millî Eğitim
müfredatına tekrar konulmasını, tasarrufun ve yerli malının öneminin eğitimde
tekrar verilmesini talep ediyorum. Yerli malı yurdun malıdır. İşsizliğin çözümü
yerli malı tüketmekten geçmektedir. Bu anlamda, unutturulan; fıstık, fındık
yeme partileri hâline getirilen Yerli Malı Haftası Meclis adına hepimize
hayırlı olsun diyorum. 
Hepinize
sevgi ve saygılarımı sunuyorum. (CHP sıralarından alkışlar)
BAŞKAN
– Teşekkürler Sayın Bayır.
Şimdi,
Kırıkkale Milletvekili Ahmet Önal konuşacaktır.
Buyurun
Sayın Önal. (CHP sıralarından alkışlar)
Süreniz
beş dakikadır. 
CHP
GRUBU ADINA AHMET ÖNAL (Kırıkkale) – Sayın Başkan, değerli milletvekilleri;
Enerji ve Tabii Kaynaklar Bakanlığının 2020 yılı bütçesi hakkında parti grubum
adına söz almış bulunuyorum. 
Öncelikle
Kurtuluş Savaşı’mızdan bugüne kadar vatan savunmasında canlarını yitiren
kahraman şehitlerimizi anıyor, gazilerimize acil şifalar diliyor, başta
şehitler diyarı Kırıkkale olmak üzere tüm yurttaşlarımı saygıyla selamlıyorum. 
Değerli
arkadaşlar, bugün ülkemizdeki en önemli sorunlardan biri enerjide dışa bağımlı
oluşumuzdan kaynaklanıyor. Dünyada gelişmiş ve gelişmekte olan ülkeler enerjide
dışa bağımlılığı azaltmak için çalışma yaparken Türkiye’de maalesef durumun
böyle olmadığını görüyoruz. Dünya enerji ve teknolojiyi birbiriyle
buluştururken biz hızla bilimden uzaklaşıyor; kaynaklarımızı, insanlarımızı
heba ediyoruz.
Enerjide
dışa bağımlılıktan kurtulmak için yerli enerji kaynaklarına öncelik vermek, bunun
bilimsel çalışmalarını yapmak, AR-GE çalışmalarına önem vermek çok kıymetli.
Ancak, Enerji Bakanlığının 2020 yılı rakamları incelendiğinde AR-GE
çalışmalarına yeteri kadar önem verilmediğini görüyoruz.
Enerjide
uygulanan yanlış politikalar vatandaşımıza fatura ve haksız vergi olarak
yansıtılıyor. Vatandaşımız elektrik faturası öderken TRT katkı payı, Enerji
Fonu bedeli, dağıtım bedeli, KDV ve birçok vergi ödemek zorunda kalıyor. 4
kişilik bir aileye şu günlerde gelen aylık fatura miktarı en az 200 TL.
Doğal
gaz faturası da bir başka kanayan yara. Kış ayına girdiğimiz şu günlerde evlere
gelen doğal gaz faturası cep yakıyor. Kırıkkale’de ortalama bir eve 450-500
lira doğal gaz faturası geliyor. Asgari ücretle geçinen veya sadece emekli
aylığı alan yurttaşlarımızın bu faturaları ödemesi mümkün değil.
Vatandaşlarımız bu faturaları ödeyemezse ya icralık olacak ya da kış günü doğal
gazı kesilecek, soğukta kalacak. Türkiye’de enerjide dışa bağımlılığı
azaltmanın yolu insanı önceleyen, sürdürülebilir, çevre dostu enerji üretimine
önem vermekten geçiyor. 
Sayın
Başkan, değerli milletvekilleri; ülkemizin bir başka gerçek gündemiyse işsizlik
ve yoksulluk. 8 milyon kayıtlı işsizin olduğu, üniversite mezunlarının bile iş
bulamadığı, her 5 evlilikten 1’nin boşanmayla sonuçlandığı, icra dosya
sayılarının 10 milyonları aştığı, işsiz gençlerimizin kendini yaktığı, evinin
ihtiyaçlarını karşılayamadığı için intihar eden babaların olduğu gerçek Türkiye
var. Gerçek Türkiye bu kıymetli arkadaşlar; peki gerçek Türkiye'nin sorunları
bu iken 2020 yılı bütçesi bu sorunları çözmek istiyor mu? Hayır. Suriyeli
mültecilere 40 milyar dolar harcadınız ama bu ülkenin gerçek sahiplerine
insanca yaşam için gerekli olan asgari standartları bile sağlamadınız. 
Değerli
arkadaşlar, bu bütçede “Asgari ücretten vergi alınmasın.” diye bir düzenleme
yok, atanamayan öğretmenler için bir düzenleme yok, yoksulluk sınırının altında
maaş alan emeklilerimiz için bir düzenleme yok, emeklilikte yaşa takılanlar
yok, yüksek vergiler yüzünden dükkânını kapatan esnaf yok. Peki ne var? Zengini
daha zengin, fakiri daha fakir yapan bir bütçe var. 
Değerli
arkadaşlar, bir başka konu: Ziraat Bankası, borcunu ödeyemeyen binlerce
çiftçiyi icraya vermeye hazırlanıyor. Çiftçimiz perişan. Kırıkkale’de,
Yozgat’ta, Çankırı’da, Kırşehir’de, Anadolu’nun pek çok yerinde artık
çiftçilerimiz tarımdan umudu kesti, her geçen yıl ekilmeyen tarım arazisi
sayısı hızla büyüyor. Türkiye bu hâldeyken bu problemleri çözmesi gereken bütçe
bu yıl da yok. 
Sayın
Başkan, değerli milletvekilleri; son dönemlerde yaşanan en garip olaylardan
biri de AK PARTİ milletvekillerinin oylarıyla Meclise gelen ve termik
santrallerin iki buçuk yıl daha filtresiz çalışmasına izin veren yasa
teklifiydi. Bu yasa teklifi, AK PARTİ Grubunun oylarıyla, partimizin tüm
eleştirilerine rağmen kabul edildi. Aynı düzenleme Sayın Cumhurbaşkanı
tarafından veto edildi, bu kez de aynı kişiler Sayın Cumhurbaşkanına
şükranlarını sundular. Gerçekten de ne yaptığınızın farkında mısınız
bilmiyorum. Yasayı kabul eden de ardından yasa iptal oldu diye sevinenler de
aynı kişiler. Bu bütçe kanunu, tıpkı komisyon toplantılarında olduğu gibi,
iktidar partisinin oylarıyla noktasına ve virgülüne dokunulmadan kabul
edilecek, muhalefetin, tüm eleştirileri, uyarıları görmezden gelinecek, bütçe yasalaştığında
Sayın Cumhurbaşkanına şükranlarınızı sunacaksınız. 
Bilindiği
üzere, bütçe kanunu, Anayasa’mızın 89’uncu maddesiyle koruma altın alınmıştır.
Velev ki bu olsaydı ve bütçe Sayın Cumhurbaşkanı tarafından…
(Mikrofon
otomatik cihaz tarafından kapatıldı) 
AHMET
ÖNAL (Devamla) – Başkanım, bitiriyorum. 
BAŞKAN
– Buyurun, bir dakika daha süre veriyorum Sayın Önal.
AHMET
ÖNAL(Devamla) – Teşekkür ederim. 
Sayın
Cumhurbaşkanının bütçe kanununu veto etme yetkisi yok. Velev ki bu olsaydı ve
bu bütçe, Sayın Cumhurbaşkanı tarafından, termik santrallere filtre takılması
konusundaki yasa gibi veto edilseydi ne yapacaktınız, merak ediyorum. Yine
Sayın Cumhurbaşkanına şükranlarınızı sunup teşekkür mü edecektiniz, hakikaten
merak ediyorum. İşte bu durum, milletin Meclisinin ne hâle geldiğini ortaya
koyuyor, parlamenter sistemden uzaklaşmanın Türkiye’yi ne hâle getirdiğini
söylüyor.
Bu
duygu ve düşüncelerle sözlerimi bitirirken insan hak ve özgürlüklerinin
ayrımsız herkes için korunup hayata geçirildiği, şiddetin ve sömürünün
olmadığı, kadın cinayetlerinin son bulduğu, gençlerimizin geleceğe umutla
baktığı, hiçbir çocuğun yatağa aç girmediği, barış ve kardeşlik içerisinde
gelirin hakça paylaşıldığı bir toplumda yaşamak dileğiyle, hepinizi saygıyla
selamlıyorum. (CHP ve İYİ PARTİ sıralarından alkışlar) 
BAŞKAN
– Teşekkürler Sayın Önal.
Söz
sırası Manisa Milletvekili Ahmet Vehbi Bakırlıoğlu’nda. 
Buyurun
Sayın Bakırlıoğlu. (CHP sıralarından alkışlar) 
Süreniz
beş dakikadır. 
CHP
GRUBU ADINA AHMET VEHBİ BAKIRLIOĞLU (Manisa) – Değerli Başkan, değerli
milletvekilleri; Enerji ve Tabii Kaynaklar Bakanlığı 2018 yılı kesin hesap ve
2020 yılı bütçesi üzerine söz almış bulunuyorum. Genel Kurulu saygıyla
selamlarım. 
TKİ,
2003 yılından itibaren santral kurulma şartlı olarak redevans usulüyle ihaleler
yapmaktadır. Bu kapsamda, 2006’da imzalanan Bolu Göynük Santrali 2015’te,
sözleşmesi 2012’de imzalanan Soma Kolin Santrali de 2018 yılında elektrik
üretimine başlamıştır. Bu sözleşmelerde yani termik santral kurma şartlı
redevans sözleşmelerinde redevans birim fiyatlarının yıllara göre
güncellenmesinde Üretici Fiyat Endeksi’nin kullanılması hükmü bulunmaktadır.
Bolu Göynük’te de 2015 yılında fiyat Üretici Fiyat Endeksi’ne göre
güncellenmiş, kilovatsaati 3,15 kuruş olarak belirlenmiş ve TKİ 2015 yılında 12
milyon lira redevans geliri elde etmiş ancak takip eden 2016 yılında endeks
değiştirilerek Üretici Fiyat Endeksi yerine Piyasa Takas Fiyatı Endeksi’ne
geçilmiş ve 3,33 kuruş olması gereken redevans fiyatı 2,65 kuruşa
düşürülmüştür. 
Sayıştay
raporlarına göre 2016’da yapılan endeks değişikliği nedeniyle kurumun yani
TKİ’nin 14 milyon liralık bir gelir kaybı söz konusudur. Benzer uygulamaya 2017
ve 2018 yıllarında da devam edilmiş yani Üretici Fiyat Endeksi yerine Piyasa
Takas Fiyatı Endeksi kullanılmış ve bundan dolayı Sayıştaya göre TKİ, toplamda
48 milyon liralık bir gelir kaybına uğramıştır. TKİ’nin kasasında olması
gereken 48 milyon liralık bu meblağ yani sizin, bizim, devletin kasasında
olması gereken 48 milyon lira şirketin kasasında kalmıştır. Daha Türkçesi, TKİ
48 milyon lira zarar ettirilmiştir. 
Ben
bu konuyu Plan Bütçe Komisyonunda dile getirmiştim ve sizlere birtakım sorular
sormuştum. “Sözleşmede fiyat güncellemesinin Üretici Fiyat Endeksi’ne göre
yapılması hükmü varken Piyasa Takas Fiyatı Endeksi’ne geçişinizin nedeni nedir?
Redevans sözleşmelerinde sonradan bu konuda herhangi bir değişiklik yapılmış
mıdır; yapılmışsa şayet, gerekçesi nedir? Sayıştayın işaret ettiği 48 milyon
liralık bedel tahsil edildi mi?” diye sorularımı sıralamıştım. Cevap
vermişsiniz, daha doğrusu bir cevap metni göndermişsiniz ama içinde cevap yok. 
Cevabınız
çok kısa: “Tahakkuklar EPİAŞ tarafından belirlenen Piyasa Takas Fiyatı Endeksi
kullanılarak gerçekleştirilmektedir.” Bu kadar. Biz zaten bunu biliyoruz,
“Neden?” diye soruyoruz. Şimdi aynı soruları tekrarlıyorum, umarım kamuoyunu
aydınlatıcı cevaplar verirsiniz.
Sayın
Bakanım, bir de borcunu ödeyemediği için yenilenen abonelikler, yeniden
tahakkuk ettirilen güvence bedeli sorunu var. Özellikle tarım kesimi bu konuda
çok mağdur. Seçim bölgemden bir örnek vermek istiyorum. Olayın vahametinin
anlaşılması için çok güzel bir örnek.
Akhisar’da
Kızlaralanı Köyü Sulama Kooperatifi var. Bu kooperatifin 52 bin liralık borcu
var ve borcundan dolayı toprağın, mahsulün suya en ihtiyacı olduğu bir dönemde
kooperatifin elektrikleri kesiliyor. Köylü zorlukla parayı denkleştiriyor,
dağıtım şirketinin yolunu tutuyor ancak hayatlarının
en büyük şokuyla karşı karşıya kalıyorlar. Dağıtım şirketi 52 bin liralık
borcunu zorlukla denkleştiren çiftçimizden 172 bin lira güvence bedeli istiyor.
Bu ve buna benzer sayısız örneklerle devamlı karşılaşıyoruz ne yazık ki.
Değerli Bakanım, bunun adı yorgunu yokuşa sürmektir ve bu uygulamadan
vazgeçilmelidir. (CHP sıralarından alkışlar) 
Sayın
Bakanım, inşaat sektörünün sıkıntılarını biliyorsunuz. Müteahhit bu zor şartlar
altında binayı dikiyor, daireyi satıyor, ruhsatını alıyor; iş, enerji
müsaadesini almaya geldiği zaman “Dur bakalım.” deniliyor. Ne oldu? “Efendim,
yatırımımız olmadığı için size şimdilik müsaade veremiyoruz.” “Ya ne zaman
vereceksiniz?” “Enerjiyi on aya kadar ancak verebiliriz.” “Başka yolu yok mu
bunun?” “Var efendim; yatırımı sen yaparsın, biz sana sonra parasını öderiz.”
Bu ekonomik krizde gözü karartmışsın, diyelim ki küçük sanayi sitesinde yatırım
yapacaksın, makine almak için fuarları gezmişsin, sipariş vermişsin, bedel
ödemişsin; ancak enerji olmadığı için, daha doğrusu sanayi sitesinde enerji
alamadığın için, zamanında yatırım yapılmadığı için kara kara düşünüyorsun. Bu
ve buna benzer şikâyetler eminim sizlere de geliyordur. Bu zor şartlar altında
inşaat yapmak isteyen, yatırım yapmak isteyen, üretim yapmak, ziraat yapmak
isteyen yurttaşlarımızın bu sorunlarla karşılaşması, okyanusu geçen vatandaşın
derede boğulması gerçekten üzüntü vericidir. (CHP sıralarından alkışlar) 
(Mikrofon
otomatik cihaz tarafından kapatıldı) 
BAŞKAN
– Buyurun, sözlerinizi tamamlayın Sayın Bakırlıoğlu. 
AHMET
VEHBİ BAKIRLIOĞLU (Devamla) – Tamamlıyorum.
Son
olarak Sayın Bakanım, Soma’daki tazminat mağduru işçilerimizin taleplerinin bir
kısmını şubat ayına kadar çözeceksiniz. Yıllardır çözülmeyen bu sorunu çözmek
adına irade gösterdiniz ancak Soma kömürlerinin Atabacası, Işıklar Ocaklarında
çalışanlar ve Uyar Madencilikte çalışan mağdurlar konusunda belirsizlik hâlen
sürmekte. Bu konuda yapılacak yasal düzenleme çalışmalarının hızlandırılması ve
belirsizliğin ortadan kaldırılması işçilerimizin en büyük beklentisidir. 
Bu
duygu ve düşüncelerle, her şeye rağmen, tüm itirazlarımıza rağmen geçecek olan
bütçemizin hayırlı olmasını diliyorum. (CHP sıralarından alkışlar) 
BAŞKAN
– Teşekkürler Sayın Bakırlıoğlu. 
Şimdi
de söz sırası Mersin Milletvekili Alpay
Antmen’de.
Buyurun
Sayın Antmen. (CHP sıralarından alkışlar) 
Süreniz
beş dakikadır.
CHP
GRUBU ADINA ALPAY ANTMEN (Mersin) – Teşekkür ederim Sayın Başkan.
Değerli
milletvekilleri, Enerji Bakanlığı ve bağlı kurumların bütçelerini görüşüyoruz. 
Bütçe,
sekiz yüzyıl önce Magna Carta’dan bu yana gelen bir hak. Ancak, bu hak sadece
vergilerin toplanmasıyla ilgili değil; ayrıca, toplanan vergilerle ilgili
olarak halka da hesap vermeyi içeriyor. Yalnız, bugün, günümüze baktığımızda,
halktan para isteyen, toplayan ve harcayan yürütmenin başı Sayın Cumhurbaşkanı
burada yok; atadığı memur bakanları burada onu temsil ediyor. Halk adına
seçilmiş milletvekilleri yürütmenin başına hesap soramıyor, yürütmenin başı da
hesap vermiyor. Yasamanın, yargının, bakanlıkların, TRT’nin, tüm kurumların ve
bugün bütçesini konuştuğumuz Enerji Bakanlığının başında birileri var gibi gözüküyor
ama aslında hepsinin başında aynı kişi var. O kişi de sarayda oturuyor;
elektriğe, doğal gaza para vermiyor. O sıcacık sarayında otururken, doğal gaz
ve elektriğe son bir yılda 10 kez zam geldi. 
Değerli
milletvekilleri, enerji demişken, gelişmiş ülkeler nükleer santralleri ve
doğaya zarar veren enerji santrallerini tek tek kapatmaya başladı. Nükleer
deyince aklımıza hep Akkuyu geliyor ve bu, tüm Mersin’in insicamını bozuyor.
(CHP sıralarından alkışlar) Yenilenebilir enerji kaynaklarına geçen bu ülkeler,
hem insanlarının sağlıklarını koruyor hem de doğaya zarar vermeden enerji
üretiyorlar. Bizde ne oluyor? Akkuyu oluyor. Avrupa’nın vazgeçmeye başladığı
nükleer santraller Türkiye’de kurulmaya başlıyor. Filtresiz santraller
insanlarımızı zehirlemeye devam ediyor. 
Bakınız,
bu ülkede arabada sigara içmek yasak ama filtresiz santrallerin insanları toplu
şekilde zehirlemesi ise serbest. “Fabrikaların bacaları tütsün, yoksa işsizlik
bitmez.” dedik fakat siz onu “Termik santrallerin bacası tütsün, insanları
zehirlesin.” diye anladınız. Daha geçen gün, Genel Başkanları Sayın Recep
Tayyip Erdoğan olan AKP’li milletvekillerinin Meclisten geçirip
Cumhurbaşkanının imzasına sunduğu termik santral yasasını Sayın Cumhurbaşkanı
veto etti; iyi de etti, çok iyi etti ama iki buçuk yıl daha zehir saçacak
santrallere biz itiraz ederken bunun devamını savunan “evet” diyerek
yasalaştıran sayın AKP’li milletvekilleri, Sayın Erdoğan bu yasayı veto edince
bu defa da Sayın Erdoğan’ı tebrik ettiler; güzel dönüş, kutluyoruz.
Değerli
milletvekilleri, her şeyi boş verin, Mersin’i neden sevmiyorsunuz? Akdeniz’den
ne istiyorsunuz? Mersin’de şu anda, temeli temel atılırken çatlayan ve temeli 2
kere çatlayan bir saatli nükleer bomba inşa etmeye çalışıyorsunuz. Çernobil’de
patlayan santrali yapan firmanın denemediği reaktörleri Akkuyu’da
gerçekleştirmesine izin veriyorsunuz ve bu firmanın yönetiminde de hiç
yabancısı olmadığınız bir isim var, Cüneyd Zapsu. (CHP sıralarından alkışlar) 
Geçen
gün Sözcü gazetesinde Çiğdem Toker, Akkuyu’da nereden para aklanacağının ve
nereden hangi şirketlere nereden para verileceğinin, kaynağının ne olduğunun
bilinmediğini yazdı. Yani bu şirket üzerinden karanlık para operasyonları mı
çekilmek isteniyor? Yani nükleer yönetimin, kontrolün ve para aktarılan şirketlerin
denetimi bizde değil, santralin de denetimi dahi bizde değil. Peki ne bizde?
Herhangi bir patlamada yaşanacak facianın yani cehennemin ev sahipliği bizde.
(CHP sıralarından alkışlar) Mersin’e cehennemi mi yaşatmak istiyorsunuz? Mersin
Çernobil mi olsun istiyorsunuz? Değerli milletvekilleri, Mersin haritadan
silinsin mi istiyorsunuz? Sayın vekiller, sözün kısası, başta Mersin, ondan
sonra tüm Akdeniz havzası cehenneme dönmeden Akkuyu’da inşaatı derhâl durdurun.

Tüm
iktidar milletvekillerimize soruyorum: Akkuyu ne zaman veto edilecek? Çernobil
gibi patlayıp Mersin’i cehenneme çevirdiğinde mi, Mersin cehennem olduğunda mı
olaya el koyacaksınız?
Sayın
Enerji Bakanına da şunu sormak istiyorum: Akkuyu için Rusya Federasyonu’yla
yapılan anlaşmayı okudunuz mu? Mutlaka okumuşsunuzdur ama mesela on beş yıl
boyunca, ihtiyacımız olsa da olmasa da 12,35 sente elektrik satın alacağımızı
biliyor musunuz? Bu da önemli değil, nükleer atıkların ne olacağından haberiniz
var mı? Ya da daha da önemlisi, Akkuyu’nun bir Rus deniz askerî üssü
olacağından haberiniz var mı? Bunu da geçtim, oraya 3-5 kilometre mesafede bir
NATO askerî deniz üssü olduğundan haberiniz var mı? Bunları biliyorsunuz da
İncirlik’teki ABD askerî üssü yakınına da inşallah bir Rus askerî üssü yaptırmazsınız
diye düşünüyoruz.
(Mikrofon
otomatik cihaz tarafından kapatıldı)
BAŞKAN
– Sözlerinizi bağlayın Sayın Antmen.
Buyurun.
ALPAY
ANTMEN (Devamla) – Tamamlıyorum Sayın Başkan.
Ben,
Akdeniz’in güzel incisi Mersin’i rahat bırakın diyerek şu güzel mısralarla güzel
Mersin’ime seslenmek istiyorum: “Memleket isterim/Gök mavi, dal yeşil, tarla
sarı olsun/Kuşların, çiçeklerin diyarı olsun.”
Ama
Akkuyu’da nükleer olmasın. Mersin’e de kıymayın sayın milletvekilleri.
Teşekkür
ediyorum.
Saygılar
sunarım. (CHP sıralarından alkışlar) 
BAŞKAN
– Teşekkürler Sayın Antmen.
Sırada
Osmaniye Milletvekili Baha Ünlü var.
Buyurun
Sayın Ünlü. (CHP sıralarından alkışlar)
Süreniz
beş dakikadır.
CHP
GRUBU ADINA BAHA ÜNLÜ (Osmaniye) – Teşekkür ederim Sayın Başkan.
Değerli
milletvekilleri, ben de grubum adına Enerji Bakanlığının 2020 bütçesiyle ilgili
söz almış bulunuyorum. Yüce heyetinizi saygıyla selamlıyorum.
Bugün
Elektrik Piyasası Kanunu, Enerji Piyasası Düzenleme Kurumu ve bu kurumun
izlediği enerji politikaları hakkında konuşacağım. 
Bilindiği
üzere, Elektrik Piyasası Kanunu’nun temel amacı, elektriğin yeterli, kaliteli,
sürekli, düşük maliyetli ve çevreyle uyumlu bir şekilde tüketicilerin
kullanımına sunulmasıdır. Bu amaç, rekabet ortamında özel hukuk hükümlerine
göre faaliyet gösteren, mali açıdan güçlü, istikrarlı ve şeffaf bir elektrik
enerjisi piyasasının oluşturulması ve bu piyasada bağımsız bir düzenleme ve
denetimin yapılmasının sağlanması olarak başlar ve çapraz sübvansiyonların yani
bir faaliyetin bölgeye ya da abone grubuna ilişkin maliyetinin bir kısmının ya
da tamamının diğer faaliyetler, bölgeler ya da abone grupları tarafından
karşılanmasının sona erdirilmesi olarak devam eder. Elektrik Piyasası
Kanunu’nun ilk olarak 2001 yılında yayınlandığı günden bugüne kadar elektrik
piyasasında doğru yatırımların gerçekleştiği görülmektedir fakat yapılan
yatırımları gölgede bırakarak zamlar en ön plana çıkmıştır. Hâlbuki bu kanunun
ilk yayınlandığı dönemden itibaren elektrik sisteminde özellikle dağıtım ve
üretimin özelleştirilmesi, bunun sonucu rekabet ortamının gelişmesi, kayıp ve
kaçakların azaltılması, bölgesel tarifeye geçilmesi ve tüketicilere ucuz ve
kaliteli elektrik sunulması hedeflenmiştir fakat bugün geldiğimiz noktada bu
durumun ne kadar gerçekleştirilebildiği ortadadır. Zira, kayıp kaçakların
azaltılması ve ulusal tarifeden bölgesel tarifeye geçilmesi serbest piyasa
sisteminin hedefi ve sonuçları olmalıydı. Buna rağmen bu süreç hep
ertelenmektedir. Nitekim daha önceki dönemde yayınlanan kanunla, 2015 yılına
kadar ulusal tarife uygulamasının gerekleri esas alınır ve ulusal tarifede
çapraz sübvansiyon uygulanırdı. Daha sonra yine 2015 yılında çıkarılan bir
kanunla fiyat eşitleme mekanizmasının uygulanmasına ilişkin süre ve ulusal
tarife ve ulusal tarifede çapraz sübvansiyon uygulanmasına ilişkin süre
31/12/2020 tarihine kadar uzatılmıştır. Hâlbuki bölgeler arasında işletme ve
yatırım maliyetleri kayıp ve kaçaklar nedeniyle aynı değildir, buna rağmen tüm
tüketiciler kayıp kaçak bedelini ülke genelinde eşit ödemeye devam etmektedirler.
Fiyat eşitleme mekanizması yani ulusal tarife kapsamında bölgeler arasında para
aktarımıyla bu süreç devam ettirilse de çapraz sübvansiyonun tarifeyi kötü
yönde etkilediği herkes tarafından kabul edilen bir unsurdur. Bu nedenle bir an
önce maliyet esaslı tarifeye geçilmesi ve çapraz sübvansiyonun sonlandırılması,
gerek kayıp kaçağın düşürülmesi ve gerekse şirketlerin veriminin ölçülmesi
açısından önem arz etmektedir. Bu konuda nasıl hazırlık içinde ve düşüncede
olduğunuzun ve hedeflerinizin bugünden bilinmesinde fayda vardır. 
Doğal
gaz piyasasına baktığımızdaysa Akdeniz’de yapılan çalışma ve girişimlerle
faaliyete geçen TANAP projesi dolayısıyla Kurumunuzu takdir ve tebrik ediyoruz.
Ancak, yıllardır dilinizde dolaşan, ülkemizin, bölgenin doğal gaz hat merkezi
olması konusunda hedefleriniz ne durumdadır? Bu konuda son durumu merak ediyor,
bilgileri paylaşmanızı diliyoruz. Zira son günlerde, gündemde bu konu hiç yer
almamakta ve konuşulmamaktadır.
Değerli
arkadaşlar, ayrıca RES ve GES’lerin katkıları konusuna da değinmek istiyorum.
Bu konuda çok talep ve gerçekleşmeler oldu. Ülkemizin doğal kaynakları bu
bağlamda büyük ölçüde kullanılabilir hâle geldi. Ancak bazı doğal gaz
santrallerimizde üretime ara verildi, bu durumun açıklanmasını da beklemekteyim.
Yetkililere buradan sormak istiyorum: Üretim kapasite projeksiyonunuzda bir
sapma mı vardır yoksa talep artışı mı düşmüştür? 
(Mikrofon
otomatik cihaz tarafından kapatıldı)
BAŞKAN
– Buyurun, sözlerimizi tamamlayalım Sayın Ünlü. 
BAHA
ÜNLÜ (Devamla) - Diğer bir sorumsa lisanssız RES ve GES’lerde de öz tüketim ile
şebekeye veriş miktarları arasında herhangi bir değerlendirme yapılmakta mıdır?
Zira, lisanssız projelerin öz tüketim amaçlı olarak planlandığı, ancak zaman
içerisinde bu durumun bazı suistimallere maruz kaldığı da ortadadır. Bu
suistimaller sonucu orantısız bir şekilde şebekeye verilen enerjinin tüketiciye
yansıyan fiyatlara etkisi nasıl olmuştur? 
Yine,
diğer bir zam furyasından yola çıkarsak akaryakıt konusunu da unutmamak
gerekmektedir. Dünyanın en pahalı akaryakıtını kullanmaya ne kadar daha devam
edeceğiz? Bu konuda bütün suç vergilere atılmaktadır fakat vergileri de
düzenleyen sizlersiniz.
Bütçenin
hayırlı olmasını diliyor, teşekkür ediyorum.
Saygılarımla.
(CHP sıralarından alkışlar)
BAŞKAN
– Teşekkürler Sayın Ünlü.
Söz
sırası Bursa Milletvekili Erkan Aydın’da. 
Buyurun
Sayın Aydın. (CHP sıralarından alkışlar) 
Süreniz
beş dakikadır. 
CHP
GRUBU ADINA ERKAN AYDIN (Bursa) – Teşekkür ediyorum Sayın Başkan. 
Aile,
Çalışma ve Sosyal Hizmetler Bakanlığıyla ilgili 2020 bütçesi için söz almış
bulunmaktayım. Yüce heyetinizi ve bizleri izleyen yurttaşlarımızı saygıyla
selamlıyorum. 
Bu
Bakanlık geçen sene Ağustos ayına kadar aslında 2 ayrı Bakanlıktı; Çalışma ve
Sosyal Güvenlik Bakanlığı ile Aile ve Sosyal Politikalar Bakanlığıydı. Bir
Cumhurbaşkanlığı kararnamesiyle birleşti, tek bir Bakanlığa dönüştü. Bir anda,
bir kararnameyle hepsi tek bir torbada toplandı. 
Şimdi
Çalışma Bakanlığı ve çalışma hayatıyla ilgili olan kısma bakalım. Çalışma
hayatında işsizlik oranı yüzde 15’lere yaklaşmış, genç işsiz oranı yüzde
27’leri bulmuş. Bunun akabinde, evine iş, aş götüremeyen binlerce insan
intiharın eşiğine gelmiş. Aile ve Sosyal Hizmetler Bakanlığına döndüğümüzde de
boşanmalar hızla artmış. Yani 2 Bakanlık birleşmiş, işsizlik, aş, iş
götüremeyenler hızla artmış, bunun doğal sonucu olarak da 2018’de 142 bin olan
boşanma sayısı 2019’da 160 binlere kadar çıkmış. 
Aslında
iyi bir şey yapmamışsınız. 2 Bakanlık birleşerek toplumun sosyal damarlarıyla
oynamış -hem sosyal intiharlar artmış hem işsizlik artmış- bunun sonucunda da
bir sürü toplu intiharlar memlekette meydana gelmeye başlamış. 
Ama
durum böyleyken Sayın Aile, Çalışma ve Sosyal Hizmetler Bakanı ne dedi? “Asgari
ücrette Avrupa’dan iyiyiz.” dedi. Aslında Sayın Bakanın bunları söylerken neye
dayanarak söylediğini bilmiyorum, sadece Sırbistan, Bulgaristan ve
Arnavutluk’tan iyiyiz, geriye kalan hepsinde kötüyüz ama Sayın Bakan, şu
elimizde tuttuğumuz 2018 yılına ait Sayıştay raporları sizin Avrupa’yla değil
de aslında biraz Bakanlığınızla ilgilenirseniz çok daha iyi bir iş yapmış
olacağınızın çok önemli delili. Aslında bir suç duyurusu. 
Bakın,
95 sayfa, içinde 20 adet bulgu var, her bulgunun içerisinde ise birçok maddede
yapılan usulsüzlükler, tüyü bitmemiş yetimin, daha doğmamış çocuğun hakkının
nasıl çarçur edildiğinin tek tek belgeleriyle ihbarları var. 
Şimdi,
bir tanesine gelelim, Sağlık Bakanlığı tarafından engelli sağlık kurulu raporu
verilmeden -altını çiziyorum- yani vatandaş engelli değil, Sağlık Bakanlığından
bir raporu yok ama siz ne yapmışsınız biliyor musunuz Sayın Bakan, 2018 yılında
aylık ortalama 62.807 kişiye 500 ile 700 lira arasında değişen maaş
ödemişsiniz. Bu maaş, bazı aylar 65 bin, bazı aylar 60 bin ama ortalama 62.807
kişiye verilmiştir. 
Diğer
bir konu, ağır engelli olmayan yani engelli raporu yüzde 40’ın altında olan,
dolayısıyla evde maaş bağlanma yetisine sahip olmayan toplam 35.554 kişiye de
2018’de para ödemişsiniz. Peki, yine burada yazıyor -bu, aylık yaklaşık 100 bin
lira- toplam ne kadar ödemişsiniz biliyor musunuz Sayın Bakan, 675 milyon lira
para ödemişsiniz. Sayıştay raporlarına girince de -bu 675 milyon iki yıllık,
daha 2002’ye kadar gitsek milyarları buluyor- ne demişsiniz, kurum görüşleri
yazıyor burada, kurumdan görüş alınmış, borçlar hukukuna göre bu parayı
silmişsiniz. Arkadaşlar, kanuna göre terkin edebileceğiniz miktar 20 liradır.
Siz ne kadar silmişsiniz? 675 milyon lirayı kaymakamlık, valilik ve il
müdürlerinin onayıyla bir kalemde silmişsiniz. Hepsi ne olmuş, buharlaşmış. Bunlar,
sizin cebinizden verdiğiniz paralar değil; 82 milyonun vergileriyle, tüyü
bitmemiş yetimin hakkıyla, doğmamış çocuğun hakkıyla toplanan paralar. Önce
dağıtmışsınız hiçbir şekilde hakkı olmayan kişilere, aylık ortalama 100 bin
kişiye, daha sonra da bir kararnameyle de “Püf.” demişsiniz, hepsini
silmişsiniz. Burada suç işleniyor, hem de çok büyük bir suç işleniyor. Şimdi,
buradaki tabloda yazmış, bu kanuna göre sizlerin en fazla silebileceği kişi
başı 20 TL. Arkadaşlar, bunlar kimlerdi? 62 bin kişi bir tarafta, 35 bin kişi
bir tarafta. İnsanın aklına şu soru geliyor: Sizin il ve ilçe başkanlıklarından
yazılar gönderilerek “Bunun ihtiyacı var, bu gariban, bu varoşta...”
(Mikrofon
otomatik cihaz tarafından kapatıldı)
BAŞKAN
– Sayın Aydın, bağlayalım sözlerimizi lütfen. 
ERKAN
AYDIN (Devamla) – Ödeme yapılanlar, bu kriterleri taşımayan ama siyasi parti
il, ilçe başkanlıklarınızdan cebinde “Hamilikart yakınımdır.” diye bir
kartvizitle gelen kişiler miydi Sayın Bakan, buradan soruyoruz. 675 milyonu bir
kalemde silmişsiniz. Yani siz Avrupa’daki asgari ücretle uğraşacağınıza biraz
kendi Bakanlığınıza bakın. Bakanlığın işi kokuşmuş yani aslında tuz kokmuş. 
Hazır
“Tuz kokmuş.” demişken de şöyle bir dörtlükle de bu konuşmayı bitirelim: 
“Nereden
başlamalı ahvali anlatmaya, 
Bunca
menfiliklere biraz müspet katmaya,
‘Kâr
var.’ diye çıkmayın çuvalla tuz satmaya,
Eskiden
ortalıkta böyle kokular yoktu.
Tuzlamaya
kalkmayın, zira artık tuz koktu.
Söylemeyen
kaldı mı? Öyle yaygın ki yalan,
Evde,
yurtta, dünyada, olağanlaştı talan.
İnsanda,
tabiatta, nerede bakir kalan?
Eskiden
dünyada böyle kokular yoktu.
Boşuna
tuzlamayın çünkü artık tuz koktu.”
(Mikrofon
otomatik cihaz tarafından kapatıldı)
BAŞKAN
– Evet, tamamlayın şiiri. 
Buyurun.

ERKAN
AYDIN (Devamla) – “Ben vazgeçtim yazmaktan kötü kokan şeyleri,
Yazsam
kızdıracağım hanımları, beyleri,
Farkındadırlar
zahir, ondandır heyheyleri,
Pis
kokan virüsleri atmosfere kim soktu?
Tuzlamak
fayda vermez, bilin artık tuz koktu.” diyorum. 
Saygılar
sunuyorum. (CHP sıralarından alkışlar)
BAŞKAN
– Teşekkürler Sayın Aydın. 
Şimdi
de Kırşehir Milletvekili Metin İlhan konuşacaktır. 
Buyurun
Sayın İlhan. (CHP sıralarından alkışlar)
Süreniz
beş dakikadır. 
CHP
GRUBU ADINA METİN İLHAN (Kırşehir) – Sayın Başkan, değerli milletvekilleri;
2020 Yılı Merkezi Yönetim Bütçe Kanun Teklifi ile 2018 Yılı Merkezi Yönetim
Kesin Hesap Kanunu Teklifi, Aile, Çalışma ve Sosyal Hizmetler Bakanlığı bütçesi
üzerine grubum adına söz almış bulunmaktayım, hepinizi saygıyla selamlıyorum. 
Bütçe
oluşturulurken temel kıstas, bütçe hedefinin insan odaklı olmasıdır. Çünkü
toplumun yapı taşı birey, ailesi, çalışma ve sosyal hayatıdır. Bu perspektif
çerçevesinde oluşturulmayan bütçe geri dönüşü olmayan, geçici, günü kurtaran ve
birilerine hizmet eden bir bütçe olur. Öncelikli hedefimiz, planımız ve
vizyonumuz, insanın refah düzeyini artırmak, bireyi günümüz dünyasında yerini
alabilecek hâle getirmek ve kişinin sosyal, psikolojik açıdan kendisiyle ve
toplumla uyumlu olmasını sağlamak olmalıdır. 
Değerli
milletvekilleri, bütçe görüşmeleri esnasında Sayın Bakan, bürokratlarınca
ustaca hazırlanmış ve teknik detayla doldurulmuş, görünüşte ilgi uyandıran
ancak içeriği maalesef hiç kimseyi tatmin etmeyen uzunca bir konuşma yaptı.
Öncelikle 2 büyük Bakanlığın birleşmesiyle oluşmuş yeni Bakanlığın yaşadığı
kurumsal problemler, yapısal eksiklikler, uyum ve uygulamada yaşanan süreçlerle
ilgili hiçbir şeyden söz edilmedi. En basitinden, garip bir şekilde hâlâ mülga
olarak çalışmalarına devam eden ve önemli görevleri olan Devlet Personel Başkanlığının
akıbetinin ne olacağıyla ilgili tatmin edici bir cevap verilmedi.
Memurlarımızın
yıllardır beklediği 657 sayılı Devlet Memurları Kanunu’nun 43’üncü maddesine
eklenen doğum sonrası yarı zamanlı çalışma hakkının kullanımına ilişkin usul ve
esaslar hâlâ bir muamma. Zira aradan geçen dört yıla rağmen kurumların
yönetmelik taslağıyla ilgili nihai görüşü bir türlü sonlanmamıştır. Çünkü dört
yıldır bu yasadan faydalanacak memurların kapsamı daraltılmaya çalışılmaktadır.
Bu konuda kamu personelinin mağduriyeti bir an önce giderilmelidir. 
Bir
diğer konu ise Sayın Bakanın da rakamlarla uzun uzadıya ifade ettiği ancak çok
ama çok yetersiz olan engelli ve kadın politikalarıdır. 2020 ve sonrasına
baktığınızda binde 2’lik bir yatırım oranından bahsediliyor. Bu veri bile başlı
başına Bakanlığın çok kötü yönetildiğini gösteriyor. Engelli ve Yaşlı
Hizmetleri Genel Müdürlüğü için öngörülen yatırım bütçesiyle bir daire bile zor
alınabilmektedir. Engelli ve muhtaç olanlara gereken maddi desteğin sağlanması,
sosyal devlet olmanın gereği ve zorunluluğudur. Kötü ekonomi yönetimi sonucu
alt gelir grubunda oluşan devasa genişlemeye çok az sayıda “Dostlar alışverişte
görsün.” düzeyindeki yapılan yardımları öve öve anlatarak bu konudaki
eksiklikleri yeterliymiş gibi göstermek doğru değildir ve devlet ciddiyetiyle
de bağdaşmamaktadır.
Ülke
nüfusumuzun yüzde 10’u engellilerden oluşmakta ve aileleriyle birlikte bu rakam
25 milyona yaklaşmaktadır. Meclis bünyesinde kurulan Down, otizm ve diğer
yaygın gelişimsel bozukluklarla ilgili gerek Mecliste gerekse de alanda
yaptığımız incelemelerde bu konuda çok ama çok eksik olduğumuzu gördük. Engelli
vatandaşlarımızın ailelerinin devletin ilgisine ve desteğine olan ihtiyaçları
çok fazla. Türkiye, engellilerin eğitimi konusunda da gelişmiş ülkelerle
kıyaslandığında olması gereken düzeyin çok gerisindedir. Engellilerin eğitim
alma ve meslek edinme taleplerini gerçekleştirme olanakları son derece
sınırlıdır. Özel eğitime bütçeden yeterli kaynak sağlanmamaktadır. Aileler
engelli velilerine de istihdamda pozitif ayrımcılık yapılmasının zaruri
olduğunu ısrarla belirtmektedirler.
Ülkemizde
yaşanan, kadına şiddet başta olmak üzere kadınlarımızın maruz kaldığı tüm
negatif ayrımcılıkların en temel sebepleri eğitimde ve kadın istihdamında çok
geri olmamızdır. Kadını iş ve sosyal hayatta eşit konumlandırmadığımız sürece
bu sorunu aşmak imkânsızdır. Ayrıca, İstanbul Sözleşmesi’nin gerekleri için
atılan adımların ciddiyetsizliği de kadın haklarının sağlanması noktasında
yetersiz kalmaktadır.
Çocuklarla
ilgili politikalar da günü kurtarmaya yöneliktir maalesef. 2 milyona yaklaşan
çocuk işçi sayısı, çocuk istismarının önüne bir türlü geçilememesi ve engelli
çocukların sorunlarının çözümündeki adımların azlığı da bu konuda ivedilikle
yeni adımlar atılmasını zorunlu kılmaktadır.
Çalışma
hayatında da durum farklı değil ne yazık ki. Zaten yetersiz olan sendikal
haklar ve bu hakların ihlallerinde yaşanan artış, iş cinayetleri, emeği
sömürülen güvencesiz ve kayıt dışı çalıştırılan işçiler, asgari ücretin açlık sınırının
altında olması, kamudaki ücret adaletsizliği, cumhuriyet tarihinde rekor
seviyeye ulaşmış işsizlik rakamları, yine, millî gelire oranla rekor kıran dış
borcun varlığı, ayrıca yasanın geriye dönük işletilmesiyle hakları gasbedilen
EYT’liler gibi sorunlarımız da çözüm beklemektedir. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın İlhan. 
METİN
İLHAN (Devamla) – Değerli milletvekilleri, aile, çalışma ve sosyal politikadan
söz edilirken 2020 yılı için 38 milyar 193 milyondan fazla görev zararı öngören
bir Bakanlık vardır ve bir türlü kurumsal bir yapıya bürünememiş, sürekli açık
veren bütçenin neredeyse yarısına sahip SGK’yi da incelemek gerekmektedir. 
Sayıştay
raporuna göre iç kontrol sistemi yetersiz olan Bakanlık devasa bir bütçeyi yetersiz
bir denetimle nasıl yönetecek? Bu, kabul edilebilir bir durum değildir.
Sayıştay raporlarında şeffaflıkla ilgili daha bir sürü tespit bulunmaktadır.
Bunlara ilişkin neler yapılmıştır, ne gibi önlem ve çalışmalar planlanmaktadır?
Sorunlara gereken yasal işlemler yapılmış mıdır? Sayın Bakan bunları takip
etmekte midir? 
Aynı
durum, SGK için de geçerlidir. Yine, Sayıştay raporlarında çok sayıda tespit
yer almaktadır. Yine, en temel eleştiri iç kontrol mekanizmasının
yetersizliğinden söz edilerek yapılmıştır. 
Bütçemizin
en önemli kısmını içeren Sosyal Güvenlik Kurumunun hâlen kurumsal altyapısının
yetersizliği, sürdürülebilir bir mali yapıya bir türlü bürünememesi ve
kontrolünün işlevsiz oluşu, ülkemizi içinden çıkılamaz sorunlarla karşı karşıya
bırakmaktadır. 
(Mikrofon
otomatik cihaz tarafından kapatıldı) 
BAŞKAN
– Lütfen, selamlama yapın ve tamamlayın Sayın İlhan. 
METİN
İLHAN (Devamla) – Sözlerime, bütçenin, verimli kullanılması için açık, adil,
hesap verilebilir, öngörülebilir, geleceğe dair toplumumuza umut verebilir
olması ve sosyal bir buhrana dönüşmüş işsizliğin azaltılması noktasında
gerçekçi üretim ve yatırıma dönük olması dileklerimle son veriyor, hepinize
teşekkür ediyorum. (CHP sıralarından alkışlar) 
BAŞKAN
– Teşekkürler Sayın İlhan. 
Şimdi
de Kütahya Milletvekili Ali Fazıl Kasap konuşacaktır. 
Buyurun
Sayın Kasap. (CHP sıralarından alkışlar) 
Süreniz
beş dakikadır. 
CHP
GRUBU ADINA ALİ FAZIL KASAP (Kütahya) – Sayın Başkan, değerli milletvekilleri;
yüce Meclisi saygıyla selamlıyorum. 
Aile,
Çalışma ve Sosyal Hizmetler Bakanlığı -bir torba bakanlık- üzerinde
konuşacağız. Bu Bakanlık bu bütçeyi hak etmiyor. Diyeceksiniz ki: “Neden?”
Kadın cinayetleri, iş cinayetleri almış başını gidiyor. Bakanlığa bağlı bir
genel müdürlük var -kadının adı yok- Kadının Statüsü Genel Müdürlüğü.
Aile
Bakanlığı bütçesi ama hangi ailenin bütçesi? Bir tek aileye hizmet ediyorsunuz.
Boşanma oranları her geçen gün artıyor. Uyuşturucu kullanımı ilkokul çağına
kadar düşmüş. Asgari ücret açlık sınırının altında. Engellilere en büyük engeli
çıkaran sizlersiniz. Yüzde 40’ın altında engelli olanları hiçbir işveren şu
anda işe almıyor. Emekliler geçinemiyor. 1.000 liranın altında maaş alan,
emekli maaşı alan dul ve yetim 847.643 kişi var, maaşları 1.000 liranın
altında. Özellikle bu tabloyu -küçük bir tablo ama- Genel Başkanımız
göstermişti geçen hafta. Ondan sonra, yurt dışı emeklilerinden 1.000 liranın
altında maaş alan binlerce kişinin maaşlarını birden, apar topar, 29/11/2019
tarihli bir genelgeyle 2 katına çıkardınız; yeni uyanıyorsunuz.
Bakın,
6 milyon 850 bin kişi 2.000 liranın altında emekli maaşı alıyor, açlık
sınırının altında. Maalesef, hepsi, 11 milyon kişi, yoksulluk sınırının altında
maaş alıyor, yoksulluk sınırının altında ve Aile Bakanlığı orada duruyor.
Bu
ülkenin bütçesi… Bakın, Ceza ve Tevkifevleri için ayırdığınız bütçe 5,5 milyar
TL, Cumhurbaşkanlığı bütçesi 3,8 milyar TL. Bugün için emekli olacak 300 bin
EYT’linin bir yıllık maaşı 3,6 milyar TL yapıyor. Bırakın, emekli olsunlar
Sayın Bakan.
Her
türlü öneriye rağmen, noktasına virgülüne dokunmadan geçirdiğiniz kanunu geri
alıyorsunuz. Burada değişik gruplardan birtakım olumlu öneriler, olumlu
fikirler geliyor ama siz, neden bu sözleri dinlemeyip en güzeline -emredildiği
hâlde- uymamaya devam ediyorsunuz?
Peki,
sarayın 2020 bütçesinde ne var? Kamu-özel iş birliğiyle yapılanlar var,
yap-işlet-devretler var; dünya iktisat tarihine girmiş olan Zafer Havalimanı
var, zarar etmede rekor kırdı. Önümüzdeki yıl kamu-özel projelerine 18,9 milyar
lira ödeme yapacaksınız. Yandaşlara teşvikler, istisnalar yağma şeklinde
gidiyor; bu bütçe, gelecek yıl 139 milyar lira açık verileceğini söylüyor ama
bu açığın bunun çok daha üzerinde olacağı da aşikâr. Pazara, elektriğe, gıdaya,
hemen hemen tüm sektörlere -yüzde 39, yüzde 30, yüzde 35’lik- bir zam yağmuru
geldi; yılbaşından sonra bunu daha da artıracaksınız. Gelir dağılımı
eşitsizliğinin arttığı, işsizliğin cumhuriyet tarihinin en yüksek seviyesine
geldiği, kişi başına millî gelirin düştüğü bir dönemde, açlık sınırının 2.000
lira, yoksulluk sınırının 6.850 liraya yükseldiği bir dönemde siz hâlâ 1.000
liranın altında insanları çalıştırmaya devam ediyorsunuz, 1.000 liranın altında
emekli maaşı vermeye devam ediyorsunuz. Şu anda Türkiye’de yaklaşık 3 milyon
GSS’li insanımız var, 1 milyonun üzerinde yeşil kartlı insanımız var ve
Türkiye’de -söylemeyecektim, isminden bahsetmeyeceğim “nepotizm” diye
söyleyelim, “damat” demeyelim bundan sonra- bütçe buraya gidiyor; emekliye
gitmiyor, EYT’liye gitmiyor, bütçe buraya gidiyor, 3,6 milyar lira. “Sakin
olun. Ben bir hükümdar değilim, ben Kureyş kabilesinden kuru ekmek yiyen bir
kadının oğluyum.” diyen Peygamber’imizin takipçisi olanların, onu önder, rehber
kabul edenlerin yaşam tarzı ile düşündüklerimiz ve yaptıklarımız kesinlikle
bağdaşmıyor. 300 bin EYT’li, milyonlarca insan, işçi, emekli, köylü, yoksul,
kadın, çocuk, genç…. Toplumsal olarak ağır vergi, zamlar ve sömürü altında
yaşıyoruz. 
Cezaevlerine
ayrılan bütçe 5,5 milyar lira, düşürmeyi düşünüyor musunuz yoksa yeni cezaevleri
açacak mısınız?
Sözlerimi
son olarak şöyle bağlamak istiyorum: “Bir kişiye tam dokuz, dokuz kişiye bir
pul/Bu taksimi kurt yapmaz kuzulara şah olsa.” Bu mısraları iyi
hatırlıyorsunuz. 
Bir
de şunu söyleyeyim: Halkın bahçesinden padişah bir elma yer ise adamları ağacı
kökünden keserler. (CHP sıralarından alkışlar) 
BAŞKAN
– Teşekkürler. 
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel.
IV.- AÇIKLAMALAR (Devam)
36.- Manisa Milletvekili Özgür Özel’in, Bakanların bütçe görüşmelerinde
Genel Kurul salonunda bulunmamasını kabul etmediklerine ve Bakanlar Genel Kurul
salonundaki yerlerini alana kadar Oturum Başkanı TBMM Başkan Vekili Mithat
Sancar’dan birleşime ara vermesini talep ettiklerine ilişkin açıklaması
ÖZGÜR
ÖZEL (Manisa) – Sayın Başkan, biraz önce, her iki Bakana yönelik
konuşmacılarımızın olduğunu ve aynı konuda iki Bakanlığı birden ilgilendiren
çok durum olduğunu söyledim, siz de katıldınız, Sayın Bakan da makul bir sürede
geldi ve devam ediyoruz. Ama bir öncesinde HDP Grubu konuşurken de sanki 2’nci
otuz beş dakikaya geçildiğinde, herhâlde sadece Aile Bakanlığıyla ilgili
konular var diye düşünerek Sayın Bakan çıkmıştı, şimdi de bakıyorsunuz Bakan
yok, Bakan Yardımcısı da yok. Allah göstermesin, Bakanlıkta yangın mı var yani
bu kadar önemli, ikisi birden gidiyor ki biz Bakanın takip etmemesini,
biliyorsunuz, İç Tüzük’ü yaparken Bakanlarla ilgili hükmü, Anayasa’nın
zorlayıcı hükümlerine rağmen, hep beraber bir gayretle koyduk, bu Parlamentoya
bütçe konusunda saygı gereği. Bu yaklaşımı kabul edilemez buluyoruz. Örneğin
birazdan Ünal Demirtaş çıkacak, Zonguldak Milletvekilimiz, Bakanın son derece
ilgili olduğu konularda konuşacak; Sayın Bakan burada yok. Bunu kabul
etmiyoruz. Eğer yerlerini almıyorlarsa biz hatibimizi kürsüye çıkarmayacağız ve
sizden ara vermenizi talep edeceğiz. 
BEKİR
KUVVET ERİM (Aydın) – Lavaboya da mı gitmesin! 
ÖZGÜR
ÖZEL (Manisa) – Bu, üslup mu? İzin istersiniz, Sayın Başkan takdir eder. Ne
demek? Sen kimsin bir de, yok oraya mı gitmeyecek, buraya mı? Sen haddini aşma!
Ben Başkanla konuşuyorum! Sen kim oluyorsun “Bakan lavaboya da mı gitmeyecek?”
İkisi birden koştu, çıktı gitti dışarı. Haddini aşma! (CHP sıralarından
alkışlar)
Sayın
Başkan…
BAŞKAN
– Dinliyorum.
ÖZGÜR
ÖZEL (Manisa) – Sayın Başkan, biz devam etmiyoruz bu şartlar altında. Ben
hatiplerimi kürsüye çıkarmam bu vakitten sonra; bu, doğru değil. Bakanlık saygı
gösterecek, yardımcısıyla birlikte dışarı çıkmasını gerektirecek bir mesele
varsa, onu size söyler, ara ister, çıkarlar. 
Teşekkür
ediyorum.
V.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Mithat Sancar’ın, prensip olarak
bütçe görüşmelerinde Bakanların Genel Kurul salonunda bulunması gerektiğine ve
Manisa Milletvekili Özgür Özel’in Bakanlar yerlerini alıncaya kadar birleşime
ara verilmesi talebini yerinde bulduğuna ilişkin konuşması
BAŞKAN
– Değerli milletvekilleri, ben, ilke olarak bütçe görüşülürken bürokratların
burada olmasının yeterli görülemeyeceği fikrine katılırım; Bakan Yardımcıları
da değil, bizatihi Bakanların burada bulunması gerektiği konusu, İç Tüzük
tartışmaları sırasında defalarca dile getirilmiş, ben de şahsen bu görüşü
savunmuştum. 
Dolayısıyla,
önemli bir mazereti olduğunda elbette gider ancak bütçe görüşmeleri devam
ederken, Bakanların burada bulunması prensip olarak gereklidir. O nedenle ben
Sayın Grup Başkan Vekilinin değerlendirmesini ve talebini yerinde buluyorum.
Sayın Bakanın mazereti varsa o giderilene kadar beklenebileceğini düşünüyorum. 
Birleşime
on dakika veriyorum.
Kapanma Saati: 16.03
DÖRDÜNCÜ OTURUM
Açılma Saati: 16.15
BAŞKAN: Başkan Vekili Mithat SANCAR
KÂTİP ÜYELER: İshak GAZEL (Kütahya), Mustafa AÇIKGÖZ
(Nevşehir)
-----0-----
BAŞKAN
– Sayın milletvekilleri, Türkiye Büyük Millet Meclisinin 31'inci Birleşiminin
Dördüncü Oturumunu açıyorum. 
2020
Yılı Merkezi Yönetim Bütçe Kanun Teklifi ile 2018 Yılı Merkezi Yönetim Kesin
Hesap Kanunu Teklifi’nin görüşmelerine kaldığımız yerden devam edeceğiz. 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S. Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S. Sayısı: 130) (Devam)
A) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2020 Yılı Merkezî Yönetim Bütçesi
2) Enerji ve Tabii Kaynaklar Bakanlığı 2018 Yılı Merkezî Yönetim Kesin
Hesabı
B) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2020 Yılı Merkezî Yönetim Bütçesi
2) Enerji Piyasası Düzenleme Kurumu 2018 Yılı Merkezî Yönetim Kesin
Hesabı
C) NÜKLEER DÜZENLEME KURUMU (Devam)
1) Nükleer Düzenleme Kurumu 2020 Yılı Merkezî Yönetim Bütçesi
Ç) ULUSAL BOR ARAŞTIRMA ENSTİTÜSÜ (Devam) 
1) Ulusal Bor Araştırma Enstitüsü 2020 Yılı Merkezî Yönetim Bütçesi
2) Ulusal Bor Araştırma Enstitüsü 2018 Yılı Merkezî Yönetim Kesin Hesabı
D) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2020 Yılı Merkezî Yönetim Bütçesi
2) Türkiye Atom Enerjisi Kurumu 2018 Yılı Merkezî Yönetim Kesin Hesabı
E) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2020 Yılı Merkezî Yönetim
Bütçesi
2) Maden Tetkik ve Arama Genel Müdürlüğü 2018 Yılı Merkezî Yönetim Kesin
Hesabı
F) NADİR TOPRAK ELEMENTLERİ ARAŞTIRMA ENSTİTÜSÜ (Devam) 
1) Nadir Toprak Elementleri Araştırma Enstitüsü 2020 Yılı Merkezî
Yönetim Bütçesi
G) MADEN VE PETROL İŞLERİ GENEL MÜDÜRLÜĞÜ (Devam)
1) Maden ve Petrol İşleri Genel Müdürlüğü 2020 Yılı Merkezî Yönetim
Bütçesi
Ğ) AİLE, ÇALIŞMA VE SOSYAL HİZMETLER BAKANLIĞI (Devam) 
1) Aile, Çalışma ve Sosyal Hizmetler Bakanlığı 2020 Yılı Merkezî Yönetim
Bütçesi
2) Aile, Çalışma ve Sosyal Hizmetler Bakanlığı 2018 Yılı Merkezî Yönetim
Kesin Hesabı
H) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2018 Yılı Merkezî Yönetim Kesin
Hesabı
I) DEVLET PERSONEL BAŞKANLIĞI (Devam) 
1) Devlet Personel Başkanlığı 2018 Yılı Merkezî Yönetim Kesin Hesabı
İ) MESLEKİ YETERLİLİK KURUMU (Devam)
1) Mesleki Yeterlilik Kurumu 2020 Yılı Merkezî Yönetim Bütçesi
2) Mesleki Yeterlilik Kurumu 2018 Yılı Merkezî Yönetim Kesin Hesabı
BAŞKAN
– Komisyon yerinde.
CHP
Grubu adına konuşmalar yapılıyordu en son. 
Sırada,
Tekirdağ Milletvekili Candan Yüceer var. 
Buyurun
Sayın Yüceer. (CHP sıralarından alkışlar) 
Süreniz
beş dakikadır. 
CHP
GRUBU ADINA CANDAN YÜCEER (Tekirdağ) – Sayın Başkan, değerli milletvekilleri;
Aile, Çalışma ve Sosyal Hizmetler Bakanlığı bütçesi üzerine Cumhuriyet Halk
Partisi Halk Partisi adına söz almış bulunuyorum. Genel Kurulu saygıyla
selamlıyorum. 
Geçen
sene, Bakanlığın ilk bütçesiydi. Sayın Bakana hayırlı olsun dileklerimizi
ilettikten sonra “Umuyoruz, önümüzdeki yıl kadınların, çocukların,
engellilerin, gazilerimizin, yaşlılarımızın sorunlarının çözüldüğü bir yıl
olur.” demiştik ancak gördük ki sorunlar olduğu yerde duruyor, hemen hiçbir
kesimin derdine derman olunamamış. Kadınlarımız hâlâ kör bir şiddetin kurbanı
olmaya devam ediyorlar; koruma kararlarına rağmen, koruma kararını beklerken
sokaklarda öldürülüyorlar. 
Ben,
size 2 Ayşe’den bahsetmek istiyorum. İlki, Ayşe Paşalı. 3 çocuk annesiydi,
tecavüzüne uğradığı ve şiddetini gördüğü eski eşi tarafından bıçakla öldürüldü.
Paşalı’nın, katili birçok kez şikâyet ettiği ancak hiçbir tedbirin alınmadığı
ortaya çıkmıştı; sene 2010’du. 
İkincisi,
Ayşe Tuba Arslan. 2 çocuk annesiydi, hakkında 23 kez suç duyurusunda bulunduğu
eski eşi tarafından sokak ortasında saldırıya uğradı. Cebinden “Ölünce mi bana
yardım edeceksiniz?” yazılı dilekçe çıktı. Ayşe, korunmadığı gibi,
saldırganıyla, birçok kez şiddetini gördüğü, ölüm tehdidi aldığı saldırganıyla
uzlaşmaya zorlanmıştı. 44 yaşındaki Ayşe, kırk dört gün süren yaşam
mücadelesini kaybedip hayata veda etti; sene 2019’du. 
Aradan
geçen yaklaşık olarak bu on yılda 6284 sayılı Kanun çıkarıldı, kadınlara
yönelik şiddeti engellemek için İstanbul Sözleşmesi imzalandı, gene kadına
yönelik şiddetle ilgili eylem planları hazırlandı, komisyonlar kuruldu,
raporlar yazıldı. Ama maalesef, Ayşelerin hikâyeleri, öyküleri değişmedi, tüm
bunlara rağmen Ayşeler korunmadı. Kanun ve Sözleşme eksiksiz ve etkin bir
şekilde uygulansaydı bugün Güledalar, Ayşeler, Emine Bulutlar yaşıyor olacaktı.
Ama maalesef, uygulayan ve kadını koruyan yok. 
Aslında,
değerli arkadaşlar, devletler kanunlarıyla, uygulamalarıyla konuşurlar. Ne
yazık ki bütün yurttaşlarının hayatını, yaşam hakkını korumakla yükümlü devlet,
o günden bugüne uygulamalarıyla susmuştur; karakollarıyla, mahkemeleriyle,
kadına yönelik şiddet konusunda susmuştur devlet. Hâlâ 6284’ün ve İstanbul
Sözleşmesi’nin uygulanmasında ayak diretiyor. Hatta bu yıl, bu Sözleşme’nin ve
koruma kararlarının uygulanmasının aile bütünlüğüne zarar verdiğini iddia eden
birileri çıktı ortaya; iktidara yakın medya, bu koruma kararlarının özellikle
aileyi yıktığı propagandasını yapmaya başladı. Şiddet mağduru kadınlara değil,
şiddeti uygulayan erkeklere ahlanıyorlar, vahlanıyorlar. Ombudsmanından Türkiye
İnsan Hakları ve Eşitlik Kurumu Başkanına kadar, sarayın bürokratları da bu
koraya katıldı ve diyorlar ki: “Kadını değil, aileyi koruyalım. Bunlar bizim
örfümüze, âdetimize, geleneğimize aykırı uygulamalar.” 
Şimdi,
bu söylemlere öncelikle Sayın Bakan neden sessiz kalıyor, anlamıyorum gerçekten
ya da sesini mi duyuramıyor? Bakanlığın bu söylemlerde sessiz kalıp ama söz
nafaka hakkının gaspına geldiğinde en yüksek perdeden konuştuğunu gördüğümüzde,
gerçekten kadınlarımız açısından bu büyük bir talihsizlik. 
Sayın
Bakanlık, sadece bu konuda değil, sığınmaevleri konusunda da oldukça suskun.
Bakın, her 10 kadından 4’ünün şiddet mağduru olduğunun Bakanlığın raporlarında
bile olmasına rağmen, geçtiğimiz sene sadece 1 tane sığınmaevi açıldı, o da
sığınmacı kadınlar için 28 kişilik kapasiteli. Güvenlik güçlerine her gün
başvuran ev içi şiddet mağduru en az 500 kişi ortadayken, Türkiye’de kadın
sığınmaevlerinin kapasitesi 3.482 kişi. 
Şimdi
vaziyet buyken bizim neden toplumsal cinsiyete duyarlı bütçeleme yapmamız
gerektiği aslında çok net. (CHP sıralarından alkışlar) Peki, biz ne yapıyoruz,
iktidar ne yapıyor? “Toplumsal cinsiyete duyarlı bütçeleme” kavramını kalkınma
planından çıkarıyor. Toplumsal cinsiyet eşitliği projesini önce Millî Eğitim
Bakanlığı, ardından YÖK sonlandırdığını duyuruyor. Şimdi, aslında bu bir
itiraf. Ne diyor iktidar? “Toplumsal cinsiyet eşitliğine, ‘eşitlik’ kavramına
alerjim var. ‘Toplumsal cinsiyet eşitliği’ kavramından ve bununla ilgili
yapılan çalışmalardan rahatsızım. Kadın-erkek eşitliğine inanmıyorum. Eşitlik
fıtrata aykırı.” diyor. (CHP sıralarından alkışlar) Ve diyor ki: “Biz eşitliği
sağlayamıyoruz, zaten öyle de bir niyetimiz yok.” 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Yüceer, sözlerinizi tamamlayın.
CANDAN
YÜCEER (Devamla) – Şimdi, eğer siz “toplumsal cinsiyet eşitliği”ni lügatinizden
çıkarırsanız eşitlik bakışını da kaldırmış olursunuz ve böylelikle eşitliği
sağlayamazsınız. Ki kadınlarla ilgili çalışma yapan tek kuruluş Kadının Statüsü
Genel Müdürlüğü en az bütçelerden biri ve bütçesi düşürülen bir müdürlük. Bu da
aslında bu zihniyetin bir yansıması diye düşünüyorum. 
Cümlelerimin
sonuna geldim. Eşitliği sağlamayan, vatandaşın refahını artırmayan, böylelikle
işçinin, emekçinin, kadının, çocuğun, engellinin derdine derman olamayan,
halkın değil, sarayın bütçesine Cumhuriyet Halk Partisi Grubu olarak “hayır”
oyu vereceğimizi buradan ifade ediyorum ve şunu da söylüyorum: Eşitlik ve
haklarımızdan hiçbir zaman vazgeçmeyeceğiz. Eşitlik bize kimsenin lütfu değil,
anamızın ak sütü kadar helal çünkü eşitlik, evrensel ve demokratik bir hak. Bu,
kimsenin adaletine ve merhametine de bağlı değil.
Teşekkür
ederim. (CHP sıralarından alkışlar) 
BAŞKAN
– Teşekkürler Sayın Yüceer.
Söz
sırası, Zonguldak Milletvekili Ünal Demirtaş’ta.
Buyurun
Sayın Demirtaş. (CHP sıralarından alkışlar) 
Süreniz
beş dakikadır.
CHP
GRUBU ADINA ÜNAL DEMİRTAŞ (Zonguldak) – Teşekkür ederim Sayın Başkan. 
Değerli
milletvekilleri, Çalışma Bakanlığı bütçesi üzerine söz aldım. Genel Kurulu ve
vatandaşlarımızı saygıyla selamlıyorum. 
Değerli
milletvekilleri, iş ve çalışma yaşamı, sorunlarla dolu bir alandır ve AK
PARTİ’nin de on yedi yılda en fazla başarısız olduğu alanlardan biridir. Dört
yıldır bütçe görüşmelerine katılıyorum ve hep aynı sorunları konuşuyoruz. Bu
sıralardaki bakanlar değişiyor ama sorunlar değişmiyor çünkü hiçbir sorun
çözülmüyor. Netice itibarıyla bir başarısızlık hikâyesi var. Sayın Bakan, tabii
ki bu başarısızlık hikâyesinin son bir buçuk yılından siz sorumlusunuz ancak
sizin de bu sorunları çözemeyeceğiniz bir buçuk yıllık süre içerisinde ortaya
çıkmıştır. 
Değerli
milletvekilleri, Çalışma Bakanlığı resmî verilerine göre ülkemizde
çalışabilecek durumda olan insanımız 61 milyondur, iş gücümüz ise 33 milyondur,
çalışan sayısı ise 28,5 milyondur. Ancak ekonomik kriz derinleştikçe işsiz
sayısı artmaktadır.
Değerli
arkadaşlar, tüm dünyada işsizlik gerilerken bizde ise maalesef son bir yılda 1
milyon yeni işsiz ortaya çıkmıştır ve oran yüzde 14’lere çıkmıştır. TÜİK
verilerine göre resmî, gerçek işsizlik 4 milyon 650 bindir. Ancak geniş tanımlı
gerçek işsizliğe baktığımızdaysa 8 milyon insanımız işsizdir. İşsizlikte
maalesef Avrupa rekoru bizdedir. Türkiye'nin her yerinde iş kuyruklarında
umutla iş bekleyen vatandaşlarımız vardır. 
Enerji
Bakanıma sesleniyorum: Benim ilim Zonguldak’ta da maalesef bu işsizlik
patlamıştır. Türkiye Taşkömürü Kurumunun 7 bin işçi açığı varken, yerli ve
millî kömür üretimi hedefimiz varken, bu işçi açıkları maalesef hâlâ
giderilememektedir. Enerji Bakanımızdan rica ediyorum, bu 7 bin işçi açığını
bir an evvel gidermelerini diliyorum. 
Değerli
arkadaşlar, Türkiye’de maalesef çaresizlik vardır, Türkiye’de yaşanan dramlar
vardır. Türkiye’de iş bulamadığı için çocuğuna yiyecek alamayan, elektrik,
doğal gaz paralarını ödeyemeyen ve intihara sürüklenen insanlarımız vardır,
dağılan aileler vardır. İşsizlik sorunu maalesef tam bir başarısızlık hikâyesi
olmuştur.
Değerli
milletvekilleri, iş bulmayı başarabilen vatandaşlarımız da kayıt dışı istihdam
edilmektedirler. Maalesef, kayıt dışı istihdam, Türkiye'nin ayıplarından,
Türkiye'nin dramlarından biridir. Genelde tarım sektöründe kayıt dışı
çalışılmış olsa da mobilya, inşaat, tekstil gibi hemen hemen her sektörde kayıt
dışılık vardır. Kayıt dışında çalışan insanlarımız, insanlık dışı koşullarda,
hiçbir güvenceleri olmadan günde on iki on üç saat çalışarak ve asgari ücretin
altında düşük ücretlerle çalışarak karınlarını doyurmaya çalışmaktadırlar.
Kayıt dışı çalışanlar, Türkiye'nin köleleridir, Kunta Kinteleridir. 
Kayıt
dışı çalışmada da maalesef Avrupa rekoru bizdedir. Kayıt dışı işçilik, ILO
verilerine göre -bakın, burada veriler vardır Sayın Bakan- İsveç’te yüzde 2,6,
Fransa’da yüzde 5,4, Almanya’da yüzde 9,7, Macaristan’da yüzde 11,7, İspanya’da
yüzde 17,3 ama Türkiye’de ise yüzde 36’dır değerli arkadaşlar, çok büyük bir
orandır. Bu, ne demektir değerli arkadaşlar? 5 milyonun üzerindeki
vatandaşımız, insanlık dışı koşullarda yaşamaktadır. Kayıt dışılıkta da tam bir
başarısızlık hikâyesi vardır. Bu sorunu da on yedi yıldır çözmediniz,
çözemediniz, iktidarınız devam ederse de çözülmeyecektir. 
Değerli
milletvekilleri, iş bulmayı başaranların yüzde 43’ü de asgari ücret almaktadır
ve asgari ücret doğrudan ve dolaylı olarak 10 milyon vatandaşımızı
ilgilendirmektedir. Bu anlamda, asgari ücret miktarı itibarıyla Türkiye’deki en
büyük toplu sözleşmedir. Bugün ne kadardır asgari ücret? Aylık 2.020 liradır,
bugünkü kurla 314 euro yapmaktadır. Peki, asgari ücretli, Türkiye’de haftada
kaç saat çalışmaktadır? Pazartesi dağıttığınız 2019 ekonomi raporuna göre,
haftada 45,7 saat çalışmaktadır yani haftalık 45 saat karşılığı aylık 314 euro
ücret almaktadır. Peki, Avrupa’daki durum nedir değerli arkadaşlarım? İşte
burada gösteriyorum: Bakın, Lüksemburglu bir işçi 37 saat çalışıyor ve 2.071
euro ücret alıyor; Hollandalı, 30 saat çalışıyor, 1.626 euro alıyor; Alman, 35
saat çalışıyor, 1.557 euro alıyor; Fransız, 37 saat çalışıyor, 1.521 euro
alıyor. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Demirtaş, tamamlayınız sözlerinizi. 
ÜNAL
DEMİRTAŞ (Devamla) – İspanyol, 37 saat çalışıyor, 1.000 euro alıyor;
Portekizli, 39 saat çalışıyor, 700 euro alıyor. Bakın, Yunanistan bile 42 saat
çalışıyor, 721 euro alıyor. Biz, ne alıyoruz değerli arkadaşlar? Bizim işçimiz,
ne alıyor? Bakın, 45 saat çalışıyor, en yüksek çalışma bizde. Ne kadar alıyor?
314 euro alıyor. (CHP sıralarından alkışlar)
Değerli
arkadaşlar, Konya büyüklüğündeki Hollanda’daki bir işçi, Türkiye’deki bir
işçiden 15 saat daha az çalışıyor ama Türkiye’deki işçiden 5,5 kat daha fazla
ücret alıyor. Avrupa ülkeleri içerisinde asgari ücrette sondan 4’üncüyüz ve
yine tam bir başarısızlık hikâyesi çünkü Türkiye’de asgari ücret hesaplama
yöntemi yanlıştır. Ayrıca, asgari ücretten yapılan kesintiler, vergiler çok
yüksektir, bu durumun da düzeltilmesi gerekmektedir. Bunun için, ILO’nun 131 No’lu
Sözleşmesi’nin imzalanması gerekmektedir. Bu şekilde sadece işçinin kendisinin
değil, ailesinin de ihtiyaçlarının karşılanacağı bir ücretin tespit edilmesi
gerekir. 
(Mikrofon
otomatik cihaz tarafından kapatıldı) 
BAŞKAN
– Selamlamak için, tekrar bir dakika süre veriyorum. 
ÜNAL
DEMİRTAŞ (Devamla) – Değerli arkadaşlar, devlet kendisi için yeniden değerleme
oranı olan yüzde 22,58’i belirlemiştir. Bu sebeple, asgari ücrete en az yüzde
22,58 zam yapılmalıdır yani asgari ücret, en az 2.474 lira olmalıdır değerli
arkadaşlar. 
Değerli
milletvekilleri, iş kazalarındaki tablo da Türkiye'nin başka bir utanç
tablosudur. İş kazaları, hız kesmeden devam etmektedir; yine, bu alanda da
Avrupa rekorları bizdedir. Bakın, iş cinayetlerinde –şuradan gösteriyorum- her
gün 6 işçimiz yaşamını yitirmektedir Sayın Bakan, bunu bizden daha iyi
biliyorsunuz. 2019’da Kasım ayına kadar 1.606 işçimiz yaşamını yitirdi. On yedi
yılda 23.976 işçimiz yaşamını yitirdi ve on yedi yılda 78.256 işçimiz iş
göremez hâle geldi. Yani iş kazalarında da bir başka başarısızlık hikâyesini
yaşıyoruz. Sayın Bakan, hâlâ iş cinayetlerini neden önleyemiyoruz, neden hâlâ
insanlarımızın hayatlarını önemsemiyoruz, anlamış değilim. 
Saygılarımı
sunuyorum. (CHP ve İYİ PARTİ sıralarından alkışlar)
BAŞKAN
– Teşekkür ederim Sayın Demirtaş.
Evet,
değerli milletvekilleri, Cumhuriyet Halk Partisi Grubu adına konuşmalar
tamamlanmıştır. 
Bir
önceki oturumda İç Tüzük’ün 60’ıncı maddesine göre söz verirken Sayın Süleyman
Bülbül’ü atlamışım listede ismi olduğu hâlde; şimdi, sadece kendisine mahsus,
60’a göre söz veriyorum.
Buyurun.

IV.- AÇIKLAMALAR (Devam)
37.- Aydın Milletvekili Süleyman Bülbül’ün, Aydın ilinin JES’lerle
çevrili olması nedeniyle Aydınlıların sağlık sorunları yaşadığına, Aile,
Çalışma ve Sosyal Hizmetler Bakanının Aydın iline sahip çıkmayı düşünüp
düşünmediğini öğrenmek istediğine ilişkin açıklaması
SÜLEYMAN
BÜLBÜL (Aydın) – Sayın Başkanım, teşekkür ediyorum. 
Sayın
Bakan, hemşehrimiz Zehra Zümrüt Selçuk, siz Aydın’ın toprağından, suyundan
geldiniz. Babanız Sayın Atilla Koç, Aydın eski Milletvekiliydi ve Kültür
Bakanlığı yaptı. 
Sayın
Bakan, Aydın ölüyor. Türkiye’de bulunan JES’lerin yüzde 58’i Aydın’da.
Neredeyse tamamı JES’lerle çevrili olan Aydın’da hemşehrileriniz sağlık
sorunları yaşıyor. Aydın’ın sizin zamanınızda verimli olan toprakları
verimsizleşiyor, havası zehir saçıyor ve bütün bunlar nedeniyle Aydın halkı
JES’leri istemiyor. Yanınızda oturan, lisans veren Enerji Piyasası Düzenleme
Kurumunun ve Enerji Bakanlığının Aydın’la bir sorunu mu vardır? JES’leri
denetlemeyen Bakanlık yetkilileri Aydın’ı yok mu sayıyor? Sayın Bakanım, bir
Aydınlı olarak hemşehrilerinizin sesine kulak verip Aydın’a sahip çıkmayı
düşünüyor musunuz?
Teşekkür
ederim. 
BAŞKAN
– Teşekkürler.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S. Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S. Sayısı: 130) (Devam)
A) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2020 Yılı Merkezî Yönetim Bütçesi
2) Enerji ve Tabii Kaynaklar Bakanlığı 2018 Yılı Merkezî Yönetim Kesin
Hesabı
B) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2020 Yılı Merkezî Yönetim Bütçesi
2) Enerji Piyasası Düzenleme Kurumu 2018 Yılı Merkezî Yönetim Kesin
Hesabı
C) NÜKLEER DÜZENLEME KURUMU (Devam)
1) Nükleer Düzenleme Kurumu 2020 Yılı Merkezî Yönetim Bütçesi
Ç) ULUSAL BOR ARAŞTIRMA ENSTİTÜSÜ (Devam) 
1) Ulusal Bor Araştırma Enstitüsü 2020 Yılı Merkezî Yönetim Bütçesi
2) Ulusal Bor Araştırma Enstitüsü 2018 Yılı Merkezî Yönetim Kesin Hesabı
D) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2020 Yılı Merkezî Yönetim Bütçesi
2) Türkiye Atom Enerjisi Kurumu 2018 Yılı Merkezî Yönetim Kesin Hesabı
E) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2020 Yılı Merkezî Yönetim
Bütçesi
2) Maden Tetkik ve Arama Genel Müdürlüğü 2018 Yılı Merkezî Yönetim Kesin
Hesabı
F) NADİR TOPRAK ELEMENTLERİ ARAŞTIRMA ENSTİTÜSÜ (Devam) 
1) Nadir Toprak Elementleri Araştırma Enstitüsü 2020 Yılı Merkezî
Yönetim Bütçesi
G) MADEN VE PETROL İŞLERİ GENEL MÜDÜRLÜĞÜ (Devam)
1) Maden ve Petrol İşleri Genel Müdürlüğü 2020 Yılı Merkezî Yönetim
Bütçesi
Ğ) AİLE, ÇALIŞMA VE SOSYAL HİZMETLER BAKANLIĞI (Devam) 
1) Aile, Çalışma ve Sosyal Hizmetler Bakanlığı 2020 Yılı Merkezî Yönetim
Bütçesi
2) Aile, Çalışma ve Sosyal Hizmetler Bakanlığı 2018 Yılı Merkezî Yönetim
Kesin Hesabı
H) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2018 Yılı Merkezî Yönetim Kesin
Hesabı
I) DEVLET PERSONEL BAŞKANLIĞI (Devam) 
1) Devlet Personel Başkanlığı 2018 Yılı Merkezî Yönetim Kesin Hesabı
İ) MESLEKİ YETERLİLİK KURUMU (Devam)
1) Mesleki Yeterlilik Kurumu 2020 Yılı Merkezî Yönetim Bütçesi
2) Mesleki Yeterlilik Kurumu 2018 Yılı Merkezî Yönetim Kesin Hesabı
BAŞKAN
– Değerli milletvekilleri, şimdi de Adalet ve Kalkınma Partisi Grubu adına
konuşmalara geçiyoruz. 
İlk
söz, Gaziantep Milletvekili Mehmet Sait Kirazoğlu’na ait. 
Buyurun
Sayın Kirazoğlu. (AK PARTİ sıralarından alkışlar)
Süreniz
beş dakikadır. 
AK
PARTİ GRUBU ADINA MEHMET SAİT KİRAZOĞLU (Gaziantep) – Sayın Başkan, saygıdeğer
milletvekilleri; Enerji ve Tabii Kaynaklar Bakanlığının 2020 yılı bütçesi
üzerinde grubumuz adına söz almış bulunuyorum. Yüce heyetinizi ve aziz
milletimizi saygıyla selamlıyorum. 
Saygıdeğer
milletvekilleri, insan ve toplum yaşamında konfor, ülke ekonomisinde
sürdürülebilirlik için gerekli en temel ihtiyaçlardan biri, kesintisiz,
kaliteli, çevreye uyumlu ve rekabetçi enerji arzıdır. Ülkemizde, enerji
alanında, yerli ve yenilenebilir kaynakların öncelendiği, çevresel
sürdürülebilirliğe sahip, güncel gelişmeleri dikkate alan, yenilenebilir
enerjiden nükleere, bor cevherinden hidrokarbon aramacılığına ve enerji
verimliliğine kadar millî ve yerli enerji politikasıyla enerji arz güvenliğinin
sağlanmasına yönelik çalışmalar artarak devam etmektedir. Petrol ve doğal gazın
önemli ölçüde ithal edildiği dikkate alındığında, boru hattı, depolama ve LNG
bakımından arz güvenliğimizin kaynak ve güzergâh çeşitlendirilmesi suretiyle
dengelenmesine çalışılmaktadır. 
Bu
hedefler doğrultusunda, Enerji ve Tabii Kaynaklar Bakanlığımızca “enerjinin
İpek Yolu” diye adlandırılan Trans Anadolu Doğal Gaz Boru Hattı sisteminin
-TANAP’ın- ilk gaz akışı 2018 Haziran ayı içerisinde gerçekleştirilmiş,
TANAP’ın Avrupa bağlantısı da geçtiğimiz günlerde, 30 Kasımda hizmete
açılmıştır. Yine, TürkAkım Doğal Gaz Boru Hattı sisteminin Türkiye’ye gaz arz
edebilecek şekilde işletmeye alınması, Saros Körfezi’nde 3’üncü FSRU
terminalinin tesis edilmesi, sisteme günlük doğal gaz basma kapasitesinin
artırılarak sadece iç piyasa için değil bölge coğrafyası için de önemli bir arz
kapasitesi oluşturacak altyapının hazırlanması ve yeni arz kaynaklarının ortaya
çıkarılması ve mevcut rezervlerimizin geliştirilmesi doğrultusunda karada ve
denizde hidrokarbon arama ve üretim faaliyetlerinin artırılması için plan ve
projelerin yapıldığı görülmektedir.
Bu
noktada, ülkemizle ilgili bir şeyi de söylemek gerekiyor. Türkiye, sadece
enerji merkezi olma ve transit geçiş noktası olma dışında da kendi
vatandaşlarının konforu için doğal gaz tesislerini yapmaktadır. 2002 öncesinde
sadece 5 şehrimizde bulunan doğal gaz, bugün itibarıyla 81 şehrimize ve 541
yerleşim birimine ulaşmıştır. Doğal gaz kullanım imkânı sunulan nüfusumuz 66,5
milyona ulaşmış olup toplam nüfusumuzun yüzde 81’ini oluşturmaktadır.
Bilindiği
üzere, hidrokarbon enerji kaynaklarının yani petrol ve doğal gazın büyük bir
kısmını ithal etmekteyiz ve bu anlamda yerli üretim oranını artırmak için de
sahadaki çalışmalar sürekli bir biçimde devam etmektedir. Bu amaçla 2019
yılının ilk on bir ayında 141 adet petrol ve doğal gaz arama, üretim ve tespit
kuyusu açılmış olup 313 bin metrelik sondaj yapılmıştır. Potansiyeli yüksek
olan sahalarda arama, sondaj ve üretim faaliyetleri aralıksız devam etmektedir.
Diğer taraftan, üç boyutlu deniz sismik veri toplama ve sondaj çalışmalarını
bağımsız ve millî imkânlarla yapabilme kabiliyetine kavuştuk. Sismik araştırma
gemilerimiz Barbaros Hayreddin Paşa ve Oruç Reis’le denizlerimizde detaylı
sismik aramalar yürütmekteyiz. Bu kapsamda bugüne kadar Doğu Akdeniz’de 37 bin
kilometrekare üç boyutlu sismik veri toplanmıştır. Bu sismik aramalarla elde
edilen veriler doğrultusunda derin deniz sondajlarını da millî kaynaklarımızla
yapma çalışmalarımız hız kazanmıştır. Fatih ve Yavuz sondaj gemilerimiz
denizlerde yoğun arama çalışmalarına devam etmektedir. Bu doğrultuda Doğu
Akdeniz’de yapılan sondajlar büyük önem arz etmekte olup mevcut çalışmaların
sürekliliği sağlanmalıdır. 
Sayın
Başkan, değerli milletvekilleri; Doğu Akdeniz’deki enerji potansiyelinin
kazanılması, uluslararası hukuk ilkeleri temelinde, tüm kıyıdaşlarıyla beraber
her aktörün, dolayısıyla Kuzey Kıbrıs Türk Cumhuriyeti’nin ve Türkiye’mizin
hesaba katılmasıyla ve ortak bir iş birliğiyle mümkündür. Bu minvalde Türkiye
ve Kuzey Kıbrıs Türk Cumhuriyeti’nin çeşitli platformlarda uluslararası hukukun
ilkeleri doğrultusunda yaptığı iş birliği çağrıları dikkate alınmalıdır.
Türkiye ile Libya arasındaki son mutabakat da Türkiye’nin Doğu Akdeniz’deki
uluslararası hukuktan doğan haklarından ve Kuzey Kıbrıs Türk Cumhuriyeti’nin
haklarının yok sayılmasına karşı mücadeleden hiçbir şekilde vazgeçmeyeceğini
açıkça göstermektedir. 
(Mikrofon
otomatik cihaz tarafından kapatıldı) 
BAŞKAN
– Evet, buyurun, tamamlayın sözlerinizi Sayın Kirazoğlu.
MEHMET
SAİT KİRAZOĞLU (Devamla) – Ayrıca bu mutabakat, bölgedeki çözümün Türkiye ve
Kuzey Kıbrıs Türk Cumhuriyeti’yle iş birliğinden geçtiğini göstermiştir. 
Bu
düşüncelerle, Enerji ve Tabii Kaynaklar Bakanlığımızın bütçesi başta olmak
üzere, 2020 Yılı Merkezi Yönetim Bütçe Kanun Teklifi’nin milletimiz, devletimiz
ve Bakanlıklarımız için hayırlara vesile olmasını diler, hepinizi saygıyla
selamlarım. (AK PARTİ sıralarından alkışlar) 
BAŞKAN
– Teşekkürler Sayın Kirazoğlu. 
Söz
sırası Adana Milletvekili Abdullah Doğru’ya ait. 
Buyurun
Sayın Doğru. (AK PARTİ sıralarından alkışlar)
Süreniz
beş dakikadır. 
AK
PARTİ GRUBU ADINA ABDULLAH DOĞRU (Adana) – Sayın Başkan, değerli
milletvekilleri; Enerji ve Tabii Kaynaklar Bakanlığının 2020 yılı bütçesi
üzerinde söz almış bulunmaktayım. Yüce heyetinizi saygıyla selamlıyorum. 
Enerji
kullanımı, ülkelerin toplumsal gelişmelerinin devamlılığı için gerekli olan
unsurların başında gelmektedir. Sanayi sektöründe son yıllarda yaşanan olumlu
gelişmelerin odağındaki ülkemiz ekonomisi devamlı büyümektedir. Bunun yanında,
nüfusun da artmasıyla birlikte enerji talebindeki artış kaçınılmaz olduğundan
bu artışı karşılayabilmek için üretilen enerjinin pozitif yönlü bazı
niteliklere sahip olması gerekir. Enerji, toplum bireyleri açısından, kaliteli
yaşantı için oldukça büyük önem arz eder. Bu nedenle, enerji üretirken yalnızca
nicelik bazında değerlendirme yapılmamalı; aynı zamanda, üretilen enerjinin
verimli, kesintisiz, çevresel sürdürülebilirliğe uygun olarak arz edilmesi için
gerekli tedbirlerin alınması gerekir. 
Enerji
ve Tabii Kaynaklar Bakanlığımızın koordinesinde enerji alanında yürütülen
rekabetçi, şeffaf, AR-GE faaliyetli ve katma değeri yüksek yatırımlar
doğrultusunda yapılan stratejik ve özverili çalışmalar sonunda 2002 yılında
31.846 megavat seviyelerinde olan elektrik enerjisi kurulu gücümüz 2019 yılı
Ekim ayı sonu itibarıyla 91.070 megavata ulaşarak yaklaşık 3 katına çıkmıştır.
Elektrik üretimi ise 2002-2018 yılları arasında yüzde 136’lık rekor bir artışla
304,8 milyar kilovatsaate ulaşmıştır. Elektrik üretiminde 2019 yılında ilk on
aylık dönemde yenilenebilir enerji kaynaklarının payı yüzde 46, yerli kömürün
payı yüzde 17’dir. Yerli ve yenilenebilir kaynaklardan üretilen elektriğin payı
2019 yılının ilk on ayında yüzde 64 oranına ulaşarak rekor bir başarı
sağlanmıştır. 
Yerli
kömür konusuna değinecek olursak dünyada elektrik üretiminin yüzde 38,5’u
kömürden sağlanmaktadır. Özellikle enerji arz güvenliği kapsamında
değerlendirildiğinde, millî bir kaynak olması nedeniyle kömür rezervlerimiz
büyük öneme sahiptir. 
Enerji
ve Tabii Kaynaklar Bakanlığı, Türkiye’yi yenilenebilir enerjide rol model yapma
kararlılığıyla yoluna devam etmektedir. Ülkemizin dışa bağımlılığının
azaltılması, elektrik enerjisinin kesintisiz ve kaliteli üretilmesi, enerji
altyapısını güçlendirme amacı doğrultusunda sürdürülebilir ve temiz kaynak olan
yenilenebilir enerji kaynakları her geçen gün daha fazla önem kazanmaktadır.
Güneşten rüzgâra, hidroelektrikten biyokütle ve jeotermale kadar yenilenebilir
enerjinin her alanında yapılan yatırımlar vazgeçilmez bir öneme sahiptir. Bu
önemden bahsederken enerji politikaları kapsamında gerçekleştirilen
yatırımlarda çevreci bir yaklaşımla hareket edilmesi, yerli teknoloji ve yerli
ekipman kullanımının artırılması, öngörülebilir bir rekabetçi piyasa önemli
hususlar arasındadır. 
Son
yıllarda yerli ve yenilenebilir enerji arzını desteklemek amacıyla farklı
illerimizde yürütülen yenilenebilir enerji kaynak alanları projeleri sayesinde
güneş ve rüzgâr kaynaklı elektrik üretiminde yerli teknolojinin kullanımının
teşvik edilmesi ve enerji üretim maliyetlerinin düşürülmesiyle yenilenebilir
enerji kaynaklı elektrik üretiminde önemli gelişmeler elde edilmesi
hedeflenmektedir. Bu yenilikçi çalışmaların ülkemiz ekonomisine, istihdamına,
çevreye yapacağı katkı göz ardı edilmeyecek kadar değerlidir. 
Sonuç
olarak, rakamlara bakacak olursak, iktidarımız döneminde elektrik üretimindeki
yenilenebilir enerji payı 2019 yılının ilk on ayında yüzde 46 seviyelerine
çıkarılmıştır. Beklentimiz, bu payı daha da artırarak “Daha çok yerli, daha çok
yenilenebilir” parolasıyla Türkiye’yi tam anlamıyla bir yenilenebilir enerji
üssüne dönüştürmektir. 
Hayata
geçirilen projeler, günlük gelişmelerin dar penceresiyle değil, Türkiye’ye
yakıştığı üzere, 2023, 2053 ve 2071 hedeflerinin geniş perspektifinden tüm
boyutlarıyla ele alınarak vatandaşlarımızın hizmetine sunulmaktadır. Görüldüğü
üzere, AK PARTİ hükûmetlerinin yerli ve millî bakış açısı her alanda olduğu
gibi enerji ve tabii kaynaklar alanında da kendini göstermektedir.
Son
olarak, Türkiye’nin Akdeniz’de yapmış olduğu sondaj faaliyetleriyle ilgili
birkaç şey söylemekte fayda görüyorum.
Türkiye’nin,
uluslararası hukuktan doğan haklarından geri adım atacağını bekleyenler boş bir
hayal içerisindedir. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Doğru, bağlayın sözlerinizi lütfen.
ABDULLAH
DOĞRU (Devamla) – Türkiye, zaten hakkı olan bir konuda kimseden icazet alacak
bir pozisyonda değildir. Ucuz tehditler ve yıldırma politikaları, ancak ve
ancak, istediğimiz seviyeye ulaşmaktaki azim ve kararlılığımızı tahkim
edecektir. 
Bu
duygu ve düşüncelerle, 2020 Yılı Merkezi Yönetim Bütçe Kanun Teklifi’nin
vatanımız, aziz milletimiz için hayırlara vesile olmasını temenni ediyor, yüce
heyetinizi saygıyla selamlıyorum. (AK PARTİ sıralarından alkışlar)
BAŞKAN
– Şimdi söz sırası Gümüşhane Milletvekili Hacı Osman Akgül’de. 
Buyurun
Sayın Akgül. (AK PARTİ sıralarından alkışlar)
Süreniz
beş dakikadır. 
AK
PARTİ GRUBU ADINA HACI OSMAN AKGÜL (Gümüşhane) – Sayın Başkan, değerli
milletvekilleri; Enerji ve Tabii Kaynaklar Bakanlığımızın 2020 yılı bütçesi
üzerinde grubumuz adına söz almış bulunuyorum. Bu vesileyle, yüce Meclisimizi
saygıyla selamlıyorum. 
Ülkemizin
enerji tüketimi, gelir seviyesi ve nüfusundaki artış, hayatın her aşamasında
daha çok enerjiye ihtiyaç duyulması, sanayileşme, artan araç sayısı ve
mobilizasyon ihtiyacı gibi nedenlerle artmaktadır. 18’inci yüzyılda buhar
makinalarıyla yaşanan Birinci Sanayi Devrimi’ni 19’uncu yüzyılda
elektrifikasyon, 20’nci yüzyılda otomasyon teknolojileri takip etmiştir.
Günümüzde, Dördüncü Sanayi Devrimi ise yapay zekâ gibi teknolojileri barındıran
dijitalleşmeyle gerçekleşmektedir. Enerji sektörü de bu dönüşümü yaşamaktadır.
Sayın
Başkan, değerli milletvekilleri; 2000’li yıllarda 30 bin megavat seviyelerinde
olan elektrik enerjisi kurulu gücümüz 2019 yılı Ekim ayı sonu itibarıyla 3 kat
artarak 91.070 megavata yükselmiştir. Kasım ayı itibarıyla kurulu gücümüzün
kaynaklara göre dağılımı: Doğal gaz yüzde 28,46; kömür yüzde 22,49;
hidroelektrik yüzde 31,28; rüzgâr yüzde 8,17; jeotermal yüzde 1,66; güneş
enerjisi ve lisanssız enerji yüzde 6,65. 
Ekonomik
gelişmişliğin ve konforlu yaşam standardının en önemli göstergelerinden biri de
elektrik tüketim miktarıdır. 2002’de yıllık kişi başı elektrik tüketimimiz
ortalama 1.950 kilovatsaat iken 2018 yılında 3.700 kilovatsaate yükselmiştir.
2023 yılında ise kişi başı tüketimimizin 4.300 kilovatsaate yükselmesi
öngörülmektedir. Yenilenebilir kaynaklardan elektrik üretiminin toplamdaki payı
2002 yılında yüzde 26 iken 2019 yılının ilk on ayında yüzde 46’yla rekor
seviyede gerçekleşmiştir. 2000’li yıllarda yenilenebilir enerji kaynaklı kurulu
gücümüz 12 bin megavat seviyesinde iken 2019 yılı Ekim ayı sonunda bu rakam
44.258 megavata yükselmiştir. 2023 yılı hedeflerinde yerli ve yenilenebilir
kaynakların payı artırılarak arz güvenliğine ve enerjide dışa bağımlılığın
azaltılmasına yönelik yapılan çalışmalar devam edecektir.
Doğal
gaz kullanmaya başladığımız 1987 yılında 500 milyon metreküp olan yıllık doğal
gaz tüketimimiz 50 milyar metreküp seviyesini aşmış; 2000’li yıllarda sadece 5
şehrimizde doğal gaz bulunmakta iken bugün 81 ilimizin tamamında, 530 ilçe ve
beldemizde doğal gaz kullanımı sağlanmıştır. 
Arz
güvenliğini sağlama anlamında Hatay ve İzmir Yüzer LNG ve Yeniden Gazlaştırma
Tesisleri, Silivri ve Tuz Gölü Yeraltı Doğal Gaz Depolama Tesisi ve TANAP
projeleri ile çok önemli ve kritik projeler başarıyla tamamlanmıştır. 
Enerji
sepetinin çeşitlendirilmesi adına nükleer santral yatırımları hem arz güvenliği
anlamında hem de karbon salınımlarını azaltan bir üretim olması nedeniyle
önemli çalışmalar arasındadır. Akkuyu Santrali yatırımı bir yandan ilerlerken
yerlileşme, sertifikasyon ve yurt dışında eğitimle kalifiye insan kaynağı
geliştirilmesi gibi önemli adımlar atılmaktadır. 2023 yılında Akkuyu Nükleer
Enerji Santrali’nin devreye alınması hedeflenmektedir.
Sayın
Başkan, değerli milletvekilleri; Doğu Akdeniz havzasında, sınıfında en yüksek
teknolojiye sahip Fatih ve Yavuz gemilerimiz sondaj faaliyetlerine devam
etmektedir. Libya’yla yapılan münhasır ekonomik bölge diplomatik atağımızla
Doğu Akdeniz’de baypas edilemeyecek bir ülke olduğumuz uluslararası camiaya
ilan edilmiştir. İnşallah, en kısa zamanda müjdeli haberlerle bu önemli çalışmaları
taçlandıracağız. 
Madencilik
potansiyelimizin ortaya konulması ve katma değerli ürünlere dönüştürülmesi
ekonomimize önemli katkılar sunacaktır. 
(Mikrofon
otomatik cihaz tarafından kapatıldı) 
BAŞKAN
– Sözlerimizi tamamlayalım Sayın Akgül.
HACI
OSMAN AKGÜL (Devamla) – Yer altı kaynaklarımızı etkin bir şekilde
değerlendirmek için yapılan çalışmalarla 2002 yılında yaklaşık 700 milyon dolar
olarak gerçekleşen maden ihracatımız 2018 yılında 4,56 milyar dolar olarak
gerçekleşmiştir. Yine, Bandırma’da temeli atılan Bor Karbür Üretim Tesisi
stratejik öneme sahip olup savunma sanayisi başta olmak üzere önemli bir pazara
hitap edecektir. 
Nadir
Toprak Elementleri Araştırma Enstitüsünün kurulması ve bu konuya dayalı olarak
çalışmaların yapılması, yenilenebilir enerji ve batarya teknolojileri başta
olmak üzere, birçok alanda ülkemizin elini güçlendirecektir.
Bu
düşüncelerle, Enerji ve Tabii Kaynaklar Bakanlığımızın 2020 yılı bütçesinin
hayırlı olmasını diliyor, Genel Kurulu saygıyla selamlıyorum. (AK PARTİ
sıralarından alkışlar) 
BAŞKAN
– Teşekkürler Sayın Akgül. 
Artvin
Milletvekili Ertunç Erkan Balta’da sıra. 
Buyurun
Sayın Balta. (AK PARTİ sıralarından alkışlar) 
AK
PARTİ GRUBU ADINA ERTUNÇ ERKAN BALTA (Artvin) – Sayın Başkan, değerli
milletvekilleri; 2020 Yılı Merkezi Yönetim Bütçe Kanun Teklifi’nde yer alan
Enerji Piyasası Düzenleme Kurumu bütçesi üzerinde söz almış bulunmaktayım.
Genel Kurulu saygıyla selamlıyorum. 
Enerjinin
hayatımızdaki ve günümüz dünyasında devletlerin büyümesi, gelişmesindeki
önemini sanıyorum uzun uzadıya anlatmaya gerek yok. Ancak, ülkemizin enerji
alanında 2002’den bu yana geldiği noktanın, yazdığı başarı hikâyesinin,
geleceğe güvenle bakmamız için, zannediyorum, ayrıca üzerinde durmamız gerekir.
Bu başarı hikâyesinde elbette, başta Sayın Cumhurbaşkanımız olmak üzere, Enerji
ve Tabii Kaynaklar Bakanlığımızın, ilgili kurumlarımızın ve özel sektör
temsilcilerimizin çok büyük emekleri vardır. Hiç şüphesiz o kurumlarımızdan
biri de 18’inci kuruluş yıl dönümünü kutlayan Enerji Piyasası Düzenleme
Kurumudur.
EPDK,
kurulduğu günden bugüne, enerji piyasalarının serbestleştirilmesi, rekabete
açılması, rekabetten sağlanan faydaların tüm kesimlere hakkaniyetle
bölüştürülmesi için görev yapmaktadır. 
Coğrafya,
kaderdir. Hidrokarbon kaynakları açısından eli zayıf olan Türkiye’nin OECD
ülkeleri içinde en hızlı büyüyen enerji piyasası olması ve piyasamızın Avrupa
Birliğinin 2,5 katı hızla büyümeye devam etmesi rastlantı değildir. Ne yazık ki
geçmişi çok kolay unutuyoruz. Saatler süren elektrik kesintilerini; benzin,
mazot bulamadığımız günleri; doğal gaz olmadığı için hava kirliliği yüzünden
çocuklarımızın okullara gidemediği, hastanelerin dolduğu günleri artık kimse
hatırlamıyor. “Hamdolsun, AK PARTİ sayesinde unuttu ve hatırlamıyor.” demek
daha doğru olacaktır. Ama bazı gerçekleri de hatırlamak ve hatırlatmak
gerekiyor. 
Enerji
Piyasası Düzenleme Kurumunun enerji piyasalarımızı düzenlemeye, denetlemeye
başladığı ilk günden bugüne kadar neler değişti? Başta söyledim, hidrokarbon
kaynaklarımız yeterli olmasa da, hamdolsun, su kaynakları olan, rüzgârı güçlü
esen, güneşi güçlü parlayan cennet bir ülkede yaşamaktayız. Ama yerli ve
yenilenebilir kaynaklarımızın değeri ve önemi AK PARTİ’den önce yeterince
anlaşılabilmiş miydi? Enerjide dışa bağımlılığı azaltmak için herhangi bir adım
atılıyor muydu? Cevabı rakamlar versin değerli arkadaşlar: 2001 yılında
hidroelektrikte kurulu gücümüz 12 bin megavat düzeyindeydi, bugün bu rakam 29
bin megavat seviyesine yaklaştı. Artık, su akıyor, Türk bakmıyor; Türk yapıyor,
enerji üretiyor. 2001 yılında rüzgârda kurulu gücümüz 98 megavattı -evet,
sadece iki haneli bir rakam, 98 megavat düzeyindeydi- bugün rüzgâr enerjisinde
7.400 megavatı aşmış bulunmaktayız. 2001 yılında güneş enerjisinin esamesi
okunmuyordu, kurulu gücümüzde payı bile yoktu, bugün 5.500 megavatın üzerinde
güneş enerjisi kurulu gücüne sahibiz. 2001 yılı sonunda 28 bin megavat
düzeyinde olan kurulu gücümüz bugün itibarıyla 91 bin seviyesine ulaştı ve
elektrik üretimimizin yüzde 65’ini yerli ve yenilenebilir kaynaklarımızdan
karşılıyoruz. İnşallah, bu oran ileriki yıllarda daha da büyüyecektir. 
Enerji
Piyasası Düzenleme Kurumu, bu alanda çalışan bütün kurumlarımız gibi, siyasi ve
ekonomik istikrardan güç alan, millî iradenin tesis ettiği sağlam bir yasal
sisteme dayanan, milletimiz için hizmet veren bir kurumdur. 
2001
yılında sadece 5 ilimizde doğal gaz kullanılırken, bu yıl sonu itibarıyla 81
ilimizde, 540’ı aşan ilçe ve beldemizde kullanılacaktır. Bu vesileyle Gazi
Meclisimizden bir müjdeyi de Artvinli hemşehrilerime vermek istiyorum: Dün
itibarıyla kayıtlar alınmaya başlanmıştır, önemli bir aksilik olmazsa bu ay
içerisinde Artvin il merkezi de doğal gaza kavuşacaktır. (AK PARTİ sıralarından
alkışlar) 
52
milyonu aşkın vatandaşımız doğal gaz konforundan yararlanıyorsa EPDK’nin şeffaf
ve başarılı ihaleleri ile BOTAŞ’ın iletim hatlarını genişletme konusundaki
üstün gayretlerini unutmamak gerekir. EPDK tarafından yapılan düzenlemeler
çerçevesinde, geçtiğimiz yıl EPİAŞ bünyesinde Organize Doğal Gaz Toptan Satış
Piyasası kuruldu. Böylece ülkemiz, bölgesinde ilk defa doğal gaz borsasını
kuran ülke olarak doğal gaz ticaret merkezi olma yolunda çok büyük bir adım
atmış oldu. 
Ülkemizin
akaryakıt tüketimi son on yılda yüzde 47 artarak 27,8 milyon tona çıkarken
akaryakıt kalitesi konusunda…
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Balta. 
ERTUNÇ
ERKAN BALTA (Devamla) – Tamamlıyorum.
…EPDK
tarafından yapılan teknik düzenlemeler kapsamında zorunlu hâle getirilen
standartlarla, kaçak akaryakıt konusu Türkiye’nin gündeminden kalkmak üzeredir.
Hakkâri, İstanbul, Ankara, hiç fark etmeksizin bütün illerimiz Türkiye’nin en
kaliteli, Avrupa’nın en kaliteli akaryakıtını kullanmaktadır. 
Sayın
Başkan, değerli milletvekilleri; konuşmamın başında söyledim, Sayın
Cumhurbaşkanımızın liderliğinde, on yedi yılda enerjide büyük bir dönüşüme,
sessiz bir devrime şahit olduk. Artık ülkesinin potansiyeline çok daha fazla
güvenen, yerli ve yenilenebilir kaynaklarını çok daha iyi kullanan, Türkiye’nin
geleceğine yatırım yapmaktan çekinmeyen bir enerji sektörümüz var. 
Marifet
iltifata tabidir. Ben, bu gelişmeye katkı sağlayan bütün kurumlarımızla
birlikte Enerji Piyasası Düzenleme Kurumunun Değerli Başkanını, üyelerini ve
çalışanlarını da kutluyor, teşekkür ediyorum. İnşallah, enerjimiz hiçbir zaman
bitmeyecek, bölgesinde bir enerji ticaret merkezi olmuş Türkiye’yi de el
birliğiyle inşa edeceğiz. 
2020
yılı bütçesi ülkemize, milletimize hayırlı olsun diyor, sizleri tekrar saygıyla
selamlıyorum. (AK PARTİ sıralarından alkışlar) 
BAŞKAN
– Teşekkürler Sayın Balta. 
Söz
sırası Düzce Milletvekili Fahri Çakır’da. 
Buyurun
Sayın Çakır. (AK PARTİ sıralarından alkışlar) 
Süreniz
beş dakikadır. 
AK
PARTİ GRUBU ADINA FAHRİ ÇAKIR (Düzce) – Sayın Başkan, sayın milletvekilleri; Nükleer
Düzenleme Kurumu hakkında AK PARTİ Grubum adına söz almış bulunmaktayım. Yüce
heyetinizi saygılarımla selamlıyorum.
Nükleer
Düzenleme Kurumu, değerli arkadaşlar, 2/7/2018’de kanun hükmünde kararnameyle
kurulmuş olup 25 Nisan 2019’da Atom Enerjisi Kurumundan kurulum esasları
yetkisi, lisans denetim yetkisi ve düzenleyici faaliyetlere ilişkin işlemleri
devralmıştır. 
Değerli
arkadaşlar, nükleer enerji ve santrallerinden bahsedecek olursak; tabii ki
ülkemizde elli yılı aşkın süreden beri konuşulan nükleer santrallerle alakalı
maalesef günümüze kadar bir adım atılmamış, sadece lafta kalmış, dünya
ilerlerken biz yerimizde saymışız, hatta zaman zaman karşı çıkmışız. Tabii ki
burada biraz evvel değerli muhalefet konuşmacıları da aynı şeylerden söz
ettiler.
Değerli
arkadaşlar, nükleere karşı çıkmak bence gelişmeye karşı çıkmaktır, dünyanın
gittiği istikamete yanlış bir istikamet rolü biçmekten farklı bir şey değildir.
Çünkü dünyada 400’ü aşkın nükleer santral enerji üretmekte, gelişmiş ülkeler
bunu behemehâl yerine getirmekte, bunun sanayisini geliştirerek nükleer sanayi
yapımında artık sınıfı çoktan geçmiş durumdalar.
31
ülkede nükleer reaktörler hâlen işletmede, dünyada 400’ün üzerinde nükleer
santral faaliyet göstermekte. Elbette ki ülkemizde de Sinop ve Akkuyu gündemde.
Akkuyu 2010 senesinde ihale edilmiş, yapımı tamamlanıyor. Ancak nükleer enerji
santralleri, değerli arkadaşlar, akşamdan sabaha yapılıp çatılan santraller
değil; en az, minimum on yıla ihtiyacı var ve en az atık nükleer enerji
santrallerinden sonra kalan atık. Tabii ki bunun tehlikeli tarafı var,
radyasyon ihtiva ediyor. Zaten şu an yaptığımız iş, en yüksek teknolojiyle, en mukavim şekilde Akkuyu’yu
yapmak. Anlaşmalar gözden geçirilirse Rusya bu konuda ilerlemiş, kendi
ülkesinde de var olan santraller var; ihaleyi 2010 yılında almış, muhtemelen,
cumhuriyetimizin 100’üncü yılında, 2023 senesinde inşallah hizmete girecek,
sanayiciye elektrik üretecek. 
Şimdi,
burada nükleer santrale karşı çıkıldığı gibi, şu kürsüde, milletin kürsüsünde
“Akkuyu kapatılsın.” denildi. Arkadaşlar, Japonya kullanıyor, Fransa
kullanıyor, Almanya kullanıyor, Rusya kullanıyor…
GARO
PAYLAN (Diyarbakır) – Hepsi kapatıyor.
FAHRİ
ÇAKIR (Devamla) - Yakın coğrafyada herkes kullanıyor. Ancak “Tehlikeli.” tabii
ki tehlikeli; “Riski var.” elbette ki var. HES’lere karşı çıkıyorsunuz sular
zayi oldu diye, güneşe karşı çıkıyorsun kuşlar rüzgârgülüne çarpıyor diye. 
MAHMUT
TANAL (İstanbul) - Yapma be kardeşim!
FAHRİ
ÇAKIR (Devamla) – Evet, evet. 
Bakınız,
devam ediyorum, yenilenebilir enerji kaynakları için teşekkür edildi.
Yenilenebilir kaynakları da en uç noktaya getiren AK PARTİ iktidarı, şurada
gördüğünüz Hükûmet, sürekli eleştirdiğiniz Tayyip Erdoğan; enerjide bu ülkeye
sınıf atlatan ve enerji koridorlarının bu ülkeden geçişini sağlayan. (AK PARTİ
sıralarından alkışlar) Muhalefetin hayal edemediği bu yolu, bu millete ve bu
dünyaya hizmet olarak sunan TANAP projesi ve TürkAkım denizden geçti, karayla
buluştu. Daha ne yapsaydık?
Değerli
arkadaşlar, bu ülke enerji bağımlısı bir ülke. Kabul edelim, coğrafya bir
kaderdir. Ancak biz, petrol üreten bir ülke değiliz. Tükettiğimiz petrolün
sadece yüzde 10 civarındaki bir petrolü ancak üretiyoruz. Fosil yakıtların
rezervi belli, belli bir süre sonra bitecek. Dünya artık bir evrim geçiriyor, biz
hâlâ yerimizde sayalım. “İstemezük!” Neyi istemezsin? “Nükleeri istemem.” E,
Almanya kullanıyor, kapattığı santral de var. Fukuşima’da depremde tehlike
oldu, kaza oldu; 86’da Çernobil’de patlama oldu; yanlış hatırlamıyorsam 79’da
Amerika’da oldu. Tabii ki olacak ama şimdi teknoloji gelişti, geliştiriliyor.
En az tehlikeyle, en az radyasyon atıklarıyla birlikte nükleer artık gündemde.
Nükleer olmalı. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Çakır. 
FAHRİ
ÇAKIR (Devamla) – Sürdürülebilir bir şekilde, bugün dünyanın kullandığı
enerjiyi eğer biz kullanmıyor isek, buna karşı çıkıyorsak, çok daha farklı
şeylere karşı çıkmamız gerekirken buna karşı çıkmayı asla doğru bulanlardan
değilim. 
Bakınız,
fosil yakıt dedik, yeni de gündemde. Değerli arkadaşlar, bu memlekette kömür
var, termik santraller var. Şimdi, bacayla alakalı gündemler var; hava
kirliliği. Değerli arkadaşlar, bakınız, nükleer enerji santralleri çevreyle en
barışık santraller dolayısıyla en az atık. Zaten, su kenarlarında; soğutma ve
buharlaştırmayla alakalı kısımda göle, denize ya da nehir suyuna ihtiyaç var.
E, peki, termik santrallerde kömüre ihtiyaç var, kömürü yakacağız. “Filtreden
duman çıkıyor, santrali kapat.” Az evvel söylediğim gibi “Kuş çarpıyor, rüzgâr
türbinini takma.” “Tarlada verim düşüyor, güneş tarlasından vazgeç.” Ne
yapacağız? “Enerjiye zam geliyor.” Doğal gaz üreten bir ülke değiliz, biz doğal
gazın yüzde 98’ini ithal ediyoruz; İran’dan alıyoruz, Azerbaycan’dan alıyoruz,
Rusya’dan alıyoruz; en pahalı elektriği de çevrim santrallerinde doğal gazla
üretiyoruz. Öbür taraftan da “Doğal gaz ucuzlasın.” Nasıl ucuzlasın arkadaşlar?
(Mikrofon
otomatik cihaz tarafından kapatıldı) 
BAŞKAN
– Selamlamayı yapmanız için açtırıyorum mikrofonu ama lütfen bağlayın. 
FAHRİ
ÇAKIR (Devamla) – Bitiriyorum Sayın Başkan.
Nasıl
ucuzlasın arkadaşlar? Üreteceğiz. Üretimi durdur, ucuzluk iste. Arkadaşlar,
kalkınmak için enerjiyi mutlaka ucuza getirmemiz lazım, enerji bağımlılığından
kurtulmamız lazım çünkü ülke güvenliğiyle, özellikle gelişmişlikle doğrudan
alakası ve ilgisi var. 
Bu,
geçen koridorlar ve enerji hatlarıyla alakalı kısmı tekrar altını çizerek
söylüyorum: İşte bu muhalefet, şu sıralarda oturan muhalefet bunun hayalini
kuramazken tenkit ettiğiniz AK PARTİ iktidarları bunu gerçekleştirdi, boruyu
Avrupa’yla buluşturdu. Buluşturmadı mı Allah aşkına? (AK PARTİ sıralarından
alkışlar) Konuşmayalım mı bunları? Bunları konuşmayalım mı arkadaşlar? 
Dolayısıyla
enerjimizi mutlaka kendimiz üreteceğiz. Bu bağımlılıktan kurtulmamız
gerektiğine yürekten inanıyoruz. İşte bu gördüğünüz hükûmetler, bu projeleri
gerçekleştiren ve gerçekleştirmeye devam edecek hükûmetlerdir.
Ben
Sayın Cumhurbaşkanımız başta olmak kaydıyla, Değerli Enerji Bakanımız ve
geçmişte Enerji Bakanlığı yapan herkese, özellikle katkı veren değerli
bürokratlara bir kere daha teşekkür ediyorum. 
(Mikrofon
otomatik cihaz tarafından kapatıldı) 
FAHRİ
ÇAKIR (Devamla) – Özellikle ve özellikle söylüyorum, inşallah enerjisi bol
günlerde tekrar bütçeler konuşmak ümidiyle bir kere daha bütçemizin hayırlı ve
uğurlu olmasını temenni ediyor, saygılar sunuyorum. (AK PARTİ sıralarından
alkışlar) 
BAŞKAN
– Buyurun Sayın Özkoç.
ENGİN
ÖZKOÇ (Sakarya) – Kayıtlara geçsin diye söylüyorum.
Konuşmacı,
inşallah, bu yaptığı bu konuşmayla AK PARTİ’de iyi bir yerlere gelir.
OYA
ERONAT (Diyarbakır) – İyi yerde zaten.
ENGİN
ÖZKOÇ (Sakarya) – Ancak açık olarak söylüyorum, diyor ki: “Nükleer ve termik
santraller dünyada çevreyle en iyi, en uyumlu santrallerdir.” Bilgisi bu kadar
olanın başka bir söze hacet bırakmadığını kendisi ifade ediyor. Teşekkür
ediyoruz kendisine.
Sağ
olun.
BAŞKAN
– Teşekkürler Sayın Özkoç. 
Evet,
şimdi de Balıkesir Milletvekili Yavuz Subaşı konuşacaktır. (AK PARTİ
sıralarından alkışlar) 
AK
PARTİ GRUBU ADINA YAVUZ SUBAŞI (Balıkesir) – Sayın Başkan, değerli
milletvekilleri; Ulusal Bor Araştırma Enstitüsünün 2020 yılı bütçesi üzerine
grubumuz adına söz almış bulunuyorum. Bu vesileyle yüce Meclisi saygıyla
selamlıyorum.
Dün
ve önceki gün Balıkesir’de bir deprem yaşandı; çok şükür, ciddi manada bir
sıkıntımız yok. Sözlerimin başında, tüm Balıkesir’imize, ülkemize de geçmiş
olsun diyorum.
Değerli
milletvekilleri, Ulusal Bor Araştırma Enstitüsü (BOREN) bilimsel araştırmalar
yapmak, yaptırmak, koordine etmek ve bu araştırmalara katkı sağlamak amacıyla 4
Haziran 2003 tarihli 4865 sayılı Kanun’la kurulmuştur. Ulusal Bor Araştırma
Enstitüsü, Cumhurbaşkanımız Sayın Recep Tayyip Erdoğan’ın Başbakanlığı
döneminde, talimatlarıyla kurulmuştur; emeği geçen dönemin Enerji Bakanı Hilmi
Güler’e ve Sayın Cumhurbaşkanımıza teşekkürlerimizi arz ediyorum. 
Ülkemiz
de dâhil olmak üzere bütün dünyada, üzerinde en çok durulan ve emek harcanan
konulardan biri de AR-GE ve teknoloji alanıdır. Borun mukavemet artırıcı, ısı
yalıtıcı, alev geciktirici, duman bastırıcı, antimikrobiyal etken madde, süper
iletken, kanser önleyici, katı yağlayıcı, radyasyon ve savunma zırhı, enerji
taşıyıcı ve depolayıcı, bitki besleyici, temizleyici gibi bilinen birçok
özellikleri ve etkisi bulunmaktadır. Bu özelliklerine binaen kimya, malzeme,
tarım, inşaat, nükleer enerji, savunma sanayisi, temizlik, sağlık sektörleri
başta olmak üzere 250’den fazla sanayi alanında az ya da çok kullanılması
nedeniyle “sanayinin tuzu” olarak tabir edilen bor üzerinde çok fazla araştırma
yapılmış ve çeşitli kimyasal ürünler geliştirilmiştir. Bu çalışmalar nedeniyle
1950’lerde ve 1960’larda borla ilgili yapılan 2 adet bilimsel çalışmaya Nobel
Kimya Ödülü verilmiştir.
Nobel
demişken Sırp katliamını öven faşist bir sözde yazara verilen Nobel Ödülü
nedeniyle Nobel’i kınadığımı da ifade etmek istiyorum. 
Borun
öneminin her geçen gün artmasına paralel olarak kullanım alanlarının da
yaygınlaştırılması ve borlu yeni ürünlerin üretilmesine ilişkin buluş
süreçlerine yönelik çalışmalar artarak devam etmektedir. 
Dünya
bor rezervinin yüzde 73’lük oranla en büyük payına sahip olan ülkemiz bir
anlamda borun ana vatanıdır. Dünya bor pazarının yüzde 60’a yakın kısmı ise
yarı mamul olarak Eti Maden tarafından karşılanmaktadır. Dünyada bor
ürünlerinin tüketiminin sektörel bazda dağılımı yüzde 47 cam, yüzde 16 tarım,
gübre, yüzde 15 seramik, yüzde 2 temizlik ve deterjan ile diğer sektörler
şeklindedir. 
Dünya
“academia”sı her yıl borla ilgili yaklaşık 7 bin adet makale ve 13 bin adet de
patent yayınlamaktadır. Bu çalışmaların yüzde 30’u da borlu malzemeler olarak
karşımıza çıkmaktadır. Bu durum, önümüzdeki dönemde bor içerikli ürün ve
malzemelerin daha çok karşımıza çıkacağının bir göstergesidir. 
AR-GE
yapabilecek yetişmiş insan gücünün oluşturulması gerekçesiyle ve bu gerekçeden
hareketle, 2019 yılından itibaren borla ilgili yüksek lisans, doktora ve
doktora sonrası 24 öğrenciye BOREN Bor Bursu verilmeye başlanmıştır. 
Ulusal
Bor Araştırma Enstitümüze sürdürmekte olduğu ve ülkemiz için önem arz eden
çalışmalarında başarılar diliyorum.
Sayın
milletvekilleri, aralık ayında, içinde bulunduğumuz ayda, 22 Aralık 1979, 17
Aralık 1980 ve 11 Aralık 1993 tarihlerinde faşist Ermeni katiller tarafından
şehit edilen Dışişleri diplomatlarımız, kahramanlarımız Çağlar Yücel, Şarık
Arıyak, Engin Sever, Nihat Akbaş, Bilal Urgen, Adem Çiçek, Bülent Kıranşal,
Süleyman Karahasanoğlu ve Yılmaz Çolpan’ı rahmetle ve saygıyla anıyorum. 
Yine,
12 Aralık 1916 tarihinde doğan merhum Üstat Cemil Meriç’i saygı ve rahmetle
anıyorum. 
Yine,
12 Aralık 2003 tarihinde vefat eden dost ve kardeş ülke Azerbaycan Devlet
Başkanı Haydar Aliyev’i saygı ve rahmetle anıyorum. 
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın lütfen.
YAVUZ
SUBAŞI (Devamla) – Tamamlıyorum Sayın Başkan.
Bizler
hep beraber, Parlamento üyeleri olarak yapılan hizmetler için ve bütçe için
elbette ki sayın bakanlarımıza, elbette ki Sayın Cumhurbaşkanımıza teşekkür
edeceğiz. Birileri gibi ülkemizi yabancı ülkelere gidip şikâyet etmedik,
etmiyoruz, etmeyeceğiz. 
17
Aralık Şebiarus Günü olması nedeniyle Mevlâna’nın şu veciz sözünü sizlerle
paylaşarak sözlerimi toparlamak istiyorum: “Kişi kim olduğunu bilmek isterse
kimleri sevdiğine baksın.” Bu düşüncelerle Cumhurbaşkanlığı hükûmet sisteminin
2’nci, AK PARTİ hükûmetlerinin şimdilik 18’inci bütçesi olan 2020 yılı
bütçemizin hayırlı olmasını temenni ediyor, Gazi Meclisimizi saygıyla
selamlıyorum. (AK PARTİ sıralarından alkışlar)
BAŞKAN
– Söz sırası Aydın Milletvekili Metin Yavuz’da. (AK PARTİ sıralarından alkışlar)
AK
PARTİ GRUBU ADINA METİN YAVUZ (Aydın) - Sayın Başkan, değerli milletvekilleri;
Türkiye Atom Enerjisi Kurumunun 2020 yılı bütçesi üzerine AK PARTİ Grubu adına
söz almış bulunuyorum. Genel Kurulu ve aziz milletimizi saygıyla, muhabbetle
selamlıyorum.
Ülkemiz,
dünyada nükleer teknoloji alanında çalışmalara başlayan ilk ülkelerden biridir;
1956 yılında Atom Enerjisi Komisyonu kurulmuş, 1957 yılında Uluslararası Atom
Enerjisi Ajansına da üye olunmuştur. 1982 yılında 2690 sayılı Kanun’la kurulmuş
olan Türkiye Atom Enerjisi Kurumu, nükleer enerjiyle ilgili faaliyetler ve
radyasyon uygulamaları sırasında güvenliğin ve emniyetin sağlandığını tespit ve
teyit etmek için gerekli düzenlemeler ve denetleme faaliyetlerini
yürütmektedir. Bunun yanı sıra, nükleer enerji ve radyasyona ilişkin araştırma,
geliştirme ve uygulama çalışmalarına öncülük ediyor. 2018 yılında, nükleer
alandaki kurumsal altyapı yeniden şekillendirilmiş, nükleer, radyolojik alanda
düzenleme ve denetleme yapmak üzere Nükleer Düzenleme Kurumu kurulmuştur. 
Türkiye
Atom Enerjisi Kurumunun, kuruluşu, işleyişi, görev yetki ve sorumlulukları
yeniden belirlenmiştir. Türkiye Atom Enerjisi Kurumu, nükleer enerji,
iyonlaştırıcı radyasyon ve hızlandırıcı teknolojilerin barışçıl amaçlarla ülke
yararına kullanılması için her türlü çalışmayı yapmak, yaptırmak, desteklemek
ve koordine etmekle görevlendirilmiştir. Türkiye Atom Enerjisi Kurumu, İstanbul
ve Ankara yerleşkelerinde bulunan en son teknolojik cihaz ve ekipmanla
donatılmış laboratuvarlarıyla hizmet vermeye devam ediyor. Dünyadaki teknolojik
gelişmeler takip edilerek çeşitli boyut ve farklı özelliklerde radyasyon ölçme
ve izleme cihazları geliştirilmekte, üretilip ülkemizdeki sanayi, tıp, eğitim,
sivil savunma ve askerî alanda birçok kamu ve özel sektör kuruluşunun
ihtiyaçları karşılanmakta ve kullanıma sunulmaktadır.
Ülkemizde,
nükleer ve radyolojik güvenliğin ve emniyetin sağlanması açısından Radyasyon
Erken Uyarı Sistemi ve Radyasyon İzleme Sistemleri, Türkiye Atom Enerjisi
Kurumu tarafından geliştirilerek ülke genelinde kurulmuştur. Türkiye Atom
Enerjisi Kurumu, ikincil standart dozimetri laboratuvarıyla ülkemizde sağlıktan
sanayiye, çevreden nükleer enerjiye kadar hemen her sektörde ihtiyaç duyulan
radyasyon ölçüm cihazlarının kalibrasyonlarının güvenle yapılmasını mümkün
kılmış. 
Değerli
milletvekilleri, Türkiye Atom Enerjisi Kurumu ve Eti Maden arasında imzalanan
protokol kapsamında, Türkiye Atom Enerjisi Kurumu projesi olarak bor-10 izotop
zenginleştirme çalışmaları başlatılmıştır. Ayrıca, yerli ve millî radyasyon doz
hızı ölçer ve radyonüklid tespit cihazının dedektör malzemelerinin üretiminde
de optimizasyon çalışmaları ve bu cihazlara ait elektronik tasarım ve prototip
ürün hâline dönüştürme işlemleri hızla devam ediyor. 
Türkiye
Atom Enerjisi Kurumu ülkemizde nükleer ve radyasyon teknolojilerinin kullanımı
alanında vasıflı insan gücünün artırılmasına yönelik olarak eğitim ve burslar
vermeye devam etmekte. Nükleer alanda insan kaynakları altyapısını geliştirmek
amacıyla Türkiye Atom Enerjisi adına yurt dışına master ve doktora öğrencileri
gönderilmektedir. 
Sayın
Başkan, değerli milletvekilleri; ülkemizin nükleer ve radyasyon
teknolojilerinin geliştirilmesi ve halkın refah düzeyinin artırılmasına yönelik
hedeflerine ancak kararlı ve bir program dâhilinde, ulusal sanayimiz ve vasıflı
insan gücümüzle ulaşabilmek mümkündür. Gelişmiş cihazlarla donatılmış,
araştırma geliştirme altyapısı birikimli insan kaynağıyla hem teknolojinin
edinilmesi ve ülkemizde geliştirilmesi için gereken faaliyetleri azami hassasiyet
ve gayret içinde yürütmekte hem de diğer kurum ve kuruluşlara öncülük etmekte
ve yol göstermektedir. 
Dünyadaki
gelişmeler doğrultusunda, nükleer teknolojinin ve radyasyon uygulamalarının
ülkemiz çıkarlarına uygun olarak kullanılmasında çok önemli rolü olduğundan,
Türkiye Atom Enerjisi Kurumu bünyesinde yürütülen çalışmalar önemli olup bu
çalışmalar neticesinde ülke olarak önemli kazanımlar elde edeceğimiz vakidir. 
Cumhurbaşkanımızın
liderliğinde kalkınan, büyüyen, güçlenen Türkiye’nin bütçesi olan 2020 yılı
bütçesinin milletimize ve ülkemize hayırlı olmasını temenni ediyor, aziz
milletimizi saygıyla selamlıyorum. (AK PARTİ sıralarından alkışlar) 
BAŞKAN
– Söz sırası, Zonguldak Milletvekili Hamdi Uçar’da. 
Buyurun
Sayın Uçar. (AK PARTİ sıralarından alkışlar) 
Süreniz
beş dakikadır.
AK
PARTİ GRUBU ADINA HAMDİ UÇAR (Zonguldak) – Sayın Başkan, çok değerli
milletvekilleri; Enerji Bakanlığımıza bağlı Maden Tetkik ve Arama Genel
Müdürlüğü bütçesi üzerinde grubum adına söz almış bulunuyorum. Yüce heyetinizi
saygıyla, muhabbetle selamlıyorum. 
Maden
Tetkik ve Arama Genel Müdürlüğümüz hakkında kısaca bilgi aktarmak istiyorum.
Maden Tetkik ve Arama Genel Müdürlüğü, bünyesinde 2.804 personelle 56 değişik
konuda 172 başlık altında çalışmalarını yürütmekte olup çalışma alanına göre
620 çeşit görev tanımı bulunan, 1935 yılında kurulmuş köklü bir kurumumuzdur.
Tüm madenlerin araştırılmasında başlangıç noktası olan MTA, ülkemizde alanında
en kapsamlı araştırma kuruluşudur.
Ülkemizin
ilk ve tek yer bilimleri araştırma kurumu olan MTA, yaptığı arama ve araştırma
faaliyetleriyle sektöre yön vermekte; kısa, orta ve uzun vadeli hedeflerini
yakından takip ederek, sektörün ihtiyaç duyduğu teknik altyapıyı kurum
bünyesinde kazandırarak teknik destek ve danışmanlık faaliyetlerini sağlayabilmektedir.
İstikrarlı, yerli ve millî bakış açısıyla gerçekleştirilen bu çalışmalar,
gittikçe daha net sonuçlar vermekte ve öngörülen hedeflere yaklaşmaktadır. Bu
bakış açısı ve kararlı uygulamalar, kurumun dünyadaki emsal kuruluşlar
içerisinde saygınlığını da gün geçtikçe artırmaktadır.
MTA,
son yıllarda başlattığı yenilikler sonucunda havadan, karadan, denizden yerin
üstü ve altını en ince ayrıntılarına kadar inceleme olanaklarına kavuşmuştur.
Uçaklarla havadan jeofizik, Oruç Reis gemisiyle su altı ve sismik araştırmalar,
jeokimya çalışmalarıyla da ülkemizin her metrekaresini tetkik etme ve arama
çalışmalarını aynı anda yürütebilme potansiyeline sahip olmuştur.
Tamamı
yerli ve millî imkânlarla yapılmış, modern teknolojiyle donatılmış Oruç Reis
sismik araştırma gemisiyle derin sularda aramalara başlanmıştır. Ağustos
2017’de denize açılarak Karadeniz’de, öncelikle İstanbul Boğazı açıklarında
belirlenen bir petrol sahasında çalışmalarına başlayan Oruç Reis gemisi, Batı
Karadeniz’de de petrol, doğal gaz, maden potansiyelinin ortaya konulması için
çalışmalar yapmıştır. Şu an itibarıyla Akdeniz’de çalışmalarına devam etmekte
olan ve alanında birçok ilke imza atan Oruç Reis gemisi, yapım aşamasından gemi
işletme çalışmalarına, tekne, makine ve araştırma ekipmanı sigortalarından
koruma takip gemilerinin hizmet alımlarına kadar tamamen yerli ve millîdir. 
Değerli
arkadaşlar, bu verilerin geleceğimiz için çok önemli olduğuna inandığımız için
paylaşmak istiyorum. MTA, kurulduğu 1935’ten bugüne kadar yaklaşık 9,5 milyon
metre sondaj yapmıştır. Bu rakamın 3,5 milyon metresi son üç yılda
gerçekleştirilerek tarihî bir rekor kırılmıştır. Son üç yıldaki bu kadar yoğun
çalışmanın neticesinde yeni maden kaynaklarına da ulaşılmıştır. Türkiye
genelinde yapılan sondaj çalışmalarından elde edilecek karotlardan edinilen
bilgilerin derleneceği, arşivleneceği, daha sonra kullanıcının hizmetine
sunulacağı Türkiye Yerbilimleri Veri ve Karot Bilgi Bankası (TÜVEK) 2018
tarihinde faaliyetine başlamıştır. Bu sayedeki bilgiye ulaşma kolaylığıyla aynı
bölgedeki mükerrer sondaj çalışmalarının önüne geçilmesi, gelişen teknoloji
şartlarıyla bugün elde edilen sonuçların gelecekte tekrar değerlendirilebilmesi
sağlanmıştır. Maden Tetkik ve Arama Genel Müdürlüğü tarafından karot verileri
sisteme aktarılmış, özel sektörün de verilerinin aktarımı devam etmektedir. 
Tüm
bu çalışmaların yanı sıra, bor konusunda da çok önemli mesafe kaydedilmiştir.
Türkiye, bu alanda sadece ham madde değil, işlenmiş ürün ihracında da önemli
bir yere gelecektir. Büyük hedeflere yürüyen Türkiye'de her sektörün desteği
oldukça önemlidir. Gerek ham madde gerekse ihracat yönünden de 2018 itibarıyla
dünya bor pazarının yüzde 59’una hâkim olduğumuzu, 2020 yılı içinde hedefimizi
büyüttüğümüzü, inşallah üretim kapasitemizi artırarak pazar payımızı yüzde
60’lara çıkaracağımızı ifade edebilirim. 
Değerli
Başkan, saygıdeğer milletvekilleri; madenciliğin okulu sayılan kömürün ana
vatanı Zonguldak taş kömürü havzasında 1.200 metre derinliğe kadar tespit
edilen toplam jeolojik rezerv 1,5 milyar tondur. 
(Mikrofon
otomatik cihaz tarafından kapatıldı)
BAŞKAN
– Sayın Uçar, tamamlayalım lütfen.
Buyurun.

HAMDİ
UÇAR (Devamla) – Kömürlerin kalori değeri 6.200-7.250 kilokaloridir. Doğrudan
meteorolojik kok elde etmeye uygun rezervler özellikle Kozlu, Üzülmez, Karadon
bölgelerinde bulunmakta olup toplam rezervdeki oranı yüzde 57’dir. Koklaşabilir
kömür yüksek fırınlara uygun ve kok üretiminde kullanılabilir kalitede kömür
olup “meteorolojik kömür” olarak da adlandırılmaktadır. Ayrıca, yürütülen
sondajlamayla da metalik altın, bakır ve gümüş aramaları da devam etmektedir.
Türkiye
Taşkömürü Kurumumuz bünyesinde, Enerji Bakanlığımızın, Sayın Cumhurbaşkanımızın
katkılarıyla 2006-2019 yılları arasında yaklaşık 7 bin civarında işçi istihdam
edilerek hem üretimin artırılması hem istihdamın sağlanması hem de Kurumun
ayakta kalması konusunda da çok önemli mesafe kaydedilmiştir. 
Madenci
şehrin bir milletvekili olarak, yapılan tüm bu çalışmalardan dolayı
Hükûmetimize, Enerji Bakanımıza, MTA Genel Müdürümüze teşekkür eder, 2020 yılı
bütçesinin hayırlara vesile olmasını temenni eder, hepinizi saygıyla, sevgiyle,
muhabbetle selamlarım.
Sağ
olun. (AK PARTİ sıralarından alkışlar)
BAŞKAN
– Teşekkürler Sayın Uçar.
Şimdi
de Zonguldak Milletvekili Polat Türkmen konuşacaktır.
Buyurun
Sayın Türkmen. (AK PARTİ sıralarından alkışlar)
Süreniz
beş dakikadır.
AK
PARTİ GRUBU ADINA POLAT TÜRKMEN (Zonguldak) – Sayın Başkan, değerli
milletvekilleri; 2020 yılı merkezî yönetim bütçe görüşmelerinde Enerji ve Tabii
Kaynaklar Bakanlığımızın Nadir Toprak Elementleri Araştırma Enstitüsünün
bütçesi üzerinde AK PARTİ Grubum adına söz almış bulunuyorum. Yüce Meclisimizi
ve ekranları başında bizleri izleyen değerli milletimizi saygıyla selamlıyorum.
Nadir
Toprak Elementleri Araştırma Enstitüsü, ülkemizde 2018 yılı içerisinde
Cumhurbaşkanlığı kararnamesiyle değerli bazı elementlerin ülke ekonomisine kazandırılması,
stratejik önemi var olan bu elementler üzerinde yüksek teknolojiye dönük
araştırmalar yapılması için kurulmuş önemli kurumlarımızdan biridir. 
“Nadir
toprak elementleri” diye bilinen bu elementler, ülkemizde Malatya, Eskişehir,
Sivas, Burdur, Isparta, Kayseri bölgelerinde bulunmakta olup bazı yörelerde
rezervler tespit edilmiş ve rezerv geliştirme çalışmaları da devam etmektedir.
Bununla birlikte, özellikle korozyona, yüksek sürtünmeye ve ısıya karşı
dirençlerinden ötürü yüksek teknolojide ve savunma sanayisinde kullanılmaları
açısından böyle bir kurumun kurulması stratejik bir önem içermektedir. Enerji
sektöründe, sağlık sektöründe, bütün dijital ürünlerin yapımında, hibrit
otomobil ve elektrikli araçların motorlarında bunlara güç sağlayan bataryalarda,
rafinerilerde ve ham petrolün benzine dönüştürülmesi işlemlerinde
kullanılmaktadır. 
Sayın
Başkan, değerli milletvekilleri; AK PARTİ iktidarlarımızın döneminde enerji ve
tabii kaynaklara verilen önem sebebiyle madenleri araştırma, bulma ve yer üstüne
çıkarılmasının, işletilmesinin, geliştirilmesinin ne denli kıymetli olduğunu
buradan bir kez daha, bir maden mühendisi olarak ifade etmek istiyorum.
Ülkemizde bu amaçla çalışan kurumlar, yıllardır oluşturdukları bilgi birikimini
şimdi yeni alanlara da aktarmakta ve özellikle teknolojik alanda, yüksek
teknolojide, savunma sanayisinde kullanılacak madenleri ülke ekonomisine katkı
sağlayacak şekilde üretme ve işletme çabası içerisindedir. 
Sadece
yer altı kaynaklarının değil, sahip olduğumuz tüm potansiyelin harekete
geçirilmesi, tarımda, ekonomide, ticarette, sağlıkta ve her alanda
sürdürülebilir ve çevreye karşı duyarlı bir kalkınmayı hep birlikte çalışarak
desteklememiz gerektiğini ifade etmek istiyorum. 
Sayın
milletvekilleri, enerji çeşitliliğimizi ve enerji güvenliğimizi sağlamak
amacıyla Enerji Bakanlığımız, hidrolik kaynakların kullanılmasından jeotermal
kaynaklara, yenilenebilir enerjiye, nükleer enerjiye, biokütleye varıncaya
kadar tüm enerjiyle birlikte, özellikle çevreye saygılı, yenilenebilir çevre
kaynaklarını da etkin kullanmak için gereğini yapmaktadır. 
Doğu
Akdeniz bölgesindeki enerji kaynaklarımızı etkin olarak kullanabilmek için
Türkiye Petrolleri ve onun faaliyet gösteren kolu olan TPIC tarafından da aramalar
ve sondajlar yapılmakta, Türkiye'nin petrol ve doğal gaz rezervlerinin
ekonomiye katkısı artırılmaya çalışılmaktadır.
Değerli
milletvekilleri, bu dönem içerisinde ülkemize yapılan ekonomik saldırılara
rağmen, gerçekten direncimizin ne kadar güçlü ve önemli olduğunu yapılan
yatırımlarla görmek mümkündür. Sadece inşaat sektöründe büyüme değil; bu
bağlamda, yapılan üçüncü havalimanını, yüksek hızlı trenleri, köprüleri,
tünelleri, okulları, hastaneleri ve fabrikaları da dâhil edebiliriz.
Sözlerimi
toparlarken 2019 yılı içerisinde kuruluş çalışmalarını tamamlamış ve ikincil
mevzuatı büyük oranda oluşturulmuş olan Enstitünün çalışmalarının ülkemizin
gelişmesine ve bu alanda dışa bağımlılığımızın azaltılmasında büyük katkı
sağlayacağına olan inancımı belirtmek istiyorum. 2020 yılı ve sonrasında bu
kurumumuzun gelişerek ilgili projeleri yürütmeye ve desteklemeye devam
etmesinin, ihtiyaç duyduğumuz teknolojilerin geliştirilmesi açısından son
derece önem arz ettiğine işaret etmek istiyorum.
2020
yılı bütçemizin milletimize, devletimize, Enerji Bakanlığımıza ve Hükûmetimize
hayırlar getirmesini diliyorum. Yüce Meclisimizi saygıyla selamlıyorum. (AK
PARTİ sıralarından alkışlar)
BAŞKAN
– Teşekkürler Sayın Türkmen.
Sırada
İstanbul Milletvekili Şamil Ayrım var.
Buyurun
Sayın Ayrım. (AK PARTİ sıralarından alkışlar) 
Süreniz
beş dakikadır. 
AK
PARTİ GRUBU ADINA ŞAMİL AYRIM (İstanbul) – Sayın Başkan, değerli
milletvekilleri; 2020 Yılı Merkezi Yönetim Bütçe Kanun Teklifi’nin Enerji ve
Tabii Kaynaklar Bakanlığı Maden ve Petrol İşleri Genel Müdürlüğü bütçesi
üzerinde grubum adına söz almış bulunuyorum. Gazi Meclisimizi saygıyla
selamlıyorum.
Sözlerime
başlarken Doğu Akdeniz’deki sondaj çalışmaları nedeniyle Sayın Bakanımız Fatih
Sönmez’e, bir önceki Bakanımız Berat Albayrak Bey’e teşekkürlerimi sunmak
istiyorum. Niye teşekkür ediyorum? Bugün eğer Fatih ve Yavuz gemileri
olmasaydı, maalesef, sondaj yapacak gemi bile bulamayacaktık; onun için
teşekkür ediyorum. 
Yine,
bugün Azerbaycan-Türkiye ilişkilerinin mimarı, Büyük Önder, Büyük Türkçü Haydar
Aliyev’in ölüm yıl dönümü. Evet, Bakü-Tiflis-Ceyhan Boru Hattı’nın mimarı.
Gerçekten, Azerbaycan’ın Türkiye’yle bugünkü ilişkilerinde çok önemli bir rol
oynayan Haydar Aliyev’i rahmetle anarken, bütün şehitlerimizi de rahmetle anmak
istiyorum. 
Değerli
arkadaşlarım, bilindiği üzere, 9 Temmuz 2018 tarihinde 703 sayılı
Cumhurbaşkanlığı Kararnamesi’yle Maden İşleri Genel Müdürlüğü ve Petrol İşleri
Genel Müdürlüğü birleştirilerek Maden ve Petrol İşleri Genel Müdürlüğü olarak
teşkilat, görev, yetki ve sorumlulukları düzenlenmiştir. Maden ve Petrol İşleri
Genel Müdürlüğümüzün görevlerinden başlıcaları şunlardır: Tabii kaynaklarla
ilgili araştırma izni, arama ve işletme ruhsatı, işletme izni vermek ve
bunlarla ilgili diğer işlemleri yapmak, tabii kaynakların değerlendirilmesine yönelik
arama, tesis kurma, işletme ve faydalanma haklarını vermek, izin ve ruhsat
sahalarındaki faaliyetleri takip etmek; faaliyetleri, işletme güvenliği ve
işletme projesine uygunluk açısından denetlemek, kaynak ve rezervlerin
uluslararası standartlarda raporlanmasını, güvenilir ve etkin proje kabul,
takip ve yönetimini sağlamaktır; tabii kaynakların ülke menfaatlerine en uygun
şekilde değerlendirilmesi için gerekli arama, üretim, depolama, stoklama ve
pazarlama politikalarının esaslarını tespit etmektir. Şehirleşme ve çevresel
etkiler dikkate alınarak gerekli durumlarda madencilik faaliyetlerini Genel
Müdürlüğümüz kısıtlayabilir. Çevre ve insan sağlığına zarar verdiği tespit
edilen madencilik faaliyetleri ise gerekli önlemler alınıncaya kadar durdurulabilir.
Madencilik faaliyetleri sonrasında ise çalışma yapılan sahanın çevreye uyumuna
ilişkin rehabilitasyon zorunlu kılınmıştır. Başka bir deyişle, madencilik
faaliyetleri biter bitmez sahalar eski hâline getirilerek bu sahaların çevreye
uyumlu bir biçimde değerlendirilmesi sağlanmaktadır. Her yıl ruhsat
sahiplerince yatırılan ruhsat bedelinin yüzde 30’u çevreyle uyum planı
çalışmalarını temin etmek için teminat olarak alınmaktadır.
26/11/2019
tarihi itibarıyla 17.357 adet maden ruhsatı mevcuttur. Bu ruhsatların 6.330’u
arama, 10.018’i işletme ruhsatıdır. Ülkemiz, endüstriyel ham maddeler, metalik
madenler, enerji ham maddeleri ve jeotermal kaynaklar açısından son derece
zengin bir ülkedir. Türkiye, yer altı kaynakları sıralamasında, üretim
değerleriyle dünyada 132 ülke arasında 28’inci sıradadır. Maden çeşitliliği
bakımından 10’uncu sırada yer almaktadır. Dünyadaki 90 çeşit madenin 77’si
Türkiye'de bulunmakta olup 60 maden türünde üretim yapılmaktadır.
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Ayrım.
ŞAMİL
AYRIM (Devamla) – Türkiye, dünyadaki mermer rezervlerinin yüzde 33’üne, metal
maden rezervlerinin yüzde 4’üne, endüstriyel ham madde rezervlerinin yüzde
2,5’una, kömür rezervlerinin yüzde 1’ine ve jeotermal potansiyelin yüzde 8’ine
sahiptir. 2018 yılında 8.088 adet saha denetlenmiştir, 2019 yılında 7.763 saha
denetlenmiştir. Bu denetlemelerle, kaza sayısında çok ciddi bir düşüş
sağlanmıştır. Burası çok önemli değerli kardeşlerim, maden sahalarında uç ara
ürün elde etmeye yönelik tesis kurmada şartlı ihale yöntemine geçilmiştir.
Ülkemizde çıkan ham madde yine ülkemizde işlenecek, uç ara ürün elde edilerek
böylece cari açığın azaltılmasına katkı sağlanacaktır. 
(Mikrofon
otomatik cihaz tarafından kapatıldı) 
BAŞKAN
– Selamlama için, buyurun.
ŞAMİL
AYRIM (Devamla) – Sonuç olarak, alınan kararlar ve yapılan düzenlemeler
çerçevesinde madencilik sektörünün daha sürdürülebilir bir yapıya
kavuşturulması sağlanmış, iş süreçlerindeki zaman azaltılarak hizmet sunumu,
hızı yükseltilmiş, işlemler günlük yapılabilir hâle gelmiş, saha denetimlerine
standardizasyon getirilmiş, denetimlerde etkinlik sağlanmıştır. 
Bu
vesileyle bütçemizin Genel Müdürlüğümüze, Bakanlığımıza, ülkemize hayırlar
getirmesini diliyor, emeği geçen herkese teşekkür ediyor, Yüce Meclisimizi
saygıyla selamlıyorum. (AK PARTİ sıralarından alkışlar) 
BAŞKAN
– Samsun Milletvekili Fuat Köktaş, buyurun. (AK PARTİ sıralarından alkışlar) 
Sayın
Köktaş, süreniz beş dakikadır.
AK
PARTİ GRUBU ADINA FUAT KÖKTAŞ (Samsun) – Teşekkür ediyorum, Sayın Başkanım. 
Sayın
Başkan, değerli milletvekilleri; Maden ve Petrol İşleri Genel Müdürlüğünün 2020
yılı bütçesi üzerine AK PARTİ Grubu adına söz almış bulunmaktayım. Genel Kurulu
ve aziz milletimizi saygıyla selamlıyorum.
AK
PARTİ hükûmetleri döneminde madenlerimizde iş sağlığı ve iş güvenliğine azami
hassasiyet gösterilip kanun değişiklikleri yapılarak yapısal, köklü ve pozitif
yönde düzenlemelere gidilmiştir ve madenlerimizin risk grupları analizleri
yapılarak “az riskli” “çok riskli” ve “riskli” kategorilere ayrılarak yılda 1
kez, yılda 2 kez ve yılda 4 kez olmak üzere denetlemeler yapılmaktadır.
Fizibilite, jeofizik ve sondaj çalışmaları başta olmak üzere AR-GE’ye önem
verilerek yer altı kaynaklarımızın tespiti yapılmış olup çalışmalar artarak devam
etmektedir. Madencilik sektörü, üretim ve satış aşamaları başta olmak üzere,
disipline edilmiş, günümüz şartlarına uymayan mostra madenciliği terk edilmiş,
teknoloji aktif bir şekilde kullanılarak kalite ve kapasite artırılmış,
dolayısıyla da üretim maliyetlerimiz minimize edilmiştir.
Bu
bağlamda, 2004 yılı ila 2018 yılları arasında madencilik sektörümüzdeki
artışların mukayeseli bir örneğini vermek istiyorum. Altın madeninde, metal
altında, 2004 yılından 2018 yılına kadar, yüzde 440’lık bir artışla 5 ton olan
altın üretimimiz yılda 27 ton rakamlarına ulaşmıştır. Yine aynı şekilde, gümüş
madenimizde, yüzde 2.800’lük bir artışla 100 ton ürettiğimiz gümüşümüz 2018
yılı itibarıyla yılda 2,8 milyon tona ulaşmıştır. Bor madeninde yine aynı
artışı görüyoruz. Bakır madenimizde, yılda 742 bin ton olan üretimimizde 2018
yılı itibarıyla 6,6 milyon tona ulaşmış bir üretim kapasitesini görmekteyiz. 
Özellikle
piyasa değeri yüksek olan madenlerimiz henüz arama, rezerv tespiti çalışmaları
aşamalarındayken ormanlar yok ediliyormuş, tarım arazileri talan ediliyormuş
gibi, gerçeği yansıtmayan birçok eylemlere şahit oluyoruz ve Hükûmet olarak da
muhatap oluyoruz. Bugün, bütün gelişmiş ülkelere baktığımızda, neredeyse aynı
prosedürle, aynı teknolojiyle işledikleri madenlerimizi Türkiye işlemeye
kalktığında, birtakım yerlerden sesler gelmeye başlamaktadır ve âdeta bizi
doğayı katletmiş gibi göstermeye çalışmaktadırlar maalesef. AK PARTİ
hükûmetleri doğaya, tarıma ve insana en çok saygı duyan hükûmetlerdendir. Onun
için, biz, bu sözlere aldırış etmeden, ülkemizin menfaati için, Türkiye’mizin
geleceği için çalışmalarımızı yapmaya devam edeceğiz. 
Gelişmiş
dünya ülkeleri piyasa değeri yüksek olan madenleri üretmişler, nihai ürün
olarak da dünya pazarına sunarak katma değer elde ederek ülkesinin ekonomisinin
kalkınmasına önemli katkılar sağlamışken, ayrıca Avrupa ülkeleri bunu yaparken
bizim Türkiye Cumhuriyeti vatandaşlarımızı en ağır işlerde çalıştırarak
gerçekleştirmiş. 
Sayın
Başkan, değerli milletvekilleri; ülkemiz için maden, petrol ve doğal gaz
kaynaklarından güvenli bir gelecek oluşturma misyonu bizim olmazsa
olmazımızdır. Bunun için, eskiden MİGEM olan Maden İşleri Genel Müdürlüğü ile
Petrol İşleri Genel Müdürlüğü birleştirilerek MAPEG oluşturulmuş ve bunun
yanında, ulusal maden rezervlerimizi ve kaynaklarımızı belirlemek için UMREK
oluşturulmuştur. UMREK, uluslararası standartlarda maden rezervlerini tespit
eden ve kredi kuruluşlarının yatırım yapmasını ya da fonların Türkiye’ye
gelmesini sağlayan önemli bir kuruluştur.
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Köktaş.
FUAT
KÖKTAŞ (Devamla) – Bu vesileyle, sanayicilerimiz, iş adamlarımız, sektöre
yatırım yapmak isteyen bir çok yatırımcımız bu yolu kullanarak, nihai ürün elde
etmek için yatırımlarını ve çalışmalarını hızlandırmıştır. 
Ülkemizde
petrol ve doğal gaz üretiminde 2019 yılının dokuz aylık dönemine baktığımızda,
doğal gazda yüzde 15,4 oranında bir artış, petrolde de yüzde 4,7 oranında bir
artış görülmektedir. Ayrıca Doğu Akdeniz’de Sayın Bakanlığımızın yapmış olduğu
petrol çalışmaları hızlı bir şekilde devam ederken, belki Bakanlığımızın konusu
değil ama -Sanayi Bakanlığımızın konusu- petrokimyayı ilgilendirdiği için
burada söylemek istiyorum: Adana Ceyhan’da kurulmak istenen petrokimya
tesisleri, bizim yurt dışına olan bağımlılığımızı azaltacak, ithalatımızı
azaltacak ve Türkiye'nin katma değerli ürünler üretmesini sağlayacaktır.
Petrokimya tesislerini onun için çok önemsiyoruz. 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen, bağlayalım sözlerimizi.
FUAT
KÖKTAŞ (Devamla) – Teşekkür ediyorum Sayın Başkan. 
Önemli
bir noktaya da burada dikkat çekmek istiyorum: Bu yatırım yapılırken dünyanın
değişen ve gelişen şartlarında ilerleyen aşamalarda ham madde
tedarikinde sıkıntıya maruz kalmamak için ham madde tedarikçisinin de bu
endüstri bölgesine ortak edilmesi çok akılcı çok mantıklı bir davranış
olmuştur. 
Bugüne
kadar maden sektörümüze, petrol sektörümüze destek veren başta Sayın
Cumhurbaşkanımız Recep Tayyip Erdoğan olmak üzere, bakanlarımıza ve genel
müdürlük çalışanlarımıza ayrı ayrı teşekkür ediyorum. 2020 yılı bütçemizin
ülkemize, milletimize hayırlar getirmesini Allah’tan niyaz ediyor, Genel Kurulu
saygıyla selamlıyorum. (AK PARTİ ve CHP sıralarından alkışlar) 
BAŞKAN
– Söz sırası Sakarya milletvekili Çiğdem Erdoğan Atabek’te. 
Buyurun
Sayın Erdoğan Atabek. (AK PARTİ sıralarından alkışlar) 
Süreniz
beş dakikadır.
AK
PARTİ GRUBU ADINA ÇİĞDEM ERDOĞAN ATABEK (Sakarya) – Sayın Başkan, değerli
milletvekilleri; 2020 yılı Aile, Çalışma ve Sosyal Hizmetler Bakanlığı bütçe
görüşmeleri üzerine AK PARTİ Grubumuz adına söz almış bulunuyor, Gazi
Meclisimizi ve değerli milletvekillerimizi saygıyla selamlıyorum. 
Dünyada
güçlü ve sözü geçen bir ülke olabilmenin en önemli ölçütleri, üreten ve işleyen
bir ekonomiye sahip olmaktan geçmektedir. AK PARTİ iktidara geldiği günden beri
milletimizin adını, tarihini yücelterek birçok projeye imza atmıştır. Sosyal
devlet anlayışı ve sorumluluğuyla kimsesizlerin kimi, çaresizlerin çaresi olmak
için gereken adımları atmaya kararlı bir şekilde devam edeceğiz. Zira
ailelerimiz ve milletimiz için sosyal refaha sahip bir toplum oluşturmak, AK
PARTİ iktidarlarının en temel hedeflerinden biri olmuştur. Buna yönelik olarak
2013 yılından bugüne kadar 330 sosyal hizmet merkezi vatandaşlarımızın
hizmetine açılmıştır. Aile, toplumun en temel yapı taşı, bizleri geçmişten
bugüne böylesine güçlü bir devlet yapan, bozulmayan aile yapılarımızdır.
Kadınlarımızın, annelerimizin psikososyal, sosyokültürel, mesleki ve kişisel
yönden gelişimlerine destek olmak amacıyla toplam 226 aile destek merkezi
hizmete açılmıştır. Kadınlarımızın konumunun güçlendirilmesi AK PARTİ
iktidarlarımızın temel politikalarından biridir. Bu bilinçle, Kadının
Güçlenmesi Strateji Belgesi ve Eylem Planı uygulanmaya kararlılıkla devam
edecektir.
2019
Ağustos verilerine göre, kadın istihdamımız 9 milyondur. 81 ilimizde kadın
kooperatifçiliği çalışma grupları oluşturulmuştur. İktidarımız, kadına yönelik
şiddete karşı mücadeleyi “sıfır tolerans” ilkesiyle sürdürmektedir. Bu
çerçevede, Mercan Seferberliği başlatılarak Aile, Çalışma ve Sosyal Hizmetler,
Adalet, İçişleri, Millî Eğitim, Sağlık Bakanlığı ve Diyanet İşleri
Başkanlığımız bir araya gelerek 2020-2021 koordinasyon planı hazırlamıştır. 81
ilimizde açtığımız şiddet önleme ve izleme merkezlerinden bugüne kadar toplamda
514 bin kişi yararlanmıştır. Ayrıca, 145 kadın konukevi, 3.482 korunmaya muhtaç
kadına hizmet vermektedir.
Geleceğimizin
mirasçıları olan çocuklarımız için politika ve projelerimizi de büyük
titizlikle geliştirmekteyiz. Çocuk İşçiliğiyle Mücadele Ulusal Programı
2017’den bu yana başarıyla uygulanmaktadır. Risk altında bulunan çocuklarımız
için koruyucu ve önleyici hizmet sunan mobil çocuk sosyal hizmet birimleri faaliyete
geçirilmiştir. Okullara devamsızlığı olan, dilencilik yaptırılan, ihmal,
istismar, suça sürüklenme gibi risk altındaki çocuklara yönelik tespit ve
müdahale çalışmaları yürütülmekte, bu hizmetle 17.076 çocuğa ve 11.030 aileye
rehberlik hizmeti verilmiştir. Engelli vatandaşlarımız için, 2019 tarihi
itibarıyla 352 bakım merkezinde 26.843 engelli bireyimize yatılı bakım hizmeti
sunulmaktadır. Hâlihazırda 52 ilimizde 68 adet gündüz yaşam merkezi hizmet
vermektedir, 2020 yılı itibarıyla tüm illerimizde hayata geçirilmesi
hedeflenmektedir. 2002 yılında devletimizin engelli memur sayısı sadece 5.772
iken AK PARTİ hükûmetleri döneminde atanan engelli memur sayımız 55 binin
üzerine çıkmıştır. 2002 yılında 4 adet olan sosyal yardım programı sayısı bugün
43’e çıkarılmıştır. Sosyal yardımlar hızlı, kapsamlı, zahmetsiz hâle
getirilerek Bütünleşik Sosyal Yardım Bilgi Sistemi hayata geçirilmiştir. 
On
yedi yıldan bu yana, Cumhurbaşkanımız ve Genel Başkanımız Sayın Recep Tayyip
Erdoğan’ın önderliğinde yeni Türkiye'nin inşasında birçok sorunun üstesinden
geldik. Çocuklarımıza daha müreffeh bir ülke bırakmak için daha yapacak çok
işimiz var. 
Durmak
yok yola devam diyor, 2020 yılı bütçesinin ülkemize hayırlar getirmesini
diliyor, şahsım ve AK PARTİ Grubumuz adına hepinizi saygıyla selamlıyorum. (AK
PARTİ sıralarından alkışlar)
BAŞKAN
– Şimdi de Sivas Milletvekili Semiha Ekinci konuşacak.
Buyurun
Sayın Ekinci. (AK PARTİ sıralarından alkışlar)
Süreniz
beş dakikadır. 
AK
PARTİ GRUBU ADINA SEMİHA EKİNCİ (Sivas) – Sayın Başkan, değerli
milletvekilleri; 2020 yılı Merkezi Yönetim Bütçe Kanun Teklifi’nin Aile,
Çalışma ve Sosyal Hizmetler Bakanlığı bütçesi üzerine AK PARTİ Grubumuz adına
söz almış bulunuyorum. Bu vesileyle Gazi Meclisimizi ve aziz milletimizi
saygıyla selamlıyorum. 
Aile,
Çalışma ve Sosyal Hizmetler Bakanlığımız, görev alanı açısından engellimize,
yaşlımıza, kadınımıza, çocuğumuza, işçimize, işverenimize, şehit yakınımıza, iş
arayanlarımıza, kısacası ülkemizin tüm kesimlerine hizmet veren, dokunan bir
Bakanlığımızdır. Bu nedenle, beş dakika içerisinde, yapılan çalışmaları
anlatmak da imkansızdır. Bu açıdan sadece birkaç konuyu buradan anlatmaya
çalışacağım. 
Son
on yedi yıla baktığımız zaman, sosyal yardımlarımızın hem niteliğini hem de
niceliğini geliştirmiş durumdayız .Bu süreçte 308 milyar liralık yardım
yapılmış olup 2002’de yıllık 1,3 milyar TL’lik bir sosyal yardım yapılırken
2018’de bu rakam 43 milyara kadar yükselmiştir. Yine 2002 yılında 4 tür sosyal
yardım verilirken bugün 43 farklı türde sosyal yardım uygulanmaktadır.
Bunlardan bazılarına değinecek olursak; 2002 yılında 24 TL olan engelli aylığı,
2019 yılında yüzde 40 ila yüzde 69 oranında engeli olanlarda 509 TL, yüzde 70
ve yüzde 100 arasında engeli olanlarda da 763 TL olarak uygulanmaktadır.
Engelli bireylerimizin ve ailelerinin yanında olduğumuzu her zaman
hissettiriyoruz.
2005
yılında evde bakım ve yardım hizmeti hayata geçirilmiştir. Kadınlarımıza
yönelik doğum yardım parası ödemeleri: Bütün doğan bebekler için annelerimize
1’inci çocuk için 300 TL, 2’nci çocuk için 400 TL, 3’üncü çocuk için 600 TL
verilmeye başlanmış; aynı zamanda ebeveynlerden birine çocuk ilköğretim çağına
gelene kadar kısmi süreli çalışma imkânı getirilerek çocuklarıyla daha fazla
vakit geçirmeleri sağlanmıştır. Yine kadın işçilere analık izninin bitiminden
itibaren 1’inci doğumda 60 gün, 2’nci doğumda 120 gün ve sonraki doğumlarda da
180 gün süreyle yarı zamanlı çalışma hakkı getirilmiştir. Kadınlarımızın iş
gücüne katılım oranı 2002 yılında yüzde 28’i bulmuyor iken, bugün bu oran yüzde
35’e ulaşmıştır. 
65
yaşını geçmiş büyüklerimizi de unutmayarak üç ayda olacak şekilde 640 TL yardım
sağlanmakla birlikte, ücretsiz ulaşım imkânı da getirilmiştir. İhtiyaç sahibi
ailelerimize sosyal konut tahsisi de yapılmaktadır. 
Çalışma
hayatına yönelik son on yedi yıldaki gelişmelere baktığımızda ise birkaç başlık
altında ifade etmeye çalışacağım: İşçi ve işveren sendikalarına üyelik
işlemlerinde noter şartı kaldırılmıştır. Kadın istihdamı alanındaki mevcut
sorunların tespiti ve bu sorunların giderilmesine yönelik ilgili tüm tarafların
gerçekleştirdiği çalışmaları izlemek, değerlendirmek, koordinasyon ve iş
birliğini sağlamak üzere Kadın İstihdamı Ulusal İzleme ve Koordinasyon Kurulu
2010 yılında oluşturulmuştur. İş yerlerinde psikolojik tacizi önlemek üzere tüm
tarafların katılımıyla Psikolojik Tacizle Mücadele Kurulu 2011 yılında
kurulmuştur. 
Ülkemizin
istihdam politikalarına yön vermek üzere Ulusal İstihdam Stratejisi yürürlüğe
konmuştur. Dezavantajlı Kişilerin Sosyal Entegrasyonu İle İstihdam Edilebilirliklerinin
Geliştirilmesi Projesi’yle 48 ilde 137 projeye 23 milyon avro tutarında hibe
desteği sağlanmıştır. 
Net
asgari ücret 2002 yılında aylık 184 lirayken 2019 ocak ayında 2.020 TL’ye
çıkarılmıştır 
Burada,
emeklilerimize yapmış olduğumuz maaş artışları ve sayamadığımız birçok yenilik
hükûmetlerimiz döneminde yapılmıştır. Bu çalışmalar için, başta Sayın
Cumhurbaşkanımız, Genel Başkanımız Recep Tayyip Erdoğan olmak üzere, görev
yapan tüm bakanlarımıza sonsuz teşekkür ediyorum. Her zaman “Halka hizmet,
Hakk’a hizmet“ prensibimizle yolumuza devam edeceğimizi belirtiyor, 2020 yılı
merkezî yönetim bütçesinin hayırlı olmasını diliyorum. 
Ayrıca,
buradan, hafta sonu yapacağı maçta lider Sivasspor’umuza başarılar diliyor,
yiğitler diyarı, yiğidolar diyarı, sultan şehrimiz, Sivaslılar adına yüce
heyetinizi saygıyla selamlıyorum. (AK PARTİ sıralarından alkışlar)
BAŞKAN
- Evet, şimdi de AK PARTİ Grubu adına son konuşmacı Bursa Milletvekili Vildan
Yılmaz Gürel’e ait. 
Buyurun
Sayın Yılmaz Gürel. (AK PARTİ sıralarından alkışlar)
Süreniz
beş dakikadır.
AK
PARTİ GRUBU ADINA VİLDAN YILMAZ GÜREL (Bursa) – Sayın Başkan, değerli
milletvekilleri; Mesleki Yeterlilik Kurumunun 2020 yılı bütçesi hakkında söz
almış bulunuyorum. Sözlerime başlamadan önce sizleri saygıyla selamlıyorum. 
Malumunuz
olduğu üzere, uluslararası alanda güçlü ve saygın bir ülke olmanın
ölçütlerinden biri sağlıklı ve istikrarlı gelişme gösteren, güçlü bir ekonomiye
sahip olmaktır. Şüphesiz, bunu sağlayabilmenin en önemli parametrelerinden biri
de birbiriyle uyumlu mesleki eğitim ve istihdam politikalarının uygulanması,
istihdam edilebilir niteliklere sahip yeterli sayıda iş gücünün
yetiştirilmesidir. Bu hususta, on yedi yıllık “Nereden nereye?” dedirtecek
başarılı iktidar serüvenimizde Sayın Cumhurbaşkanımızın “Nitelikli iş gücüne ve
eğitime yatırım yapmak, aynı zamanda, mesleki eğitim ve istihdam politikaları
arasındaki uyumu temin etmek zorundayız.” söylemleriyle hükûmetlerimiz iş
dünyasının ihtiyaç ve beklentilerini karşılayan nitelikli iş gücüne sahip
olmanın avantajlarının da farkında olarak çalışma hayatı ve buna bağlı entegre
ettiği eğitim modelleri oluşturulmuştur. Buna istinaden, 2006 yılında Ulusal
Meslek Standartları ve Yeterlilikleri oluşturularak akredite sınav ve
belgelendirme sistemiyle çalışma hayatına nitelikli eleman kazandırma misyonu
Aile, Çalışma ve Sosyal Hizmetler Bakanlığımızın ilgili kuruluşu Mesleki
Yeterlilik Kurumuna tevdi edilmiştir. 
İstihdam
oluştururken dahi önce insan, önce güvenlik, nitelik ve kabiliyet anlayışıyla
Mesleki Yeterlilik Belgesi zorunluluğu getirilmiştir. Mesleki Yeterlilik
Belgesi, bir kişinin iş sağlığı ve güvenliği tedbirlerini de alarak mesleğini
bildiğini ve doğru bir şekilde icra ettiğini teyit eden uluslararası akredite
belgelerdir. Bu belge, Mesleki Yeterlilik Kurumu kanalıyla, 360 derece kamera
kaydı altında, gerçek iş ortamında, gerçek ekipmanlarla, tarafsız gözetmenler
eşliğinde, teorik ve pratik olmak üzere iki ayrı sınav şeklinde
gerçekleştirilmektedir. Bu nedenle, mesleki yeterlilik sınavları uluslararası
kurum ve kuruluşların da takdirini kazanmış, model olarak alınmaya
başlanmıştır. Bugün 143’ü tehlikeli meslek olmak üzere toplam 146 meslekte
Mesleki Yeterlilik Belgesi iş gücümüzün ehliyeti hâline getirilmiştir. Bu
cihetle, yeterlilik belgesi zorunluluğu iş dünyası ve çalışanlarımız tarafından
memnuniyetle karşılanmaktadır. Üstelik, Mesleki Yeterlilik Belgesi
zorunluluğuyla takribî 620 bin kişiye 510 milyon TL tutarında sınav ve
belgelendirme desteği vermek suretiyle çalışanlarımıza ve işverenlerimize mali
yük getirmediğimizin de altını çizmek istiyorum. 
Önem
arz eden diğer bir konu da ülkemiz eğitim öğretim ve yeterlilik sisteminde
reform yaratan Türkiye Yeterlilikler Çerçevesi’nin Mesleki Yeterlilik Kurumu
tarafından hayata geçirilmiş olmasıdır. 2017 yılında Avrupa Komisyonu
tarafından kabullenilmesiyle de ülkemizde verilen diploma ve belgelerin kalite
güvencesi sağlanmış, aynı zamanda ülkemiz, Avrupa’da yeterlilik çerçevesini
oluşturan sayılı ülkeler arasında yerini almıştır. Özetle, çalışma hayatının
beklentilerini karşılayacak nitelikli iş gücünün oluşturulması amacıyla kamu ve
sosyal tarafların yönetiminde eşit olarak yer aldığı, ortak çalışma kültürünün
başarılı bir şekilde uygulandığı Mesleki Yeterlilik Kurumu, kurum kültürü ve
personel rejimiyle ülkemizin örnek, saygın ve en başarılı kurumlarındandır. Son
olarak, 2009-2019 yılları arasında 850 bin vatandaşımız mesleki yeterlilik
belgesi almıştır. Hem Bakanlığımızın hem de Kurumumuzun âdeta bir seferberlik
ruhuyla ortaya koyduğu azim sonucunda 2019 yılında iş gücüne katılım oranı
yüzde 54, istihdam oranı yüzde 47 olarak gerçekleşmiştir. Elhasıl, bu belgenin
kişinin iş sağlığı ve güvenlik tedbirinin emaresi olarak mesleğinde aranan
eleman olduğuna işaret edilmiştir. 
Ancak
bizim 2023 Türkiyesi için hedeflerimiz çok daha fazla. Değerli arkadaşlar,
hatta bizim 2053 ve 2071 Türkiyesi için büyük projelerimiz ve hayallerimiz var.
Bu sorumluluk doğrultusunda çalışmaya ve yola devam diyoruz. İnsanı merkeze
alan bir anlayışın ve hangi alanda olursa olsun, “insanı yaşat ki devlet
yaşasın” düsturunu benimsemiş bir Hükûmetin temsilcisi olarak gerek üzerinde
söz aldığım Mesleki Yeterlilik Kurumunun bütçe görüşmelerinde gerek hatip
arkadaşlarımızın konu edindiği kurum ve kuruluşların çalışmalarını ve gayretlerini
tebrik ve takdir ediyorum. 
2020
yılı bütçesinin hayırlı olmasını temenni ediyor, yüce Meclisi saygıyla
selamlıyorum. (AK PARTİ sıralarından alkışlar) 
BAŞKAN
– Teşekkürler Sayın Yılmaz Gürel.
Böylece
Adalet ve Kalkınma Partisi Grubu adına konuşmalar tamamlanmış oldu. 
Şimdi,
sıra İYİ PARTİ Grubunda.
İlk
söz, Denizli Milletvekili Yasin Öztürk’e aittir.
Buyurun
Sayın Öztürk. (İYİ PARTİ sıralarından alkışlar) 
Süreniz
on beş dakikadır. 
İYİ
PARTİ GRUBU ADINA YASİN ÖZTÜRK (Denizli) – Sayın Başkan, değerli
milletvekilleri; kararnameler yoluyla Meclisin yasama yetkisine fiilen ortak
olunan, yetkileri kısıtlanmış, denge ve denetim mekanizmaları yok edilmiş,
bütçe yapma hakkı ve yetkisi fiilen elinden alınmış Meclisimizde
Cumhurbaşkanlığı hükûmet sistemi tarafından hazırlanan 2020 Yılı Merkezi
Yönetim Bütçe Kanunu Teklifi’nde Nükleer Düzenleme Kurumu üzerinde İYİ PARTİ
Grubu adına söz almış bulunmaktayım. 
Yüce
heyetinizi saygıyla selamlıyorum. 
Ülkemizin
2020 yılına yönelik gelir gider, borç harç, faiz açığı fazlası hesaplarını
masaya yatıracağımız bütçe görüşmelerinde, TÜİK’in kılıfını hazırladığı gerçek
enflasyon altında ezilen dar gelirlilerimize, “Her üniversite bitiren iş
bulacak diye bir şey yok.” denilerek umudu elinden alınan gençlerimize, sağlık
hakkı bile yok sayılan EYT’lilerimize, parası simit almaya bile yetmeyen asgari
ücretlilerimize, tarlasına küsmüş çiftçilerimize, hayvanını kesmiş
besicilerimize, fabrikasını kapatmış sanayicilerimize, kepenk kapatan
esnaflarımıza, “İki üniversite mezunuyum, iş bulamıyorum.” diye dert yanana,
“Kocan ne iş yapıyor?” diye sorulan kadınlarımıza, iş bulma umudu kalmadığı
için iş aramaktan vazgeçen işsizlerimize, torununa verecek harçlığı bile
olmayan emeklilerimize, atanamayan öğretmenlerimize, “Ucuz bebek bezi nereden
bulurum?” diye market market indirim takip eden eli öpülesi analarımıza,
iktidarın borcunu bugünden üstlenen doğmamış bebeklerimize, velhasıl yapılan
bütçeden etkilenen tüm vatandaşlarımıza selam olsun. 
Değerli
milletvekilleri ve kendi bütçelerini de doğrudan ilgilendirdiği için
görüşmeleri ekran başında izleyen kıymetli vatandaşlarımız; bütçede kimi
muhatap alacağımızı da şaşırdık. Hükûmet desek bakanın siyasi sorumluluğu yok,
bakan desek eline verilen programı uygulamakla sorumlu, bürokrat zaten topu
taca atmış. O zaman tek adamı muhatap alıp nükleer enerji inadından bahsetmek
durumundayız. 
Şu
an için, 3154 sayılı Enerji ve Tabii Kaynaklar Bakanlığının Teşkilat ve
Görevleri Hakkında Kanun’a göre -şu an için diye özellikle diyorum, yarın bir
talimatla bu kanun da değiştirilebilir- Bakanlığın kuruluş amacı şudur: “Enerji
ve doğal kaynaklarla ilgili hedef ve politikaların ülkenin savunması, güvenliği
ve refahı, milli ekonominin gelişmesi ve güçlenmesi doğrultusunda tespitine
yardımcı olmak, enerji ve doğal kaynakların bu hedef ve politikalara uygun
olarak araştırılmasını, geliştirilmesini, üretilmesini ve tüketilmesini
sağlamaktır.”
Bir
de görev tanımında yer alan bazı öne çıkan cümleleri paylaşmak istiyorum:
“Enerji ve doğal kaynakların ülke yararına ekonomik gelişmelere uygun olarak
araştırılması.” “Kamu ihtiyaç, güvenlik ve yararına uygun olarak genel
politikaların tespit edilmesi.” Yani, neymiş? Enerji politikası oluşturulurken
öncelikle ülke yararı ve kamu yararı dikkate alınacakmış. 
Bir
de her bütçe sunumunda arkasına saklanılan afili bir cümle var ki evlere
şenlik: “Enerjide dışa bağımlılığı azaltacağız.” Tabii ki bir ülkenin tam
bağımsızlığı ekonomide de enerjide de kendi kaynaklarını kullanabilmekle
mümkündür, gerisi slogan bağımsızlığıdır ki şu an iktidar sayesinde ülkemizin
düştüğü durum tam olarak budur. Enerjide dışa bağımlılıktan kurtulmayı değil,
nükleer inadıyla doğal gazda yıllarca Rusya’ya, İran’a göbekten bağlandığımız
gibi şimdi de nükleer enerji santrali sorunuyla Katolik nikâhı benzeri
bağlantılar kuruyoruz. İhtiyacımız mı var? Türk milletinin takdirine
bırakıyorum. 
Değerli
milletvekilleri, Enerji Bakanlığı olmuş slogan bakanlığı. Tutturmuşlar “Yeni
Türkiye” diye başlayan cümleler kurmak… “Yeni Türkiye” lafı arkasındaki
eleştiri hakkım saklı kalmak kaydıyla, kurdukları sloganik cümlelere bir
bakalım: “Yeni Türkiye’de güven var.” Peki, neye güveniliyormuş? İthalat
altyapısına. “Yeni Türkiye’de tasarruf var.” Peki, neyin tasarrufuymuş? Ulaşım,
konut ve sanayideki verimliliğiyle... Evet, bir tasarruf var; vatandaş, yapılan
zamlardan sonra, soğuktan donmamak için battaniyeye bürünerek doğal gazdan
tasarruf yapıyor. Evet, vatandaş, karanlıkta oturma pahasına elektrikten
tasarruf yapıyor. 
Sloganlara
devam edelim: “Yeni Türkiye’de güç var.” Güç neymiş? “Kendi bölgesinden en uzak
coğrafyalara kadar enerji ve doğal kaynaklar alanındaki yatırımlarıyla”
diyorlar ama hemen ardından da ekliyorlar: “Enerji ve doğal kaynaklar
alanındaki ithalat faaliyetleri.” “Yeni Türkiye’de teşvik var.” Evet, var, bütün
yandaşlara teşvik var. “Yeni Türkiye’de potansiyel var.” Evet, Türkiye’de her
alanda potansiyel var ama potansiyeli değerlendiremeyen ya da yandaşlarına
değerlendiren bir iktidar var. 
Değerli
milletvekilleri, geçen sene yine bütçe görüşmeleri sırasında, ülkemizin ve
milletimizin ihtiyacı olan, Türkiye’nin ekonomik ve sosyal kalkınmasına katkı
sağlayacak olan her türlü projeye, millî güvenliği de ilgilendiren devlet
politikalarına, sahibi kim olursa olsun destek vereceğimizi bildirmiş ama asla
yerli ve millî olmayan, üstelik de kamu ve ülke yararı bulunmayan nükleer
enerji konusunda da Hükûmeti uyarmıştık; geçen seneden bu yana değişen hiçbir
şey yok. Hükûmet, kaza riski, çözüm bulunamayan nükleer atık sorunu ve yüksek
maliyetine rağmen siyasi inat hâline getirdiği nükleer enerji konusunda her
türlü yüksek bütçeli, bol akçeli projeyi takip etmeye, kafa karıştıran
hususları da tekrar etmeye kararlı görünüyor. 
Bakınız,
Sayın Enerji Bakanı ne diyor: “Akkuyu’da Ruslarla, Sinop’ta Japonlarla,
üçüncüyü de Çinlilerle çalışıyoruz. Japonlarla devam eder veya etmeyiz ama biz
yine Sinop özelinde, yerle alakalı çalışmalarımıza ve buna ilişkin birtakım
izinlerin alınmasına devam ediyoruz. Sinop’ta nükleer projeden vazgeçmiş
değiliz.” Sayın Cumhurbaşkanı ne diyor: “Nükleer enerji bizim 2023
hedeflerimizden biri. Sinop nükleer santralinin istediğimiz gibi ilerlememesi
üzücü. Bu çerçevede, uluslararası partnerlerimizle çalışmaya devam ediyoruz.”
Bu iki açıklama üzerine olanı söyleyelim: Sinop’ta kurulması gereken santral projesi
Japonlara pahalı geldi. Baktılar, ekonomik durum belirsiz, firmalar batıyor,
Allah’tan vazgeçtiler. Japonlar vazgeçti ama gördüğünüz gibi, iktidar
vazgeçmiyor, nükleer inadı uğruna yeni ortaklar arıyor. 
Hükûmetin
kurmayı düşündüğü, kesinlikle yerli ve millî olmaktan uzak diğer santral
projesi Çinliler üzerinden yürüyecek gibi görünüyor. Akkuyu’da, geçmişi nükleer
konusunda sabıkalı Ruslar; diğerinde Çinliler. 
Enerji
açısından dışa bağımlılığı azaltmaya çalışırken, bu defa da muhtemelen millî
güvenlik açısından dışa bağımlı hâle geleceğiz. İlerleyen süreçte, geçmişte
olduğu gibi, en ufak bir uçak krizinde domates ihracatımız bile ekonomik açıdan
sıkıntılı hâle gelirken, elin gâvuru yüzde yüz kendisine ait olan enerjisini bize
mi verecek? Çinlilerin Doğu Türkistan’da yaptığı zulme sırf bu sebepten mi ses
çıkarmıyorsunuz? Bunu sayın milletvekillerine söylüyorum, umarım iktidar anlar
yani kızım sana söylüyorum, gelinim sen anla.
Evet,
konumuz nükleer enerji. Dünyanın her yerinde nükleer enerjinin önemi ve
üstlendiği rol giderek azalıyor. Nükleer santrallerin dünyada elektrik enerjisi
üretimindeki payı 1996 yılında yüzde 15 iken, bugün bu oran yüzde 10’lara kadar
gerilemiştir. Dünyada çalışabilir durumdaki reaktör sayısı, 2018 sonu
itibarıyla, 454’tür. Bu çalışabilir durumdaki reaktörlerin bazıları ise uzun
süredir atıl durumdadır. Bunun en iyi örneği Japonya’dadır. Japonya’daki kırk
iki çalışabilir reaktörden sadece 9 tanesi çalışabilmektedir. “Çalışabilir”
kelimesi ise nükleer taraftarlarının bu kelimenin arkasına saklanarak durumu
kurtarma çabalarıdır. Bu bile gerçek durumu kurtaramamaktadır. 
Şimdi,
bizdeki duruma bakalım: Siyasi inat uğruna, 3 Nisan 2018 tarihinde gece 22.00
civarında Rus Devlet Başkanı Vladimir Putin
Türkiye’ye gelmeden iki saat önce, apar topar Akkuyu Nükleer Santrali’ne inşaat
ruhsatı verildi. Bilirkişi ve ÇED raporlarında onca eksiğe rağmen 4 Nisanda da
ilk ünitenin inşaatına başlandı. Nükleer santral kurulan bölge, AFAD’ın diri
fay sistemleri içinde gösterdiği Ecemiş fay hattı üstünde. Akkuyu’da kurulacak
nükleer santralin 20-25 kilometre yakınından geçen yaklaşık 300 kilometre
uzunluğundaki Ecemiş fay hattının sismik karakteri ciddi kaygılar oluşturmakta.
Bu depremlerin tekrarlanma aralıklarının ve mesafelerinin uzun olması, meydana
gelebilecek depremlerin ve tsunami etkisinin göz ardı edilmemesi gerekmektedir.
Ne diyelim; Allah korusun, Allah muhafaza. 
Bu
arada Akkuyu Nükleer Santrali’nin 1’inci reaktörünün temel yapısı betonunda 2
kez çatlamalar meydana geldiği, oluşan çatlakların inşaatları denetlemekle
yükümlü olan TAEK tarafından tespit edildiği ve bu çatlakların betonla
doldurulduğu da dikkate alınması gereken ayrı bir konudur. Bilindiği gibi,
temel çatlağı, çok önemli bir teknik konu olup gerçek nedeni bulunup gerekli
tedbirler alınmaz ise üzerine yapılacak yapının güvenilmez olmasına neden olur.
Bir nükleer santralin temelinin güvenilmez olması ise kesinlikle kabul
edilebilecek bir husus değildir ve bir felakete neden olacağı kesindir. Bu
arada TAEK’in ve hatta Rus ortağın kabul ettiği çatlağı Enerji Bakanımız kabul
etmiyor, “Kesinlikle böyle bir şey söz konusu değil.” diyen Bakana ya birileri
yalan söylüyor ya da -daha da kibar söyleyeyim- doğruyu çarpıtıyor ya da -dilim
varmıyor ama- Bakan doğruyu söylemiyor. Allah korusun, Allah muhafaza.
Bir
diğer konu ise nükleer atık meselesi. Akkuyu Nükleer Santrali faaliyete
geçtikten sonra, yurt dışına çıkarılan nükleer atığın önemli radyoaktifleri
alındıktan sonra kalan nükleer atığı geri getirme hakkı tanınmış bulunuyor.
Denizlere boşaltılan soğutma sularının sadece birkaç saniye radyoaktif
kalabildiği ve akabinde tümüyle arınmadığından tehlike oluşturduğu ifade
edilmektedir. Söz konusu soğutma suları, doğal alanlara boşaltılmadan önce
reaktör ve yüzlerce metrelik borulardan geçmektedir. Bu sulara reaktörden ve
boruların kendisinden radyoaktif kurşun, krom, kobalt parçacıkları
karışmaktadır, bunların radyoaktifliği ise yıllarca sürmektedir. Radyasyon
sızıntısı için nükleer santrallerde bir kaza olması şart değil. Reaktörün
normal, günlük çalışma düzeni içinde insan ve çevre sağlığına son derece
zararlı olduğu… Radyasyon doğaya rutin olarak verilmektedir. Kısacası,
bir nükleer santral sorunsuz çalışması sırasında insanları ve doğayı
zehirlemeye devam etmektedir. “En temiz ve güvenilir enerji nükleer enerjidir.”
söylemini de neredeyse tüm dünya yalanlamaktadır. Dünyada pek çok ülke nükleer
enerjiyi terk etmektedir. Almanya, İsveç, Belçika, Hollanda, İspanya gibi
ülkeler tarih vererek santrallerini ya kapatmışlar ya da ömrü dolanların yerine
yenisini sipariş etmeyeceğini bildirmişlerdir. Amerika Birleşik Devletleri ve
Avrupa Birliği ülkeleri atıkları için milyarlarca dolar, euro harcamaktadır.
Gayriahlaki bir tavırla, atıkları için başta Hindistan olmak üzere, az gelişmiş
ve gelişmekte olan ülkeleri nükleer çöplük olarak seçmektedirler. Türkiye de bu
ülkelerden birisidir. 
Kıymetli
milletvekilleri, şimdi sözü Enerji Bakanına bırakacağım; bakın, elektrik
üretimi konusunda neler demiş: 2019’un ilk on ayında üretilen elektriğin yüzde
36’sının kömürden, yüzde 17’sinin doğal gazdan, yüzde 46’sının ise
yenilenebilir enerji kaynakları ve diğer kaynaklardan üretildiğini ve dünya
ortalamasının da üzerinde olduğunu söylemiş. Bu sözler karşısında
diyebileceğimiz tek şey, o zaman nükleer enerji inadı niye? Ya Enerji Bakanı
elektrik üretimi konusunda doğruyu söylemiyor ya da nükleer enerjiye
ihtiyacımız olmadığı, hatta başka kaynaklardan da elektrik üretebildiğimizi
vurgulayarak bir itirafta bulunuyor ama talimatı büyük yerden alınca eli kolu
bağlanıyor. 
Değerli
milletvekilleri, gelelim yerli enerji ortağı Rus ortağın durumuna. Akkuyu
Nükleer Enerji tamamen Rus şirketlerinin yönetiminde ve Rus şirketleri
tarafından inşa edilmektedir. Herhangi bir teknoloji ortaklaşması mevzubahis
değildir. İddia edildiği gibi Akkuyu NGS’yle Türkiye’ye nükleer teknolojinin
gelmesi gibi bir iş birliği söz konusu değil ve Rosatom açısından böyle bir
planlama yapılmamaktadır. İki hükûmet arasında imzalanan anlaşma uyarınca
hisselerin en az yüzde 51’i Rus şirketlere ait olacak, yüzde 49’a varan
hisseler dış yatırımcılara satılabilecektir. Rus şirketine verilmesi gereken
izinler 2010 Akkuyu Nükleer Güç Santralinin yapılmasına ilişkin hükûmetler
arası anlaşmanın onaylanmasını uygun bulan kanunda belirlendiği şekilde her
türlü kolaylık gösterilerek sağlanmaktadır. Akkuyu Nükleer Güç Santrali yapımı
stratejik yatırım ilan edilerek Türkiye’de yatırımcılara tanınan en üst düzey
teşviklere mazhar olmakta, bir an önce yapılması içinde her türlü idari tedbir
ve yapılanma hızla yerine getirilmektedir. Proje şirketi başta gelir vergisi ve
KDV olmak üzere vergi indirimi ve muafiyetten yararlanmakta, gümrük vergileri
ve harçların ödenmesinden de muaf tutulmaktadır. 
Bir
de alım garantisi sorunu var. Biliyorsunuz, bu Hükûmet hangi konuda alım garantisi
verdiyse vatandaşa bedel ödemeye hazırlanın demektir. Otoyollar, köprüler,
havaalanları Hazine garantisi üzerinde yükseliyor. Ulaştırmada battık, al ya da
öde anlaşmalarıyla doğal gaz alımlarında battık, Hükûmet öyle cömert ki galiba
“Battı balık yan gider, nükleerde de batsak ne olur?” diye düşünüyor. 
Rus
devlet şirketi Rosatom tarafından 20 milyar dolarla kurulan 4.800 megavat
gücündeki Akkuyu Nükleer Güç Santralinin üreteceği elektriğin yüzde 50’si 12,35
sent/kilovatsaatten -ki KDV hariç- TEDAŞ tarafından satın alınacak. Bu rakam
esas alındığında on beş yıl boyunca Akkuyu için ödenecek rakam 58 milyar doları
buluyor. Verilen teşvikleri, vergi muafiyetlerini burada hesaba katmıyoruz
bile. 
Özetle,
“Ne pahasına olursa olsun.” diye diretilen bu santral Hükûmetin diğer millî ve
yerli projeleri gibi yabancı menşelidir ve tamamen, inşaatından santralin
kendisine ve üretilen elektriğine kadar Rusya tarafına verilen bir enerji
kapitülasyonudur.
(Mikrofon
otomatik cihaz tarafından kapatıldı)
BAŞKAN
– Buyurun Sayın Öztürk, bağlayalım sözlerimizi. 
YASİN
ÖZTÜRK (Devamla) – Türkiye burada sadece müşteri konumundadır; enerji fiyatları
ve teknoloji transferi bakımından Türkiye’ye bir avantaj getirmemekle birlikte,
Türkiye’ye daha önce iktidarın Rusya ve İran’la yaptığı al ya da öde
anlaşmasının bir benzeri de bu santral için yapılmaktadır.
Ne
diyelim, son sözü Atsız ataya verelim o zaman: “Böyle düzen, böyle çağ, böyle
devran kahrolsun!”
Genel
Kurulu saygıyla selamlıyorum. (İYİ PARTİ sıralarından alkışlar)
BAŞKAN
– Teşekkürler Sayın Öztürk.
Şimdi
de konuşma sırası Tekirdağ Milletvekili Enez Kaplan’da.
Buyurun
Sayın Kaplan. (İYİ PARTİ sıralarından alkışlar)
Süreniz
on beş dakikadır. 
İYİ
PARTİ GRUBU ADINA ENEZ KAPLAN (Tekirdağ) – Sayın Başkan, değerli milletvekilleri;
2020 Yılı Merkezi Yönetim Bütçe Kanun Teklifi’nin Türkiye Atom Enerjisi Kurumu
ve Enerji Piyasası Düzenleme Kurumunun bütçeleri üzerinde İYİ PARTİ grubumuz
adına söz almış bulunuyorum. Genel Kurulu saygıyla selamlıyorum.
Değerli
milletvekilleri, enerjiyle ilgili tartışmalar her zaman devam etmekte olup
barışın ve refah düzeyinin kaynağı olması gerekirken maalesef günümüzde bir
savaş sebebi olma durumunu devam ettirmektedir.
Ülkemiz,
enerjide dışa bağımlı ve bu sektöre her yıl milyarlarca dolar para harcamaktadır.
Enerji sektörü siyasi ve iktisadi açıdan stratejik bir alan olduğu için, yüksek
düzeyde dışa bağımlılık Türkiye ekonomisi ve dış politikası açısından büyük
riskler teşkil etmektedir, ettiğini hepimiz bilmekteyiz. Dışa bağımlılığın
azalmasıyla ilgili olarak yerli ve millî çalışmalar yapmalıyız.
Enerji,
günümüz dünyasında ülkelerin gelişmişlik düzeyini belirleyen en önemli
faktörlerden biridir. Ürettikleri ve tükettikleri enerji göz önünde
bulundurularak ne kadar gelişmiş ülke oldukları anlaşılmaktadır. Hayatımızın
neredeyse her aşamasında; ulaşımda, ısınmada, aydınlatmada, sanayi alanında
enerji ihtiyacı vardır. Enerji kaynaklarını, yenilenebilen ve yenilenemeyen
kaynaklar olarak gruplandırabiliriz. Bildiğimiz gibi, yenilenemeyen enerji
kaynakları; taş kömürü, linyit, petrol, doğal gaz gibi fosil yakıtlardır.
Güneş, rüzgâr, su ve jeotermal kaynaklar da yenilenebilir enerji kaynaklarıdır.
Yenilenebilir enerji kaynaklarının fosil yakıtlara alternatif olacağı
düşünülmektedir. Yenilenebilir enerji alanlarının araştırılması ve
geliştirilmesiyle ilgili çalışmalar hızla ve yoğun bir şekilde yapılmalıdır. 
Türkiye,
yenilenebilir enerji kaynakları potansiyeli ve çeşitliliği bakımından zengin
bir ülkedir; özellikle hidroelektrik, jeotermal, rüzgâr ve güneş enerjisi.
Yapılan araştırmalar gösteriyor ki ülkemiz birçok ülkede bulunmayan jeotermal
enerji potansiyelinin yüzde 8’ine, coğrafi konumundan dolayı önemli bir güneş
enerjisi potansiyeline, yer ve şekil özellikleri nedeniyle önemli hidroelektrik
enerji potansiyeline ve ciddi bir rüzgâr enerjisine sahiptir. Ancak ülkemizin
ihtiyacının büyük bir kısmı hâlen daha fosil enerji yakıtlarıyla
sağlanmaktadır. 
Yenilenebilir
enerji potansiyelinden daha fazla yararlanmak amacıyla mevcut projeler hızla
tamamlanmalı, ülkemizin enerji iletim altyapısı güçlendirilmelidir. Ülkemiz
açısından, yenilenebilir enerji kaynaklarını geliştirmek ve yenilenebilir
enerjinin diğer enerji kaynakları arasında payını artırabilmek, enerji
kaynaklarını çeşitlendirmek, yabancı kaynaklara olan bağımlılığını azaltmak ve
bu sayede enerji arz güvenliğini sağlamak adına son derece önemlidir. 
Değerli
vekiller, Türkiye’nin ilk nükleer santrali olacak olan Mersin Akkuyu Nükleer
Güç Santrali’nin temeli Cumhurbaşkanı Sayın Recep Tayyip Erdoğan ve Rusya Devlet
Başkanı Vladimir Putin tarafından atılmıştır. On beş yıl boyunca Akkuyu’nun
üreteceği elektriğin yüzde 50’sine 12,35 sent/kilovatsaat üzerinden alım
garantisi verilmiş. Bu da yaklaşık 35 milyar dolardan fazla bir fatura
demektir. Buna göre, Türkiye on beş yıl alım garantisi verdi ve bu alımların en
yüksek fiyatı 15,33 senti geçmeyecek; 12,35 sent ortalama ağırlığı üzerinden
olacak ve yıllara göre revize edilecek. 
Bir
de diğer ülkelere bakacak olursak, örneğin hidroelektrik için 3,5 sent, kömür
için 1,8 sent, doğal gaz için 3,42 sent harcayan Amerika Birleşik Devletleri
nükleer için 2,13 sent ödüyor. Geçmiş yıllara ait verilere göre hidroelektrik
enerji üretimi tesisi yapılması için kilovatsaat başına 1.500-2.000 dolar
harcanması gerekiyor ve bu fiyatlar tüm ülkelerin enerji maliyetlerinin
ortalamasına denk geliyor. Kömürle çalışan bir enerji tesisini yapmak için ise
kilovatsaat başına harcanması gereken maliyet 700 ile 1.000 dolar arası. Tüm
bunların arasında en düşük maliyetli olan ise doğal gaz; kilovatsaat başına
350-500 dolar harcayarak bir tesis kurulabiliyor. Aynı güçte bir nükleer
reaktörü kurmak için ise kilovatsaat başına 3.500-5.000 dolar gibi bir maliyeti
gözden çıkarmamız gerekiyor. Bunları niye anlattım? Mevcut iktidarın şehir
hastanelerinde karşılaştığı hatadan daha büyük bir hata bekliyor enerjide
ülkemizi.
Değerli
milletvekilleri, Avrupa Birliği ülkelerinde nükleer enerji kullanımına bakacak
olursak, Avrupa Birliği üyesi ülkeler enerji ihtiyacının yaklaşık yüzde 30’unu
nükleer güçten karşılıyor. 14 ülkede toplam 130 nükleer santral bulunuyor.
Almanya ise 8 nükleer santralde enerji üretiyor. 2011 yılında Japonya’daki deprem
ve takip eden tsunami sonrası Fukuşima Nükleer Santrali’nde yaşanan radyasyon
sızıntısının üzerine, Berlin yönetimi tüm reaktörleri 2022 yılında devre dışı
bırakma kararı aldı. Almanya’daki enerji üretiminin yaklaşık yüzde 13’ü nükleer
güçten sağlanıyor. Yani çağdaş dünya ülkeleri nükleer enerjiden kaçmaya
çalışırken bizim iktidarımız yeni enerji kaynağı bulanların sarıldığı gibi
nükleer enerjiye sarılıyor.
Değerli
milletvekilleri, dünyada yenilenebilir enerji kurulu kapasitesinin 2024 yılında
geçen yıllara göre yaklaşık yüzde 50 artarak 3.721 gigavata ulaşacağı
öngörülüyor. Yenilenebilir enerjinin çevre dostu olduğu herkesçe biliniyor.
Yenilenebilir enerji düşük veya sıfır karbon ve sera emisyonu demektir. Fosil
yakıtlar küresel ısınmaya neden olmaktadır. Fosil yakıtlar iklim
değişikliğinden ve hava kalitesinin bozulmasından büyük ölçüde sorumludur,
yüksek miktarda sera gazı ve karbondioksit yayar ve yine, bu yakıtlar asit
yağmurlarına neden olarak atmosfere sülfür emisyonuna katkıda bulunur. Oysa
güneş ve rüzgâr enerjisi, çevreye zehirli gaz yaymaması nedeniyle çevre dostu
olarak kabul edilir. Yenilenebilir enerjinin kullanılması fosil yakıta olan
bağımlılığı önemli ölçüde azaltmakta, dolayısıyla hava kirliliğini minimum
seviyeye getirmektedir. Yenilenebilir enerji, gelişmekte olan ülkelerin fosil
yakıtlara olan bağımlılığını önemli ölçüde azaltabiliyor. Güçlü rüzgârlar, yeryüzünün
altından kaynaklanan ısı, güneş ışığı ve hareketli su uzun yıllar boyunca bir
ülkeye büyük ve istikrarlı enerji arzını garanti eder. Yenilenebilir enerji
bulunduğu bölgeye ekonomik katkı sağlar çünkü geleneksel enerji kaynaklarından
daha ucuz bir alternatiftir. Yapılan çalışmalara göre, bu enerji kaynağının
devreye alınması için harcamaların en uygun olduğu ve bu tesislerin yüksek
bakım maliyetleri olmadığı için santral sahiplerinin halka ucuz elektrik temin
edebileceği belirtilmiştir. Bunun hem üretici hem tüketici açısından avantajlı
bir durum olduğu görülmektedir. 
Yenilenebilir
enerji, başlangıcından bu yana çoğu ülke ekonomisine yeni ve istikrarlı işler
kazandırmıştır. Örneğin, Almanya ve İngiltere’de yenilenebilir enerji
biçimlerinin geliştirilmesi ve teşvik edilmesi yönündeki çabalar sayesinde
birçok yeni iş alanları yaratılmıştır. Dünya yenilenebilir enerjiye yönelmişken
biz, yine geçmişten esinlenerek siyah beyaz televizyonlarda yaşadığımız doyumsuz
hezimetlere mahkûmuz. Nükleer santraller bittiğinde yine bize diyeceksiniz ki:
”Biz nükleer santral yapmasaydık, evlerinizde hâlâ mumla oturuyordunuz.” 
Sayın
milletvekilleri, Enerji Piyasası Düzenleme Kurumunun çatı ve cephe tipi güneş
enerjisi sistemlerinde uyguladığı lisanssız elektrik üretimi uygulaması
yaygınlaştırmalıdır. Türkiye’de 10 milyon çatı bulunmaktadır, lisanssız
elektrik üretimi isteyen vatandaşlarımızın ilk yatırımlarında KDV
uygulanmamalıdır. Aynı zamanda, yenilenebilir enerjiyle ürettiği yerde tüketen
vatandaşlarımıza da uzun vadeli ve düşük faizli mikrokrediler sağlanmalıdır. 
Güneş
enerjisi sistemleriyle lisanssız enerji üretiminde bahsettiğim kalemler
desteklenmelidir; bu, büyük ölçüde istihdam alanı sağlayacaktır. Güneş paneli
üreten fabrikalarımızın üretim bantlarının artacağı, güneş enerjisi sistemi
çatı projelerinde kullanılacak olan kalemlerin birçok alanda piyasalara
hareketlilik sağlayacağı aşikârdır. Artık tükenmiş olan beton siyasetiniz
piyasalara hareket sağlayamayacak. Yeni model, çatı tipi güneş enerjisi
sistemlerini desteklemek olmalı, vatandaşımızın enerji üretimi için elini taşın
altına sokması sağlanmalıdır.
Değerli
milletvekilleri, şimdi, biraz da seçim bölgemde gelişen olaylardan bahsetmek
istiyorum. Her seferinde “Sağlıkta çağ atladık.” diyorsunuz ya, Çerkezköy
Devlet Hastanesi merkezli ve 3 ilde gerçekleşen skandal olay maalesef ki
sağlıkta otokontrolün olmadığını gözler önüne sermiştir. Hasta olmayana kırmızı
reçeteli ilaç, engelli olmayana engelli raporu… Bunun akabinde neler oluyor? 5
milyon TL üzerinde vurgun yapan 59 şüpheli hakkında soruşturma şu anda yeni
başlamıştır. Yine, Çerkezköy Devlet Hastanesinde bir vatandaşımız mamografi
sonuçları doğrultusunda -meme kanseri şüphesiyle- biyopsi yapılmasını istiyor
ve hastane bunu yapamayacaklarını, Çorlu Devlet Hastanesine sevk edeceklerini
söylüyor. Günler geçtikten sonra, Çorlu Devlet Hastanesine randevuya giden
hastamıza “Biyopsi yapabilmek için gerekli medikal malzemesi yoktur, sizi
Tekirdağ Namık Kemal Üniversitesi Hastanesine sevk ediyoruz.” deniyor. Bu vatandaşımız
-kanser hastası, biyopsi sonuçlarını öğrenmesi için en az bir, iki ay geçiyor-
kanser olup olmadığını ancak öğrenebiliyor. 
Tekirdağ’daki
sağlık sektörünün sorunlarının hangisini ifade edeyim ki! Yeni yapılan Şarköy
Devlet Hastanesi her yağmur yağdığı zaman sular altında kalıyor. Yandaşlarla
doldurduğunuz Malkara Devlet Hastanesi işlevsiz şekilde. Bir taraftan 5
milyonun üzerinde vurgun yapan Çerkezköy Devlet Hastanesi, diğer taraftan, yeni
yapıldığından dolayı tıbbi cihaz malzemesi eksik olan Kapaklı Devlet Hastanesi,
doktor sıkıntısı çeken Hayrabolu ilçemiz, Marmaraereğlisi ilçemiz, Muratlı
Devlet Hastanesi… Bir de arkadaşlar -“Çağ atladık.” diyorsunuz ya- devlet
hastanesi olmayan 70 bin nüfuslu Ergene ilçemiz var.
Bir
de eğitimden bahsetmek istiyorum ilimizle ilgili. İlimiz, 2002-2003 yıllarında
LYS sonuçlarına göre 13’üncü sırada iken, 2013 yılında 31’inci sıraya
düşmüştür; 2014’te 54’üncü sırada, 2015’te 58’inci sırada bulunmuştur. 2018’de
YKS Türkiye sıralamasında ise ilimiz, maalesef 66’ncı sıraya gerilemiştir;
bunun sebebi de sizin Hükûmetinizin liyakatsiz ve yandaş yöneticiler
atamasından kaynaklanıyor. 
Her
konuşmamda belirttiğim gibi, vergi vermede 8’inci sırada olan Tekirdağ’ımız
hizmet ve yatırım almada 40’ıncı sıralarda. AKP hükûmetlerinin ilimize yeteri
kadar değer vermediği buradan belli olmaktadır.
Bütçenin
ülkemize hayırlar getirmesini diliyor, Genel Kurulu saygıyla selamlıyorum. (İYİ
PARTİ sıralarından alkışlar)
BAŞKAN
– Teşekkürler Sayın Kaplan. 
Söz
sırası şimdi de Samsun Milletvekili Bedri Yaşar’da.
Buyurun
Sayın Yaşar. (İYİ PARTİ sıralarından alkışlar)
Süreniz
on dakikadır. 
İYİ
PARTİ GRUBU ADINA BEDRİ YAŞAR (Samsun) – Sayın Başkan, değerli milletvekilleri;
2020 Yılı Merkezi Yönetim Bütçe Kanun Teklifi’nin, Ulusal Bor Araştırma Enstitüsü
bütçesi üzerinde Grubumuz adına söz almış bulunuyorum. Bu vesileyle yüce
heyetinizi saygıyla selamlıyorum.
Değerli
arkadaşlar, Türkiye, dünya bor rezervinin yaklaşık yüzde 73’lük bölümünü elinde
bulundurmaktadır. Türkiye'yi yüzde 7,7’yle Rusya, 6,2’yle ABD, 2,8’le de Çin
takip etmektedir.
Türkiye,
4,5 milyar tonluk dünya bor rezervinin yaklaşık 3,3 milyar tonluk bölümünü
elinde bulundurmaktadır. Maalesef, Türkiye, bor rezervinin yüzde 73’lük
bölümünü elinde bulundurmasına rağmen, pazarın yaklaşık yüzde 59’una hitap
etmektedir. 
Dünyada
yıllık bor tüketimi yaklaşık 4 milyon ton civarındadır. Bu 4 milyon tonluk
dünya tüketimini dikkate aldığımız takdirde, dünyaya yaklaşık sekiz yüz, sekiz
yüz elli yıl yetecek miktarda bor rezervine sahibiz, diğerleri de yıllık dünya
tüketiminin yaklaşık üç yüz elli yılına tekabül eden rezervlere sahip. 
Bunun
anlamı şu: Türkiye çok önemli bir bor zengini durumundadır. Türkiye'nin rafine
bor ürün üretim kapasitesi 2,7 milyon ton olup, 2019 yılı ilk altı ayında 1,018
milyon ton rafine bor ürün üretimi gerçekleştirilmiştir. Buna karşılık, dünya
bor rezervi, dünya bor pazarı yaklaşık 2,4 milyar dolardır. Türkiye'nin bu
pazardaki payı da 1,13 milyardır. Yani pazardaki payımız, maalesef, toplam
elimizdeki rezervlerle doğru orantılı değildir. Bor madenini, diğer yakıtlara
alternatif enerji ve yakıt kaynağı olarak kullanabilir isek enerji konusunda
Türkiye'nin dışa bağımlılığını neredeyse sıfırlamış oluruz. Bugün, Enerji
Bakanlığının, bütçesinin yaklaşık yüzde 50’sini ithal ettiği göz önüne
alınırsa, bunları Bor Enerji, BOREN Araştırma Grubu ciddi oranda tahlil eder ve
bu enerji kaynaklarını üretebilirsek enerji sorununu da ciddi oranda çözmüş
oluruz. 
Diğer
taraftan, Türkiye'nin, bor madenlerinin özelleştirilmesine, yabancı dayatmalara
ve tasfiyelere asla ödün vermemesi gerekiyor. Duyuyoruz ki bor madeninin de
diğer varlıklarımız gibi özelleştirilmesi düşünülüyor. Bu konuda ülkemizin bor
madenleri, millî çıkarlar ve hassasiyetler göz önünde bulundurularak 2840
sayılı Kanun’daki “Bor madenleri devletçe işletilecektir.” hükmü asla ve
asla değiştirilmemelidir. Bor, ülkemizin geleceğidir, stratejiktir, asla ve
kata özelleştirme kapsamına alınmamalıdır. 
ETİ
Maden, bor konusunda teknolojiler geliştirmek ve araştırmalar yapmak için 2003 yılında
kurulan BOREN’le iş birliğine gidip Türkiye’de özel bor ürünleri üretecek
teknolojileri, yerli bor sanayisini öncelikle kurmalıdır. Bu teknolojiler
konusunda devlet, özel sektör, üniversite eş güdümü sağlanıp iş birliğine
gidilmelidir. Doğal olarak, Türkiye dışarıya satarak elde ettiği gelirin daha
fazlasını özel bor ürünleri alırken dışarıya ödemektedir. Enstitü daha etkin
bir şekilde kullanılmalı, yerli yatırımcılara teşvik ve destek sağlanmalıdır;
iş dünyasıyla iş birliği içerisinde çalışmalıdır. 
Bu
arada, Balıkesir Bandırma’da, geçtiğimiz ekim ayı içerisinde temeli atılan
Karbür Üretim Tesisi de ülkemiz açısından ümit vericidir ve 70 milyon dolarlık
yatırımın yirmi dört ay gibi bir sürede tamamlanması planlanmaktadır. Ümit
ediyoruz ki bu tesis bir an önce devreye alınır, bu tür tesislerin sayısı da
artar. 
Yine,
diğer taraftan, kilogram değeri şu anda 1,3 ve 1,4 dolar civarında olan bir
ürünün Karbür Üretim Tesisinde işlem gördükten sonra katma değeri 500 ila bin
kat artmaktadır. Yani biz madeni nihai ürün hâline çevirdiğimiz zaman birim
değeri yaklaşık 500 ila bin kat artmaktadır. Bunu size çarpıcı bir örnekle,
sizin kulaklarınızda biraz daha yer etsin diye şöyle söyleyeyim: Bugün
hepimizin elinde bir cep telefonu var. Bu cep telefonu yaklaşık 200 gram. Bu
200 gramlık cep telefonunun değeri 1.200 dolara tekabül ediyor. Yani 5 tane cep
telefonu 1 kilogram; 1 kilogramı da yaklaşık 6 bin dolar. Uluslararası arenada
-içimizde nakliyeci olanlar var, onlar da bilirler- 22 tonla tırlarımız
dolaşıyor, 22 ton yük taşıyor. Yani biz, bir tırla 132 milyon dolarlık telefon
ithal etmiş oluyoruz. Bunun paralelinde, bizim en fazla ihraç ürünlerimizin
başında da demir çelik ürünleri geliyor. Bu demir çelik ürünlerinin de
uluslararası arenadaki değeri yaklaşık 500-550 dolar. Yani 22 tonluk bir tırın
ihracat rakamı 550 dolardan 12.100 dolar eder. 132’yle mukayese ettiğiniz zaman
bunun önemi şu: Biz bir tır telefon almak için 10.900 tır demir satmak
zorundayız. Her seferinde bu kürsülerden ifade etmek istediğimiz bu. Bizler
nihai ürün üzerinde çalışmalıyız. 
Diğer
taraftan, Türkiye'nin özellikle maden ürünleri ihracatı kilogram başına 17
senttir. Domatesin kilogram fiyatını 5 TL olarak esas alırsanız, o da 83
senttir. Yani biz, neredeyse 1 kilogram domates fiyatına 2 kilogram maden
satıyoruz. Dolayısıyla bu madenlerin nihai ürüne çevrilmesi konusunda
BOREN’den, Ulusal Bor Araştırma Enstitüsünden çok ciddi beklentilerimiz var,
onu da buradan ifade etmek istiyorum. 
Değerli
milletvekilleri, tabii, yerli sanayimiz gelişmediğinden şimdi biz ne yapıyoruz?
Bu borun yüzde 3’ünü iç pazara satıyoruz, yüzde 97’sini de dış pazara
satıyoruz. Dış pazardan kastımız şu… Nerelere satıyoruz bunu? Millî geliri
yaklaşık 15 bin–20 bin dolar civarında olan ülkelere bizler bu bor madenimizi satıyoruz.
Türkiye'nin milli geliri de yaklaşık 8.700 dolar. Yani biz millî gelirimizi,
ekonomimizi büyütmediğimiz sürece iç tüketimi artırmamız da mümkün görünmüyor.
Borun tüketimi de ülkenin geleceğiyle, büyümesiyle doğru orantılı. 
Yine
aynı şekilde -bugün bor çok farklı sektörlerde kullanılıyor- yaklaşık yüzde
50’si cam sektöründe, yüzde 15’i seramik sektöründe, diğer yüzde 15’lik kısmı
tarım, yüzde 2 ve 3’lük kısmı da deterjan ve diğer ürünler için
kullanılmaktadır. Türkiye, şu an için 100’den fazla ülkede cam, tarım, seramik
ve deterjan gibi sektörlerde faaliyet gösteren 350’den fazla müşteriye bu bor
madenini satmaktadır. Türkiye'nin en büyük satış yeri de Asya ve Pasifik
bölgeleridir. Tabii, bu satışla ilgili de ciddi problemler var. Netice
itibarıyla borun nihai tüketiciye ulaşması lazım. Biz 10 kişilik bir satıcı
grubu üzerinden bu pazarlara ulaşmaya çalışıyoruz. Tabii, satıcı sayısı az
olduğu için uluslararası arenada rekabet gücümüz de aynı oranda düşmektedir.
Türkiye, özellikle bu ürünleri nihai ürün olarak pazara sunmalı, pazarda
tüketmelidir. 
Şimdi
biz hep madenlerden bahsederken… Mesela, bugün Türkiye Kömür İşletmeleri de
sadece ve sadece demir çelik işletmelerinin yüzde 10’luk ihtiyacını
karşılayabilmektedir. Yani bunun anlamı şu: Üretimiyle ihtiyacının ancak yüzde
10’unu karşılıyor ama buna paralel olarak Türkiye Kömür İşletmeleri zarar
ediyor. Yani bir tarafta talep var, üretim yok, aynı zamanda da zarara devam
ediyor. Özellikle bu KİT’ler bu konuda ciddi bir elden geçirilmeli, yeni
teknolojilerle muhakkak yüzleştirilmeli. Yani bugün bizim kömür üretimimiz de
böyle, diğerleri de böyle. Birim üretim maliyetlerimiz yüksek olduğu için,
otomatikman kendi ürettiğimiz madenleri bile kullanmakta yeterli seviyeye
ulaşmamış oluyoruz.
Yine,
tabii “Madenlerimizi çıkaralım, işleyelim.” derken bir şeyi daha unutmamamız
lazım, yerin üstü her zaman yerin altından daha değerlidir. Biz bunu Kaz
Dağları’nda gördük, ne manaya geldiğini hep beraber yaşadık. (İYİ PARTİ ve CHP
sıralarından alkışlar) Ümit ediyorum ki, Samsun’da da böyle bir ruhsat var,
Şahin Dağları’nın akıbeti Kaz Dağları’nın akıbetiyle aynı olmaz ama görünen o
ki bizim bütün bu feryatlarımıza rağmen işlemlerde de bir geri adım yok.
İnşallah, Şahin Dağları’nın akıbeti de Kaz Dağları’nın akıbetiyle aynı olmaz
diyorum.
Bütçemizin
Enerji Bakanlığımıza hayırlı uğurlu olmasını diliyor, yüce heyetinizi saygıyla
selamlıyorum. (İYİ PARTİ sıralarından alkışlar)
BAŞKAN
– Teşekkürler Sayın Yaşar.
Şimdi
de söz sırası Balıkesir Milletvekili İsmail Ok’ta.
Buyurun
Sayın Ok. (İYİ PARTİ sıralarından alkışlar)
Süreniz
15 dakikadır.
İYİ
PARTİ GRUBU ADINA İSMAİL OK (Balıkesir) – Sayın Başkan, değerli
milletvekilleri; 2020 yılı bütçesinin Genel Kurul görüşmeleri kapsamında Maden
Tetkik ve Arama Genel Müdürlüğü, Maden ve Petrol İşleri Genel Müdürlüğü
bütçeleri üzerinde İYİ PARTİ Grubu adına söz almış bulunuyorum. Bu vesileyle
yüce heyetinizi ve ekranları başında bizleri izleyen bütün aziz milletimizin
her bir ferdini ayrı ayrı canı gönülden selamlıyorum.
Öncelikle,
malum, hava şartları, soğuk algınlığından dolayı sesim çok kötü, hepinizin
kulağına mutlaka rahatsızlık verdiğine inanıyorum, onun için, bu vesileyle
affınıza sığınıyorum.
Seçim
bölgem Balıkesir’de Yörsan, diğer adıyla süt ürünleri fabrikası var. Yaklaşık
iki yıldır ciddi sıkıntılar içerisinde, şu an itibarıyla da üretim durdurulmuş
hâlde. Yaklaşık 300 emekçi yıllarını buraya vermişler, bu kış gününde
akıbetleri meçhul, bir sonbahar gibi çaresizler. Sadece emekçiler değil,
maalesef binlerce süt üreticisi de milyonlarca liralık alacağını tahsil
edememişlerdir. Bu, bölgemiz için ciddi bir sıkıntıdır. 
Balıkesir’imiz
tarım ve hayvancılıkla geçinen bir il ve tarım ve hayvancılığa bağlı bir
sanayisi var. İşte, bu ekonomik kriz, Balıkesir’i Türkiye’deki diğer illerden
daha fazla etkilemiştir. Benim, buradan, Sayın Bakanlardan Balıkesir halkı
adına özellikle istirhamım: Bu emekçilerin, hiç suçu olmayan üreticilerin
alacakları ne olacak; bunları birinci ağızdan duymak istiyorum. 
Şimdi,
esas konumuza geçiyorum. Sayın milletvekilleri, Gazi Mustafa Kemal Atatürk,
1925 İzmir İktisat Kongresi’nde “Yer altı ve yer üstü doğal kaynaklarımızı
kendimiz işleyeceğiz.” ilkesine istinaden 1935’te Etibankı kurdurdu. Etibank,
çok sonraları bor elementiyle ilgili ciddi yatırımlar yaptı. 1960 yılında da
bor üretimi ülkemizde başladı. 1964 yılında Bandırma Boraks ve Asit, Borik
Fabrikalarının temelleri atıldı. 1983 yılında yayımlanan 2840 sayılı Kanun’la
birlikte, Türkiye’de bor ve bor ürünlerinin üretilmesi, işletilmesi ve
pazarlanması faaliyetlerini gerçekleştirme görevi, devlete ait olan Eti Madene
verildi. Biraz önce, İYİ PARTİ’li hatip arkadaşlarım konunun önemli kısımlarına
değindiler, ben çok ayrıntıya girmeyeceğim ama bazı şeyleri bir kez daha ifade
etmek istiyorum. Dünyadaki borun yüzde 70’inden fazlası Türkiye’de,
Türkiye’deki borun da yüzde 60’ından fazlası Balıkesir’de. Bor, hani bir söz
vardır ya “aspirin gibi” diye, her derde deva, borun kullanılmadığı hiçbir alan
yok. Evet, bir daha tekrar ediyorum. Borun kullanılmadığı hiçbir alan yok, bu
kadar stratejik bir ürün. 
Yerli
ve millî savunmamız için hayati öneme sahip olan Bor Karbür Tesisini Eti
Madenin işletmesi gerekirken bu işletmeye bir firma ortak edildi. Bu firma,
Tank Palet Fabrikasının verildiği firmadır. Ekim ayında da Balıkesir’imizin
Bandırma ilçesinde temel atma töreni yapıldı, buraya kadar her şey güzel;
kanunen devletin yetkisinde olmasına rağmen, özel bir şirket devletten daha
fazla yüzdeyle, bu kadar stratejik öneme sahip bu tesisin ortağı oldu ve bu
tesisin ortaklarından biri de Türkiye'nin tanıdığı şu meşhur BMC, Tank Palet
Fabrikasını alan firmalardan biri. 
Şimdi
buradan soruyorum: Türkiye Cumhuriyeti devleti bu kadar stratejik bir ürünü
kendisi üretmekten âciz mi Sayın Bakanım? Bunu Türk milleti adına,
Balıkesirliler adına soruyorum. (İYİ PARTİ ve CHP sıralarından alkışlar) Yarın
-yine sorularıma devam ediyorum- bu şirket bu kadar önemli, stratejik bir
değere sahip olan bu hisselerini yabancılara satarsa ne yapacaksınız? Kanuna
rağmen nasıl oluyor da bu şirkette birilerinin -hem de büyük ortak olarak-
işletme kurmasını sağlıyorsunuz. Biraz önce AK PARTİ’li bir mevkidaşım çıktı,
burada “Her şeye karşı çıkıyorsunuz.” dedi. Her şeye karşı çıkmıyoruz;
memleket, millet adına ne yapılıyorsa yanındayız ama 50 bin liralık şirket
kurup da bu stratejik ürüne ortak edilmesine ve tüyü bitmedik yetimin hakkının
gasbedilmesine karşıyız, bu da bizim görevimiz. Sayın Bakandan bunları
özellikle istirham ediyorum. (İYİ PARTİ sıralarından alkışlar.)
Değerli
milletvekilleri, bor -biraz önce de söylediğim gibi- Türkiye için Allah’ın bir
lütfu. “Niye yol yapıyorsunuz?” “Niye köprü yapıyorsunuz?” demiyoruz, bu kadar
stratejik bir ürün için niye bir Silikon Vadisi gibi, AR-GE için, araştırma
için Türkiye’de, Balıkesir’de böyle bir tesis kurmadınız? Bugüne kadar
kurmadınız, bundan sonra kurmak için adım atacak mısınız? İşte, Arap
ülkelerinin petrolü var diyoruz, doğal gazı var diyoruz; emin olun, bizim
borumuz onlarınkiyle kıyaslanamayacak kadar değerli ve Türkiye'nin ufkunu
açacak, özellikle enerjide dışa bağımlılığının kurtuluş yolu olacak böylesine
stratejik bir ürün. Ama köprü için milyar dolarları, otoyollar için -hem de
geçme garantili, dövize endeksli- milyarları yatırırken böyle bir stratejik
ürün için neden yatırım yapmıyorsunuz? Bunları soruyoruz ve bundan sonra da bu
yatırımları yapmanızı bekliyoruz. 
Biraz
önce arkadaşlarımız ifade etti, bor gerçekten uç ürün hâline getirildiğinde,
enerji açısından değil, Türkiye’yi her anlamda uçuracak bir ürün. Arkadaşım
biraz önce, 200 gramlık bir telefonun nelere, kaç ton metale eş değer
olduğundan bahsetti. İşte bizler de boru, böyle, sanki taş satar gibi satmak
yerine, uç ürün hâline getirirsek, emin olun, o verilen örneğin yanında,
binlerce kat fazla değerli hâle gelecek. Türkiye'nin geleceği adına, ne olur,
bu konularda AR-GE’ler ve yatırımlar yapalım, Türk milletini dışa bağımlılıktan
kurtaralım. 
Bir
de yine, özellikle, vicdan sahibi olduğuna inandığım sizlere soruyorum: Ya,
Türkiye’de kamunun, devletin yaptığı yatırımları şu bir elin parmaklarını
geçmeyecek kadar kişi alıyor. Türkiye Cumhuriyeti devleti bu kadar âciz mi? Bu
adamların başına bir şey gelse, Hak vaki olsa, Türkiye batacak mı? İşte bu bor
da, Ethem Sancak da, maalesef, hukuk dışı bir şekilde, kanuna aykırı olmasına
rağmen, yine Tank Palette olduğu gibi bu oyunun içerisine çekilmiştir.
Yine,
bölgemle ilgili bir konuya değinmek istiyorum ve özellikle, Sayın Bakana sorumu
arz etmek istiyorum. Kaz Dağları’nda, malum, Türkiye ayağa kalktı, yabancı
-ülkenin ismini vermeyelim- bir maden şirketine Kaz Dağları’ndaki madenin
çıkarılma yetkisi verildi. Bu çıkarılan altının yüzde kaçı Türkiye’de kalacaktı
Sayın Bakanım? Yanlış bilmiyorsak yüzde 2,5’u. El insaf, el insaf! Hani yolda
bulan vermez derler ya, yüzde 2,5, yüzde 10, yüzde 20; niye biz bunu
yabancılara veriyoruz? Ve oraları gerçekten mahvettik, çevreyi tarumar ettik.
Bakın, şu Kaz Dağları’ndaki -biraz önce bahsettiğim- maden şirketinin bu
bölgeyi ne hâle getirdiğinin çok acı, çarpıcı örneği. Ormanları maalesef
teröristler yakıyor; PKK’nın birtakım yan kuruluşları şu ormanlarımızı yaktı,
ciğerlerimiz yandı. Biz devlet eliyle, kanunla yabancı bir şirkete
ormanlarımızı katlettiriyoruz; bunu vicdanlarınıza havale ediyorum. Gelecek
nesiller bizleri gerçekten affetmeyecekler. 
Aslında
söylenecek konu çok ama ben sözlerimi toparlamak istiyorum. Biraz önce
“Türkiye, enerjisinin yüzde 44’ünü yenilenebilir enerjiden elde ediyor.” dendi,
bunun içerisinde HES de var, bunu çıkardığımız zaman aslında rakamın hiç de
öyle olmadığını hepimiz biliyoruz. Allah bize bedavaya öyle bir nimet vermiş
ki, güneş. Almanya, Avrupa ülkeleri güneşi neredeyse görmüyor ama bırakın
devlet yatırımlarını, artık teşviklerle herkes kendi evinin elektrik ihtiyacını
da karşılar durumda. Ben buradan özellikle bakanlara çağrıda bulunmak
istiyorum. Yeni yapılacak binalarda ve özellikle kamu binalarında, her kurum
kendi enerjisini kendi üretecek şekilde, teşviklerle bu yatırıma zorlanmalı.
Almanya gibi ülkeler, enerjisinin yaklaşık yüzde 30’undan fazlasını sadece
güneş enerjisinden sağlıyor. Biz de, çok komik, nereden alıyoruz? Karbon yakıtlarından;
ithalata dayalı, dışarıya milyarlarca dolar akıtıyoruz. 
Nükleer
santraller… Yine, “Her şeye karşı çıkılıyor.” deniliyor. Ya, nükleer santralin
ne demek olduğunu buradaki herkesin bildiğine inanıyorum. Bu, delinin eline
pimi çekilmiş bir bomba verilmesi gibidir. Bütün yetki Rusya’da; işçileri bile
bizden değil, teknisyenleri bile bizden değil. Böyle bir şey nasıl olabilir,
buna aklımız ermiyor. Önce, biz, güneş ve rüzgâr enerjisinden maksimum düzeyde
-bu potansiyelden- faydalanmalıyız. Sayın Bakanıma özellikle sormak istiyorum:
Biz güneş enerjisi potansiyelinin ve rüzgâr enerjisi potansiyelinin yüzde
kaçından faydalanıyoruz? Bundan sonraki hedefimiz nedir? İşte, böyle
eleştiriler yaptığımız zaman bizlere de hemen, çok basitçe “hain” damgası
vuruluyor. Ülkenin, milletin menfaatini savunmak ne zamandır hainlik oldu? Yer
altı ve yer üstü zenginliklerinin yabancılara peşkeş çekilmesi, tabiri caizse
yerlilik ve millîlik mi? 
(Mikrofon
otomatik cihaz tarafından kapatıldı) 
BAŞKAN
– Sayın Ok, tamamlayalım lütfen
İSMAİL
OK (Devamla) – Sayın Başkanım, çok teşekkür ediyorum. 
Sesimle
yeterince kulakları tırmaladığıma inanıyorum.
BAŞKAN
– Estağfurullah, buyurun.
İSMAİL
OK (Devamla) - Onun için, hazırunu, başta sayın bakanlarımızı ve yüce Meclisi
saygıyla selamlıyorum. 
Bütçenin
kuruşunun tüyü bitmedik yetimin hakkını gözeterek kullanılmasını talep
ediyoruz. Bu manada, bu milletin çıkarları adına, doğru işlerin yanında ama
yanlışların da her zaman karşısında olduğumuzu yüce Meclisin huzurunda bir kez
daha ifade etmek istiyorum.
Hepinizi
saygıyla selamlıyorum. (İYİ PARTİ sıralarından alkışlar) 
BAŞKAN
– Teşekkürler Sayın Ok. 
İYİ
PARTİ Grubu adına son konuşmacı Antalya Milletvekili Tuba Vural Çokal.
Buyurun
Sayın Vural Çokal. (İYİ PARTİ sıralarından alkışlar)
Süreniz
on beş dakikadır.
İYİ
PARTİ GRUBU ADINA TUBA VURAL ÇOKAL (Antalya) – Sayın Başkan, değerli
milletvekilleri; Genel Kurulu saygıyla selamlıyorum. 
Aile,
Çalışma ve Sosyal Hizmetler Bakanlığının bütçesine baktığımızda Sosyal Güvenlik
Kurumuna yıl içinde yapılan aktarmalarla birlikte ülke bütçesinin yarısını
kapsadığını görüyoruz. Denetimsizlik, artan işsizlik oranı ve sayıları, her
geçen gün artan göçmenler, yanlış uygulamalar nedeniyle SGK’deki açık arttıkça
artıyor. Aynı doğrultuda genel bütçeden SGK’ye yapılan transferler de artıyor.
Son on yılda bütçeden SGK’ye 1 trilyon liraya yakın transfer yapıldı yani
sosyal güvenlik sistemimiz alarm veriyor. İktidar da bunun farkında ve yaşanan
sorunlara kılıf arıyor. Mesela, iktidara göre, Sosyal Güvenlik Kurumunun
bütçesinin bu kadar açık vermesinin nedenlerinden biri hastaların son
teknolojik sağlık ürünlerini kullanmak istemesi, bir diğeri ise aktif ve pasif
sigortalı arasındaki dengesizlik yani çalışan sigortalılar ile çalışmadan
sosyal haklardan yararlananlar arasındaki dengenin olmaması. 
Bize
göre ise sosyal güvenlik ve sağlık sisteminde yaşanan sorunların nedeni
yönetilememe, denetlememe, kendisi için istediğini vatandaşlar için istememe,
milyonlarca göçmeni ülkeye alırken bunun ülke ekonomisine vereceği zararı
hesaba katmamadır. 
Değerli
arkadaşlar, ülkemizin en büyük sorunu her geçen gün artan işsizliktir. TÜİK
tarafından açıklanan son istihdam verilerine göre işsizlik oranı yüzde 14
olarak gerçekleşmiş ve kayıt dışı istihdam oranı ise yüzde 36,1 seviyesine
yükselmiştir. Genç işsizlik ise rekor kırarak yüzde 27,4’e ulaşmıştır. Taşı
sıksa suyunu çıkaracak milyonlarca gencimiz işsiz, her 5 gençten 1’i işsiz,
ülke ekonomisine çalışarak katkı sağlaması gereken gençlerimiz işsiz ve
işsizlik SGK’de yaşanan açığı daha da arttırıyor. 
SGK
sisteminde yaşanan sorunların en önemli nedenlerinden biri de kaçak olarak
ülkemize giriş yapan milyonlarca göçmenin durumudur. On milyonlarca lira bu
göçmenler için direkt ödenirken SGK yoluyla da bir o kadar ödeme dolaylı olarak
yapılmaktadır. 
Ben,
ülkemizde yaşayan düzensiz göçmenlerin sayısını ilgili kurumların da bildiğini
düşünmüyorum. Bakın, Avrupa Birliği ülkeleri başta olmak üzere bizim
dışımızdaki tüm devletler, hatta Arap devletleri bile kendi sosyal güvenlik
sistemlerine vereceği zarar; toplumsal hayata, ekonomiye vereceği zarar
nedeniyle göçmen kabul etmemek için her şeyi yapıyor. Bizim ise maşallahımız
var; adamlar sınırlarımızdan elini kolunu sallaya sallaya ülkemize geliyor.
Haydi, Suriyelileri anladık; bu kadar Afgan’ın, Iraklının, İranlının,
Ürdünlünün, Libyalının, farklı ülkelerin vatandaşlarının bu kadar rahat giriş
yapabilmeleri normal mi diye sormak istiyorum? Kendi vatandaşına sürekli kimlik
kontrolü yapan güvenlik güçleri, yasa dışı yollarla ülkeye girenlere neredeyse
hiçbir işlem yapmıyor. 
Değerli
arkadaşlar, SGK sistemi maalesef çöküyor; denetlenemediği için her yıl
milyonlarca lira havaya gidiyor. Sayıştay tarafından hazırlanan denetim
raporlarına yansıyan usulsüzlükler, denetim yetersizliğinden kaynaklanan
hatalar SGK’nin düştüğü hâli gösteriyor. Aynı hastanın aynı gün içinde aynı
hastanede 10 ayrı branşta muayene kaydı açabilmesinin izahı yoktur bu ülkede.
Ancak asıl abes olan, Sosyal Güvenlik Kurumunun aynı gün 10 ayrı branşta
yapılan muayenenin ödemesini yapmasıdır. SGK’de denetimsizlik öyle bir noktaya
gelmiş ki baş ağrısıyla giriş yapan hastaya doğum yaptırılıyor ve doğumun
parası alınıyor. SGK “üst solunum yolları enfeksiyonu” tanısı konulan hasta için
sezaryenle doğum ödemesi de yapabiliyor; bu ödemeyi alanların da yapanların da
yüce Türk adaleti önünde hesap vermesi gerekmektedir. 
Aslında
SGK sistemimizin çok da hakkını yemeyelim, hizmette sınır yok; dünya üzerinde
ölülere bile sağlık hizmeti veren tek sosyal güvenlik kurumu maalesef bizim ki.
2018 yılında tam 411 kişiyi öldükten sonra muayene edip ilaç vermişler. SGK’miz
de ölüleri muayene edip ilaç vererek tıp tarihine geçen bu hastanelerimize
yaklaşık 1 milyon lira tutarında ödeme yapmış. 
SGK,
raporlu olduğu için iş göremezlik ödeneği verdiği doktorlara, raporlu oldukları
dönemde ameliyat yaptığı için de ödeme yaparak bu alanda da önemli bir başarıya
imza atmış. Hastane “Bu doktorlar hasta, iş yapamaz durumda. Sen SGK olarak
buna iş göremezlik ödeneği veriver.” diyor, sonra da o doktorun iş göremezlik
parası aldığı dönemde ameliyat yaptığını iddia ederek “Ey SGK, bu doktorun
ameliyatının parasını da ödeyiver.” diyor ve SGK de bunu yiyor, yemekle de
kalmıyor, çatır çatır bu paraları ödüyor. Kendi yatarak tedavi görürken aynı
anda ameliyata giren doktorlarımız bile var. SGK bu yetenekli doktorların da
hakkını ödüyor. Aynı gün içinde doktor hem ameliyat oluyor hem tedavi masrafını
SGK’ye yüklüyor hem de doktorun yaptığı iddia edilen ameliyatın parası da bir
güzel, hastaneye ödeniyor. 
Asıl
üzüntü verici olay ne biliyor musunuz? Tüm bu pespayelikler Sayıştay
raporlarına yansıdığında bir an önce kendini dolandıranlar hakkında işlem
yapması gereken SGK’nin Sayıştaycılara cevap vermeye çalışması… Bakın raporlara;
adam, başı ağrıyana doğum yaptırıp para almış, SGK buna bahane arıyor. 
Çok
değerli milletvekilleri, biliyorsunuz, bir de EYT sorunu var bu ülkede. Sayın
Cumhurbaşkanı ve partisi buna kapılarını kapatsalar da bu sorun var. Kafamızı
gömerek hazırladığımız raporlarda sosyal güvenlik sisteminin en önemli sorunu
olan aktif sigortalı ile pasif sigortalı arasında yaşanan dengesizliği yani
emekli sayılarını göstererek bu sorunu yok sayamayız. Bizler zaten yok
saymasına da izin vermeyiz. Biz erken yaşta emekliliği savunmuyoruz, biz bir
yasa geçmişe dönük işletilemez diyoruz, bir kişi çalışma hayatına başladığı
tarihte geçerli olan kurallara göre emekli olmalı diyoruz. Her şeyden önemlisi
biz size, kendiniz için istediklerinizi vatandaşlarımız için de isteyin
diyoruz.
İktidar
partisinin çok değerli milletvekilleri, bir asgari ücretli bile hayatı boyunca
devlete sizin yandaş müteahhitlerinizden çok daha fazla vergi ödüyor.
EYT’liler, devletine, şehir hastaneleri yapan müteahhitlerden çok daha fazla
vergi ödemiştir. Bir de bu insanlar emekli olunca aman aman bir para da
almayacaklar, çoğunluğu açlık sınırının altında yaşayacak. Bakınız, 847 bin
kişinin emekli aylığı 1.000 liranın altında, 248 bin kişinin aylığı 1.000 lira
ile 1.100 lira arasında, 220 bin kişinin emekli aylığı ise 1.100 lira ile 1.200
lira arasında. Kısaca özetleyecek olursak toplam 1 milyon 315 bin emeklimiz
1.200 liranın altında maaş alıyor. TÜİK verilerine göre açlık sınırı 2.123
lira. Evet, devletin bir kurumu “Bu ülkede 2.123 lirayla yaşayacaksın, aç
gezeceksin, aç yatacaksın, aç uyuyacaksın.” diyor ama diğer bir kurum 1 milyon
315 bin emekliye bu sınırın yarısının altında maaş ödüyor. 
Değinmek
istediğim bir diğer konu, kayıt dışı istihdam ve çocuk işçiler. 5 milyonun
üzerinde vatandaşımız kayıt dışı çalışmakta bu ülkede. Her 3 kişiden 1 işçimiz
hiçbir sosyal güvencesi olmadan, hiçbir gelecek güvencesi olmadan insanlık dışı
koşullarda çalışmakta. Kayıt dışı çalıştırılanların önemli bir kısmı, maalesef
ki çocuklar. Artık ülkemizde 10-11 yaşında çalışan çocuk işçiler var.
“Çıraklık” adı altında çocuklar çalıştırılıyor bu ülkede, her türlü kötü
muameleye tabi tutuluyor ve çocuk işçi çalıştıran iş yerlerine maalesef hiçbir
işlem yapılmıyor. Çocuklarımız bizim geleceğimiz, bizim umudumuz. Okuldan alınan,
eğitim hayatı yarıda bıraktırılan çocuklar 25-30 yaşlarına geldiğinde bir
ortaokul, bir lise diploması olmamasının sorunlarını yaşayacak, işe girmek
istediğinde işe giremeyecek. Meslek liseleriyle ustalık gerektiren işlere çok
yetenekli gençler kazandırabiliriz, bir yandan eğitimlerini alırken diğer
yandan da insani koşullarda çalışarak tecrübe kazandırabiliriz. Çocukların köle
gibi çalıştırılmasının önüne geçecek adımlar atabiliriz biz bu ülkede. 
Cezaevlerimizde
çok fazla çocuk var. Kimi annesinin cezası nedeniyle orada bulunuyor kimi ise
kendi karıştığı bir suç nedeniyle. Türkiye’de 12-18 yaş aralığında 3.100 çocuk
mahpus bulunuyor ve bunların çoğu ağır suçlarla bu hapishanelerde tanışıyor.
Size soruyorum: Annesi cezaevinde olduğu için cezaevinde oynayarak büyümek
zorunda kalan bir çocuğun psikolojisi nasıl olur? Bu çocuk toplum hayatına
kazandırılabilir mi? Kundaktaki çocuk annesiyle birlikte cezaevine giriyor; bu,
kabul edilemez. 
Evet,
bizim çocuklarımız çocuk yaşta çalışmak zorunda kalırken, annelerinin suçu
nedeniyle cezaevinde büyümek zorunda kalırken yasa dışı yollarla ülkeye gelen
göçmenler için bütçeden on milyarlarca lira para ayrılıyor. Peki, bu yetiyor
mu? Yetmiyor. Artık, bir de mendil satan Suriyeli çocuklarımız var. Sokaklarda,
toplu taşıma araçlarında, yol kenarında kimi vatandaşlara mendil satmaya
çalışıyor, kimi de onu dayatmadan direkt para istiyor. Bu çocukların bu
sokaklarda çalışması hem vicdanen yanlıştır hem de toplum sağlığı açısından
zararlıdır. Bunun ülkeye getirdiği ekonomik boyut ve çocukların cinsel
istismara uğradığı boyutların sizler tarafından düşünülmesi gerekiyor diye
düşünüyorum. Bu çocukların rehabilite edilmeleri, ülkelerine geri döndüklerinde
kendilerine hayat kurabilmeleri için sokaklardan alınması gerekmektedir. 
Aile,
Çalışma ve Sosyal Hizmetler Bakanlığının bütçesine baktığımızda yine kadının
adı yok. Kadınların sosyal ve ekonomik hayatın daha fazla içinde yer almaları
için gerekli bütçelerin ayrılmadığını görüyoruz. Kadına şiddeti kanıksadığımız,
normalleştirdiğimiz bugünlerde kadınların korunması, kendi ayakları üzerinde
durması için bütçeden daha fazla pay elde edilebilirdi. Sadece baş ağrısı
teşhisiyle doğum yaptıran hastanelere yapılan ödemeler kadınlar için harcansa
binlerce kadınımız kendine iş imkânı kurabilirdi. 
Bir
yandan kadına yönelik şiddetin her türlüsünü en ağır şekilde cezalandıracak
kanunları çıkarırken diğer yandan da şiddete maruz kalan kadınlara kendilerine
yeni bir hayat kurmalarını sağlayacak ekonomik destekleri vermeliyiz.
Kadınların kendi aralarında kooperatifler kurmaları özendirilmeli ancak bununla
kalınmamalı, Türkiye Büyük Millet Meclisinden başlayarak devletimizin birçok
kurumu mal ve hizmet alımını bu kooperatiflerden alarak bu kadınlara destekte
bulunmalıdır. 
Kadınların
istihdamında yaşanan sorunlar ise gittikçe artıyor. 100 genç kadından 33’ü
işsiz, iş bulanlar ise her türlü sorunu yaşıyor. 
Çocuklarımızı,
kadınlarımızı, emeklilerimizi korumak zorundayız. 2018’de 15 yaşından küçük 167
çocuk doğum yaptı bu ülkede, 15-17 yaş grubunda ise 11.636 çocuk anne oldu.
Daha oyuncak bebekle oynaması gereken yaşta olan çocuklar kendisi anne oldu ama
bununla mücadele etmesi gerekenler bırakın kanun çıkarmayı ses bile
çıkarmıyorlar. (CHP sıralarından alkışlar) 
Konuşmamın
sonunda sağlıkta yaşanan bir konuya daha değinmek istiyorum. Sağlık Uygulama
Tebliği (SUT) 2009 yılından bu yana güncellenmiyor. Sayıştay raporlarında
bölgem olan Akdeniz Üniversitesi Sağlık Araştırma ve Uygulama Merkezinin
yalnızca bir yıllık döner sermaye gelir ve gider farkı 150 milyon lirayı aşmış
durumda. Diğer üniversite hastanelerinin de ameliyat yapamayacak, eksik
kadrolarına personel temin edemeyecek, hatta A4 kâğıdı alamayacak seviyede
perişan duruma düştükleri bilinmekte. Devamlı artan enflasyon ve ülkenin genel
ekonomik problemleri karşısında mali direnme kabiliyetini kaybeden üniversite
hastaneleri mal ve hizmet temininde zorlanarak sağlık hizmetini veremeyecek
duruma gelmiştir. Sağlık Uygulama Tebliği mali yapıdaki bozukluğun en önemli
sebebidir. Sağlık Uygulama Tebliği’nde belirlenen fiyatlarda on yılı aşkın bir
süredir artış yapılmadığı için giderler artarken gelirler aynı kalmaktadır. 
Tıbbi
cihaz ve malzeme temininde yaşanan türlü zorluklar, hastanelerle iş yapan özel
sektör temsilcilerin durumunu da zorlaştırmaktadır. SGK’nin patronajı altında
hayatta kalma mücadelesi veren üniversite hastaneleri, ödemeleri düzensiz
yapılan şirketlerce fahiş rakamlı ihale şartları dayatılarak ayrıca
yıpratılmaktadır. Üniversite hastanelerinde sağlık ve eğitim hizmetlerinin
kusursuz yerine getirilmesi de Türkiye tıbbının dünyada hak ettiği yeri elde
etmesi de SUT fiyatlarının başta, komplike ve özellik arz eden tedavi
hizmetlerinin maliyetlerini kapsayacak şekilde revize edilmesine bağlıdır. 
Son
olarak yıllardan beri dokunulmayan 2013 yılı Sosyal Güvenlik Kurumu Sağlık
Uygulama Tebliği’nin 3.3.3.A maddesinin (5)’inci fıkrasında “Gözlük camı ve
çerçevelerinin yenilenme süresi 3 yıldır. Ancak, görme bozukluğunda 0,5
diyoptrilik değişiklik olması halinde gözlük camı süresinden önce yenilenebilir.”
hükmü yer almaktadır. Lütfen, burayı… Mesleğimden dolayı optisyen arkadaşlarım
özellikle bana ilettiler, seslerini duyuramadıklarını söylediler. Çerçeve hak
ediş süresinin üç seneden iki seneye indirilmesi vatandaşlarımıza daha iyi
sağlık hizmeti sunumuna imkân verme fırsatı yaratacaktır. Çerçeve hak ediş
süresinin 14 yaşına kadar olan çocuklarda bir yıla indirilerek bürokratik
işlemlerin zorluklarının ortadan kaldırılması gerekmektedir. 
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın lütfen Sayın Vural Çokal.
TUBA
VURAL ÇOKAL (Devamla) - 2011 yılından beri gözlük cam ve çerçeve bedellerine
zam yapılmamıştır. İthal çerçeve için 35 lira, yerli çerçeve için 40 lira, cam
için ortalama 10-15 lira ödenmektedir. Enflasyon ve döviz artışları sebebiyle
optisyenlik müesseselerinin hizmet ve işçilik maliyetleri arttığı gibi, girdi
maliyetleri de katlanarak artmıştır. Kurumunuz yılda 6,5 milyon gözlük satın
almakta ve Kurumunuz sigortalılarına üç yılda bir ödeme yapmaktadır. Sağlık
harcamaları içerisinde gözlük için ödenen bedel yıllık yüzde 0,4’ten az olup
350 milyon lira civarındadır. 2050 yılında dünyanın yarısının miyop olacağını
düşünürsek insanlar sağlık açısından gözlük harcamalarına çok büyük bir bütçe
ayırmak durumunda kalacaktır. 2011 yılından bu yana Sosyal Güvenlik Kurumu
tarafından cam, çerçeve, işçilik hizmeti fiyatlarında, meslek hakkı
bedellerinde kamu imkânları da gözetilerek bir iyileştirme yapılmamıştır deyip
Genel Kurulu saygıyla selamlıyorum. 
Teşekkürler.
(İYİ PARTİ sıralarından alkışlar)
BAŞKAN
– Teşekkürler Sayın Vural Çokal.
Böylece
İYİ PARTİ Grubu adına konuşmalar da tamamlanmış oldu. 
Birleşime
yirmi dakika ara veriyorum.
Kapanma Saati: 19.14
BEŞİNCİ OTURUM
Açılma Saati: 19.48
BAŞKAN: Başkan Vekili Mithat SANCAR
KÂTİP ÜYELER: İshak Gazel (Kütahya), Mustafa AÇIKGÖZ
(Nevşehir)
-----0-----
BAŞKAN
– Değerli milletvekilleri, Türkiye Büyük Millet Meclisinin 31'inci Birleşiminin
Beşinci Oturumunu açıyorum.
2020
Yılı Merkezi Yönetim Bütçe Kanun Teklifi ile 2018 Yılı Merkezi Yönetim Kesin
Hesap Kanunu Teklifi’nin görüşmelerine kaldığımız yerden devam edeceğiz.
Komisyon
yerinde.
Konuşma
sırası Milliyetçi Hareket Partisi Grubuna gelmişti.
İlk
konuşmacı, Antalya Milletvekili Abdurrahman Başkan.
Buyurun
Sayın Başkan. (MHP sıralarından alkışlar)
Süreniz
on beş dakikadır. 
MHP
GRUBU ADINA ABDURRAHMAN BAŞKAN (Antalya) – Sayın Başkan, Gazi Meclisimizin
değerli milletvekilleri ve televizyonları başında bizi izleyen büyük Türk
milleti; hepinizi saygıyla selamlıyorum.
2020
Yılı Merkezi Yönetim Bütçe Kanun Teklifi ile 2018 Yılı Merkezi Yönetim Kesin
Hesap Kanunu Teklifi’nin görüşmelerinde Enerji ve Tabii Kaynaklar Bakanlığı
bütçesi hakkında, Milliyetçi Hareket Partisi Grubumuz adına söz almış
bulunuyorum. 
Enerji,
tüm ülkelerin gündemlerinde hep ilk sıralardadır. Enerji tasarrufu ve
verimliliği, arz güvenliğinin sağlanması, dışa bağımlılığın azaltılması,
çevrenin korunması ve iklim değişikliğine karşı verilen mücadelenin
artırılması, ulusal hedeflerimizin ve enerji politikalarımızın ortak
paydalarıdır. Dünyada gelişen teknolojiler, ham madde ve petrol fiyatlarında
yaşanan değişimler, fosil yakıt ve yenilenebilir enerji kaynakları ile doğal
gaza dayalı politikalar, LNG teknolojilerindeki gelişmeler, enerji sektörünün
ne kadar dinamik ve gelişmelere açık olduğunun bir göstergesidir. Bu çerçevede,
30 Kasım Cumartesi günü TANAP’ın (Trans Anadolu Doğal Gaz Boru Hattı) Avrupa
bağlantı noktası Cumhurbaşkanımız Sayın Recep Tayyip Erdoğan ve Azerbaycan
Cumhurbaşkanı Sayın Aliyev ve Enerji Bakanımız Fatih Dönmez’in katılımıyla
Edirne’nin İpsala ilçesinde düzenlenen bir törenle hizmete açılmıştır.
Azerbaycan doğal gazını Türkiye üzerinden Avrupa'ya transfer etmesi için
planlanan çok önemli bir boru hattıdır. TANAP boru hattı, Avrupa’nın gelecekteki
enerji ihtiyacı için hayati öneme sahip olup aynı zamanda kardeşliğe yapılan
bir yatırımdır; “İki devlet, bir millet.” ülküsünün sınırları aşarak yeni
coğrafyalara, yeni insanlara ulaşmasıdır; iki ülke arasındaki hakiki dostluğun
ve muhabbetin gelecek nesillere bırakacağı en büyük mirastır. Bakü-Ceyhan Boru
Hattı’ndan sonra, Mavi Akım, TürkAkım ve TANAP’ın da açılmasıyla ülkemiz enerji
arzı alanında önemli bir hâkimiyet ve avantaj sağlamıştır. 
Sayın
Başkan, değerli milletvekilleri; sanayisi, ekonomisi ve nüfusuyla hızla
gelişmekte olan ülkemizde enerji talebi sürekli artış göstermektedir. Enerji
talebinin sorunsuz karşılanması için enerji arzının millî kaynaklarımızı
önceleyen bir hedef doğrultusunda daha çok yerli, daha çok yenilenebilir
olmasına öncelik vermeliyiz. Enerjide nükleerden denizlerde hidrokarbon arama
faaliyetlerine kadar tüm kaynakların daha yoğun araştırılması ve kullanımının
artırılması büyük önem taşımaktadır.
2019
yılı ilk on ayında üretilen elektrik enerjisinin yüzde 36’sı kömürden, yüzde
46’sı yenilenebilir enerji kaynaklarından, yüzde 17’si doğal gazdan, geri
kalanları ise diğer kaynaklardan sağlanmıştır. 
Elektrik
üretimimizde yerli ve yenilenebilir kaynakların oranının yüzde 64 olarak
gerçekleşmesi, yatırımların doğru yolda olduğunun da bir göstergesidir. 
Türkiye'nin
konumu itibarıyla yenilenebilir enerji kaynakları açısından zengin bir bölgede
olduğunu düşünerek bu sahada bir başarı hikâyesi gerçekleştireceğimize yürekten
inanıyorum. 
Yenilenebilir
enerji, arz güvenliği ve kaynak çeşitliliğinin yanı sıra, düşük karbonlu
ekonomiye geçiş, sürdürülebilir kalkınmaya katkısı açısından ilk sıralardadır.
Ülkemizin 2019 yılı Ekim ayı sonunda yenilenebilir enerji kaynaklı kurulu gücü
44.258 megavata ulaşmıştır. Bakanlığınızın yerli üretim, yerli istihdam ve
AR-GE zorunluluğu bulunan Yenilenebilir Enerji Kaynak Alanları (YEKA) modelini
hayata geçirmesi büyük önem taşımaktadır. 
Doğu
Akdeniz havzası önemli bir doğal gaz rezervine sahiptir. Bu havzada, sismik
araştırma gemilerimiz Barbaros Hayrettin Paşa ve Oruç Reis’le uluslararası
hukuktan kaynaklı haklarımızla detaylı aramalar gerçekleştirilmektedir.
Ülkemizin ilk derin deniz sondaj gemisi olan Fatih, kendi sınıfında en yüksek
teknolojiye sahip olup dünyanın ilk 5 gemisi arasında yer almakta ve Kuzey
Kıbrıs Türk Cumhuriyeti açıklarında çalışmalarına devam etmektedir. Yine,
sondaj gemimiz Yavuz ise Güzelyurt lokasyonunda sondajını sürdürmektedir. Bu
gemilerimize ek olarak, inşallah, 3’üncü kardeş de kısa sürede filomuza
katılacaktır. 
Türkiye,
yerli ve millî kaynakları kullanarak enerjide tam bağımsızlığı kendisine temel
hedef olarak almış ve bu doğrultuda hızla ilerlemektedir. Bu anlamda,
geleneksel olmayan enerji kaynaklarından gaz hidratları geleceğin enerji
kaynağı olarak görmüş ve bu konuda çok önemli adımlar atmaya başlamıştır. Gerek
ülkemiz kıta kenarlarının gaz hidrat oluşumu açısından uygun olması gerekse çok
yüksek miktarlarda doğal gazı bünyelerinde bulundurması açısından önemli bir
enerji kaynağıdır. Gaz hidratlar açısından Türkiye denizleri yüksek miktarda
rezerve sahiptir. Başta Karadeniz olmak üzere, Doğu Akdeniz ve Marmara Denizi
yoğun gaz hidrat birikimlerine sahip zengin sular olarak dünyadaki önemli gaz
alanları arasında gösterilmektedir. Bilhassa Karadeniz’in anoksik bir havza olması
ve 150 metre derinliğin altında oksijen bulunmayışı, hidrokarbon üretimi
açısından gereken organik malzemenin ve bundan türeyen gazların çok iyi
korunmasını sağlamıştır. 
“Ulusal
Denizlerde Gaz Hidrat Araştırma” konulu proje kapsamında Koca Piri Reis
araştırma gemisiyle bir çalışma yürütülmüştür. Ülkemizin süratle gaz hidrat
araştırmaları için yaptığı faaliyetleri yerli ve millî kaynaklarla yapması çok
önemlidir. 1 metreküp gaz hidrattan 164 metreküp metan gazı elde edildiği ve
veriminin mevcut doğal gaz ve petrole göre oldukça yüksek olduğu bilinmektedir.
Gaz hidratlar petrol ve doğal gaza oranla daha yüzeysel alanlarda bulunması
sebebiyle sondajı ve çıkarılması nispeten daha kolaydır.
Sayın
Başkan, değerli milletvekilleri; Libya Ulusal Mutabakat Hükûmeti’yle yaptığımız
Akdeniz Mutabakatı Mavi Vatan, ülkemizin bir parçası olup karada ve havada
olduğu gibi denizde de haklarımızın peşinde olmamızı elzem bir hâle
getirmiştir. Millî devlet aklı bunu gerektirir ve Türkiye’nin deniz
sınırlarının netleşmesi adına tarihî bir durumdur. Bu mutabakatla Türkiye, Doğu
Akdeniz’de yetki alanlarıyla hukukî ve siyasi pozisyonunu güçlendirmiştir.
Taraflar, Birleşmiş Milletler Şartı’na bağlılıklarını vurgulamışlar, kıta
sahanlıklarını ve münhasır ekonomik bölge alanlarını belirlemişlerdir. Bu
mutabakatın hayata geçmesinde başta Sayın Cumhurbaşkanımız, Dışişleri
Bakanımız, Millî Savunma Bakanımız ve Enerji ve Tabii Kaynaklar Bakanımız olmak
üzere emeği geçen tüm ekibe tebriklerimi bildirmek istiyorum.
Artan
elektrik enerjisi talebinin karşılanması ve ithalata olan bağımlılığın
azaltılması açısından nükleer enerjinin arz kaynaklarımız arasına dâhil
edilmesi önemli bir alternatiftir. Kurulacak olan sıfır emisyonlu Akkuyu
Nükleer Santrali, enerjide kaynak çeşitliliğini artıracak ve yeni iş kollarının
ortaya çıkmasına vesile olacaktır. Nükleer enerjinin kullanımı ciddi bir
teknoloji ve bilgi birikimi gerektirmektedir. Nükleer santrallerin kurulmasıyla
ülkemizde gelişmiş ülkelerde olduğu gibi artık bilgi ve yüksek teknoloji kullanılmaya
başlanacaktır. Nükleer teknolojide söz sahibi olmak için öğrencilerimizi
eğiterek tıp, bilişim ve savunma sanayisi gibi alanlarda AR-GE faaliyetlerinde
değerlendirmeliyiz.
Kömür
hâlâ enerjide vazgeçemeyeceğimiz bir alternatiftir. Sayın Bakanım, Plan ve
Bütçe Komisyonu sunumunda bahsettiğiniz gibi, yerli kömürümüzün, enerji arz
güvenliğinde önemli bir enstrüman hâline getirilmesi, Türkiye taş kömürü ve
linyit rezervlerinden daha fazla yararlanmak ve istihdamı desteklemek için
Türkiye Kömür İşletmeleri ve Türkiye Taşkömürü Kurumuna verdiğiniz önem
memnuniyet vericidir. 
Madencilik
alanında ise çevre, iş sağlığı ve güvenliği dikkate alınarak atılım yapmak
olmazsa olmazdır. Türkiye, endüstriyel ham maddeler, metalik madenler, enerji
ham maddeleri ve jeotermal kaynaklar açısından zengin bir ülkedir. Günümüzde
dünyada üretimi yapılan yaklaşık 90 madenin 77 çeşidi ülkemizde bulunmakta olup
bunun 50’den fazlasıysa üretim yapabilmek için yeterli miktar ve kalitededir.
Bu bilgiler ışığında, maden ihracatımız 2018 yılında 4,56 milyar dolar olarak
gerçekleşmiş olup 10 milyar dolarlık hedefe inşallah hızla ulaşılacaktır.
Bor
için de ayrı bir parantez açacak olursak bugün Türkiye, dünya bor pazarının
yüzde 59’una hâkim konuma gelmiştir ve bu Allah’ın bir lütfudur. Bor, savunma
sanayi açısından çok kıymetli olup Bor Karbür Tesisinin temelinin atılması,
ileri teknoloji bor ürünlerine geçiş ve katma değeri yüksek ürünler sağlanması
açısından değerlidir. Bazı kıymetli madenlerimizin ham madde olarak düşük
bedellerle yurt dışına çıkarılmasının önüne geçip tabii kaynaklarımızı ve
madenlerimizi yurt dışına uç ürün ya da ileri teknoloji ürünleri olarak ihraç
etmemiz çok ama çok önemlidir.
Sayın
Başkan, değerli milletvekilleri; ülkemizin sahip olduğu potansiyele inanmak, bu
potansiyelden en verimli şekilde yararlanmak için yatırımlar yapmak, vizyonel
bir bakış açısıyla rekabetçi ve sağlam enerji piyasaları inşa etmek Türkiye’nin
geleceğine yapılmış bir yatırım olarak görülmektedir.
Enerji
Piyasası Düzenleme Kurumu, enerji piyasalarının işleyişine ilişkin kuralları,
piyasa izleme faaliyetlerinden elde edilen sonuçları ve dünyadaki gelişmeler
ışığında iyi işlenen enerji piyasalarının oluşmasını sağlayan bir kurumdur.
Enerji Piyasası Düzenleme Kurumu, enerjinin yeterli, kaliteli, sürekli,
ekonomik ve çevreye uyumlu bir şekilde tüketiciye sunulması için düzenlemeler
ve denetlemeler yapmaktadır. Enerji sektöründe yaşanan teknolojik dönüşüm
sürecinde elektrik depolama, akıllı şebekeler, talep tarafı katılımı gibi
hususlarda yapılan çalışmalarla sektöre yön vermektedir. Türkiye, bölgesinde
serbest piyasada doğal gaz fiyatının oluştuğu ilk ülkedir. İlerleyen dönemlerde
hem piyasa hacminin artması hem de diğer ülkelerin bu pazara dâhil olmasıyla
bölgesel enerji ticaret merkezi olma yönünde çok önemli bir adım olarak doğal
gaz borsasını ilk kez Enerji Piyasası Düzenleme Kurulu başlatmıştır. Ayrıca,
yazılım süreci de millî altyapı imkânları ve EPİAŞ’ın kendi insan kaynağıyla
hayata geçirerek Avrupa’da kendi yazılımını geliştirebilen birkaç enerji
borsasından biri olması ayrı bir gururdur. Bu adımlar, Türkiye’de enerji
ticaretinin gelişmesi, enerji piyasalarının serbestleşmesi ve bölgesel enerji
ticareti merkezi olma yönündeki hedeflerimize ulaşmak için şarttır. 
YEKDEM,
Yenilenebilir Enerji Kaynakları Destekleme Mekanizması, toplam kurulu gücü
20.921 megavat olan, 777 tesisi olan bir kuruluş olmuştur. GES projeleri
finansmanı için yenilenebilir enerji kullanımının artırılması, yatırım
süreçleri devam eden projelerin millî ekonomiye kazandırılması, yerli kaynak
kullanımı, işsizlikle mücadele amacıyla ön lisans/lisans almış ve YEKDEM
kapsamına girebilecek projeler için destek verilmelidir. Ülkemizde organize
sanayi bölge müdürlüğü öncülüklerinde firmaların enerji maliyetlerini büyük
oranda düşürecek GES işletmesi projesini hayata geçirerek sanayimizin girdi
maliyetlerini düşürmek mümkün olabilir. Tüm dünyada enerji darboğazının
yaşandığı bir dönemde, yenilenebilir kaynakları kullanarak elektrik üretip ülke
ekonomimize katkıda bulunmak, sektörün enerji maliyetini düşürmek gibi ulvi bir
görevi vardır. Böylesi bir projenin hayata geçmesi hâlinde sektörün rekabet
gücü artabilir, enerjide dışa bağımlılığımız azalabilir, çevreci bir teknoloji
olmasıyla da geleneksel enerji kaynaklarının kullanımını büyük oranda
azaltabiliriz. Bu alanda, Enerji ve Tabii Kaynaklar Bakanlığı ile Sanayi ve
Teknoloji Bakanlığı destekleriyle, ortaklaşa bir yatırım seferberliğiyle
OSB’lere özel bir teşvik yaratılarak, hem sanayicilerimizin hem de ülkemizin
hayrına olan bir projeyi hayata geçirebiliriz. 
Sayın
Başkan, değerli milletvekilleri; bugün itibarıyla BOTAŞ’ın 81 ilimize hizmet
verir hâle gelmesi önemli bir hizmeti yerine getirdiğinin göstergesi olup
çalışmalarını ilçe ve belde bazında geliştirmesi de önemlidir.
Tuz
Gölü Doğal Gaz Depolama Projesi’yle birlikte genişleme projesi devam eden
Silivri Doğal Gaz Depolama Projesi tamamlandığında toplam 11 milyar metreküplük
bir depolama kapasitesine ulaşılacaktır, 2023’teyse yıllık tüketilen doğal
gazın yüzde 20’sinin depolanacak seviyeye gelmesi çok kıymetlidir. 
Tekirdağ’ın
Muratlı ilçesinde Norveç ve Kanadalı firmaların yürüttüğü keşif çalışmaları
kapsamında bir çiftçimizin tarlasında 286 milyar metreküplük doğal gaz rezervi
tespit edilmesi, yerli kaynaklarımızın büyüklüğünün göstergesidir. Sadece bu
miktar Türkiye'nin beş yıllık ihtiyacına karşılık gelmektedir.
Sayın
Başkan, değerli milletvekilleri; turizmin başkenti olarak nitelendirilen
Antalya’mıza 1 Ocak-30 Kasım tarihleri arasında hava yoluyla 15 milyon 37 bin
331 turist gelmiştir. 193 ülkeden turist çeken Antalya, turizm sektöründe bu
yıl üst üste rekorlar kırmaya devam etmektedir. Geçen yılın aynı dönemine göre
ise turist sayısında yüzde 17’lik bir artış gerçekleşmiş olup bu da bir Avrupa
rekorudur. Turist rekoru kırılan Antalya, otel verilerinde de listede
1’inciliği kaptırmamıştır. Türkiye genelindeki otelde geceleme sayısının yüzde
46,4’ü sadece Antalya’mızda gerçekleşmiştir. Dünyanın en güzel sahilleri, en
güzel otelleri ve en güzel yemeklerinin maalesef en ucuz fiyata satıldığı tek
yer Antalya olup umuyorum bu tezat kısa sürede ortadan kalkacaktır. Kişi başına
harcamanın 700 dolar seviyesinden 1.000 dolar ve 1.000 euro seviyesine
çıkarılması önemli bir hedef olmalıdır. 
Antalya’mız
sadece turizmde değil, elverişli iklim şartlarıyla yıllardır meyve ve sebze
üretiminde de Türkiye'nin kalbi statüsünde olmuştur. Antalya, tarım
sektöründeki yerli ve yabancı yatırımcıların en yoğun şekilde yatırım yaptığı
ve tarım sektöründe yeniliklerin uygulandığı yer olma özelliğini korumaktadır. 
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın Sayın Başkan.
ABDURRAHMAN
BAŞKAN (Devamla) – Gelişim ve değişimde kaydettiği başarı, gıda güvenliği ve
yüksek kalite anlayışı içinde tüm dünyaya sunduğu lezzetli tarımsal ürünleri ve
Avrupa standartlarındaki tarımsal tesisleriyle Antalya’mız tarımda da bir marka
olduğunu ispatlamıştır.
Sayın
Başkan, değerli milletvekilleri; doksan bir yıl önce bugün, 12 Aralık 1928’de
dünyaya gözlerini açan, Orta Asya steplerinin ruhu, Tanrı Dağları’nın büyük
ozanı, Türk dünyasının yorulmaz edebiyat elçisi Cengiz Aytmatov’u saygı, özlem
ve rahmetle anıyorum.
Sözlerimi
Sayın Genel Başkanımız Devlet Bahçeli Bey’in sözleriyle bitirmek istiyorum:
“Hiçbir sözümüzü unutmayacağız, hiçbir vaadimizden sapma göstermeyeceğiz.” 
Yüce
heyetinizi saygıyla selamlıyorum. (MHP ve AK PARTİ sıralarından alkışlar)
BAŞKAN
– Teşekkürler Sayın Başkan.
Söz
sırası Hatay Milletvekili Lütfi Kaşıkçı’da.
Buyurun
Sayın Kaşıkçı. (MHP sıralarından alkışlar)
Süreniz
beş dakikadır. 
MHP
GRUBU ADINA LÜTFİ KAŞIKÇI (Hatay) – Sayın Başkan, değerli milletvekilleri;
Nükleer Düzenleme Kurumu ve Türkiye Atom Enerjisi Kurumu bütçeleri üzerine
Milliyetçi Hareket Partisi grubu adına söz almış bulunuyorum. Yüce Meclisi
saygıyla selamlıyorum. 
Sayın
Başkan, değerli milletvekilleri; bugün için üzerinde görüşlerimizi dile
getireceğimiz Türkiye Atom Enerjisi Kurumunun kuruluş aşaması, aynı zamanda
partimizin kurucu lideri merhum Başbuğ’umuz Alparslan Türkeş Bey’in büyük emek
ve gayretleriyle gerçekleşmiştir. 
Değerli
milletvekilleri, güvenilir kaynaklardan enerji sağlama arayışı, dünyanın en
önemli ve değişmeyen gündemlerinden biridir. Bu arayış, ülkemiz için de çok
değerli ve önemlidir. Öyle ki enerji sorununu kendi öz imkânlarıyla çözmüş bir
millet, dünya milletler ailesi içinde refah durumu olarak da en üst sıralarda
olmayı başarmıştır. Gelişmiş ülkelere şöyle bir göz attığımızda, hemen hemen
hepsinin enerji sorununu çözmüş olduğunu görmekteyiz. 
Milliyetçi
Hareket Partisi olarak milletimizin ekonomik refahını ve mutluluğunu en üst
düzeye çıkarma arzumuz, doğal olarak bu problemin çözümüne bizleri de
odaklandırmıştır. Gelecekte enerji problemini çözmüş bir Türk milleti
tasavvuru, neredeyse cumhuriyetin daha ilk yarısında merhum Türkeş Bey’in çalışmalarına
konu olmuştur. 
Değerli
milletvekilleri, üzülerek ancak geleceğe dair ümitlerimi de koruyarak ifade
etmek isterim ki bugün dünyanın ilk 10 ekonomisi içerisinde olamayışımızın en
önemli sebeplerinden biri de enerjimizi ucuz, kaliteli ve sürdürülebilir olarak
sağlayamamış olmamızdır. Oysaki küresel ticaret ve kalkınma yarışında ön
sıralarda olmanın temel şartı, enerji ihtiyacını millî imkânlarla
karşılamaktır. 
Bakınız,
Fransa, sadece Loire Nehri üzerine kurduğu 14 nükleer reaktörle ihtiyaç duyduğu
elektrik enerjisinin yaklaşık yüzde 18’sini, ülke geneline kurduğu 58 nükleer
reaktörle ise ihtiyacının neredeyse yüzde 74’ünü karşılıyor. Bizde ise bugün,
enerji üretimimiz düne göre daha iyi bir noktadadır ancak geç kalınmışlığın
üzerimize yüklediği sorumluluk gereği herkesin yürüyerek katettiği yolu,
ülkemizin koşarak katetmesi gerektiği gerçeği de ortadadır. 
Değerli
milletvekilleri, Türkiye elektrik enerjisi tüketimi 2018 yılında bir önceki
yıla göre yüzde 2,2 artarak 303,3 milyar kilovatsaat, elektrik üretimi ise bir
önceki yıla göre yine aynı oranda, yüzde 2,2 oranında artarak 303,9 milyar
kilovatsaat olarak gerçekleşmiştir. 2019 yılında ise bu rakamların artarak
devam ettiği gözlemlenmektedir. 2023 yılında ise ülkemizin elektrik tüketiminin
375,8 teravatsaat olması beklenmektedir.
Ülkemizin
dış kaynaklara en fazla ihtiyaç duyduğu sektörlerin başında gelen elektrik
enerjisi üretme noktasında özellikle son yıllarda uygulanan politikaların dışa
bağımlılığımızı azaltmada sonuç verdiğini görmekteyiz. 2018 ile 2019 yılını
mukayese ettiğimizde, elektrik üretimindeki doğal gaz payının düştüğünü ve buna
paralel olarak hidrolik ve yenilenebilir kaynakların payının arttığını görmek
umut verici. Enerji üretimimizdeki payı hâlâ yüzde 29 seviyelerinde ve tamamı
ithal olan doğal gazın payını daha da düşürmek ve buna paralel olarak, su,
güneş ve rüzgâr potansiyelimizden daha fazla faydalanmak, yerli kömür
madenlerimizi daha çok kullanmak ülkemizin öncelikleri arasında yer almalıdır. 
Değerli
milletvekilleri, enerji üretimimizdeki mevcut kaynakların yanına nükleer
enerjiyi de dâhil etme yönündeki adımları da olumlu bulduğumuzu ifade etmek
isterim. Öyle ki dünya elektrik üretimindeki payı yüzde 13’lerde olan nükleer
kaynaklardan artık ülkemizin de faydalanacağı projelerin olduğunu biliyor, bu
projeleri destekliyor ve aynı zamanda yakından da takip ediyoruz. Sayın Genel
Başkanımızın büyük bir titizlikle hazırlattığı “2023’e Doğru Yükselen Ülke
Türkiye Sözleşmesi”nde yer alan “Enerji” başlığında bu konu detaylı bir şekilde
yer almaktadır. “2023’e Doğru Yükselen Ülke Türkiye Sözleşmesi” kapsamında,
öncelikli hedeflerimiz arasında nükleer enerji üretim teknolojisine sahip olmak
gerektiğini ifade eden Sayın Genel Başkanımız, aynı zamanda temiz enerji
kaynaklarından, su, güneş, rüzgâr gibi kaynaklardan da en üst düzeyde
yararlanılmasını hedef olarak göstermektedir.
(Mikrofon
otomatik cihaz tarafından kapatıldı) 
LÜTFİ
KAŞIKÇI (Devamla) – Sayın Başkanım, son bir dakika.
BAŞKAN
– Buyurun, tamamlayın lütfen Sayın Kaşıkçı.
LÜTFİ
KAŞIKÇI (Devamla) – Ben 2020 bütçemizin öncelikle ülkemize ve milletimize
hayırlı olmasını Cenab-ı Allah’tan diliyorum. 
Sözlerimin
sonunda da, bugün, Sayın Cumhurbaşkanımızdan Hatay ilimizle ilgili bir müjde
aldık. Uzun zamandır tüm Hatay milletvekillerimizle birlikte uğraştığımız bir
otoyolun ücretsiz olma meselesi vardı. Burada AK PARTİ’li milletvekillerine
huzurlarınızda teşekkür ediyorum, çok büyük gayret gösterdiler. Aynı şekilde,
yine Hatay’ın Cumhuriyet Halk Partisi milletvekilleri de bu konuda çok büyük
gayret gösterdi. Hep birlikte, Hatay’daki otoyolun ücretsiz olması, aynı
Adana’daki gibi kullanılması için büyük bir trafik yaptık. Sayın
Cumhurbaşkanımız da bu trafiğin sonunda, bugün, Hatay’da Erzin ile İskenderun
arasındaki otoyolun Payas ile İskenderun arasının ücretsiz olmasıyla ilgili bir
karar açıkladı. Ben huzurlarınızda Sayın Cumhurbaşkanımıza çok teşekkür
ediyorum. (MHP, AK PARTİ ve CHP sıralarından alkışlar) Ancak biz, bu ücretsiz
yol kapsamına Dörtyol ve Erzin ilçelerimizin de alınmasını buradan bir kere
daha talep ediyoruz. 
Tekrar,
hepinize hayırlı günler diliyorum. (MHP, AK PARTİ, CHP ve İYİ PARTİ
sıralarından alkışlar)
ÖMER
FETHİ GÜRER (Niğde) – Destekliyoruz.
BAŞKAN
– Teşekkürler Sayın Kaşıkçı.
Konuşma
sırası Ankara Milletvekili Erkan Haberal’da. 
Buyurun
Sayın Haberal. (MHP sıralarından alkışlar)
Süreniz
altı dakikadır.
MHP
GRUBU ADINA ERKAN HABERAL (Ankara) – Sayın Başkan, değerli milletvekilleri;
Gazi Meclisi saygıyla selamlıyorum efendim.
Sayın
Milletvekilimiz Abdurrahman Başkan Bey Genel Başkanımızın bir sözüyle
kapanışını yaptı. Ben de Sayın Genel Başkanımızın bir veciz sözüyle açılışı
yapayım. “Millî hedeflerimize yerli insanımızla, kendi kaynaklarımızla
yürürüz.” diyor Sayın Genel Başkanım. Konu millî enerji ve maden politikaları
olunca bu sözle başlamayı uygun gördüm efendim. 
Değerli
milletvekilleri, millî enerji ve maden politikasının planlanması Türkiye'nin
önümüzdeki yıllarda bölgesel ve küresel güç olmasının olmazsa olmazıdır. Millî
stratejik planlamanın hayata geçirilmesiyle Türk dış politikasının güçlü,
tavizsiz ve bağımsız olması sağlanmalıdır. Maden politikasındaki belirlenen
hedeflere ulaşabilir, yer altı kaynaklarımızı yüksek prodüktiviteyle
kullanabilirsek dünyada küresel, güçlü bir oyuncu olmamız kaçınılmaz olacaktır.
Ülkemizin kendi öz kaynaklarını kullanarak dışarıya bağımlı olmadan enerjiye
ulaşması noktasında yerli üretim oldukça önemlidir. İşte, bu nedenle konumuz
olan Ulusal Bor Araştırma Enstitüsünün önemi oldukça fazladır. Bor ve
ürünlerinin geniş alanlarda kullanımı, yeni bor ürünü ve teknolojilerinin
geliştirilmesi ve de üretilmesi amacıyla temel uygulamalı araştırma yapmak,
yaptırmak, teşvik etmek Ulusal Bor Araştırma Enstitüsünün görevi olsa da
TÜBİTAK ve mühendislik fakültesi olan yurdumun bütün üniversitelerinin çok
yoğun bir AR-GE programı uygulaması zorunludur. Ülkemizde bor kullanımı düşük
seviyelerde gibi gözükse de dünya rezervlerinin yüzde 73’nü elinde tutan bir
coğrafyaya sahibiz. Başka bir ifadeyle dünyanın yaklaşık dört yüz yıllık bor
madeni ihtiyacını karşılayacak bir memlekete sahibiz. Petrol kaynakları
tükendiği zaman bütün dünyanın ilk akla gelecek maden olarak gördüğü bor,
Türkiye'nin geleceği, bütün insanların alternatif enerji umudu olacaktır.
Ülkemizin belli bölgelerinde çıkarılan bor madenini endüstriyel olarak tam
anlamıyla kullanamadığımız için dünyaya ham madde olarak satmaktayız. Bor
madeni seramikten cam sanayisine, sabundan deterjana, inşaattan otomobil
sanayisine kadar yaklaşık 350’den fazla alanda kullanılıyorsa Ulusal Bor
Araştırma Enstitüsünün, projeleri destekleyerek teşvikler, alt ve üstyapı
yardımlarını, her türlü AR-GE harcamalarını karşılaması elzemdir, zaten kuruluş
gayesi de budur. Yakın zamanda üretilip piyasaya sürülen “Boron” adındaki
deterjan o sebeple çok önemli, millî ve stratejik bir üründür. Politik oyunlar
neticesinde hiçbir ülke bizim bor madenini işlememizi istemezken ve engel
olmaya çalışırken Bor Enstitüsünün desteğiyle üretilen Boron ilk adımdır,
dünyaya verdiğimiz ilk mesajdır. Boron deterjanının devletin bütün birimlerinde
ve temizlik firmalarında kullanılması şart koşulmalı, Devlet Malzeme Ofisinin
envanterinde de tek deterjan olarak kabul edilmelidir. Boron deterjanı da çok
acil bir şekilde endüstriyel ürün çeşitliliğine kavuşturulmalıdır. Gelecekte
bor madeninin işlenmesiyle oluşacak araç yakıtı, depreme dayanıklı çimentolar,
yanmaz tekstil ve kimyasal ham maddeleri ürettiğimiz gün, dünya lideri
olacağımız gün olarak tarihe geçecektir. 
Değerli
milletvekilleri, aslında hepimizin aklının her zaman bir köşesinde olan fakat
devamlı ötelediğimiz önemli bir konuya daha dikkat çekmek istiyorum. Bugün 12
Aralık 2019 Tutum, Yatırım ve Türk Malları Haftası yani bizim çocukluğumuzun,
çocukluğumun Yerli Malı Haftası. Zonguldak’ta Bahçelievler İlkokulunda okurken
-Allah rahmet eylesin, mekânı cennet olsun, keşke yaşasaydı, ellerinden
öpebilseydim- Hüseyin Kara Öğretmenim bizi Yerli Malı Haftası’nın ilk günü
Zonguldak’ta maden kömürü işletmelerine götürürdü “Bu bizim kömürümüz.” diye.
Bartın’da kâğıt fabrikamız vardı; “Bu bizim kâğıdımız.” diye Bartın’daki kâğıt
fabrikasına, Çaycuma’daki kâğıt fabrikasına götürürdü. 
TURAN
AYDOĞAN (İstanbul) – Nereye gitti?
ERKAN
HABERAL (Devamla) - Karabük’teki Demir Çelik Fabrikasına götürüp ”Bu bizim
koklaşan maden kömürümüzden ürettiğimiz demir çeliğimiz.” derdi. İşte Boron da
bizim bordan ürettiğimiz, millî, stratejik bir ürünümüz; bor bizim. Bugün,
yerli malı gününde özellikle bunun altını çizmek istedim. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Haberal.
Buyurun.

ERKAN
HABERAL(Devamla) – Teşekkür ederim Sayın Başkan.
Kanser
vakalarının coştuğu, kanserojen kimyasalların fütursuzca kullanıldığı
günümüzde, bizim çocuklarımız, bizim milletimiz Almanların ürettiği Procter’ın,
Henkel’in, Lever’in, Diversey’in ürettiği kimyasal deterjanlar yerine, bizim
toprağımızdan bizim ürettiğimizi, bizim endüstrimizin, bizim mühendisliğimizin
ürettiğini, Boron’u kullanmak zorundadır. (MHP ve AK PARTİ sıralarından
alkışlar)
Halkı,
israfla mücadele etmeye, tasarrufa yönlendirmeye ve yerli malı kullanmaya
teşvik etmeliyiz bugün. Yerli malı gününde…
HAYDAR
AKAR (Kocaeli) – Karabük ile Bartın kapandı.
ERKAN
HABERAL (Devamla) – Teşekkür ederim Sayın Vekilim. Karabük Demir Çelik
Fabrikası çok güzel çalışıyor, bilginiz olsun. Maden kömürümüz de çalışıyor,
koklaşan maden kömürüyle çalışıyor. 
Tüm
Meclisi saygıyla selamlıyorum efendim. 
Saygılar
sunuyorum. (MHP ve AK PARTİ sıralarından alkışlar)
BAŞKAN
– Teşekkürler Sayın Haberal. 
Konuşma
sırası İzmir Milletvekili Tamer Osmanağaoğlu’nda. 
Buyurun
Sayın Ağaoğlu. (MHP sıralarından alkışlar)
Süreniz
on dakikadır. 
MHP
GRUBU ADINA TAMER OSMANAĞAOĞLU (İzmir) – Teşekkür ediyorum Sayın Başkan.
Değerli
milletvekilleri, Maden ve Petrol İşleri Genel Müdürlüğü, Nadir Toprak
Elementleri Araştırma Enstitüsü, Maden Tetkik ve Arama Genel Müdürlüğü
bütçeleri üzerine Milliyetçi Hareket Partisi Grubum adına söz almış
bulunuyorum. Bu vesileyle, muhterem heyetinizi ve ekranları başında bizleri
takip eden yüce Türk milletini saygıyla ve muhabbetlerimle selamlıyorum.
Cumhuriyetimizin
kuruluşunun 100’üncü yılına üç yıl gibi kısa bir süre kala, medeniyetlerin
anası ve aynı zamanda birçok devletin de mezarı olan coğrafyamız maalesef
emperyalist çetelerin insafsız saldırılarıyla hedef hâline gelmiştir. Varillerine
petrol akıtmak için oluk oluk kan akıtanlar, kasalarını parayla doldurmak için
masum yürekleri acı, korku, kederle dolduranlar boş durmamışlardır. Onlarca
yıldır sömürgeci aklın ve müstemlekeci zihniyetin Türkiye'nin egemenlik
haklarına müdahale etme arzusu hiçbir zaman azalmamıştır. 
Bu
minvalde, 2009 yılında İsrail açıklarında doğal gaz kaynaklarının bulunmasıyla
birlikte, dünyanın önde gelen enerji şirketlerinin ilgisini çeken Doğu
Akdeniz’de yaşanan gelişmeler, kendilerini uluslararası siyasetin belirleyicisi
pozisyonunda gören ülkelerin Doğu Akdeniz’i yeni bir sömürü merkezi hâline
getirme çabaları, Türkiye Cumhuriyeti ve Kuzey Kıbrıs Türk Cumhuriyeti başta
olmak üzere, Akdeniz’e kıyıdaş bazı ülkelerin haklarının yok sayılması ve
gasbedilmeye çalışılması, sözde müttefiklerimizin müttefiklik hukukuna aykırı
ve uluslararası hukuku hiçe sayan politikaları hayata geçirme gayreti içine
girmesi, Rusya’ya olan enerji bağımlılığını azaltma çabasına giren AB’nin
dikkatini çekmeye çalışan bölge ülkelerinin kabaran iştahı ve açgözlü tavrı
Türk milletinin ve Türkiye Cumhuriyeti’nin hafızasında ibretlik bir şekilde yer
almaktadır.
Tüm
bunlar yaşanırken Türkiye'nin kendi haklarını ve Kuzey Kıbrıs Türk
Cumhuriyeti’yle birlikte, Akdeniz’e kıyıdaş ülkelerin hakkını korumak için
gösterdiği refleks takdir edilmesi gereken bir durumdur. İsrail ve ABD başta
olmak üzere, Yunanistan, Mısır, Fransa, İtalya ve Güney Kıbrıs Rum kesiminin
kurguladığı oyun Türkiye'nin haklı, hukuki, yerinde ve cesur adımlarıyla
bozulmuştur. Doğu Akdeniz’de sondaj gemilerimiz faaliyetlerini tüm tehditlere
rağmen ara vermeden sürdürürken siyasi, ekonomik, hatta askerî boyutuyla da
önem arz eden satranç oyununda Türkiye ve Libya Ulusal Mutabakat Hükûmeti
arasında 27 Kasım’da gerçekleştirilen Deniz Yetki Alanlarının
Sınırlandırılmasına İlişkin Antlaşma Türkiye için büyük bir kazanımdır. Bu
cesur adımlarından dolayı Dışişleri Bakanlığımızı, diplomatlarımızı, devletin
yetkili kurumlarını gönülden kutluyorum. 
Bu
cesur adım, ülkemize karşı Doğu Akdeniz’de kurulan koalisyonda çatlak
oluşturmuştur. Türkiye karşıtı koalisyonun Türkiye'nin ve Kuzey Kıbrıs Türk
Cumhuriyeti’nin egemenlik haklarını yok sayan hamlelerini boşa çıkarmıştır.
Bilinmelidir ki Güney Kıbrıs Rum kesiminin 2003 yılında Mısır’la, 2007 yılında
Lübnan’la, 2011 yılında ise İsrail’le gerçekleştirmiş olduğu deniz yetki
alanlarının sınırlandırılmasına dair antlaşmalar ne kadar hukuksuzsa ve
egemenlik haklarını ihlal ediyorsa Birleşmiş Milletlerin tanıdığı Libya Ulusal
Mutabakat Hükûmetiyle yapmış olduğumuz antlaşma da o kadar hukuka uygun ve
egemenlik haklarımızı korumaya yöneliktir. Bu antlaşmayla, Trablusgarp
Savaşı’nda uğradığımız haksızlık kısmen de olsa giderilmiştir. Türkiye-Libya
deniz mutabakatı, denizlerdeki çıkarlarımız, mavi vatanımız için hayati bir
önem taşımaktadır. Türkiye Cumhuriyeti, 1960’lı yıllarda Kıbrıs’taki Türk
varlığını ortadan kaldırmaya yönelik girişimlerde bulunan kirli ittifakın,
bugün de Türk milletinin tüm Akdeniz’de tecrit edilmeye çalışıldığının farkında
ve bilincindedir. Bu sebeple, Milliyetçi Hareket Partisi, Türk devletinin ve
Türk milletinin hakkının korunması adına atılan adımları ve atılacak adımları
kayıtsız ve şartsız bir şekilde desteklemektedir. Çünkü Türk milleti Kıbrıs’ta,
Akdeniz’de kiracı değil ev sahibidir. Dört yüz kırk sekiz yıl önce Lala Mustafa
Paşa’nın komutasındaki kahraman Türk ordusunun Türk yurdu yaptığı Kıbrıs
kaderine terk edilmeyecektir. Dört yüz seksen bir yıl önce Barbaros Hayrettin
Paşa ve yiğit leventlerinin Preveze Deniz Zaferi’yle birlikte Türk gölü hâline
getirdiği Akdeniz, gaspçıların insafına terk edilmeyecektir. Liderimiz Sayın
Devlet Bahçeli’nin dediği gibi: “Doğu Akdeniz’de dalımıza basanın damını
yıkarız, önümüze çıkanın ömrüne kastederiz.” (MHP sıralarından alkışlar)
Sayın
Başkan, değerli milletvekilleri; özellikle, yer altı kaynakları bakımından
zengin olan ülkemizin, bu kaynakları etkin sanayiyle entegre bir şekilde
kullanmak üzere hızlı ve somut adımlar atması gerekmektedir. Mermer ve doğal
taş sektöründe ham madde tedarikçisi bir ülke olmanın dışına çıkarak,
kaynaklarımızı katma değeri olan ürünler hâline getirerek pazarlamak büyük bir
önem arz etmektedir. Yüksek teknolojinin kullanıldığı, sanayiyle entegre
edilmiş sektör paydaşlarının yüksek teknoloji kullanımına teşvik edildiği, hem
devletimizin hem de özel sektörün AR-GE faaliyetlerine ağırlık verdiği bir
tabii kaynaklar politikasının hayata geçirilmesi için daha fazla geç
kalınmamalıdır. Bununla birlikte, yüksek teknoloji gerektiren ürünlerin
bileşenlerinin yerli kaynaklarımızdan elde edilmesini sağlamak için de gerekli
çalışmalar tez elden yapılmalıdır. Diğer yandan, enerjimizin ve yer altı
kaynaklarının değerlendirilmesi sürecinin de insan sağlığına ve çevreye zarar
vermeden sürdürülmesi önceliklerimiz arasında olmalıdır. Ülkemizin birçok
noktasında özellikle taş ocaklarının ortaya çıkardığı çevre kirliliği ve insan
sağlığını tehdit eden mevcut hâli korkutucu bir hâl almıştır. Sadece seçim
bölgem güzel İzmir’imizde 2018 yılı itibarıyla maden arama ve işletme amaçlı
madencilik faaliyetleri için 1 milyon 839 bin hektar alanda verilmiş izin
bulunmaktadır. Kaynaklarımızın ortaya çıkarılmasına ve değerlendirilmesine
söyleyeceğimiz bir şey yoktur ancak tarım arazilerini tehdit eden, orman ve
doğal sit alanlarının özelliklerini ortadan kaldıran, yerleşim yerlerine çok
yakın mesafelerde bulunan taş ocaklarının çevresel ve insan sağlığını tehdit
eden etkileri de görmezden gelinmemelidir. Örneğin, Buca’da taş ocağı
açılmasına izin verilen bölge orman alanında yer almaktadır. Şakran’da izin
verilen alan, yerleşim yerine sadece 300 metre mesafededir. Seferihisar,
Bergama, Kemalpaşa, Menemen, Buca ve Yenişakran’da taş ocağı izni için “ÇED
raporuna gerek yoktur.” kararları verildiğine şahitlik ediyoruz. Aliağa’nın
Güzelhisar Mahallesi, Çaltılıdere Mahallesi Bozdevlitepe mevkisi civarındaki
büyük alanlar taş elde edilmesi için dinamit patlatma iznine tabi tutulan
ocaklara da sahiptir. Yine, bazı ocakların, Alaçatı’daki gibi, turizm
alanlarına yakınlığı da dikkat çeken bir durumdur. Temennimiz, elimizdeki
kaynakları değerlendirirken en önemli kaynağımız olan insan kaynağını heder
etmeyerek gelecek nesillere ulaştırılması gereken emanetlerin başında gelen
tarım ve orman alanlarımızın da yok edilmesinin önüne geçecek insan ve çevre
dostu projelerin hayata geçirilmesidir. Bu hususta atılacak adımları, alınacak
olan önlemleri dört gözle beklediğimizi de ifade etmek istiyorum. 
Tabii,
bu noktada madencilik sektörünün sorunlarını da görmezden gelmemiz mümkün
değildir. Madencilik sektöründe paydaşların çevreyi olumsuz yönde etkileyen,
her fırsatta ceza verilmesi gereken potansiyel bir suçlu ve cezaların bir gelir
aracı gibi görülmesi doğru değildir. Doğru olan, sorunlara çözüm üretilmesidir.
Maden ruhsatı haklarının alınması sürecinde yatırımcıların yaşadığı uzun ve
meşakkatli bürokrasinin yeniden ele alınması ve gerekli kanuni düzenlemelerin
yapılması sağlanmalıdır. İlgili mevzuatta değişiklik yapılırken yatırımcıya
bürokrasi ve mali açıdan ek süre getirilmesi, yatırım güvencesinin ve
kazanılmış haklarının korunması sağlanmalıdır. Maden Kanunu ve ilgili
mevzuatlarda, özellikle Çevre ve Orman Kanunlarında yapılacak her türlü yasal
düzenlemelerde maden grupları ayrı ayrı değerlendirilmelidir. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın lütfen Sayın Osmanağaoğlu.
TAMER
OSMANAĞAOĞLU (Devamla) - Yeni düzenlemeler yapılırken özel ilişkilere ayrıcalık
tanınmaması, kişilerin mağdur edilmemesi, yatırımcının ve devletin zarara
uğratılmaması prensipleri göz ardı edilmemelidir. Maden işletmelerine uygulanan
cezaların suçla orantılı boyutta olması sağlanmalı ancak verilen cezaların
ruhsat sahibini iflasa sürüklenmesinin de önüne geçilmelidir. Ruhsat
sahalarının denetlenmesiyle ilgili Maden ve Petrol İşleri Genel Müdürlüğünden
ayrı bir birimin oluşturulması, denetimin daha etkin olması için kayda değer
bir öneridir. Madencilik için önemli olan orman izin talepleriyle ilgili
süreçte bölge müdürlükleri arasındaki farklı uygulamaların önüne geçilmesi,
bölge müdürlüklerinde yapılan değerlendirmelerin en geç iki ay içinde
neticelendirmesi sağlanmalıdır. Maden kaynaklı, uç ve nihai ürünlere dayalı
yatırımlar devletimiz tarafından teşvik edilmelidir. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın.
TAMER
OSMANAĞAOĞLU (Devamla) – Değerli milletvekilleri, değerli Başkanım; bu duygu ve
düşüncelerle, 2020 yılı merkezî yönetim bütçesinin yüce Türk milletimiz ve
devletimiz için hayırlara vesile olmasını diliyor, heyetinizi saygıyla
selamlıyorum. (MHP ve AK PARTİ sıralarından alkışlar) 
BAŞKAN
– Teşekkürler Sayın Osmanağaoğlu.
Söz
sırası Kahramanmaraş Milletvekili Sefer Aycan’da.
Buyurun
Sayın Aycan. (MHP sıralarından alkışlar) 
Süreniz
on dakikadır.
MHP
GRUBU ADINA SEFER AYCAN (Kahramanmaraş) – Sayın Başkan, sayın milletvekilleri;
sizleri saygıyla selamlıyorum. 
Aile,
Çalışma ve Sosyal Hizmetler Bakanlığı bütçesi üzerine Milliyetçi Hareket
Partisi Grubu adına söz almış bulunuyorum. 
Değerli
milletvekilleri, Milliyetçi Hareket Partisi olarak biz aileyi çok önemli,
kutsal bir varlık olarak görüyoruz. Aile, toplumumuzun temelidir. Aile,
geleceğimizdir. Fakat aile yapımızda, örnek olan aile yapımızda son zamanlarda
sıkıntılar yaşanmaktadır. Son yıllarda boşanma sayıları hızlı bir şekilde
artmaktadır. 2018 yılında boşanma sayısı yüzde 10,9 artarak 142 bin boşanma
gerçekleşmiştir. Bu, bir yıl içerisinde olan evliliklerin üçte 1’inin
boşanmayla sonlandığını göstermektedir. Her boşanma yeni bir sorun demektir,
yeni bir çatışma, yeni bir kavga demektir. Boşanma sonrasında ortaya çıkan hukuki
sorunlar, nafaka meselesi, çocuk velayeti gibi sorunlar önemli sorunlardır,
toplumsal sorunlardır. Bu sorunlara kayıtsız kalamayız. Özellikle ailede çocuk
varsa, boşanmış ailenin, parçalanmış ailenin en çok zarar gören kişileri
çocuklardır. Boşanmış ailelerin çocukları, psikososyal sorunların en fazla
görüldüğü çocuklardır. Onun için, buna müdahale etmek lazım, buna kayıtsız
kalamayız. Sokaktaki kavganın sebebi genellikle boşanmadır. 
Kadına
yönelik şiddetin temelinde boşanma vardır. Özellikle, bir yıl içerisinde
yurdumuzda bin civarında kadın cinayeti işlendi. Bu kadın cinayetlerinin yüzde
50’si eş veya eski eşler tarafından işlenmektedir. Onun için, Milliyetçi
Hareket Partisi olarak bu konuya önem veriyoruz, bu konuyla ilgili kanun
teklifleri hazırladık. Özellikle evlilik öncesi eğitimlere önem veren, boşanma
sürecinde de aile danışmanlığına önem veren bir kanun teklifimiz komisyonda
bekliyor ve boşanma sonrasında oluşan nafaka ve velayet meseleleri için de
kanun tekliflerimiz var, bunlar da komisyonda bekliyor. 
Elbette
bir şeyler yapılıyor, 6284 sayılı Ailenin Korunması ve Kadına Karşı Şiddetin
Önlenmesine Dair Kanun çıkarıldı fakat üzülerek söylüyorum ki bu kanun aileyi
koruyamadı hatta tersine boşanmaları artırdı diye düşünüyorum. 
SALİHA
SERA KADIGİL SÜTLÜ (İstanbul) – Kadını korumak için sadece Vekilim, aileyi
değil.
SEFER
AYCAN (Devamla) – Ailenin Korunması ve Kadına Karşı Şiddetin Önlenmesine Dair
Kanun, 2 bileşeni var. Tabii ki bu konu önemli bir konu, bakın, aileyi
korumamız lazım. 
Bunun
için de elbette Milliyetçi Hareket Partisi olarak biz kadına şiddetin tüm
şekillerini reddediyoruz. Kadına şiddet uygulayan erkek âciz erkektir; bunu
erkek olarak da kabul etmiyoruz. Kadına şiddet uygulamak erkeğin zayıflığıdır
ama tümüyle erkekleri suçlu gören, her konuda erkekleri hedef hâline getiren ve
en küçük tartışmayı da boşanma sürecine getiren, aile ortamını boks ringine
çeviren ve sen ben kavgasını körükleyen yaklaşımları da doğru bulmuyoruz.
Ailenin korunması lazım, en küçük tartışmanın kavgaya ve boşanmaya neden
olmasına engel olmamız lazım. Bu konuda Bakanlığımızın yapacağı çok önemli
çalışmalar var. Aile danışmanlıklarını artırmamız gerektiği ve bu konuda,
boşanma konusunda da acil, erken davranmayıp hemen boşanma kararı verilmesini
de doğru bulmadığımızı belirtmek istiyorum. 
Tabii,
Bakanlığın önemli bir konusu da çalışma hayatıdır. Çalışma hayatı öncelikle
işin olmasıyla başlar yani istihdamla başlar. Anayasa’mızın 49’uncu maddesi
diyor ki: “Çalışma, herkesin hakkı ve ödevidir.” Evet, çalışalım, hepimizin
uygun bir işte çalışması en doğru durumdur. Fakat her yapılan iş insan
sağlığını az ya da çok etkiler. Onun için çalışma hayatında bu konulara uygun
düzenlemeler de yapmamız lazım fakat ülkemiz iş kazaları yönünden çok sıkıntılı
bir durumdadır. Maalesef yılda 250 bin iş kazası olmaktadır ve 2017 yılında
1.635 iş kazasına bağlı ölüm olmuştur. Bu, çok vahim bir durumdur. Buna
müdahale etmemiz lazım. 
Bir
diğer konu, iş hayatıyla ilgili bir önemli konu meslek hastalıklarıdır. Meslek
hastalıkları konusunda da Türkiye çok iyi durumda değildir fakat meslek
hastalığı sayısına baktığımız zaman, 2017 yılında tanı konulan meslek hastalığı
sayısı 691’dir. Görünüşte bu sayı azdır fakat bunun sebebi, meslek
hastalıklarına tanı koyamamamızdan kaynaklanmaktadır. Meslek hastalıklarına
tanı koyamıyoruz, meslek hastalıklarını bile bilmiyoruz; bu yüzden, tüm iş
yerlerinde iş sağlığı ve güvenliği çalışmalarına özel önem vermemiz lazım.
Evet, bir sistemimiz var, bir organizasyonumuz var, her iş yerine kadar uzanan
iş sağlığı ve iş güvenliği hizmetlerimiz var fakat etkin değil göstermelik
kalıyor, yasak savmadan ibaret bir durum ortaya çıkıyor. Buna müdahale edip
etkinleştirmemiz, denetimleri artırmamız, iş kazalarını ve meslek
hastalıklarını önlememiz lazım. 
Bir
husus da 2012 yılında İş Sağlığı Kanunu çıkmış olmasına rağmen yıllardır
ertelenerek memurlar “iş sağlığı” kapsamına alınmamaktadır. Dünya değişmiştir;
artık sadece işçilerin değil, “çalışanların sağlığı” denilmektedir ve her
insanın yaptığı iş, sağlığını etkilemektedir; o yüzden, memurların yaptığı iş
de sağlıklarını etkilemektedir. Bu nedenle, kamu kuruluşlarında da memurları
kapsayan iş sağlığı ve güvenliği hizmetlerini organize etmemiz,
yaygınlaştırmamız ve örnek olsun diye doğru düzgün hizmet vermemiz gerekir. 
Çalışma
hayatı istihdamla başlıyor tabii ki. Evet, birtakım sıkıntılar yaşadık; dünyada
ekonomik sıkıntılar var, Türkiye de bu ekonomik sıkıntılardan etkilendi ve
ciddi bir şekilde işsizlik sorunu yaşadık. Bu işsizlik sorunu Türkiye’nin
önemli bir sorunu, özellikle genç işsizliği çok daha önemli bir sorun. Bunlara
yönelik müdahaleler yapmamız lazım. Evet, Hükûmetimiz de birtakım müdahaleler
yapıyor fakat bu müdahalelerin yeterli olmadığını düşünüyorum hatta büyük iş
yerlerine sigorta primi şeklinde yapılan teşviklerin yarar getirmediğini
düşünüyorum. 
Biz,
Milliyetçi Hareket Partisi olarak, küçük ölçekli işletmeleri, orta ölçekli
işletmeleri teşvik eden; istihdamı artıracak, üretimi artıracak politikaları
öneriyoruz. Milliyetçi Hareket Partisi olarak, girişimciliği teşvik eden; tarım
sektörüne, hayvancılığa yönelik işletme politikalarını destekliyoruz, istihdam
politikalarını destekliyoruz; Milliyetçi Hareket Partisi olarak bunları
öneriyoruz. Bunları uyguladığımızda hem üretimin hem de bununla birlikte istihdamın
da artacağını düşünüyoruz. Tarım sektöründe yapılan istihdam kırsal alanda
tutunmayı da sağlayacaktır. Tarımda, hayvancılıkta büyük işletmecilere yapılan
teşviklerin tabana yayılmasının daha doğru olacağını düşünüyoruz. 
Tabii
ki çalışma hayatımızda önemli sorunlar var. Kayıt dışı çalışma olmaması
gerekir. Sigortalı çalışmayı yaygınlaştırmamız, özendirmemiz gerekir. Kamuda
tek tip çalışmayı yerleştirmemiz gerekir. Kamuda esas olan Anayasa’mız gereği
memurluk statüsüdür. Kamuda farklı statüdeki çalışmaları ortadan kaldırmamız
lazım. Özellikle sözleşmeli personel statüsünün devlet memurluğu anlayışına
uymadığını düşünüyoruz, Anayasa’ya da aykırı bir tutumdur. Onun için kamudaki
tüm istihdam modellerini tek tipe, devlet memurluğu statüsüne dönüştürmemiz
gerekir ve buradan -Sayın Aile Bakanlığından başlayalım- Aile Bakanlığında ek
ders ücreti karşılığı çalışma statüsünün kaldırılarak bunların kadroya
geçirilmesini özellikle Sayın Bakandan talep ediyorum. 
(Mikrofon
otomatik cihaz tarafından kapatıldı)
BAŞKAN
– Buyurun, lütfen devam edin Sayın Aycan.
SEFER
AYCAN (Devamla) – Bunun dışında tüm kurumlarda, Millî Eğitim Bakanlığında,
Sağlık Bakanlığında farklı statüde çalışma uygulamasını ortadan kaldırmamız
lazım. Aynı işi yapan 6 farklı statüde insanın olması bir yerde iş verimini,
huzurunu etkilemektedir. Anayasa’mıza göre iki statü vardır; sözleşmeli, geçici
bir istihdam şeklidir, esas olan devlet memurluğudur ya da kamu işçiliğidir.
Onun dışındaki statüleri ortadan kaldırarak çalışma barışını da sağlamamız gerekir
diye düşünüyorum. 
Dinlediğiniz
için teşekkür ediyorum, saygılar sunuyorum. (MHP ve AK PARTİ sıralarından
alkışlar)
BAŞKAN
– Teşekkürler Sayın Aycan. 
Konuşma
sırası İstanbul Milletvekili Arzu Erdem’de. 
Buyurun
Sayın Erdem. (MHP sıralarından alkışlar)
Süreniz
sekiz dakikadır.
MHP
GRUBU ADINA ARZU ERDEM (İstanbul) – Teşekkür ederim Sayın Başkan.
Değerli
milletvekilleri, Aile, Çalışma ve Sosyal Hizmetler Bakanlığı bütçesi hakkında
Milliyetçi Hareket Partisi Grubu adına söz almış bulunmaktayım. Ekranları
başında bizleri izleyen aziz Türk milletini, Gazi Meclisimizi, basın
mensuplarımızı saygılarımla selamlıyorum. 
Bütçe
maratonunda bizlere eşlik eden, bizlerle birlikte emek sarf eden tüm danışman
kardeşlerimize, yine aynı şekilde stenograf arkadaşlarımıza, polis
kardeşlerimize, tüm servis elemanlarına, Türkiye Büyük Millet Meclisi çatısı
altında çalışan tüm kardeşlerimize ve emeği geçen herkese buradan ayrıca
teşekkür etmek istiyorum; emeklerine yüreklerine sağlık diyorum. 
Bir
toplumun yapısını oluşturan, ilişkilerini belirleyen belirli toplumsal kurumlar
vardır. Bu toplumsal kurumlardan eğitim kurumu, bilginin ve kültürel değerlerin
bir nesilden ötekine aktarılmasını sağlar. Devlet, belli bir toplumda yaşayan
insanların hak, görev, sorumluluk ve davranışlarının kontrolünü elinde tutan
kadim çatıdır. Aile ise içinde insan türünün üretildiği; sosyalleşme sürecinin
ilk ortaya çıktığı; kültürel mirasın nesilden nesile aktarıldığı; biyolojik,
psikolojik, ekonomik, toplumsal, hukuksal görevleri olan sosyal bir kurumdur.
Bu ve bunun gibi birçok kurumdan bahsetmek mümkün ancak aile, diğer kurumlara
temel teşkil eden önemli bir işlev üstlenmektedir. Ailenin gücü, toplumun gücü
demektir. Toplumun gücü ise devletin gücü demektir. Sağlıklı bir toplumun
oluşabilmesi için ailenin fiziksel ve ruhsal yapısının, sosyal hayat içindeki
yerinin güçlü olması gerekmektedir. İdeal bir aile varlığının devamında,
bireyler arasındaki bağlılık ve dayanışma bütün aile bireylerinin sorumluluğunu
gerektirse de en önemli sorumluluğu kadının yani annenin taşıdığı da bir
gerçektir. 
Değerli
milletvekilleri, aile içerisinde kadına yüklenen görev ve sorumluluk,
evlatlarını dünyaya getirmek değil sadece, onları sağlıkla büyütüp vatana
millete hayırlı birer evlat olarak ortaya çıkarmak değil tabii ki sadece.
Annenin yani evin kadının görevleri aslında çok daha fazla; geleceğimiz olan
evlatlarımız ilk terbiyelerini aile içinde, en çok da anneden alır. Bu bağlamda
anne, ilk eğitim anlamında çocuğun ilk öğretmeni olarak kabul edilmektedir.
Bununla ilgili söylenen çok güzel bir sözü sizinle paylaşmak istiyorum. Bunu
burada paylaşırken de tabii, özellikle erkek milletvekilleri yanlış anlamasın
ama “Bir erkek eğitirseniz bir insan, bir kadın eğitirseniz bir aile
eğitirsiniz.” sözü benim için hakikaten çok kıymetli. (MHP sıralarından
alkışlar)
Kadınlar,
ebeveynler ve anneler olarak bizler evlatlarımıza geçmişimizi, aziz Türk
milletinin tarihini ve gelecek vizyonumuzu aktarıyoruz, anlatıyoruz, bunları
nesilden nesile taşımaya gayret ediyoruz ve bu, aile içinde gerçekleşiyor.
Millî değerlerine sahip, ahlaklı, millî kimliğine hâkim, vatanını, milletini
seven çocuklar yetiştirmek bizlerin elinde. Türk milleti olarak varlığımızı
sürdürmek, onur ve itibarımızı korumak, gelecek nesillere cennet misali vatanımızı,
bayrağımızı, ezanımızı en güzel şekilde devretmek istiyorsak mutlaka millî ve
manevi değerlerimize sahip çıkmalıyız ve güçlendirerek gelecek kuşaklara,
evlatlarımıza aktarmalıyız. 
Değerli
milletvekilleri, sizlere Bacıyanı Rum’dan bahsetmek istiyorum. Bu terimi ilk
olarak 15’inci yüzyılda, Osmanlı tarihçisi Âşıkpaşazade’den duymuşuzdur.
Bacıyanı Rum, 13’üncü yüzyılda Anadolu’da, göçmen Türkmen hanımlarının
oluşturduğu bir gruba verilen isimdir. Fakir ve kimsesizlere yardım etme,
kendini hizmete adama, iyiliği yayma, insanları sevip onlara hoşgörülü olma
gibi millete hizmeti esas alan bir teşkilat olarak bilinen Bacıyanı Rum’un,
Anadolu’nun İslamlaşmasında ve Türkleşmesinde önemli katkıları olmuştur. Türk
kültüründe, kadınların içtimai ve siyasi mevkiler açısından önemli konumlarda
olduğu açık ve net bir şekilde ta oradan gelen şanlı şerefli tarihî
mirasımızdan da anlaşılmaktadır. 
Nizamülmülk
bu konuda şunları söylemişti: “Türkistan hakanları devlet işlerinde hatunlarla
müşavere eder ve onların fikirlerini üstün tutarlardı. Türkmen padişahları da
onlar gibi hatunlara büyük bir mevki verirlerdi.” Danişmendname, Dede Korkut
gibi eserler Anadolu’da kadınların çok önemli siyasi, askerî ve sosyal
faaliyetlerde bulunduğuna dair örneklerle doludur. Kadınların geçmişten
günümüze çok kritik noktalarda önemli görevler üstlendiği tarihî kayıtlarda da
açık ve nettir. Bu sebeple, geleceğimizi yetiştiren kadınlarımızın hak
ettikleri eğitim ve kültür seviyesine sahip bir hayat sürmelerini mutlak ve
mutlak bizlerin -geliştirme noktasında- desteklemesi gerekiyor ve bu konuda
yapılmış olan çalışmaların üzerine daha da fazla çalışma yapmamız gerekiyor,
kalıcı çözümler üretmemiz gerekiyor.
Değerli
milletvekilleri, aziz Türk milletinin kıymetli gençleri birçok konuda
mağduriyet yaşamaktadır. Bunları çözüme kavuşturmak yine bizlerin elinde. Bu
yüzden elimizden gelenin fazlasını yapmamız gerekiyor çünkü gençlik
geleceğimiz, geleceğimiz ise vatanımızın ebet müddet yaşaması demektir. 
Yine
aynı şekilde eğitim camiası bu açıdan beklenti içerisindedir. Evlatlarımızı
yetiştiren, geleceğe kavuşturan, bu anlamda büyük emek sarf eden tüm
öğretmenlerimizi buradan saygıyla selamlamak istiyorum. Evet, atama bekleyenler
var. Bu konuda özellikle engellilerimizle ilgili yani kısıtlı diyeceğimiz öğretmelerimizle
ilgili sayı 3.500’den 1.200’e düşmüştür. 1.200 yani bir avuç kısıtlı
öğretmenimiz var. Bu kısıtlı öğretmenlerimizle ilgili istihdamın sağlanması
gerekiyor. Buradan yürekleri sevgiyle dolu, hakikaten kısıtları olmasına rağmen
büyük bir güçle ayakta duran bütün kısıtlıları da selamlamak istiyorum çünkü
büyük bir güçle bu vatan toprakları üzerinde büyük bir mücadele
yürütmektedirler. Bu mücadeleyi de desteklemek adına tüm kısıtlılarımıza, tüm
engellilerimize sağlanması gereken imkânları tekrar gözden geçirip hep birlikte
mücadele yürütmemiz gerekiyor. Ülkemizdeki toplam engelli sayısına göre
istihdam oluşturulması, engelli kardeşlerimizin hayata daha sıkı tutunmalarını
sağlayacaktır. Bu açıdan Aile Bakanlığımızın yürütmüş olduğu çalışmaları yakından
takip ediyoruz, açıklanacak olan kadroları da merakla bekliyoruz. Milliyetçi
Hareket Partisinin bu konudaki hassasiyetinin çok yüksek olduğunu tekrar
belirtmek istiyorum. 
Bir
başka konu da Bakanlığımız bünyesinde haftalık otuz beş saat tam zamanlı olarak
çalışan çeşitli meslek gruplarından sosyolog, öğretmen, psikolog, sosyal
çalışmacı, hemşire, fizyoterapist, büro memuru, sağlık memuru gibi ek ders
karşılığında çalışan personellere maaş iyileştirmesi yapılması ve kadro hakkı
verilmesi. 
Kamu
kurumlarında 4857 sayılı İş Kanunu’na göre çalışan daimî kadrolardaki
üniversite mezunu işçiler, mezuniyet alanları dışında farklı işlerde
çalıştırılmaktadır. Bu hususta bir düzenlemenin mutlak ve mutlak gözden
geçirilmesi gerekiyor. Böylelikle söz konusu işçiler mezuniyet alanları dışında
çalışmak zorunda kalmayacak, çalışanların yeterliliği körelmeyecek ve
mağduriyetler de ortadan kaldırılacaktır.
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın lütfen Sayın Erdem.
ARZU
ERDEM (Devamla) - Aslında bütün mesele, bizim diğer vekil arkadaşlarımızın da
söylediği gibi, millî ve yerli projeler üzerinden çalışmalar yapmak. Ne kadar
fazla millî projemiz varsa devlet olarak o kadar güçlüyüz. Üç etrafı denizlerle
çevrili bir ülkeyiz. Denizcilikle ilgili geliştirilecek olan millî projelerin
tamamında, hakikaten bu alanda uzmanlaşmış olan mühendis kardeşlerimiz var,
bunların istihdamının sağlanması gerekiyor. Yine, ziraat alanında, hayvancılık
alanında geliştirilecek olan millî projeler devletimizin gücünü ortaya
koyacaktır. 
Evet,
millet olarak güçlü olacağız ama devlet olarak da millî projelerle
güçleneceğiz. Genç kardeşlerimizin geleceğe umudunu, geleceğe bakışını,
Allah’ın izniyle yapılacak olan millî projelerle birlikte, istihdamla birlikte
sağlayacağız. 
Ben
hepinizi tekrar saygılarımla selamlıyorum. Aile Bakanlığının 2020 bütçesinin
hayırlara vesile olmasını temenni ediyorum, gerçekten vatanımıza, milletimize
hizmet olarak dönmesi noktasında da burada temennilerimi tekrar dile
getiriyorum. 
Saygılarımı
sunuyorum. (MHP ve AK PARTİ sıralarından alkışlar) 
BAŞKAN
- Teşekkürler Sayın Erdem.
Konuşma
sırası Ankara Milletvekili Nevin Taşlıçay’da.
Buyurun
Sayın Taşlıçay. (MHP sıralarından alkışlar)
Süreniz
sekiz dakikadır.
MHP
GRUBU ADINA NEVİN TAŞLIÇAY (Ankara) – Sayın Başkan, değerli milletvekilleri;
konuşmama başlamadan önce yüce heyetinizi ve aziz Türk milletini saygıyla
selamlıyorum. 
Bütçe,
hükûmetlerin gelecek dönemde yapacağı hizmetler için ayırdığı ödenekler ve kamu
kaynaklarının toplanması için Meclisten aldığı bir yetkidir. Dolayısıyla bütçe,
bir mali yıl içerisinde devletin ekonomiye müdahale etme şeklini ve sınırlarını
belirler. Bu nedenle, değişen toplumsal ihtiyaçlarımıza paralel olarak kamunun
faaliyet alanlarının genişlemesi, kamu kaynaklarının verimli kullanılmasının
önemini her geçen yıl daha da artırmaktadır. Kamu kaynaklarının verimli bir
şekilde kullanılması için de değişen toplumsal ihtiyaçlarımızdan kaynaklı
sorunlarımızın çözümü adına farklı bakış açılarını ortaya koymamız gerekmektedir.

Değerli
milletvekilleri, 1980’lerden itibaren bütün dünyada olduğu gibi, Türkiye’de de
devletin ve piyasanın ekonomiyi yönetme sürecindeki ilişkileri değişmeye
başladı. 1989 yılındaki sermaye hareketlerini serbestleştiren Türkiye, böylece
ekonomik, finansal küreselleşmeye ilk dâhil olan ülkeler arasında yer aldı.
2000’li yıllardan itibaren ise dışa açık ekonomik büyüme modelimiz yeni bir
boyuta ulaştı; küresel sermayeyle olan karşılıklı bağımlılığımız giderek arttı;
toplumsal hayatımızın hemen her alanında köklü değişimler meydana geldi. Bugün,
bu değişimlerin neden olduğu ekonomik, siyasi ve sosyal sorunlarla baş etmeye
çalışıyoruz. Özellikle de son yıllarda küresel sermaye ile ekonomimiz
arasındaki karşılıklı bağımlılık ilişkisi, finansal piyasalar üzerinden Türk
hükûmetlerini iç ve dış politikada zayıflatmak için suistimal edilmeye
çalışıldı. Cumhurbaşkanlığı hükûmet sistemi, Cumhur İttifakı bu girişimlere
karşı verilen en güçlü cevap olarak kararlı bir şekilde varlığını sürdürmeye
devam ediyor. Maalesef, finansal piyasalarda bu bağlamda yaşadığımız
dalgalanmalar, dolar kuru ve faiz oranlarını hem siyaset hem de toplum nezdinde
neredeyse tek ekonomik gösterge hâline getirdi. Ekonomik ve sosyal
sorunlarımıza kalıcı çözümler getirebilmenin öncelikle bu bakış açısını
değiştirmemize bağlı olduğuna inanıyorum.
Kadının,
özellikle de ekonomik anlamda değişen toplumsal rolünü dikkate alan bir bakış
açısının, ekonomik ve sosyal sorunlarımızın çözümü adına taşıdığı önemi ifade
etmek istiyorum. Çünkü günümüzde toplumların küresel ekonomik rekabette
avantajlı hâle gelebilmeleri, kadınların iş gücüne nitelikli bir şekilde
katılmasına ve kadın girişimci sayısının artmasına hiç olmadığı kadar bağımlı
durumda.
Değerli
milletvekilleri, Türkiye'de ilk defa 1984 yılındaki Beşinci Kalkınma Planı’nda
kadın istihdamı devletin gündemine girmiştir. Böylece ekonomik anlamda devletin
gözünde kadının yeri, sadece nüfus planlamasının bir bileşeni olmaktan çıkmaya
başlamıştır. Kadının çalışması bütün dünyada olduğu gibi Türkiye'de de refaha
erişimin bir şartı hâline gelmiştir. Bu nedenle, kadının değişen toplumsal
rolünü dikkate almak, sadece kadınların toplumsal statüsünü hak ettiği yerlere
getirmek için değil, ülke olarak ekonomik refahımız için de hayati bir öneme
sahiptir. Kadınların çalışması karşısında kültürel ön yargıları değiştirecek
söylemlerin üretilmesi, kadın istihdamını artıracak mesleki eğitimlerin
yaygınlaştırılması, girişimcinin desteklenmesi ve -belki de en önemlisi- iş ve
aile hayatının uyumlulaştırılması yani yaşlı, engelli ve çocuk bakımında kalıcı
çözümlerin geliştirilebilmesi gibi konular birçok bakanlığa ve bu bakanlıklara
bağlı pek çok kuruma farklı sorumluluklar yüklemektedir. Dolayısıyla her
bakanlığın ve kurumun kadın istihdamı konusundaki öncelikleri ister istemez
birbirlerinden farklılaşıyor. Bu konuda kadın istihdamını artıracak
düzenlemelerin, birey olarak ekonomik özerkliklerini güvence altına almanın
yanında, mutlaka ailenin güçlenmesi ilkesiyle uyumlu olmasına dikkat
edilmelidir. 
Değerli
milletvekilleri, Genel Başkanımız Türkiye'deki siyasetin en büyük eksikliğinin
gerçekçilik olduğunu sıklıkla ifade etmekte ve üstüne basa basa siyasetimize
mutlaka gerçekçiliği yerleştirmemiz gerektiğini vurgulamaktadır. Bu düşünceden
hareketle, Türk kadınını hak ettiği toplumsal statüye ulaştırmak için
sürdürdüğümüz mücadelede gerçekçi politikaları hayata geçirmek zorundayız. 
Kadın
istihdamına dair sorunları tanımlamak ve gerçekçi politikaları hayata
geçirebilmek için dünyadaki ekonomik konjonktürden ülkemizin ekonomik
şartlarına ve kurumlarımızın hazırladıkları politika alternatiflerinden
kadınlarımızın nasıl bir çalışma hayatı istediklerine kadar bütün değişkenleri
titizlikle ele almalıyız. Ancak üzülerek ifade etmeliyim ki ne siyasette ne de
sivil toplumda bu konuda kadınlar olarak yeteri kadar güçlü değiliz çünkü
hayatta kalmaya çalışmak hâlâ ilk önceliğimiz. Çok da haklı olarak, neredeyse
tüm enerjimizi kadına yönelik şiddetin önlenmesi mücadelesine ayırıyoruz; kadın
istihdamı konusu da böylelikle hak ettiği önceliği alamıyor. Türkiye olarak, bu
şartlar altında, kız çocuklarımızın eğitiminden çocuk yaşta evlilik, kadına
yönelik şiddete kadar en temel insan hakları sorunlarını çözemezsek ne
toplumsal mutluluğa ne de ekonomik refaha ulaşmamız mümkün olmayacaktır. Bu çerçevede
“refah” kavramının yeniden tanımlanması artık bir zorunluluktur. 
Sosyal
yardımlaşma dışında, kadının gelir elde edici meslekler edinmesiyle birlikte,
iş hayatındaki huzuru da göz önüne alınmalıdır. Tüm dünyanın gayrisafi millî
hasılanın yanında mutluluk endeksi ölçümlerine ağırlık verdiği, “millî
mutluluk” gibi kavramların revaçta olduğu bir süreçte, bu durumu göz ardı
etmeden “mutlu kadın, huzurlu Türkiye” ve “kadınlar güçlensin, Türkiye büyüsün”
anlayışımızın “kadın refahı” kavramı için yeni bir bakış açısı olacağına
inanıyoruz. 
Sayın
milletvekilleri, son olarak başka bir alana daha dikkatinizi çekmek isterim.
Bugün, 207 üniversitede toplam 15 milyon 481 bin öğrencimiz eğitim görmektedir.
Bu öğrenci sayısı ilk bakışta insanı heyecanlandırmaktadır. Pek çok ülke
nüfusundan fazla sayıda gencimiz üniversite düzeyinde eğitim görmektedir. Ancak
gençlerimiz üniversiteden mezun olduklarında, bırakın kendi alanında bir işe
girmeyi, herhangi bir işe girmeleri bile büyük bir şans olarak görülmektedir.
Temel bazı alanların dışında eğitim gördüğü alanda çalışan insanımız oldukça
azdır. Zaman geçtikçe bu durum mesleksizliğe yol açmaktadır. Bu döngü
içerisinde formasyon, sertifika ve benzeri ek eğitim ve belgelerle gençlerimiz
bir iş bulma gayretine girmektedir. 
Bu
konunun köklü ve sistematik bir şekilde çözüm yoluna girmesi Mesleki Yeterlilik
Kurumunun çalışmalarıyla mümkün olacaktır. Kurumun ve yetki verilen
kuruluşların yaptığı standardizasyon, eğitim ve belgelendirme çalışmalarının iş
hayatımızın disipline edilmesi ve verimliliğinin artırılmasına önemli katkıları
olacaktır diyorum; 2020 bütçesinin hayırlı olmasını temenni ediyor, yüce
heyetinizi tekrar saygıyla selamlıyorum. (MHP ve AK PARTİ sıralarından
alkışlar)
BAŞKAN
– Teşekkürler Sayın Taşlıçay. 
Milliyetçi
Hareket Partisi Grubu adına son konuşma Adana Milletvekili Ayşe Sibel Ersoy
tarafından yapılacaktır. 
Buyurun
Sayın Ersoy. (MHP ve AK PARTİ sıralarından alkışlar)
Süreniz
sekiz dakikadır. 
MHP
GRUBU ADINA AYŞE SİBEL ERSOY (Adana) – Sayın Başkan, değerli milletvekilleri;
2020 Yılı Merkezi Yönetim Bütçe Kanun Teklifi ile 2018 Yılı Merkezi Yönetim
Kesin Hesap Kanunu Teklifi’nin Türkiye Büyük Millet Meclisi Genel Kurul
görüşmelerinde Aile, Çalışma ve Sosyal Hizmetler Bakanlığı ve Mesleki
Yeterlilik Kurumu bütçeleri üzerinde konuşma yapmak üzere Milliyetçi Hareket
Partisi Grubum adına söz almış bulunuyorum. Bu vesileyle Gazi Meclisimizi ve
ekranları başında bizleri izleyen aziz milletimi saygıyla selamlıyorum. 
Düşünen
varlık kendini ancak maddi ve manevi unsurlarla devam ettirebilir. Her
medeniyet kendini korumak ve sürdürmek adına bazı hakikatler ve değerler
oluşturur. Geçmişten günümüze millî ve manevi değerlerin korunması, yaşatılması
ve gelecek kuşaklara aktarılmasında, millî birlik ve bütünlüğün korunmasında,
kardeşlik ve dayanışmanın pekiştirilmesinde aile kurumu büyük önem arz
etmektedir. Türk toplumunun temel taşı olan aile, ekonomik ve sosyal
gelişmelerin yol açtığı olumsuz gelişmelere karşı kendini koruyamamaktadır.
Kadınlarımızın, aile ve toplum içerisindeki önemli rolü göz önüne alınarak aile
bütünlüğünü koruyucu politikaların uygulama alanı bulması sağlanmalıdır.
Gündemimizi
sıklıkla meşgul eden ve toplumun her kesiminde vicdani rahatsızlık uyandıran
kadına şiddet olaylarında hem bireysel hem de toplumsal farkındalıklarımızın
olması gerekiyor. Yaşanan her şiddet olayı başlı başına araştırılması, olgusal
olarak değerlendirilmesi gereken bir sorundur. Şiddet bir sonuçtur, önemli olan
bu sonuca giden basamakların tek tek irdelenerek bu sonucu doğuran etkenlerin
psikolojik ve sosyolojik olarak değerlendirilmesidir. Suçu işleyen kişilerin
tabii ki yargıda en yüksek cezaları alması vicdanları rahatlatacaktır ancak bu
cezalar kişileri eylemden alıkoyacak mıdır? Yaşadığımız şiddet örneklerinin
hafızalarımızın algılayabildiği bir nedensel içeriği ne yazık ki
bulunmamaktadır. Bu suç makinelerine “psikopat” teşhisini koyarak zihindeki
sorulara ancak cevap verebiliyoruz.
Bizler
kendi güvenli alanlarımızı oluşturarak yaşanabilecek birçok tehlikeyi bertaraf
ettiğimizi, özel yaşam alanlarıyla kendimizi koruduğumuzu düşünüyoruz.
Çocuklarımızı özel okula yolluyoruz, özel olarak oluşturulan sitelerde
oturuyoruz ve böylelikle de güvenliğimizi sağladığımızı zannediyoruz. Ancak
gözümüzden sakındığımız, canımızdan daha çok sevdiğimiz çocuklarımızın yaşamı
hiçbir neden yokken -deyim yerindeyse- bir psikopat tarafından son bulabiliyor.
Kendi mutluluğumuz yerine toplumsal mutluluğu hedeflemek, yanı başımızdaki
çaresiz, ilgisiz, sevgisiz bireylere kayıtsız kalmamak insani yaklaşımın
temelidir. Türk İslam kültüründe “Yanı başındaki komşusu açken tok olarak
geceleyen kişi mümin değildir.” sözü bireysel sorumluluğumuzu çok da güzel
ifade eder. Geçmişimizdeki bu anlamlı değerleri modern zamanın idrakine
sunduğumuz taktirde anlamlı bir iş yapmış oluyoruz. Anlayışların değiştiği
günümüz toplumunda, geçerliliğini yitiren mantıklar ve söylemlerle hitap edilen
genç zihinler söz sahibine belki romantik bir saygınlıkla bakarlar ve “Ne diyor
bu ya?” tavrını takınırlar.
Toplumsal
değerler günümüz toplumuna aileyle taşınır. Eğitimin alındığı ilk yer ailedir
ve kadın, ailenin temel taşıdır. Kadına verilen değer ve önem toplumun huzurunu
ve mutluluğunu oluşturan en önemli etkendir. Modern çağın internet ağlarından
çocukların aklına saldıran kavram virüslerini silmek ancak sağlıklı aile
ortamıyla sağlanabilir. Fiziksel zekâmızla kültürümüzü var ederken sosyal
zekâmızla da değerlerimizi kurgularız. Toplumsal değerlerin yeni kuşaklara
taşınmasında önemli rol oynayan kadınlarımızın sıklıkla maruz kaldığı şiddet
toplum adına işlenmiş en büyük suçtur. Toplumu bu şiddet sarmalına sürükleyen
dinamiklerin ortaya çıkarılması için liderimiz Sayın Devlet Bahçeli’nin
çalışmalarını başlattığı “İnsanlığın huzuru projesi”nin hedefinde de millî ve
manevi temele bağlı bir duruşla insanlığın geleceği ve kurtuluşu için yetkin ve
yetişmiş bilim insanları ve uzmanlardan oluşan bir komisyonla hayati adımlar
atılması hedeflenmektedir. 
Mesleki
Yeterlilik Kurumu, hayat boyu öğrenme ilkesiyle paydaşlarıyla birlikte
yeterlilikleri tanımlayan ve tanıyan, uluslararası düzeyde kalite güvencesi
sağlanmış “ulusal yeterlilik sistemi”ni kurmak ve işletmek amacıyla kurulan,
günlük hayatımızın her aşamasında aldığımız hizmetlerin ve yapılan işlerin
kalitesinin artırılması ve belli bir standart kazandırılması açısından çok
önemli bir kurumdur. 
Günümüzde,
küreselleşme, bilgi ve iletişim teknolojisindeki yenilikler, teknik ve mesleki
eğitim tüm ülkelerde eğitim sürecinin önemli bir parçası olmaktadır. Mesleki
eğitim ve öğretim, bireyi hayata hazırladığı ve demokratik bir toplumda gerekli
olan becerileri sağladığı için büyük önem taşımaktadır. Mesleki eğitim ve
öğretim, sanatkârlık, pratik deneyim ve pratik problem çözme yeteneğini
geliştirir. Verilen hizmetler ve yapılan işler bazında kalitenin artırılması ve
standartların yükseltilmesi ülke ekonomisine katma değer sağlayacağı gibi
verimliliği de artıracaktır. Kurum tarafından çeşitli sektörler için verilen
eğitimlerin istihdamla uyumunu güvence altına alarak nitelikli insan kaynağının
oluşumuna öncelik etmesi beklenmektedir. Mesleki yeterliliğin önemi ne yazık ki
ülkemizde çok geç anlaşılmıştır. Verilen eğitim ve getirilen standartların
yalnızca bir prosedür, ayrıntı veyahut tamamlanması gereken bir ön şart hâline
gelmemesi gerekmektedir. Kurumun gerekli siyasi destekle amacına ulaşacağı
düşünülmektedir. Mesleki Yeterlilik Kurumu, Mart 2018 verilerine göre, toplamda
3 milyondan fazla kamu personelinin eğitim, kadro, işe alım, mali ve sosyal
hakları ve nakilleri gibi tüm işlerden sorumlu olarak yoğun bir şekilde
çalışmaktadır. Kamu çalışanlarının hizmet kalitesinin artırılması ve
vatandaşlarımızın kamuda istihdam edilmesi noktasında kritik görevi olan
Kurumun, atama, nakil ve yükselmelerde liyakat sisteminin tesisi, çalışan ile
çalışmayan, bilen ile bilmeyenin ayırt edileceği performans sisteminin tesisi
gibi önemli konularda sorunlar bulunmaktadır.
15
Temmuz ihanetinin gerçekleşmesinde var olan performans ve liyakat sisteminin
istismar edilmesi ve yanıltılmasının etkisi göz ardı edilmemelidir. Liyakat ve
performans sisteminin sağlıklı bir şekilde tesis edilmesi için gerekli kanuni
düzenlemelerin de yapılması bizlerin yani yüce Meclisin sorumluluğundadır
diyorum ve bütçemizin ülkemize, milletimize hayırlı olmasını diliyor, Genel
Kurulu saygıyla selamlıyorum. (MHP ve AK PARTİ sıralarından alkışlar)
BAŞKAN
– Teşekkürler Sayın Ersoy.
Böylelikle
parti gruplarının konuşmaları tamamlanmış oldu.
Şimdi,
şahıslar adına konuşmalardan lehte olana geçiyoruz.
Düzce
Milletvekili Ayşe Keşir lehte konuşacaktır.
Buyurun
Sayın Keşir. (AK PARTİ sıralarından alkışlar)
Süreniz
beş dakikadır.
AYŞE
KEŞİR (Düzce) – Sayın Başkan, değerli milletvekilleri; bugün görüşülen ilgili
bakanlıkların bütçeleri üzerine lehte şahsım adına söz almış bulunuyorum.
Sabahtan
bu yana konuşmaları dinledim. Konuşmaların bir benzeri Plan ve Bütçe Komisyonu
sürecinde de yapıldı. Yapılan bazı eleştiriler var ama bu eleştirilere
baktığımızda, özellikle teknik konulardaki bazı eleştirilerin aslında, o
konunun -tabirimi maruz görün ama- çok da okuryazarı olmadan tartışmalara dâhil
olunduğunu gördüğümde üzülüyorum.
Pek
çok konu var ama sürem o kadar az ki sadece birine değineceğim bugün burada.
Ama ondan önce şunu söylemek isterim: Geçtiğimiz günlerde Birleşmiş Milletlerin
bir raporu yayınlandı, malumunuz 2019 UNDP İnsani Gelişme Raporu. Türkiye,
burada, 189 ülke içerisinde 59’uncu sıraya yükseldi ve ilk defa en yüksek
gelişmiş ülkeler kategorisinde yer aldı. Bu, aslında tüm Parlamentonun, her bir
milletvekilinin iftihar edeceği bir sıralamadır.
Diğer
yandan, rakamlara baktığımız da, Türkiye’nin 2002 yılında 1,3 milyar olan
sosyal yardım harcamalarının 2018 yılı itibarıyla 43 milyara çıktığını
görüyoruz. 
Tabii,
daha da bunu açmak istediğimizde, hükûmetlerimizin iktidarı döneminde sosyal
yardımların 2002 yılında gayrisafi yurt içi hasıladaki oranı binde 3 iken
-lütfen, bu rakama dikkatinizi çekiyorum- bugün bu rakam yüzde 1,16’ya
çıkmıştır. 
Şimdi,
konunun uzmanı olunmadığında, konuyla ilgili literatüre hâkim olunmadığında,
fıkralara konu olan bir düz mantıkla “Sosyal yardımlar bütçesini artırdınız,
ülkede yoksulluk arttı.” diye bir okuma yapılıyor, bunun inanılmaz sığ bir
okuma olduğunu düşünüyorum. 
Niye
bunu söylüyorum? Size bir rakam daha vereceğim bunu söyleme gerekçem olarak.
OECD ülkelerinin sosyal yardımlara ayırdığı payın gayrisafi yurt içi
hasılalarındaki oranı -OECD ülkelerindeki ortalamasını söylüyorum- yüzde 2,3. 
Şimdi,
az önce söylediğimiz gibi “Yoksulluk arttı.” diyenlere, “Türkiye’de, bütçeyi
artırıyorsunuz, yoksulluk da arttı.” diyenlere bir soru sormak istiyorum: OECD
ülkeleri neredeyse bizim 1 puan üzerimizde, OECD ülkelerinde yoksulluk artıyor
mu? Bunu söylemek lazım. 
Tabii,
söz konusu siyasi ezberler, söz konusu sadece AK PARTİ karşıtlığı üzerinden
siyaset üretmek olunca, rakamlar da ne yazık ki doğru okunamıyor. 
AK
PARTİ iktidarları döneminde Türkiye’de mutlak yoksulluk yok edilmiştir ve
rakamın artması yani sosyal yardımlar bütçesinin gayrisafi yurt içi hasıladaki
oranının artması, aslında az önce verdiğim BM raporundaki verileri de bir araya
getirdiğinizde, artan refahtan toplum kesimlerinin eşit pay almasını sağlamaya
yönelik politikaların bir sonucudur. 
Bakın,
son yıllarda biz tematik yardımları getirdik. Nedir bunlar? Eşi vefat eden
kadınlara yapılan ödemeler, asker ailelerine yapılan ödemeler. Bunların hepsi,
artan refahtan, artan kalkınmadan toplumun tüm kesimlerinin eşit pay almasına
yönelik politikaların bir sonucudur, üretilen yeni modüllerdir. 
Diğer
yandan şunu da söylemem lazım: Cumhurbaşkanımızın sıklıkla söylediği Anayasa’nın
sosyal devlet ilkesi AK PARTİ’nin bu az önce saydığım politikaları sayesinde
ete kemiğe büründü, vücut buldu. 
Değerli
milletvekilleri, bununla birlikte; bu bütçe, mutlak yoksulluğu yok eden,
yoksullukla mücadele eden bir bütçedir. Bu bütçe, artan refahı, yüksek
gelişmişliği toplumun tüm kesimlerine yaymaya çalışan bir bütçedir. Bu bütçe,
ilk defa AK PARTİ’yle hukuki varlığa kavuşan, kimliğe kavuşan engellilerin
eğitim, rehabilitasyon ve istihdamının bütçesidir. Bu bütçe, başta eğitimle
kadınların güçlendirilmesinin bütçesidir. Bu bütçe, tüm kurumlarıyla kadına
yönelik şiddetle mücadele etmenin bütçesidir. Bu bütçe, kadının karar alma
mekanizmalarında varlığını arttırmanın bütçesidir. Bu bütçe, ailenin
bütünlüğünün korunmasının bütçesidir. Bu bütçe, devlet koruması altındaki
çocukların en iyi şekilde yetiştirilmesinin, yarınlara hazırlanmasının
bütçesidir. Bu bütçe, kız ve erkek çocuklarını zorla dağa kaçıran, çatışmaya ve
tecavüze zorlayan terör örgütü PKK ve YPG’yle en iyi mücadele eden bütçedir. (AK
PARTİ sıralarından alkışlar) Bu bütçe, istihdamı arttıran politikaların,
mesleki eğitimin, işbaşı eğitim programlarının bütçesidir. Bu bütçe, sosyal
güvenliğin bütçesidir. Bu bütçe, yenilenebilir enerji modellerinin bütçesidir.
Bu bütçe, doğal gazın tüm ilçelere yaygınlaştırılmasının bütçesidir. Bu bütçe,
iklim değişikliğiyle mücadelenin bütçesidir. Bu bütçe, borun ham maddeden
mamule dönüştüğü Boron’un bütçesidir 
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın Sayın Keşir.
AYŞE
KEŞİR (Devamla) – Bu bütçe, sismik arama yapan Barbaros Hayrettin ve Oruç Reis
gemilerinin, denizde derin sondaj araması yapan Fatih ve Yavuz gemilerinin
bütçesidir. 
Sayın
Başkan, değerli milletvekilleri; bu bütçe, aziz Türk milletinin her bir
ferdinin bütçesidir. Bütçemizin hayırlı olmasını diliyor, yüce heyetinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkürler. 
Birleşime
on dakika ara veriyorum.
Kapanma Saati: 21.14
ALTINCI OTURUM
Açılma Saati: 21.38
BAŞKAN: Başkan Vekili Mithat SANCAR
KÂTİP ÜYELER: İshak GAZEL (Kütahya), Mustafa AÇIKGÖZ
(Nevşehir)
-----0-----
BAŞKAN
– Türkiye Büyük Millet Meclisinin 31'inci Birleşiminin Altıncı Oturumunu
açıyorum. 
2020
Yılı Merkezi Yönetim Bütçe Kanun Teklifi ile 2018 Yılı Merkezi Yönetim Kesin
Hesap Kanunu Teklifi’nin görüşmelerine kaldığımız yerden devam edeceğiz. 
Komisyon
yerinde.
Sayın
milletvekilleri, şimdi Aile, Çalışma ve Sosyal Hizmetler Bakanına söz vereceğim
ancak Bakana söz vermeden önce okutacağımız bir Cumhurbaşkanlığı tezkeresi
vardır. 
Bu
tezkere, ülkemizin de üyesi bulunduğu Uluslararası Çalışma Teşkilatı (ILO)
Anayasası’nın 19’uncu maddesi gereğince, hükûmetlerin uluslararası çalışma
konferanslarında kabul edilen sözleşme ve tavsiye kararları hakkında yasama
organına bilgi sunmasına dairdir. ILO Anayasası’nın gereği olan
Cumhurbaşkanlığı tezkeresini okuttuktan sonra, Aile, Çalışma ve Sosyal
Hizmetler Bakanına öncelikle bu konuda söz vereceğim.
Cumhurbaşkanlığı
tezkeresini okutuyorum:
II.- BAŞKANLIĞIN GENEL KURULA SUNUŞLARI (Devam)
A) Tezkereler (Devam)
2.- Cumhurbaşkanlığının, 2019 yılı Haziran ayında yapılan 108’inci
Uluslararası Çalışma Konferansı’nda kabul edilen, 21/6/2019 tarihli ve 190
sayılı Çalışma Hayatında Şiddet ve Tacizin Ortadan Kaldırılmasına İlişkin ILO
Sözleşmesi ile 21/6/2019 tarihli ve 206 sayılı Çalışma Hayatında Şiddet ve
Tacizin Ortadan Kaldırılmasına İlişkin ILO Tavsiye Kararı hakkında Aile,
Çalışma ve Sosyal Hizmetler Bakanı tarafından bütçe müzakereleri sırasında
Türkiye Büyük Millet Meclisine bilgi sunulmasına ilişkin tezkeresi (3/1026)
21 Kasım 2019
Türkiye Büyük Millet Meclisi Başkanlığına
İlgi:
Aile, Çalışma ve Sosyal Hizmetler Bakanlığının 14/11/2019 tarihli ve
26579494-721-89 sayılı yazısı
2019
yılı Haziran ayında yapılan 108'inci Uluslararası Çalışma Konferansı'nda kabul
edilen 21/6/2019 tarihli ve 190 sayılı Çalışma Hayatında Şiddet ve Tacizin
Ortadan Kaldırılmasına İlişkin ILO Sözleşmesi ile 21/6/2019 tarihli ve 206
sayılı Çalışma Hayatında Şiddet ve Tacizin Ortadan Kaldırılmasına İlişkin ILO Tavsiye
Kararı hakkında Aile, Çalışma ve Sosyal Hizmetler Bakanı tarafından bütçe
müzakereleri sırasında Türkiye Büyük Millet Meclisine bilgi sunulmasına ilişkin
ilgi yazı ilişikte gönderilmiştir. 
Gereğini
bilgilerinize sunarım.
 Recep
Tayyip Erdoğan
 Cumhurbaşkanı
BAŞKAN
– Bilgilerinize sunulmuştur.
Sayın
Bakan, şimdi öncelikle bu konuda görüşlerinizi almak üzere sizi kürsüye davet
ediyorum. 
Bu
konuyla ilgili konuşma sürenizi beş dakika olarak belirledim. Bu süre
tamamlandıktan sonra yürütme adına konuşma yapmak üzere sürenizi yeniden
başlatacağım.
Buyurun
Sayın Bakan. (AK PARTİ sıralarından alkışlar)
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK – Sayın Başkan, değerli
milletvekilleri; ülkemizin de üyesi olduğu Uluslararası Çalışma Örgütü, bundan
tam yüz yıl önce, 1919’da kurulmuştur. ILO’nun kuruluşunun 100’üncü yılında
düzenlenen 108’inci Uluslararası Çalışma Konferansı’nda kabul edilen 2 yeni
belge hakkında ILO Ana Sözleşmesi’nin 19’uncu maddesi gereğince Genel Kurula
bilgi arz edeceğim.
Söz
konusu belgeler, 190 sayılı Çalışma Hayatında Şiddet ve Tacizin Ortadan
Kaldırılmasına İlişkin ILO Sözleşmesi ile 206 sayılı Çalışma Hayatında Şiddet
ve Tacizin Ortadan Kaldırılmasına İlişkin ILO Tavsiye Kararı’dır. 10-21 Haziran
2019 tarihleri arasında Cenevre’de düzenlenen 108’inci Uluslararası Çalışma
Konferansı çerçevesinde hazırlıkları tamamlanan 190 sayılı ILO Sözleşmesi ile
206 sayılı ILO Tavsiye Kararı ILO Genel Kurulunda 21 Haziran 2019 tarihinde
yapılan oylamada büyük bir çoğunlukla kabul edilmiştir ve her iki standart da
iş yerlerinde şiddet ve tacizi önlemek için karşılıklı saygı ve insan onurunun
öneminin farkında olmayı odağına koymaktadır.
Yüce
Meclisin bilgilerine arz ederim.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S. Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S. Sayısı: 130) (Devam)
A) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2020 Yılı Merkezî Yönetim Bütçesi
2) Enerji ve Tabii Kaynaklar Bakanlığı 2018 Yılı Merkezî Yönetim Kesin
Hesabı
B) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2020 Yılı Merkezî Yönetim Bütçesi
2) Enerji Piyasası Düzenleme Kurumu 2018 Yılı Merkezî Yönetim Kesin
Hesabı
C) NÜKLEER DÜZENLEME KURUMU (Devam)
1) Nükleer Düzenleme Kurumu 2020 Yılı Merkezî Yönetim Bütçesi
Ç) ULUSAL BOR ARAŞTIRMA ENSTİTÜSÜ (Devam) 
1) Ulusal Bor Araştırma Enstitüsü 2020 Yılı Merkezî Yönetim Bütçesi
2) Ulusal Bor Araştırma Enstitüsü 2018 Yılı Merkezî Yönetim Kesin Hesabı
D) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2020 Yılı Merkezî Yönetim Bütçesi
2) Türkiye Atom Enerjisi Kurumu 2018 Yılı Merkezî Yönetim Kesin Hesabı
E) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2020 Yılı Merkezî Yönetim
Bütçesi
2) Maden Tetkik ve Arama Genel Müdürlüğü 2018 Yılı Merkezî Yönetim Kesin
Hesabı
F) NADİR TOPRAK ELEMENTLERİ ARAŞTIRMA ENSTİTÜSÜ (Devam) 
1) Nadir Toprak Elementleri Araştırma Enstitüsü 2020 Yılı Merkezî
Yönetim Bütçesi
G) MADEN VE PETROL İŞLERİ GENEL MÜDÜRLÜĞÜ (Devam)
1) Maden ve Petrol İşleri Genel Müdürlüğü 2020 Yılı Merkezî Yönetim
Bütçesi
Ğ) AİLE, ÇALIŞMA VE SOSYAL HİZMETLER BAKANLIĞI (Devam) 
1) Aile, Çalışma ve Sosyal Hizmetler Bakanlığı 2020 Yılı Merkezî Yönetim
Bütçesi
2) Aile, Çalışma ve Sosyal Hizmetler Bakanlığı 2018 Yılı Merkezî Yönetim
Kesin Hesabı
H) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2018 Yılı Merkezî Yönetim Kesin
Hesabı
I) DEVLET PERSONEL BAŞKANLIĞI (Devam) 
1) Devlet Personel Başkanlığı 2018 Yılı Merkezî Yönetim Kesin Hesabı
İ) MESLEKİ YETERLİLİK KURUMU (Devam)
1) Mesleki Yeterlilik Kurumu 2020 Yılı Merkezî Yönetim Bütçesi
2) Mesleki Yeterlilik Kurumu 2018 Yılı Merkezî Yönetim Kesin Hesabı
BAŞKAN
– Sayın Bakan, şimdi yürütme adına konuşmanıza geçiyorsunuz sanırım.
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK – Evet.
BAŞKAN
– Buyurun.
Süreniz
otuz beş dakikadır.
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK – Sayın Başkan, değerli
milletvekilleri; 2020 Yılı Merkezi Yönetim Bütçe Kanun Teklifi görüşmeleri
kapsamında Aile, Çalışma ve Sosyal Hizmetler Bakanlığımız ile bağlı ve ilgili
kuruluşlarımız tarafından gerçekleştirilen 2019 yılı faaliyetleri ve 2020 yılı
hedefleri hakkında konuşma yapmak üzere huzurlarınızda bulunmaktayım. Hepinizi
saygıyla selamlıyorum. 
Hükûmetlerimiz
döneminde aile, çalışma ve sosyal hizmetler alanında büyük bir değişim ve
dönüşüm sürecini başarıyla gerçekleştirdik. Bugün, millî gelirini sürekli
artıran, çalışan ve değer üreten bir Türkiye var ve tüm dünyaya örnek teşkil
eden bir sosyal devlet anlayışını benimsemiş bir Türkiye var.
Bakanlığımızın
temel görevi, sosyal devlet ilkesi çerçevesinde sosyal kalkınmayı güçlendirmek
ve sosyal korumayı sağlamaktır. Biliyoruz ki insanı öncelemeyen herhangi bir kalkınma
gündemi, teorik olarak ne kadar başarılı gözükürse gözüksün gerçekçi değildir,
başarısız olmaya mahkûmdur. Bu minvalde yürüttüğümüz tüm politikaların nihai
hedefi, mutlu, çalışkan ve üretken bireylerin uyumlu aileler içinde daha
müreffeh bir toplum hedefine doğru birlik ve beraberlik içinde yürümesidir.
Sosyal
kalkınma veya koruma sistemi ise temelde üçlü bir sacayağı üzerine oturur.
Bunlar, sosyal yardımlar, sosyal güvenlik ve sosyal hizmetlerdir. Bugün burada
Gazi Meclisimize bu üçlü sacayağı üzerinden çalışmalarımızı aktaracağım. 
Değerli
milletvekillerimiz, “İnsanı yaşat ki devlet yaşasın.” perspektifiyle sosyal
yardımları, sosyal güvenliği ve sosyal hizmetleri içeren sosyal koruma
ağımızdan toplumun tüm kesimlerinin ihtiyaçları oranında faydalanmasını
sağlayarak tüm dünyaya örnek teşkil edecek bir sosyal devlet anlayışını
sürdürmekteyiz. Bunu uluslararası kurum ve kuruluşların araştırma raporlarında
da görüyoruz.
Dünya
Bankasının Sürdürülebilir Kalkınma Hedefleri Atlası Raporu’na göre, ülkemiz dünyada
yoksulluk oranlarını en fazla azaltan ülke oldu ve sosyal yardım
harcamalarımızın GSYİH’ye oranını yaklaşık 3 katına çıkardık. İhtiyaç sahibi
vatandaşlarımıza yaklaşık 315 milyar lira tutarında sosyal yardım yaptık ve
2002 yılında 4 olan sosyal yardım programı sayımız, 2019 yılında 43’e ulaştı.
Son on yedi yılda geldiğimiz noktayı aslında rakamlar bütün açıklığıyla ortaya
koymakta. Türkiye’de 2002 yılında toplumun yüzde 30’u günlük 4,3 doların
altında harcamayla geçimini sağlamaktayken 2015 yılına geldiğimizde bu oran
yüzde 1,6’ya düşmüştür ve bunu da UNDP verileri teyit etmektedir. 
Bir
noktada daha ülkemiz adına gurur duyulacak bir gelişmeyi yaşadık. Ülkemiz, BM
normlarına göre, 2002 yılında orta insani gelişme, 2019 yılında ise yüksek
insani gelişme seviyesinde yer almaktaydı ancak üç gün önce, 9 Aralık 2019
tarihinde yayınlanan UNDP İnsani Gelişme Raporu’nda, ülkemiz ilk defa çok
yüksek insani gelişme kategorisinde bulunan ülkeler arasında yer aldı. (AK
PARTİ sıralarından alkışlar)
CAVİT
ARI (Antalya) – 59’uncu sırada Sayın Bakan. 
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK (Devamla) - Sosyal
yardım programlarımızı, sosyal adalet ilkesi çerçevesinde, hiçbir ayrım
gözetmeksizin, objektif yararlanma kriterleri çerçevesinde sürdürüyoruz. 2002
yılında 1,3 milyar lira olan sosyal yardım bütçemizi 2018 yılında 43 milyar
seviyesine çıkardık ve geliştirdiğimiz kapsayıcı sosyal yardım programlarıyla
da 2018 yılında 3,5 milyon ihtiyaç sahibi ailemize ulaştık. Yine, Türkiye
çapındaki 1.003 tane sosyal yardımlaşma ve dayanışma vakıflarımız aracılığıyla
da bu hizmetlerimizi yurdumuzun dört bir köşesine ulaştırıyoruz.
Sosyal
yardımlara ayrılan kaynakların yüzde 86’sı hak temelli, düzenli yardımlardır,
dolayısıyla nakdî yardımlardır. Ayrıca, Sosyal Yardım Kartı Projesi’ni hayata
geçirerek 2 milyon vatandaşımıza bu suretle daha onurlu bir şekilde
hizmetlerimizi iletiyoruz. Hâliyle, yararlanıcı sayısı artışı, yoksulluğun
artmasından ziyade, daha fazla vatandaşımıza daha fazla çeşitlilikte program sunmamızdan
kaynaklanmaktadır. 
Yine,
geçtiğimiz yıl, yüce Meclisimizin çatısı altında başlatacağımızı ilan ettiğimiz
iki yeni program vardı. Bunlardan bir tanesi, cihaza bağlı kronik hastaların
tedavi süresince elektrik kesintisinden kaynaklı hayati risk yaşamamaları için
verilen bir kaynaktı. Yine, Çoklu Doğum Yardımı Programı’mızı da hayata
geçirdik ve biz, bu Çoklu Doğum Yardımı Programı’mız sayesinde 0-2 yaş
döneminde çocuk başına aylık 150 lira olan yardımı 2019 yılında 13 bini aşkın
haneye ulaştırdık. 
Yine,
bu yıl hayata geçirdiğimiz Vefa Projesi’yle de 21 bin yaşlı vatandaşımızın
temizlik, günlük bakım, yemek gibi temel ihtiyaçları sosyal yardımlaşma ve
dayanışma vakıflarımız aracığıyla gerçekleşti. 
Özel
önem verdiğimiz konulardan bir tanesi de sosyal yardım-istihdam bağlantısını
güçlendirmek. Biz sosyal yardım alan fakat çalışabilir durumdaki
vatandaşlarımızı İŞKUR’a yönlendiriyoruz ve 2019 yılında neredeyse 129 bin
sosyal yardım alan vatandaşımızı İŞKUR’a yönlendirdik. Dolayısıyla, yoksullukla
mücadele kapsamında kurumlarımızın eş zamanlı müdahalesini de temin etmek üzere
Bakanlığımızca “Sosyal Yardım Artı” dönemine de geçeceğiz bu sene. 
Yine,
diğer bir konu, sürdürülebilir bir sosyal güvenlik sistemini hedeflemekteyiz.
Bu nedenle son on yedi yılda ülke olarak büyük bir değişimi gerçekleştirdik. 
Öncelikle
belirtmek isterim ki hükûmetlerimiz döneminde hayata geçirilen sosyal güvenlik
düzenlemesi 1950’lerden bu yana bu ülkede gerçekleşmiş en büyük reformlardan
biridir. Sosyal güvenlik kapsamının genişlemesi ve hizmetlerimizdeki
çeşitliliğin artması doğal olarak sosyal güvenlik harcamalarımızın da artmasına
sebep olmuştur. Çünkü Türkiye büyüyor, nüfusumuz da artmakta, verdiğimiz
hizmetler genişliyor ve tüm bu değişkenler doğal olarak bütçemizi de etkiliyor.
Ancak aktüeryal ve mali açıdan sürdürülebilir bir sosyal güvenlik sistemi
oluşturma çabalarımız devam ediyor ve yeni bir etki girmediği sürece de 2071’e
kadar sosyal güvenlik sistemimiz sürdürülebilir durumda. 
Türkiye'nin
sosyal güvenlik sistemi 1999’da ne durumdaydı, AK PARTİ 2002’nin sonunda hangi
durumda bu sistemi devraldı ve bugün ne durumdayız, buna bakmak lazım. Bütün
bunları da tüm dünyanın kabul ettiği, uluslararası kabul edilebilir veriler
üzerinden açıklamak isterim.
ÖMER
FETHİ GÜRER (Niğde) – 99’a çok girme, MHP de vardı o zaman.
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK (Devamla) – 1999’da Türk
sosyal güvenlik sistemine yani o zamanki SSK, BAĞ-KUR ve Emekli Sandığının
konsolide bütçelerine baktığımız zaman, gelirlerin giderlerini karşılama oranı
yüzde 64, prim gelirlerinin emekli aylığını ve sağlık harcamalarını karşılama
oranı yüzde 55-56, sistemin toplam açığının GSYİH’ye oranı yüzde 2,35’ti.
2002’ye gelindiğinde yani AK PARTİ devraldığında gelirlerin giderlerini
karşılama oranı yüzde 71,5; prim gelirlerinin emekli aylığını ve sağlık
harcamalarını karşılama oranı yüzde 61, açığın GSYİH’ye oranı ise yüzde
2,22’ydi. Bu rakamları hafızamızda tutarsak, bugün yani 2019 sonu itibarıyla
baktığımız zaman, sosyal güvenlik sisteminin gelirlerinin giderlerini karşılama
oranı yüzde 91,5; prim gelirlerinin emekli aylığını ve sağlık harcamalarını
karşılama oranı yüzde 72, açığın GSYİH’ye oranı ise yüzde 0,92 yani yüzde 1’in
altında. Her üç göstergeye göre de bugün sosyal güvenlik sistemi, devraldığımız
günle mukayese edilemeyecek kadar iyi durumdadır ve kaldı ki 2002’de emekli
aylıklarının gayrisafi yurt içi hasılaya oranı 4,63 iken bugün artan gayrisafi
yurt içi hasılaya rağmen yüzde 7’ye, sosyal güvenlik sisteminin sağlık
harcamalarının GSYİH’ye oranı ise yüzde 1,42’den yüzde 2,6’ya çıkmış. 
ÖMER
FETHİ GÜRER (Niğde) – Emekli aç, aç; bin liranın altında maaş veriyorsunuz. 
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK (Devamla) – Yani
emekliye daha fazla kaynak aktardık, sağlığa daha fazla harcama yapıldı. Fakat
bununla beraber, mali yapı daha da iyi bir noktaya gelmiş durumda ve bunun da
ötesinde, 1999’da yani mali göstergelerin kötü olduğu zamanda Türkiye’de
nüfusun sadece yüzde 51’i kapsam altında iken şu anda bizim sigorta sistemimize
yani SGK sistemine dâhil olan nüfusumuzun oranı yüzde 99,5. Dolayısıyla,
diyebiliriz ki emekli sayımız arttı, kapsama dâhil nüfusumuz arttı, GSYİH’den
emekliye verilen pay arttı, kamu sağlık harcamalarının GSYİH’ye oranı arttı.
ÖMER
FETHİ GÜRER (Niğde) – Maaşlar düştü ama… Maaşlar düştü, maaşlar. 
ALİ
ÖZKAYA (Afyonkarahisar) – Maaşlar da arttı. 
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK (Devamla) – Buna rağmen
sosyal güvenlik sisteminin mali durumu bozulmadı ve her yıl daha da iyiye
giderek uluslararası kabul edilebilir oranlara gelmiştir. 
Bizler
bugün, sadece bugünü değil geleceği de düşünerek sürdürülebilir bir sosyal
güvenlik sistemi inşa ediyoruz ve gönül rahatlığıyla söyleyebilirim ki ciddi
bir dışsal, yapısal müdahale olmadıkça sosyal güvenlik sistemimiz, tahmin
ufkumuz olan 2071 yılına kadar güvenli bir şekilde yoluna devam edecek. Bugün
Sosyal Güvenlik Kurumunun mali bünyesi uluslararası kabul edilebilir düzeydedir
ve her yıl daha da iyiye gitmektedir. 
Yine,
bakıyoruz aktif sigortalı sayımıza, 2009 yılında yaklaşık 15 milyon iken 2019
yılı Eylül ayı itibarıyla 22,5 milyona ulaştık. Pasif sigortalı sayımız da
-dosya bazında- 2009 yılında 8,5 milyon iken 2019 yılı Eylül ayında yaklaşık 12
milyon kişiye yükselmiş durumda. Bütün dünyada “aktif/pasif oranı” dediğimiz,
çalışanın emekliye oranı 4 iken bizde 2’nin altında. Ama yine bakıyoruz, 2009
yılında aktif/pasif oranı 1,78’lerdeyken bugün 1,82’lere yükselmiş durumda. 
Burada
konuyla ilgili olması hasebiyle aktif/pasif oranını etkilediği ve sosyal
güvenlik sisteminin mali yapısıyla da doğrudan ilgili olduğu için, sosyal
güvenlik sistemimizle ilgili kamuoyunda çokça tartışılan bir hususa da
huzurunuzda açıklık getirmek isterim: “Emekliliğe hak kazanamayanlar” ya da
“emekliliğe yaşı tutmayanlar” dediğimiz kesimin talepleri. 
Öncelikle
belirtmeliyim ki bütün dünyada emeklilik için 3 şart aranır. Bunlardan
birincisi, belirli bir yaşa gelmek, belirli bir süre prim gün ödeme sayısına
ulaşmak ve belirli bir hizmet süresi. Yasalarla belirlenen bu 3 şarttan
herhangi birinin olmaması durumunda emeklilik müktesep hak olmaz yani kişi
emekli olamaz. Türkiye’de, bütün dünyada olduğu gibi, emeklilik için belirli
bir yaş şartı vardı ve maalesef, 1992’de bu şart kaldırıldı. 1999’a gelindiğinde,
o dönem SSK Genel Müdürü olan Kemal Kılıçdaroğlu’nun kendi ifadesiyle…
ÖMER
FETHİ GÜRER (Niğde) – Yanlış bilgi; o zaman Genel Müdür değildi, emekliydi.
Yanlış, Bakan, yanlış. 
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK (Devamla) – …sistem
iflas etme noktasına geldi ve bu tarihte emeklilik için yine bir yaş şartı
getirildi ama bu sefer kademeli bir geçiş öngörüldü.
TURAN
AYDOĞAN (İstanbul) – Yediniz, yediniz, bitiremediniz ya!
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK (Devamla) – AK PARTİ
2008’de, 1999 yılında o dönemin hükûmeti tarafından çıkarılan 4447 sayılı
Kanun’la getirilen kademeli yaşı aynen muhafaza etti. (CHP sıralarından
gürültüler)
ÖMER
FETHİ GÜRER (Niğde) - Kendi yaptıklarınızı anlatın, 2008’de çıkardığınız ABO’yu
anlatın. Kendi hatalarınızı geçmişe mal edemezsiniz.
CAVİT
ARI (Antalya) – Hükûmet… Hükûmet… Genel Müdürle ilgisi yok. 
BAŞKAN
– Değerli milletvekilleri, lütfen, Sayın Bakanı dinleyelim.
ÖMER
FETHİ GÜRER (Niğde) – Siz ne yaptınız, ona bakın. EYT’liyi açlığa mahkûm
ediyorsunuz. 
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK (Devamla) – Nitekim, şu
ana kadar uygulamada bizim fiilî emeklilik yaşımız 52. 
CAVİT
ARI (Antalya) – O zaman, gelsin, Genel Müdür açıklasın programı.
ÖMER
FETHİ GÜRER (Niğde) – Mezarda emeklilik! 65’e çıkardınız, 65’e, 2008’de 65’e
çıkardınız.
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK (Devamla) – Yani 2019
yılında emekli aylığını bağladığımız emeklilerin ortalama yaşı 52. (AK PARTİ
sıralarından alkışlar)
CAVİT
ARI (Antalya) – SGK Genel Müdürü konuşsun o zaman burada. 
ÖMER
FETHİ GÜRER (Niğde) – Alkışlıyorlar! İnsanları aç bıraktınız, onu
alkışlıyorlar!
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK (Devamla) – 65 yaş ancak
2048’de devreye girecek. Şu an Türkiye, bütün OECD üyesi ülkeler içinde en
erken yaşta emekli eden ülkedir. 
ÖMER
FETHİ GÜRER (Niğde) - Eski Türkiye’de onlara bakacak para vardı, bu Türkiye’de
yok. 
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK (Devamla) – Dünyanın
hiçbir ülkesinde ortalama 52 yaşında kimseyi emekli etmiyorlar. Fransa’yı
görüyorsunuz, Fransa’da Anayasa Mahkemesi bunu tevsik etti “Hak kaybı yok.”
dedi.
ÖMER
FETHİ GÜRER (Niğde) – Cumhurbaşkanı 46 yaşında emekli oldu, 46!
NİLGÜN
ÖK (Denizli) – Eski Türkiye’de maaşları ödemek için IMF’ye gidiliyordu. 
BAŞKAN
– Sayın Gürer…
ÖMER
FETHİ GÜRER (Niğde) – Cumhurbaşkanı 46 yaşında emekli oldu bu ülkede! 
BAŞKAN
- Sayın Gürer, lütfen…
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK (Devamla) – Sayın
Başkan, değerli milletvekilleri; 1999’da ülkede var olan 17 bin…
ÖMER
FETHİ GÜRER (Niğde) – Emekçilere gelince mi gözünüz açılıyor?
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK (Devamla) - Sayın Vekil,
şimdi rakam bu. 
ÖMER
FETHİ GÜRER (Niğde) – Ben de size rakam göstereyim Sayın Bakan. 
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK (Devamla) - Şu
gördüğünüz yaşlı bağımlılık oranı, diğeri de genç bağımlılık oranı. Yani
rakamları açıklamak istiyorsak gelin, bakalım. (AK PARTİ sıralarından alkışlar)
ÖMER
FETHİ GÜRER (Niğde) – EYT’liler prim ödedi bu ülkede.
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK (Devamla) - Şimdi, bu da
Türkiye’nin bağımlılık oranı.
TURAN
AYDOĞAN (İstanbul) – Yüzde 13 sendikalıyla bunları kaldırıyorsunuz, yüzde 90’ı
sendikasız bu ülkenin ya.
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK (Devamla) - Gördüğünüz
gibi, genç bağımlılık oranı 35’ten 27’ye doğru iniyor, yaşlı bağımlılık oranı
ise 13’ten 44’e çıkıyor. Biz 2045’te, yaşlı bağımlılık oranının genç bağımlılık
oranını aştığı bir ülke olacağız; eğer 3 çocuk hayalimiz gerçekleşmezse. (AK
PARTİ sıralarından alkışlar) 
TURAN
AYDOĞAN (İstanbul) – Yüz yılda sendikalı yaparsınız çalışanları.
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK (Devamla) - 1999’da
ülkede var olan 17 bin eczanenin sadece 3.521’inden yararlanabilen
vatandaşlarımız bugün 26.221 eczanenin tamamından yararlanmaktadır. Türkiye’nin
bugün sahip olduğu genel sağlık sigortası sistemi, bir zamanların örnek refah
devleti gösterilen İskandinav ülkelerinin ve çoğu gelişmiş Batı Avrupa
ülkesinin ilerisindedir. Evet, dünyanın hiçbir yerinde insanların 76 lira
ödeyerek dünyanın en kapsamlı sağlık paketine sahip olduğu bir ülke yoktur. (AK
PARTİ sıralarından alkışlar) 
ÖMER
FETHİ GÜRER (Niğde) – EYT’li işsiz kaldı mı o yararlanamıyor.
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK (Devamla) - Kapsamı
itibarıyla bütün vatandaşları içeren bu sistem, sağladığı güvence paketiyle de
dünyada eşi benzeri bulunmayan bir sistemdir. 18 yaş altı genç ve
çocuklarımızın da tüm ilaç ve tedavi masraflarını GSS kapsamında karşılıyoruz.
Buna ilaveten, nadir görülen hastalıklar için üretilen, ileri teknoloji
gerektiren yüksek maliyetli ilaçlar da geri ödeme kapsamına alınmıştır. Ekim
2019 tarihi itibarıyla ilaç geri ödeme listelerinde 8.833 adet ilaç
bulunmaktadır. Kanser tedavisi için sunulan cerrahi işlemlerden de ilave ücret
alınmamaktadır. 
Biz
bu kapsamda GSS konusunda ve SGK konusunda hizmetlerimize devam ederken, bu
sistemle vatandaşlarımızı buluştururken aynı zamanda vatandaşlarımızın
işlemlerini daha kolay şekilde gerçekleştirmeleri için de çalışıyoruz. Sosyal
Güvenlik Kurumumuzun e-devlete entegre hizmet sayısı 120’yi aşmış durumda.
Vatandaşlarımız artık sosyal güvenlikle ilgili birçok işlemi e-devlet üzerinden
gerçekleştirebiliyor ve e-devlet sisteminde en fazla tıklanan kurum da SGK. 
Otomatik
İşyeri Tescil Uygulaması’nı hayata geçirdik ve bu kapsamda tescil edilen iş
yeri sayısı da 165 bine yaklaştı. Kısacası biz, sosyal güvenlikte, vatandaş
memnuniyetini esas alacak şekilde, bürokrasi ve kırtasiyecilikten uzak, hızlı
ve doğru hizmet vermeyi önemsiyoruz. 
Diğer
bir konumuz da mutlu birey, uyumlu aile ve müreffeh toplum için çalışma
hayatındaki eşit muameleyi teşvik ediyoruz. Ayrımcılığın önlenmesine yönelik
politika ve stratejiler geliştirmekteyiz. 2023 hedeflerimiz doğrultusunda,
çalışma barışını sağlamak için, işçi, işveren, sosyal taraflarımızla birlikte
tüm kesimlerin haklarını gözeterek çözüm odaklı yaklaşımları hayata
geçiriyoruz. 
Sosyal
diyalog, çalışma hayatının istikrarı için çok önemli ve aynı zamanda katılımcı
yönetişimin de bir sonucu olarak verimlilik artışını etkilemekte ve biz, bu
sosyal diyaloğun artması için, sendika üyeliğinin noterden yapılması gibi
kolaylıklar da sağlayarak önemli gelişmeleri de beraberinde getirdik. Bu
iyileşmeyi sendikalaşma oranından görmek mümkün. 2019 yılı itibarıyla memur ve
işçi sendikalaşma oranları yüzde 22’ye ulaşmış durumda fakat biz bunu da daha ileri
seviyelere çıkarmak istiyoruz. 
Yine,
işçi kardeşlerimiz ve işverenler arasında dayanışmayı sağlamak, adaleti tesis
etmek için sorunları çözüme kavuşturmaktayız. 2005 yılında 21,7 milyon olan iş
gücümüz bugün 33 milyonu aşmış durumda. Aynı dönemde iş gücüne katılım oranı
yüzde 44,9 yani yüzde 45 iken bugün yüzde 53,9’a yani yüzde 54’lere ulaşmış
durumda. İş gücündeki yaklaşık 11 milyonluk artışa karşılık, ülkemizde aynı
dönemde 9 milyon kişinin üzerinde de ilave istihdam sağladık ve 2002’den 2019
yılı Kasım ayı sonuna kadar toplam 8 milyon 640 bin kişiyi işe yerleştirdik.
(AK PARTİ sıralarından alkışlar)
ÖMER
FETHİ GÜRER (Niğde) – 8 milyon da işsiz var! 8 milyon da işsiz var ama!
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK (Devamla) – Sadece 2019
yılında 1 milyon 430 bin kişiyi işe yerleştirdik İŞKUR aracılığıyla ve sağlanan
bu ilave istihdamla 2005 yılında yüzde 40,6 olan istihdam oranını bu yıl
ağustos ayı itibarıyla 46,3 olarak gerçekleştirdik. 
ÖMER
FARUK GERGERLİOĞLU (Kocaeli) – SGK’ye yasal zırhı niye getirdiniz?
ARSLAN
KABUKCUOĞLU (Eskişehir) – 14 milyon kişi ne olacak?
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK (Devamla) – İŞKUR
aracılığıyla işe yerleştirme hizmetlerimizin etkinliğini artırmak maksadıyla da
çalışmalarımızı olabildiğince çeşitlendiriyoruz. Bizim İŞKUR aracılığıyla
temelde 2 programımız var; bir, Aktif İş Gücü Programlarımız, bir de Pasif İş
Gücü Programlarımız. Aktif İş Gücü Programlarımız, İşbaşı Eğitim Programları,
Mesleki Eğitim Kurslarımız, Girişimcilik Eğitim Programlarımız, İş ve Meslek
Danışmanlığı ve bunlarla aktif, işin içinde olan çalışanlarımızı destekliyoruz.

Yine,
diğer Pasif İş Gücü Programlarımızla da işini kaybeden çalışanlarımıza destek
olmayı sürdürüyoruz. Pasif İş Gücü Programlarımız altında da işsizlik ödeneği,
kısa çalışma ödeneği, yarım çalışma ödeneği, ücret garanti desteği gibi pasif
iş gücü politikalarını uygulamaktayız. 
İşsizlik
Sigortası Fonu’nun amacının dışında kullanıldığına dair mesnetsiz iddialar var.
İşsizlik Sigortası Fonu, devletin, işçinin ve işverenin ortak fonudur; devlet
yüzde 1, işçi yüzde 1 ve işveren yüzde 2 katkı verir. Bu Fon, milletimizin
refahı, ülkemizin büyümesi için istihdamın desteklenmesine yönelik fayda
gördüğü alanlarda işçi, işveren ve devlet temsilcilerinden oluşan İŞKUR Yönetim
Kurulu tarafından ilgili mevzuata göre etkin ve şeffaf bir şekilde
yönetilmektedir. Bugün itibarıyla Fon’un varlığı 131 milyar liradır. İstihdam
teşviklerimizin de ön şartı istihdamı korumaktır ve dolayısıyla baktığımız zamanda
da Fon’un varlığı her bir yıl artmaktadır. 
Diğer
bir konu: Fon’un amacı, geçen asgari ücret görüşmelerinde açıkladığım,
istihdamı korumak, işvereni korumak değildir. Bizim devlet olarak amacımız, hem
işvereni hem işçiyi korumaktır. İstihdamın olmadığı, istihdamın azaldığı bir
yerde işçiyi koruduğumuzu söyleyemez hiç kimse. Dolayısıyla istihdam meselesi,
işçi ve işverenden bağımsız işi koruma meselesidir. Asıl olarak işçiyi korumak
istiyorsak istihdamı korumak mecburiyetindeyiz. 
Yine,
Cumhurbaşkanlığı hükûmet sisteminin ilk asgari ücret tespiti tüm tarafların oy
birliğiyle gerçekleşti. 2002 yılında 184 lira olan net asgari ücreti 2019 yılı
için 2018’e göre yüzde 26 artırarak net 2020 liraya çıkardık. 
Geçen,
yine, asgari ücret konuşmam eleştirildi. Asgari ücrete satın alma gücüne göre
baktığımızda, AB üye ve aday ülkeler arasında 2002 yılı başında 15’inci
sıradayız.
ÖMER
FETHİ GÜRER (Niğde) – Açlık sınırının altında asgari ücret.
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK (Devamla) – 2017 ve 2018
yılına geldiğimizde 12’nci sıradayız, bu yıl ülkemiz 10’uncu sıraya yükselmiş
durumda dolayısıyla bizden geride 4 ülke yok, biz 10’uncu sıradayız, geçen sene
11’inci sıradaydık, ondan önce 12’nci sıradaydık. Satın alma gücü paritesine
göre -dataya inanmayanlar EUROSTAT’a bakabilirler- dünya ülkeleri arasındaki
yerimizi her geçen gün daha da yükseltmekteyiz. (AKP sıralarından alkışlar)
İşçimizi, çalışanımızı her daim koruduk, korumaya da devam edeceğiz. 
ÖMER
FETHİ GÜRER (Niğde) – O yanlış, korumuyorlar! 
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK (Devamla) – Bizler, bir
taraftan kamudaki istihdamlarımızı, devletin işleyişini güçlendirirken diğer
taraftan da kamu görevlilerimizin seviyesini iyileştirmek için de
çalışmaktayız. Şu anda kamu kurumlarımızda 3,9 milyona yakın personelimizin
istihdamını sağlamaktayız. Sadece niceliği değil, niteliği de artırma
gayretindeyiz. Bu bakış açımızla, doktor sayısında yüzde 157, öğretmen
sayısında yüzde 67, polis sayısında yüzde 61, hâkim ve savcı sayısında yüzde
185, hemşire sayısında yüzde 297 oranında artış sağladık. 
Daha
güçlü ve sağlıklı bir yapı için mücadele etmemiz gereken noktalardan bir tanesi
de kayıt dışı istihdamla mücadele. Bizim özellikle, titizlikle üzerinde
durduğumuz bir konu kayıt dışı istihdamla mücadele. 2002’den bu yana kayıt dışı
istihdamı tam 16 puan düşürdük. 
ÖMER
FETHİ GÜRER (Niğde) – O da yanlış hesap! 
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK (Devamla) – 2002’de
aldığımızda yüzde 52 iken şu anda 2019’da kayıt dışı istihdam yüzde 36’larda ve
kayıt dışı istihdamın –hatırlatırım- 1 puan düşürülmesi ülke ekonomisine bir
yılda yaklaşık 3,3 milyar liralık artı katkı sağlamakta ve biz bunu sağlamak
için etkin teftişlerimizle bütün işverenlerimizi dolaşıyoruz ve kayıt dışı
istihdamın önüne geçmeye uğraşıyoruz. 
SERPİL
KEMALBAY PEKGÖZEGÜ (İzmir) – 2019’da teftiş yaptırmadınız ama. 
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK (Devamla) – Yine, söz
konusu kurumlardan ve bankalardan alınan sigortalılara ilişkin verileri de
Sosyal Güvenlik Kurumumuzdaki veri tabanıyla çapraz kontrol yaparak hem TÜİK
hem Gelir İdaresi Başkanlığı ve SGK kayıtlarını kullanarak risk analizine
dayalı da denetleme yapmaktayız. Günümüzün dünyasında iş gücünü artırmanın bir
yolu da daha kalifiye standartları getirmek. Buna bağlı olarak da bilgiyle ve
eğitimle daha çok iş yapacağımıza inanıyoruz. Bunun için iş gücünde verimliliği
ve yetkinliği artırmak adına, iş ve eğitim hayatında ihtiyaç duyulan meslek
standartlarını ve yeterliliklerini belirlemekteyiz; bu anlamda, 843 ulusal
meslek standardı ve 485 ulusal yeterliliği hazırladık ve yürürlüğe koyduk. Bu
anlamda, Mesleki Yeterlilik Belgesi alan yaklaşık 850 bin kişi çalışma
hayatında. 
Mesleki
Yeterlilik Belgesi’nin şöyle de bir önemi var: Mesleki Yeterlilik Belgesi alan
kişilerin yüzde 25 oranında daha az iş kazasına uğradığı tespit edilmiş
durumda. Bizim amacımız, Mesleki Yeterlilik Belgesi’ne sahip çalışan sayımızı 1
milyona ulaştırmak ve ulusal meslek standardı sayısını da bine çıkarmak
istiyoruz. Bu mesleki standartları ve yeterliliğe dayalı sınav ve
belgelendirmeyi yapmak üzere bugüne kadar uluslararası akredite 215 sınav ve
belgelendirme kuruluşunu da yetkilendirmiş durumdayız. 
Değerli
milletvekillerimiz, Türkiye 82 milyonu aşan genç ve dinamik nüfus yapısıyla
ekonomik ve sosyal kalkınmada potansiyel bir güç. Nüfus piramidimize baktığımız
zaman, 14 yaş altı nüfusumuzun oranı yüzde 23, 15-64 yaş arası nüfusumuzun
oranı yüzde 68, 65 ve daha yukarı yaş nüfusumuzun oranı da yüzde 9. Dolayısıyla
nüfusumuzun 80 milyonun üzerine çıkmasıyla beşerî ve sosyal sermayeye yapılan
yatırımlar daha da önem kazanmış durumda ve her yaş grubundaki birey, ülkemizin
kalkınmasında bir güç aslında. Bu nedenle, her yaş grubundaki bireylerimizin
ihtiyaçlarına cevap verebilmek ve onları desteklememiz gerekiyor. 
Bakanlık
olarak da aile yapımızı koruyarak toplumumuzu daha güçlü kılmak; çocuklarımız,
kadınlarımız, yaşlılarımız, engellilerimiz, şehit yakınlarımız ve gazilerimiz
başta olmak üzere büyük ailemizi oluşturan tüm bireyleri güçlendirmek temel
hedeflerimiz arasında. İnanıyoruz ki ailelerimiz güçlendiğinde nesiller arası
değer ve gelenek aktarımı daha sağlıklı olacak, eğitim sistemlerimiz daha
bilinçli olacak ve kurumlarımız daha sağlam ve dolayısıyla toplumlarımız daha
huzurlu ve müreffeh olacak. Çünkü biz inanıyoruz ki insanın sağlıklı gelişimi
ve toplumun huzuru bakımından en ideal ortam, aile. Bu nedenle de toplumumuzun
temel yapı taşı olan aile kurumumuzun korunması, sosyal ve ekonomik açıdan
güçlendirilmesi en önemli önceliklerimizden biri. Biz, cumhuriyet tarihinde ilk
defa, hükûmetlerimiz döneminde devleti arz odaklı bir hizmet anlayışına
geçirerek çığır açtık. 
Aile
Sosyal Destek Programı “ASDEP” dediğimiz programla vatandaşımızı bizzat
hanelerinde ziyaret ediyoruz ve hangi sosyal hizmete ihtiyacı varsa o hizmeti
sunmaktayız. Bu kapsamda, ASDEP görevlilerimizle 2 milyon hanede 4,5 milyon
insanımıza ulaştık ve hizmetlerimizi sunduk. İnşallah, bu sene sonunda
-alımlarımız devam ediyor, 2.313 sözleşmeli alımı ÖSYM’yle yapıldı- yine, bir
ASDEP alımı gerçekleştiği zaman, daha fazla ASDEP personelimizle daha fazla
haneye ulaşacağız. 
Yine,
ailelere ve toplumun tüm kesimlerine yönelik sosyal hizmetlerimizi bütüncül bir
yaklaşımla tek çatı altında topladık. 333 tane sosyal hizmet merkezimiz var ve
333 sosyal hizmet merkezimizde 6 milyon vatandaşımıza hizmet ulaştırdık ve
sosyal hizmet merkezi (SHM) sayımızı 2020 yılında 353’e çıkaracağız. 
Yine,
kadınlarımızın psikososyal, sosyokültürel, mesleki ve kişisel gelişimlerine
destek olmak amacıyla 226 aile destek merkezimiz var ve bu merkezlerimizden 2,6
milyon kişi yararlanmış durumda. 
Roman
vatandaşlarımıza yönelik politikaların koordinasyonu ve uygulanmasının
sağlanması ve yaşam koşullarının iyileştirilmesi için Roman Vatandaşlara
Yönelik Strateji Belgesi ve 1’inci Aşama Eylem Planı’nı oluşturduk. Eylem Planı
kapsamında İzleme ve Değerlendirme Kurulu oluşturduk ve çalışmalarını takip
ediyoruz. Dün, takip etmişsinizdir, yayımlanan 2’nci Aşama Eylem Planı’mızla da
ilgili kurumlarca sürdürülen hizmetlerin takip ve koordinasyonuna ilişkin
çalışmalarımızı sürdüreceğiz. Yine, Roman vatandaşlarımızın çoğunlukla yaşadığı
bölgeler başta olmak üzere 30 sosyal dayanışma merkezinden 316 bine yakın
vatandaşımız yararlandı. 
Diğer
bir amacımızsa ailelerimizin sorun çözme kapasitesini artırmak. Aile olmanın,
yuva kurmanın sorumluluklarını gençlerimize aktarmak amacıyla ülke genelinde
eğitim ve farkındalık çalışmaları yapıyoruz. Evlilik Öncesi Eğitim Programı’yla
1,1 milyon gencimize, “eğitim ailede başlar” anlayışıyla hazırladığımız Aile
Eğitim Programı’mızla da 1,8 milyon vatandaşımıza ulaştık. Dinamik nüfus
yapımızı korumak, gençlerimizi evliliğe teşvik etmek amacıyla da çeyiz hesabı
uygulamamız devam etmekte. 
Aile
Danışmanlığında bugüne kadar 32 bin kişiye ücretsiz danışmanlık hizmeti verdik
ve ne mutlu ki Aile Danışmanlığı Eğitimine başvuranların yaklaşık yüzde 40’ı
boşanmaktan vazgeçti ve bu programlarımızı yeniden yapılandırarak yeni modüller
ekleyeceğiz ve inşallah, STK ve kamu kurum ve kuruluşlarımızın da iş birliğiyle
daha yaygın hâle getireceğiz. 
Yine,
aileyi ve dolayısıyla toplumu olumsuz etkileyen bir diğer konu da bağımlılık.
Bağımlılıkla mücadelede, Bağımlılıkla Mücadele Yüksek Kurulu koordinasyonunda çalışmalarımıza
devam etmekteyiz. Yeşilay iş birliğinde, Türkiye Bağımlılıkla Mücadele Programı
eğitimleri kapsamında yaklaşık 745 bin kişiye ulaştık. 
Yine,
Türkiye Afet Müdahale Planı gereğince göç, afet ve acil durumlarda 430 bin
vatandaşımıza psikososyal destek hizmeti de sağladık. 
Bir
diğer konumuz: Günümüz ihtiyaçlarına uygun sosyal politika geliştirmekte ve
hizmet modellerimizin kalitesini artırmakta bilimsel çalışmaların ne denli
önemli olduğunu biliyoruz. Bu nedenle, aile yapımızı, değerlerimizi tehdit eden
faktörlerin tespitine, aile bütünlüğünün korunmasına yönelik politikalarımıza
yön verebilecek çok sayıda araştırma ve etüt çalışması yapıyoruz.
Gerçekleştirdiğimiz araştırmalarda ülkemizdeki ergen profilini, aile yapısını,
yaşlılık, evlilik, boşanma ve bağımlılık gibi pek çok konuyu inceledik. Yine,
ayrıca, 2019 yılında aileyi güçlendirmek ve aileye doğru 2023 politikalarımızı,
vizyonumuzu belirlemek amacıyla da Aile Şûrası’nı düzenledik. 
Sayın
Başkan, değerli milletvekilleri; çocuklarımız, bizim yarınlarımızın,
geleceğimizin teminatı. Geleceğe güvenle bakmak istiyorsak çocuklarımızın üstün
yararını ön planda tutarak onları daha iyi şartlarda hazırlamak en temel
vazifemiz. Biz, çocuk hizmetlerimizde de, engelli hizmetlerimizde de yaşlı
hizmetlerimizde de aile odaklı çalışmalarımıza öncelik veriyoruz ve bu sebeple,
çocuk açısından sakınca oluşturmadığı sürece çocuklarımızı aileleri yanında
desteklemekteyiz. Bugün aile yanında sosyal ve ekonomik destek alan 128 bin
çocuğumuz var. Yine, çocuklarımızın sıcak bir yuvada büyümeleri için 25 bini
aşkın çocuğumuzu evlat edindirme ve koruyucu aile modellerimizden
faydalandırdık. Bizim bu sene mutlu olduğumuz şöyle bir haber var: Koruyucu ve
evlat edindirme modellerimizden yararlanan çocuk sayımız arttıkça kuruluş
bakımlarımızdaki çocuk sayımız düşüyor. Şu anda yaklaşık 15 ilimizde -biz
onlara “koruyucu aile” veya “evlat edindirme” “çocuk dostu şehirlerimiz”
diyoruz- kuruluş bakımındaki çocuk sayımız koruyucu aile ve evlat edindirilen
çocuk sayımızdan az dolayısıyla mümkün olduğunca aile yanında bakımlarını
önemsiyoruz.
Yine,
çocuklarımızın komşuluk ilişkileriyle sosyalleşebildiği, aile sıcaklığını
aratmayan 1.300’ü aşkın Çocuk Evimiz ve Çocuk Evleri Sitemizde 14 bine yakın
çocuğumuza hizmet sunmaktayız. 
Yine,
rehabilitasyona ihtiyaç duyan çocuklarımız için, ihtisaslaşmış 65 Çocuk Destek
Merkezimizde de çocuklarımızın rehabilitasyonunu sağlıyoruz. 
Çocuk
Evlerimizde ve Çocuk Sitelerimizde kalan çocuklarımızın akademik gelişmeleri de
önemli. Haklarında çıkan bütün olumsuz algılara rağmen, bizim
kuruluşlarımızdaki, evlerimizdeki çocuklarımızın başarılarını yüzde 42’den
yüzde 58’e çıkarttık ve 2019 yılında korumamız altındaki çocuklarımızdan tamı
tamına 361’i üniversiteye yerleşerek önemli bir başarı hikâyesi oluşturdu ve
onlar adına, ülkemiz adına bu anlamda çok mutluyuz. 
Diğer
bir konu: Risk altında bulunan çocuklarımız için koruyucu ve önleyici hizmet
sunan 132 Mobil Çocuk Sosyal Hizmet Birimlerimizle 18 bini aşkın çocuğumuza
ulaştık. 
Çocuk
İşçiliğiyle Mücadele Ulusal Programı kapsamında da bu konuda -ki 2018 yılı
Çocuk İşçiliğiyle Mücadele Yılı ilan edilmişti- biz kamu kurum ve
kuruluşlarımızla, işçi, işveren kuruluşlarımız ve sivil toplum örgütlerimizle
çocuk işçiliğini önlemek noktasında çalışmaktayız; yine bu konu, Gönül Elçileri
Programı altına dâhil edilmektedir. 
Diğer
bir konu: Çocukların tehlike altında olduğu bir konu da dijital ortamlar ve biz
bu ortamda çocukların karşılaşabilecekleri risklerin tespit edilmesi ve
önleyici çalışmalar yapılması için Sosyal Medya Çalışma Grubu kurduk ve dijital
mecrada bir olay görür görmez bunu takip edip müdahale ediyoruz. 
Çocuklarımızı
sadece kuruluşlarımızda değil, kuruluş sonrasında da takip etmekteyiz ve
gençlerimizi hayata hazırlama, istihdam konusunda desteklemeyi sürdürüyoruz.
Son olarak kasım ayı içinde 2.183 gencimizi daha kamu kurumlarımıza
yerleştirdik ve yeni yapılacak alımlarla ki merkezî yerleştirme usulüne geçilen
2014 yılından sonra kamuda işe yerleştirdiğimiz çocuklarımızın sayısı 15 bini
geçecek. 
Sayın
Başkan, değerli milletvekillerimiz; bizim en önem verdiğimiz konulardan biri de
tabii ki kadınlarımızın insan onuruna yakışan bir hayat sürmeleri, her alanda
daha aktif rol almaları, hak, fırsat ve imkânlardan eşit biçimde
yararlanmaları. Biz, bu anlamda kadının değer görmesinin ailenin korunması ve
toplumun yücelmesi demek olduğuna inanarak “Mercan Seferberliği”ni başlattık ve
Mercan Seferberliği, sadece kadına yönelik şiddetle mücadele etmeyecek, aynı
zamanda kadınlarımızın kendi hikâyelerini yazabilmeleri için fırsatlar sunacak,
annelik rolünü güçlendirecek politikalar geliştirecek, karar alma
mekanizmalarında ve girişimcilikte daha etkin yer almalarını sağlayacak ve
eğitim ve sağlık gibi alanlarda daha çok kadınımıza ulaşmayı hedefleyecek. Bu
Seferberliğimizin ilk aşaması olarak da Bakanlığımız, Adalet Bakanlığı,
İçişleri Bakanlığı, Millî Eğitim Bakanlığı, Sağlık Bakanlığı ve Diyanet İşleri
Başkanlığımızla bir araya gelerek ilk defa çok kapsamlı, 75 maddelik bir
2020-2021 Koordinasyon Planı hazırladık ve bu plan kapsamında, adliyelerde adli
destek birimlerinin oluşturulmasına, ihtisas mahkemelerinin oluşturulmasına,
ŞÖNİM’lerin kurumsal kapasitesinin artırılmasına kadar birçok, 75 tane maddemiz
var; bunu da 25 Kasımda açıkladık.
Yine,
kadın konukevlerimizle ilgili bir konu gelmişti. Şu anda, hâlihazırda, 110’u
Bakanlığımıza bağlı olmak üzere toplam 145 kadın konukevimiz var ve kadın
konukevlerimizin doluluk oranı yüzde 80. Dolayısıyla kadın konukevlerimizin
doluluk oranına göre biz yeni konukevi açma kararı veriyoruz zaten ve bu sene
de yine kadın konukevi açtık. Dolayısıyla ilk açıldığı günden itibaren şu ana
kadar 328 bin vatandaşımıza hizmet vermiş durumdalar. Ayrıca, 2021-2025
yıllarını kapsayacak şekilde 4’üncü Kadına Yönelik Şiddetle Mücadele Ulusal Eylem
Planı’nı da hayata geçirmek için çalışmalarımızı başlattık. “Kadın” deyince
eğitim noktasında daha iyi oranlara ulaşmak için, yine karar alma
mekanizmalarında daha etkin ve aktif katılımlarını desteklemek için, çalışma
hayatındaki oranını artırmak için de çalışmalarımıza devam etmekteyiz. Yine,
kadın dayanışma ve girişimciliği noktasında kadın kooperatiflerini de
destekliyoruz. 
Engelli
vatandaşlarımızın da eğitimden istihdama sosyal hayata katılımlarını
destekleyen önemli adımlar attık. Bildiğiniz gibi Engellilerin Haklarına
İlişkin Sözleşme’yi imzalayan ilk ülkelerden birisiyiz ve sözleşme
doğrultusunda, sivil toplum kuruluşlarımızla sosyal diyalog çerçevesinde
irtibatlarımız devam ediyor. Engelli Hakları İzleme ve Değerlendirme Kurulunu
da aktif hâle getirmekteyiz.
Biraz
daha süre verecek misiniz?
BAŞKAN
– Ek süre vereceğim Sayın Bakan, tamamlandığı anda açılır sistem.
SALİHA
SERA KADIGİL SÜTLÜ (İstanbul) – Kadınlardan sadece iki dakika bahsetti, evet
biraz süre verelim.
(Mikrofon
otomatik cihaz tarafından kapatıldı)
BAŞKAN
- Buyurun.
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK (Devamla) – Engelli
sağlık kurulu raporlarını esas alan Ulusal Engelliler Veri Bankası sistemini
hayata geçirerek kanıta dayalı politikalar geliştiriyoruz. 
Yine,
ilk defa, engelliler için Ulusal Erken Müdahale Eylem Planı’nı hazırlamaya
başladık. Engelsiz Vizyon Belgemizi ve Engelli Hakları Eylem Planı’nı da
yakında yayınlayacağız. Erişilebilirlik Destek Projemizi önemsiyoruz ve
Türkiye’nin her yerinden erişilebilir olması için bu konudaki toplumsal
bilincin ve farkındalığın artması için de uğraşıyoruz. Evde bakım desteği
uygulamamızdan yarım milyonu aşkın engelli vatandaşımız yararlanmakta. 
Yine,
diğer bir önem verdiğimiz konu, gündüz yaşam merkezleri. 2018 yılında sadece 7
olan gündüz yaşam merkezlerini 2019 yılı itibarıyla 52 ilde 69 merkeze
çıkardık. İnşallah, 2020 yılı bitmeden 81 ilimizde engellilerimiz için gündüz
yaşam merkezleri olacak. 
ÖMER
FETHİ GÜRER (Niğde) – Kaç engelli atayacaksınız Sayın Bakan?
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK (Devamla) – Engelli
vatandaşlarımızın, bakıma ihtiyacı bulunanların çaresiz kalmadıkları bir
Türkiye için 2002 yılından bugüne bakım hizmeti modellerimizi geliştirmekteyiz.
Şu anda 354 bakım merkezimizde 27 bin engelli bireyimize hizmet vermekteyiz.
ÖMER
FETHİ GÜRER (Niğde) – Aralıkta kaç engelli atayacaksınız?
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK (Devamla) –
Engellilerimizin istihdama katılmalarını da önemsiyoruz ve daha üretken,
kendine öz güvenli bağımsız bireyler olarak önemsiyoruz.
(Mikrofon
otomatik cihaz tarafından kapatıldı) 
ÖMER
FETHİ GÜRER (Niğde) – Kaç engelli atayacaksınız?
BAŞKAN
– Tamamlayalım Sayın Bakan, lütfen.
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK (Devamla) – 2002 yılına
kadar 5.777 engelli memur ataması yapıldığını görmekteyiz, şu ana kadar yapılan
atamalarla 56 bini geçmiş olacak; atama süreci tamamlandığında, tam tamına on
yedi yılda 10 kat artış sağlamış olacağız inşallah.
Yaşam
koşullarının iyileşmesi ve sağlık imkânlarına erişilmesi anlamında, kuşaklar
arası uyumu, nesiller arası aktarımı önemsediğimiz için yaşlı hizmetlerimizi de
önemsiyoruz. Dolayısıyla nüfusumuzun şu anda yüzde 9’u 65 yaş üzerinde ve biz
2050’de nüfusumuzun yüzde 16’sının 65 yaş üzerinde olmasını bekliyoruz. Bu
anlamda, Yaşlı Destek Programı’mız var. Yine, Sayın Cumhurbaşkanımızın 2019
yılını Yaşlılar Yılı ilan etmesi münasebetiyle de yaşlı refahına ve yaşlılara
yönelik politikalara yön vermek amacıyla 1’inci Yaşlılık Şûrası’nı da
düzenledik.
Yine,
153'ü Bakanlığımıza ait olmak üzere, toplam 421 huzurevimizde ve bakımevimizde
27 bin yaşlımız kalmakta. Şehit ve gazilerimiz, vatanımızın bütünlüğü uğruna,
milletimiz, bayrağımız ve yüce değerlerimizin muhafazası için canlarını ortaya
koydular ve biz onlar için çalışmalarımıza devam ediyoruz.
(Mikrofon
otomatik cihaz tarafından kapatıldı) 
BAŞKAN
– Buyurun Sayın Bakan, tamamlayın lütfen.
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK (Devamla) – Şehit yakınlarımızın
ve gazilerimizin acılarını bir nebze olsun dindirmek için ve devletimizin her
daim onların yanında olduğunu hissettirmek için biz bu sene bir ziyaret
seferberliği başlattık ve 2019 yılı itibarıyla 52 bin ev ziyaretimiz oldu ve
2014 yılından bugüne de 26 bini aşkın şehit yakınımıza, gazimize ve gazi
yakınımıza kamuda hizmet sağladık.
Bu
sene şu anlamda da önemliydi: 1974 yılında Kıbrıs Barış Harekâtı’na iştirak
eden 498 şehit yakınımıza ve 37 bin gazimize kırk beş yıldır hasretle
bekledikleri Millî Mücadele Madalyası’nın ve Beratı’nın Tevcih Töreni’ni yaptık
bu sene. (AK PARTİ sıralarından alkışlar) Şehit yakınlarımızın ve gazilerimizin
daha huzurlu bir hayat yaşayabilmesi için de devlet olarak ne varsa yapmak için
uğraşıyoruz. Yine, ilk defa, bu alanda faaliyet gösteren bütün STK’lerimizi,
paydaş kurumlarımızı toplayarak 1’inci Şehit Yakınları ve Gaziler Çalıştayı’nı
geçekleştirdik kasım ayında. Bu çalıştayda istihdam, eğitim desteği, ÖTV
muafiyeti gibi birçok uygulamaya dair yaşadıkları sorunları konuştuk.
(Mikrofon
otomatik cihaz tarafından kapatıldı)
BAŞKAN
– Bitiriyorsunuz umarım Sayın Bakan.
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK (Devamla) – Bitiriyorum
Sayın Başkan.
Ben
bu vesileyle tüm şehitlerimizi ve ahirete irtihal eden gazilerimizi rahmetle,
minnetle yâd ediyorum.
Sayın
Başkan, değerli milletvekilleri; Bakanlığımızın tüm bu faaliyetleri ve
sayamadığım faaliyetleri, kamu kurum ve kuruluşları, üniversiteler, iş dünyası,
sivil toplum kuruluşları, konfederasyonlar, sendikalar ve yerel yönetimlerin iş
birliğinde yürütülmekte ve biz bundan sonra da sosyal diyaloğa ve istişareye
önem vererek adımlarımızı atmaya devam edeceğiz.
Bu
vesileyle sözlerime son verirken 2020 yılı bütçemizin ülkemize, devletimize ve
aziz milletimize hayırlara vesile olmasını diliyorum. (AK PARTİ ve MHP
sıralarından alkışlar)
Bütçe
kanun teklifinin görüşülmesi sırasında yoğun mesai veren başta Plan ve Bütçe
Komisyonu üyeleri olmak üzere, siz değerli milletvekillerimize de teşekkür
etmek istiyorum.
Hükûmet
olarak sunduğumuz hizmetleri vizyonuyla yönlendiren, irade ve kararlılığıyla
liderlik eden Sayın Cumhurbaşkanımız Recep Tayyip Erdoğan’a şükranlarımı
sunuyor, Gazi Meclisimizi saygıyla selamlıyorum. (AK PARTİ ve MHP sıralarından
alkışlar)
BAŞKAN
– Teşekkürler Sayın Bakan.
Sayın
Özkoç, buyurun.
IV.- AÇIKLAMALAR (Devam)
38.- Sakarya Milletvekili Engin Özkoç’un, Cumhuriyet Halk Partisi olarak
ABD Senatosunun Ermeni tasarısını kabul etmesi nedeniyle Amerikan
emperyalizmini kınadıklarına, Aile, Çalışma ve Sosyal Hizmetler Bakanı Zehra
Zümrüt Selçuk’un 129 sıra sayılı 2020 Yılı Bütçe Kanun Teklifi ile 130 sıra
sayılı 2018 Yılı Kesin Hesap Kanunu Teklifi’nin üçüncü tur görüşmelerinde
yürütme adına yaptığı konuşmasındaki bazı ifadelerine ilişkin açıklaması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; az önce
haberlere düştü, Amerikan Senatosu Ermeni tasarısını kabul etmiş. Amerikan
emperyalizmini şiddetle Cumhuriyet Halk Partisi olarak kınıyoruz. (CHP ve AK
PARTİ sıralarından alkışlar)
Amerikan
emperyalizminin ne yaptırımlarından korkuyoruz ne aldığı kararları bu Meclis
kabul ediyor. Türkiye Cumhuriyeti, bugüne kadar bağımsızlık ruhuna nasıl
sahipse, ülkesinin varoluşunu hangi değerlerle kazanmışsa bundan sonra aynı
değerlerle buna sahip çıkacaktır, Amerikan emperyalizmine asla boyun
eğmeyecektir. Türk milleti, Türkiye Cumhuriyeti, Türkiye Cumhuriyeti
yurttaşları bir soykırımın parçası değildir. Türkiye Cumhuriyeti olarak bu
Meclis “Bunu tarihçilere bırakalım, tarihçiler bu konuyu incelesinler, kararı
alsınlar.” diye arşivlerini açmıştır. Buradan bir kere daha Amerikan
emperyalizminin aldığı bu kararı şiddetle kınadığımızı ifade etmek istiyorum.
(CHP, AK PARTİ, MHP ve İYİ PARTİ sıralarından alkışlar) 
MUHAMMED
LEVENT BÜLBÜL (Sakarya) – Sayın Başkan…
BAŞKAN
– Sayın Bülbül…
ENGİN
ÖZKOÇ (Sakarya) – Sayın Başkan, müsaade ederseniz, bitirmedim. Eğer izin
verirseniz söz almışken… Arkadaşlarım da gerekeni söyleyeceklerdir elbette ama…

BAŞKAN
– Buyurun.
ENGİN
ÖZKOÇ (Sakarya) – Sayın Başkan, Kani Beko hayatını sendikaya vermiş bir
liderdir, bizim Milletvekilimizdir; kendisinin yaptığı bir çalışmayı ben şimdi
size sunuyorum, bir kişinin asgari ücretiyle ilgili: Kirayı 1.250 lira olarak
koymuş. Eğer izin verirse kendisi, ben bu asgari ücretle çalışan kişinin ev
sahibi olduğunu kabul ediyorum ve bu 1.250 lirayı kaldırıyoruz. 
(Mikrofon
otomatik cihaz tarafından kapatıldı) 
BAŞKAN
– Devam edin.
ENGİN
ÖZKOÇ (Sakarya) – Elektrik masrafı ayda 125 lira, su masrafı 100 lira, doğal
gaz masrafı 400 lira, ulaşım masrafı 200 lira, mutfak masrafı 750 lira -yani
günde 25 lira, simit yese karnı doymuyor- eğitim masrafı 400 lira; bunların
toplamı bugünkü asgari ücreti karşılamıyor yani 2.020 lirayı karşılamıyor.
Bunda sağlık yok, sosyal etkinlikler yok, çay yok, kahve yok, giyim yok, hayat
yok; bunda yaşam yok. 
Şimdi,
Sayın Bakan anlattı; peki, niye insanlar intihar ediyorlar? Neden çocuklarıyla
beraber ölümü seçiyorlar? Türkiye'de neden yoksulluk diz boyu? Neden siz
Borçlanma Genel Müdürlüğünü kurdunuz? 
Şimdi,
Sayın Bakan rakamları verdi, ben bir yıl öncenin rakamlarıyla beraber hemen
size anlatıyorum: 2002’de devletin borcu 242 milyar liraydı, devletin borcu 876
milyar liraya çıktı.
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Özkoç.
ENGİN
ÖZKOÇ (Sakarya) – 2002’de iç borç stoku 149,9 milyardı, iç borç 535 milyar
liraya çıktı. Kişi başına kamu borcu 3.677 TL’ydi, kişi başına kamu borcu şu
anda 10.981 TL. Özel sektörün dış borcu 43 milyar dolardı, şu anda 400 milyar
dolar. İşsizlik oranı yüzde 8,3’tü, şu anda yüzde 14,3. Elli iki yılda verilen
cari açık 43,7 milyar dolardı, on altı yılda verilen cari açık 561 milyar
dolar. Seksen yıllık dış ticaret açığı 247 milyar dolardı, on altı yıllık dış
ticaret açığı 960 milyar dolar. Karşılıksız çek tutarı 2002’de 2,2 milyardı,
şimdi 18,1 milyar TL.
(Mikrofon
otomatik cihaz tarafından kapatıldı) 
BAŞKAN
– Buyurun, bağlayın sözlerinizi Sayın Özkoç.
ENGİN
ÖZKOÇ (Sakarya) – Protestolu senet tutarı 0,8 milyar TL’ydi, şimdi 11,5 milyar
TL. Üniversiteli işsiz sayısı son beş yılda -yaklaşık 600 bin çocuk suça
sürüklenerek- ciddi derecede artmıştır, 5 milyon gencimiz işsiz. Boşanmalar
yüzde 40 arttı. Fuhuş yüzde 790 arttı. Çocuklara cinsel istismar yüzde 434
arttı. Kadına yönelik şiddet yüzde 1.400 arttı. Adam öldürme yüzde 261 arttı.
Bugün de 2 kadınımız katledildi. Cinsel taciz yüzde 444 arttı. Uyuşturucu
bağımlılığı yüzde 750 arttı Türkiye’de. 
Az
önce Sayın Bakanı gerçekten ciddiyetle dinledim. Sayın Bakan konuşurken yüzüne
baktım “Acaba Sayın Bakan bunları söylerken gerçekten samimi mi?” diye. 
(Mikrofon
otomatik cihaz tarafından kapatıldı) 
BAŞKAN
– Sayın Özkoç, bağlayabilir miyiz lütfen.
ENGİN
ÖZKOÇ (Sakarya) – Şöyle dedi: “Şehit yakınlarımızı, gazilerimizi ve gazi
yakınlarımızı unutmuyoruz.” Şehit yakınları, 15 Temmuz şehit yakınlarıyla
ilgili toplanan 309 milyon lira sizin hesaplarınızda değil mi Sayın Bakan? Üç
buçuk yıldan beri, siz bu şehit yakınlarının paralarının ödenmesi için ne
yaptınız, Bakanlık olarak ne yaptınız? (CHP sıralarından alkışlar) Gerçekten,
Cumhuriyet Halk Partisi olarak buradan sesleniyoruz: Madem şehit yakınlarının
bu kadar yanındaydınız -buradan, yüzünüzde hiçbir kıpırtı olmadan söylediniz-
madem şehit yakınlarına bu kadar önem veriyorsunuz, çıkıp da kendi iktidarınıza
“Benim şehitlerim için toplanan parayı üç buçuk yıldan beri neden
ödemiyorsunuz?” diye niye sormuyorsunuz? 
Bizim
polislerimiz katledildi Beşiktaş’ta yapılan katliamda. 50 milyar lira para
toplandı.
(Mikrofon
otomatik cihaz tarafından kapatıldı)
BAŞKAN
– Sayın Özkoç, son kez bir dakika daha açıyorum sistemi.
ENGİN
ÖZKOÇ (Sakarya) – Peki, teşekkür ediyorum Sayın Başkan. 
Bu,
sizi gerçekten neden gülümsetiyor Sayın Bakan? Şehit yakınlarına bu paranın üç
buçuk yıldan beri verilmemiş olduğunu söylememizi neden gülümseyerek dinleme
ihtiyacı hissediyorsunuz? Canınızı hiç acıtmıyor mu Sayın Bakan? Bunu verdirmek
için bir müdahalede bulunmamak, gerçekten sizin vicdanınızı hiç rahatsız
etmiyor mu? Söylediklerinizin hepsi gerçek dışıdır; gerçek olan, siz, şehit
paralarının üstünde oturuyorsunuz. (CHP sıralarından alkışlar) 
BAŞKAN
– Teşekkürler Sayın Özkoç.
Sayın
Bülbül, buyurun.
39.- Sakarya Milletvekili Muhammed Levent Bülbül’ün, ABD Senatosunun
Ermeni tasarısını kabul ettiği bilgisinin teyit edilmesi hâlinde taraflı,
milletimize, tarihimize hakaret ve iftiraları içeren bu karara karşı Meclis
olarak hareket etmenin uygun olacağına ve Türkiye’ye ilişkin ABD Senatosu Dış
İlişkiler Komitesinden geçen yaptırım kararlarını kınadıklarına ilişkin
açıklaması
MUHAMMED
LEVENT BÜLBÜL (Sakarya) – Sayın Başkan, az önce Cumhuriyet Halk Partisi Grup
Başkan Vekili Sayın Özkoç’un ifade ettiği husus tabii ki önemlidir. Ermeni
soykırımı iddiaları ve bu noktadaki, ABD Senatosundan geçtiği ifade edilen
tasarıyla alakalı olarak, bizler de Cumhuriyet Halk Partisinin görüşlerine,
ortaya koyduğu fikirlerine tabii ki katılıyoruz. Bunların bizim açımızdan da
yok hükmünde olacağını ifade edeceğiz ancak burada biz de deminden beri teyit
etmeye çalışıyoruz. Bir ABD’li Senatör Bob Menendez’in sosyal medya hesabından yapmış
olduğu bir paylaşım var ve Türkiye’deki bütün ajanslar bu paylaşım üzerinden,
bu, Senatodan geçtiği haberini yayıyorlar. Bu, şuan itibarıyla, bizim
ulaşabildiğimiz noktada, teyitli bir bilgi değil gibi gözüküyor ama eğer böyle
bir şey söz konusuysa -yani oylamalar falan bittikten sonra genelde “Şu kadar
‘kabul’ bu kadar ‘ret’ oyla kabul edildi.” denilmesi lazım, hiç böyle bir bilgi
yok- bunun teyit edilmesi hâlinde Meclis olarak inşallah hep birlikte bir tavır
geliştirip ABD Senatosunun vermiş olduğu bu yanlı, taraflı ve milletimize,
tarihimize, ortak geçmişimize hakaret ve iftiraları teşkil edecek olan karara
karşı hep birlikte hareket etmenin uygun olacağını bizler de düşünüyoruz.
Bu
noktadaki hassasiyete de bütün partilerimiz adına ortaya konulan hassasiyete de
teşekkür ederken dün itibarıyla ABD Senatosunun Dış İlişkiler Komitesinden
geçen Türkiye’ye ilişkin yaptırım kararlarını yani Barış Pınarı Harekâtı’na ve
S-400 hava savunma sistemine karşılık, bunlara karşılık olarak ortaya çıkan
yaptırım kararlarını da şiddetle kınadığımızı en güçlü şekilde ifade etmek
istiyoruz. 
Teşekkür
ederiz. 
BAŞKAN-
Sayın Dervişoğlu…
40.- İzmir Milletvekili Dursun Müsavat Dervişoğlu’nun, Türkiye Büyük
Millet Meclisi olarak sözde Ermeni yasa tasarısı ABD Senatosundan çıkmışsa
ortak kınama kararı alınmasının yerinde olacağına ilişkin açıklaması
DURSUN
MÜSAVAT DERVİŞOĞLU (İzmir) - Çok teşekkür ederim Sayın Başkanım.
Sabah
okumuştum, teyit edilebilmiş bir bilgi değil; kaç senatör lehte, kaç senatör
aleyhte oy kullandı, ona dair bir emare de görünmüyor yayınlanan haberde ama şu
var: Hiçbir senatörün karşı oy kullanmadığı ifade edilmiş. Şayet bu sözde
Ermeni yasa tasarısı Amerika Birleşik Devletleri Senatosundan çıkmışsa diğer
siyasi partilerin Grup Başkan Vekillerinin ifade ettiği gibi, Cumhuriyet Halk
Partisi Sayın Grup Başkan Vekilinin ve Milliyetçi Hareket Partisi Sayın Grup
Başkan Vekilinin ifade ettiği gibi, Türkiye Büyük Millet Meclisi olarak ortak
bir kınama kararı alınmasının yerinde olacağı kanaatini taşıyorum. Eğer
Amerikan Senatosu böyle bir karar vermişse Türkiye Büyük Millet Meclisi de ona
layık olduğu cevabı verecektir diye umut ediyorum.
Saygılar
sunuyorum efendim.
BAŞKAN-
Teşekkürler Sayın Dervişoğlu.
Sayın
Zengin…
41.- Tokat Milletvekili Özlem Zengin’in, Dışişleri Bakanlığımızdan
alınan bilgiye göre sözde Ermeni tasarısının ABD Senatosundan geçtiğine,
kararın yok hükmünde olduğuna ve Türkiye Büyük Millet Meclisinin buna en uygun
şekilde cevap vereceğine ilişkin açıklaması
ÖZLEM
ZENGİN (Tokat) – Sayın Başkan, çok değerli milletvekilleri; biraz evvel
Dışişleri Bakanlığımızdan aldığımız bilgiye göre, evet, Senatodan geçmiş
durumda bu karar. 
Hatırlayacaksınız,
29 Ekimde -tarih de bizim için önemli bir tarihti, muhtemelen ki bilinçli
seçildiği kanaatindeyim- 29 Ekim 2019’ta Temsilciler Meclisinden geçen bu karar
karşısında, Meclisimizde 4 siyasi parti bir araya gelerek aslında bir ilki
yaptık, bu manada bir ilk uygulamayla bu kararın bizim açımızdan, Türkiye
açısından yok hükmünde olduğuna dair hep beraber bir Meclis kararı açıklamasına
imza attık ve bu konudaki kanaatimizi açıkladık. 
Yine,
Dışişleri Bakanlığımızın biraz evvel verdiği bilgiye göre, Senatodan geçen bu
karar Başkanın onayına sunulmayan bir karar fakat buna rağmen, böyle bir
kararın çıkmış olması elbette bizim için çok önemli. Burada da aynı ortak
tavrın şu an itibarıyla -gün içerisinde ne kadar tartışırsak tartışalım-
Türkiye'nin geleceğine dair her konuda olduğu gibi, vicdanı, aklı Türkiye'nin
geleceğinde hemfikir olan siyasi partilerin bugün burada bir araya gelerek bu
manada ortak bir fikir etrafında buluşmasını da çok anlamlı buluyorum. Böyle
bakıldığı zaman, bizim için bu karar da yok hükmündedir. Elbette, siyasi parti
grupları bir araya geliriz, bu manada ne yapacağımıza hep beraber, birlikte
karar veririz. 
Ben,
hem bu manada derin bir üzüntü duyduğumu hem de tarihî gerçeklerin(x) siyasete alet
edilmesinin dünya siyasetinde nasıl bir tekrar uygulamasını gördüğümüzü ifade
etmek istiyorum ve yok hükmündedir. İnşallah, Türkiye Büyük Millet Meclisi en
uygun şekilde buna da bir cevap verecektir. 
Teşekkür
ederim. 
BAŞKAN
– Teşekkürler Sayın Zengin. 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S. Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S. Sayısı: 130) (Devam)
A) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2020 Yılı Merkezî Yönetim Bütçesi
2) Enerji ve Tabii Kaynaklar Bakanlığı 2018 Yılı Merkezî Yönetim Kesin
Hesabı
B) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2020 Yılı Merkezî Yönetim Bütçesi
2) Enerji Piyasası Düzenleme Kurumu 2018 Yılı Merkezî Yönetim Kesin
Hesabı
C) NÜKLEER DÜZENLEME KURUMU (Devam)
1) Nükleer Düzenleme Kurumu 2020 Yılı Merkezî Yönetim Bütçesi
Ç) ULUSAL BOR ARAŞTIRMA ENSTİTÜSÜ (Devam) 
1) Ulusal Bor Araştırma Enstitüsü 2020 Yılı Merkezî Yönetim Bütçesi
2) Ulusal Bor Araştırma Enstitüsü 2018 Yılı Merkezî Yönetim Kesin Hesabı
D) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2020 Yılı Merkezî Yönetim Bütçesi
2) Türkiye Atom Enerjisi Kurumu 2018 Yılı Merkezî Yönetim Kesin Hesabı
E) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2020 Yılı Merkezî Yönetim
Bütçesi
2) Maden Tetkik ve Arama Genel Müdürlüğü 2018 Yılı Merkezî Yönetim Kesin
Hesabı
F) NADİR TOPRAK ELEMENTLERİ ARAŞTIRMA ENSTİTÜSÜ (Devam) 
1) Nadir Toprak Elementleri Araştırma Enstitüsü 2020 Yılı Merkezî
Yönetim Bütçesi
G) MADEN VE PETROL İŞLERİ GENEL MÜDÜRLÜĞÜ (Devam)
1) Maden ve Petrol İşleri Genel Müdürlüğü 2020 Yılı Merkezî Yönetim
Bütçesi
Ğ) AİLE, ÇALIŞMA VE SOSYAL HİZMETLER BAKANLIĞI (Devam) 
1) Aile, Çalışma ve Sosyal Hizmetler Bakanlığı 2020 Yılı Merkezî Yönetim
Bütçesi
2) Aile, Çalışma ve Sosyal Hizmetler Bakanlığı 2018 Yılı Merkezî Yönetim
Kesin Hesabı
H) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2018 Yılı Merkezî Yönetim Kesin
Hesabı
I) DEVLET PERSONEL BAŞKANLIĞI (Devam) 
1) Devlet Personel Başkanlığı 2018 Yılı Merkezî Yönetim Kesin Hesabı
İ) MESLEKİ YETERLİLİK KURUMU (Devam)
1) Mesleki Yeterlilik Kurumu 2020 Yılı Merkezî Yönetim Bütçesi
2) Mesleki Yeterlilik Kurumu 2018 Yılı Merkezî Yönetim Kesin Hesabı
BAŞKAN
– Şimdi de yürütme adına Enerji ve Tabiî Kaynaklar Bakanı Fatih Dönmez
konuşacaktır. 
Buyurun
Sayın Bakan. (AK PARTİ sıralarından alkışlar) 
Süreniz
otuz beş dakikadır. 
ÖMER
FETHİ GÜRER (Niğde) – Sayın Bakan, elektrik ve doğal gazı ucuzlatacak mısınız? 
CAVİT
ARI (Antalya) – Doğal gaz çok pahalı Sayın Bakan. 
ENERJİ
VE TABİİ KAYNAKLAR BAKANI FATİH DÖNMEZ – Sayın Başkan, değerli milletvekilleri;
2020 Yılı Merkezi Yönetim Bütçe Kanunu Teklifi ile 2018 Yılı Merkezi Yönetim
Kesin Hesap Kanunu Teklifi müzakereleri kapsamında bugün bir araya geldik. Tüm
siyasi partilerimizin grup yönetimleri ve temsilcileri Bakanlığımızın faaliyet
alanına giren konularda kendi değerlendirmelerini yaptılar, biz notlarımızı
aldık, konuşmamda özellikle bazı hususlara değinmek suretiyle inşallah bunlara
cevap vermiş olacağım.
Tabii,
aslında bugün 2 kanun teklifi görüşüyoruz, baktığımızda: Bir, 2020 yılı yani
önümüzdeki yıl Bakanlıklarımız, devletimiz ne yapacak? Buradaki hedef, amaçlar
ve bu amaçların gerçekleştirmesi için gereken kaynakları onaylamış olacaksınız.
Bizim için son derece önemli, bağlayıcı bir metin. Diğer bir husus da bir
önceki yıl, 2018 yılı kesin hesap dönemi. Aslında, baktığınızda, o yılın da
hesabını huzurlarınızda, yüce Meclisin huzurunda vermiş olacağız.
Ben,
bu arada, tabii, bu, sıcak, taze gelişme dolayısıyla da Amerika Birleşik
Devletleri Senatosunun almış olduğu bu kararı kınamak istiyorum. Sayın Grup
Başkan Vekillerimizin de ifade ettiği gibi, sözde soykırım tasarısının yok
hükmünde olduğunu… Maalesef son dönemde, Amerika Birleşik Devletleri
Kongresinde ülkemiz aleyhinde -hatta bazı kararlar da şahsımı da içine alacak
şekilde- birtakım yaptırımlar gündeme gelmektedir. Umut ederim bu hatalarından
dönerler ve yıllardır müttefik olarak ilişki kurduğumuz NATO ve çeşitli
uluslararası arenalarda bu ülkeyle inşallah ilişkilerimizi de rayına oturtmuş
oluruz.
Sayın
Başkan, değerli milletvekilleri; Bakanlık olarak enerji kaynaklarını ve doğal
kaynakları verimli ve çevreye duyarlı şekilde değerlendirerek ülke refahına en
yüksek katkıyı sağlamak misyonu ve enerjide ve doğal kaynaklarda güvenli bir
gelecek vizyonuyla çıktığımız yolda kaynaklarımızı azami ölçüde
değerlendirirken planlamalarımızı, projelerimizi, stratejilerimizi arz
güvenliği, yerlileştirme ve öngörülebilir piyasalar kapsamında politik
sürdürülebilirlik, finansal sürdürülebilirlik ve katılımcılık ilkeleri
önceliğinde, çevreye saygılı anlayışla değerlendirmekteyiz. 
Enerji
ve tabii kaynaklar alanlarında artan enerji talebinin sorunsuz karşılanması,
dışa bağımlılığın azaltılması ve cari açık üzerindeki etkinin en aza
indirilmesi amacıyla, kaynaklarımızı rasyonel bir şekilde ve yüksek verimle kullanarak
sürdürülebilir ve katlanılabilir maliyette enerji ve ham madde arzını sağlamak
suretiyle, vatandaşlarımızın refahı ve ihtiyaçlarının karşılanması için
çalışmalarımızı büyük bir fedakârlıkla sürdürmekteyiz. 
Bu
kapsamda, enerji alanında gelişen teknolojileri, ham madde ve petrol
fiyatlarında yaşanan değişimleri, yenilenebilir enerji kaynakları ile enerji
teknolojilerindeki gelişmeleri dikkate alarak attığımız adımlarda, yerli ve
yenilenebilir kaynakları önceleyen, şeffaf, rekabetçi, tüketiciyi koruyan,
güncel gelişmeleri dikkate alan, dinamik, yenilikçi, katma değeri yüksek ve
AR-GE yoğun yatırımları hayata geçirdik ve bu doğrultuda çalışmalarımızı inşa
etmeye devam ediyoruz.
On
Birinci Kalkınma Planı kapsamında yer alan politikalar çerçevesinde, yerli ve
yenilenebilir enerji kaynaklarının enerji arzındaki payının yükseltilmesini,
nükleer güç santralinin devreye alınmasıyla kaynak çeşitliliğinin
artırılmasını, kaynak ve güzergâh çeşitlendirilmesinin geliştirilmesini,
denizlerde hidrokarbon arama faaliyetlerinin artırılmasını hedefliyoruz.
Ayrıca,
madencilik alanında da çevre ile iş sağlığı ve güvenliğini dikkate alarak,
madenlerimizin katma değerini artırarak sektörde önemli ilerleme ve gelişme
sağlanmasını da amaçlamaktayız.
Arz
güvenliğinin güçlendirilmesi, enerji verimliliği, enerji ticareti, bürokrasinin
azaltılması ve kurumsal kapasitesinin geliştirilmesi başta olmak üzere, birçok
alanda önemli projeleri de devreye alarak iyileştirme çalışmalarını da sürekli
devam ettirmekteyiz.
Sayın
Başkan, değerli milletvekilleri; ülkemizin her geçen gün artan elektrik
ihtiyacının sorunsuz olarak karşılanması için, 2000’li yıllardan beri sessiz
bir devrime imza atılmış durumdadır. Gerek kurulu güç gerekse üretim noktasında
çok iyi bir yere geldik. Bu sayede, elektrik ve doğal gazda şu an itibarıyla
arz güvenliği riski gündemden çıkmıştır ancak kalkınma planlarına ve gelişmeye
bağlı olarak arz güvenliği konusu sürekli kontrolümüz altında olmaya devam
edecektir. Arz güvenliğinde ilerleme sağlarken elektrik üretim kapasitemizin de
çeşitlendirilmesine azami oranda dikkat ediyoruz. Bu sayede, elektrik
üretiminde yenilenebilir enerji kaynaklarının payında ciddi bir artış
sağlanmıştır. Sadece son iki yılda devreye giren kurulu gücün yüzde 73’ü
yenilenebilir enerji kaynaklarından oluşmuştur. Ayrıca, 2019 yılı ilk on
ayında, bir rekor olarak, yerli ve yenilenebilir kaynaklardan elektrik üretim
oranı da yüzde 64 olarak gerçekleşmiştir. 
Sayın
Başkan, değerli milletvekilleri; ülkemizin enerji ve tabii kaynaklar alanında
kendi kendisine yetebilmesi amacıyla yerli ve teknolojik kapasiteye sahip
olunması da kapasite artışı kadar önemli bir konudur. Özellikle yenilenebilir
enerji alanındaki teknolojik geliştirme yatırımları, Türkiye'nin küresel
anlamda sürdürülebilirliğe daha fazla katkı sunmasını ve bir teknoloji üssüne
dönüşmesini sağlayacaktır. Yerli kaynak kullanımıyla yerli teknolojide atılan
adımları desteklemek amacıyla, bir taraftan yerli kaynaklara yönelmemizi
sağlayan, bir taraftan da yerli teknolojiyi artıran, yerli üretim, yerli
istihdam ve AR-GE zorunluluğu bulunan yenilenebilir enerji kaynak alanları,
kısaca “YEKA” modelini hayata geçirdik. Böylece, teknoloji transferi
sağlanarak, yenilenebilir enerji alanında yeni ve yerli teknolojiler ülkemize
kazandırılarak bu hususta AR-GE faaliyetleri gerçekleştirilecektir. 
Biraz
önce sayın vekillerimiz “Bu projeler hayata geçti mi?” diye sordu. Güneş
enerjisi santrali için güneş panelleri üreten fabrika teçhizatını tamamladı,
üretime yılbaşı itibarıyla başlayacak; öyle tahmin ediyorum, mayıs veya
haziranda ilk yerli güneş panellerini üretiyor olacağız. GES’le ilgili olan
fabrika Ankara’mızda kuruldu. Rüzgâr yakasında ise fabrika yine İzmir’de
kuruldu; o da yine üretime hazır hâle geldi, ilk ürünlerini 2022 yılında
üretmeyi hedefliyoruz.
Daha
önce biner megavat olarak gerçekleştirilen güneş ve rüzgâr YEKA’larına ek
olarak, 1.000 megavatlık YEKA RES-2 için, 30 Mayıs 2019’da yerli ve yabancı
firmaların büyük ilgisiyle büyük bir yarışma neticelendirildi. YEKA çalışmaları
kapsamında, üzerinde çalıştığımız farklı bir modelle, güneş YEKA potansiyelinin
yüksek olduğu bölgelerde, yerli malı kullanım karşılığı tahsis yöntemiyle küçük
ölçekli mini YEKA uygulaması hayata geçirilecektir. İlk mini YEKA yarışma
ilanının önümüzdeki hafta içerisinde yapılmasını planlıyoruz. Yarışmaların da
2020’nin ilk çeyreğinde gerçekleşmesini hedefliyoruz. 
Bunun
yanı sıra, bazı milletvekillerimiz çatı uygulamalarına dönük eleştiriler
getirdi ama sanırım bu, eksik bilgilendirmeden kaynaklı. Çatı ve cephe tipi
mini GES uygulamalarının önünü açarak düzenlemeleri bu yılın mayıs ayında
hayata geçirdik ve önemli bir potansiyel olduğunun da farkındayız. Sadece son
beş ayda, çatılarda kurmak üzere, 696 adet sanayi ya da ticari kuruluşun
elektrik dağıtım şirketlerine toplam 432 megavat kurulu gücünde müracaat
yaptığını; konutlarda ise 1.187 adet başvurunun geldiğini -biliyorsunuz
konutlarda 10 kilovat sınırı var- orada da yaklaşık 11 megavatlık bir başvuru
aldığımızı; çatı uygulamaları için toplamda 443 megavatlık başvuru aldığımızı
söyleyebilirim. Bunun yanı sıra, daha önceki sisteme dayalı olarak, çatılarında
güneş enerji sistemi kurmak üzere başvuranların sayısı da 5.402, 1.104 megavata
tekabül ediyor. Bununla birlikte, tüm lisanssız GES uygulamalarında 6.206
megavata ulaşmış durumdayız. 
Elektrik
üretiminin yanı sıra, iletim ve dağıtım sistemlerinin yenilenmesi ve
geliştirilmesi için başlatılan hamle kapsamında şebekelerimizin modernizasyonu
çalışmaları da devam etmektedir. Bu çalışmalara çağın gerektirdiği teknolojik
ilerlemeler dâhil edilerek elektrik kesintisi yapılmadan gerekli iş sağlığı ve
güvenliği tedbirleri alınarak canlı bakım yapılabilmektedir. Yani şu: 380 bin
volt, 380 kilovatlık bir iletken hattın üstünde elektrik enerjisini kesmeden ya
helikopter üzerinden ya da yerden merdivenli sistemle veya sepetli araçlarla
iletken hattın üzerine çıkmak suretiyle bu bakımlar yapılabilmektedir.
Dolayısıyla kesintisiz bir enerji arzını temin etmiş oluyoruz. Halkımıza
kesintisiz ve kaliteli elektrik enerjisi sunabilmek amacıyla içinde
bulunduğumuz 2016-2020 yıllarını kapsayan uygulama döneminde elektrik iletim ve
dağıtım hatlarında bu yıl sonu itibarıyla güncel değerlerle yaklaşık 41 milyar
liralık yatırım gerçekleşmiş olacak. Ayrıca, enerji ticaret merkezi olma
stratejimiz kapsamında gerçekleştirdiğimiz reformların sonucunda enerji
sektöründe 100 milyar doların üzerinde bir yatırım gerçekleşmiştir. Elektrik
sektörüne yönelik olarak 2021-2025 yıllarını kapsayan uygulama dönemi plan ve
programlarının hazırlanmasına ilişkin çalışmalara da devam ediyoruz. 
Sayın
Başkan, değerli milletvekilleri; günümüz dünyasında elektrik üretiminin
yaklaşık yüzde 11’i nükleer enerjiden sağlanmaktadır. Ülkemiz enerji talebinin
karşılanmasında kaynak çeşitliliğinin artırılması için önemli alternatiflerden
biri de sıfır emisyonlu güç santralleri olup bu doğrultuda Akkuyu Nükleer Güç
Santrali’nin 1’inci ünitesinin 2023 yılında devreye girmesine yönelik
çalışmalarımız ve hazırlıklarımız devam etmektedir. Ayrıca, nükleer
santrallerdeki üst düzey teknoloji ve “know-how” transferiyle bu alandaki yerli
teknoloji ve üretim kapasitemizin artırılması çalışmalarımızın yanı sıra -biraz
önce sayın vekillerimizin “Bunu yerli eleman ve yerli personelle yapacak
mıyız?” sorusuna cevaben söylüyorum- kalifiye insan kaynağının yetişmesi
amacıyla yurt içi ve yurt dışı eğitime yönelik çalışmalarımız da devam
etmektedir. Bu kapsamda, yurt dışına gönderdiğimiz öğrencilerden 88’i mezun
olarak yurda dönmüş ve ilgili şirkette görevine başlamıştır. Yerlileştirme
alanındaki çalışmalara ek olarak elektrik iletim ve dağıtımında kullanılan tüm
malzemelerin testlerinin yurt dışı yerine ülkemizde yapılması için başlatılan
Türkiye'nin ilk yüksek güç ve yüksek gerilim deney laboratuvarı projesi de
devam etmektedir. 
Sayın
Başkan, değerli milletvekilleri; enerji piyasalarında mali açıdan güçlü,
serbestleşmiş, rekabete açık, istikrarlı ve şeffaf bir şekilde tesis edilerek
yatırımların daha kolay ve daha hızlı yapılabileceği bir ortam oluşturulmuştur.
Bu meyanda, öngörülebilir piyasaların oluşturulması ve tüketicinin korunması
amacıyla gerekli altyapı oluşturularak serbestleşmeye yönelik kuralların
uygulanmasına da devam edilmiştir.
Enerji
sektörünün daha sağlıklı ve sürdürülebilir şekilde çalışması için hayata
geçirilen Enerji Piyasaları İşletme AŞ’yle enerji ticaretinde ülkemizi
bölgesinde önemli bir noktaya da taşımış olduk. EPİAŞ’ta yapılan işlemler,
kurulduğu günden itibaren önemli bir hacme ve derinliğe de ulaşmış durumdadır.
Ayrıca,
sektörün ve piyasanın gelişimi doğrultusunda ileri tarihli fiziksel teslimatlı
elektrik piyasası olarak da ifade edilen, vadeli elektrik piyasasını 2020
yılının sonlarına doğru katılımcıların hizmetine sunmayı da hedefliyoruz.
Bunun
yanı sıra, enerji piyasası katılımcılarının risklerini yönetmelerini sağlayacak
olan aylık, çeyrek ve yıllık vadelerde fiziksel teslimatlı doğal gaz ticareti
yapılmasına imkân sunacak vadeli doğal gaz piyasasının kurulmasıyla ilgili
çalışmalar da devam etmektedir. Piyasa altyapısının yurt dışına yönelik
kapasitesi arttırılarak Avrupa elektrik piyasalarıyla iş birliği
güçlendirilecek olup piyasamızdaki öngörülebilirliğin daha da güçlenmesi,
derinliğin ve rekabetin arttırılması hedeflenmektedir.
Sayın
Başkan, değerli milletvekilleri; doğal gaz ve petrol konusuna gelince 2000’li
yıllarda ülkemizin sadece 5 şehrinde doğal gaz kullanılmakta iken bugün 81 ilin
tamamında, 541 ilçe ve beldemiz ile 162 organize sanayi bölgesine doğal gaz
arzı sağlanmış olup yıl sonunda ise bu rakamı 550 yerleşim yerine ulaştıracak
şekilde çalışmalarımızı sürdürüyoruz.
ÖMER
FETHİ GÜRER (Niğde) – Fiyatından dolayı çoğu kullanamıyor.
ENERJİ
VE TABİİ KAYNAKLAR BAKANI FATİH DÖNMEZ (Devamla) – 2000’li yıllarda 1,29 milyon
olan doğal gaz abone sayısı 16 milyona çıkmış olup ülkemiz nüfusunun yüzde
81’ine doğal gaz kullanım imkânı sunulmuştur. Bu kapsamda, doğal gaz arzı
sağlanan yerleşim yerlerinin artırılmasına dönük talepleri de karşılamaya
çalışıyoruz. Son üç yılda 33.220 kilometre uzunluğunda doğal gaz iletim ve
dağıtım hattı inşa edilmiş olup toplam iletim ve dağıtım şebeke uzunluğu
Dünya’nın etrafını 4 kez dolaşacak seviyeye, 162 bin kilometreye ulaşmıştır. 
Petrol
ve doğal gazın ithal bir kaynak olması ve birincil enerji arzında önemli bir
paya sahip olması göz önüne alındığında, bu hususta kaynak ve güzergâh çeşitlendirmesi
çalışmaları son derece önem arz etmektedir. Temel hedefimiz, gazın gazla
rekabetini bu coğrafyada sağlayacak bir merkez hâline kavuşmaktır. Doğal gazda
arz güvenliğinin sağlanmasında ulusal ve uluslararası alanlarda aktif rol
oynuyoruz. Bu kapsamda, TANAP projesiyle ülkemizin yanı sıra Avrupa’ya doğal
gaz arzı hazır hâle getirilerek Sayın Cumhurbaşkanımızın ve Azerbaycan
Cumhurbaşkanı Sayın İlham Aliyev’in katılımlarıyla 30 Kasım 2019 tarihinde
açılış yapılmıştır. 
Ülkemize
ve Avrupa’ya doğal gaz arz edecek diğer bir önemli projemiz de TürkAkım’dır. 2
ayrı hattan oluşan TürkAkım Projesi’nin inşaat ve imalatı da tamamlanarak
testlere başlanmış olup 2020 yılının ilk haftalarında bu açılışı Sayın Putin’in
katılımıyla İstanbul’da inşallah yapmış olacağız.
Sayın
Başkan, saygıdeğer milletvekilleri; doğal gazın depolanması kapsamında
yaptığımız çalışmalarda, Tuz Gölü ve Kuzey Marmara Doğal Gaz Depolama
Tesislerimizin mevcut kapasitesi 3,4 milyar metreküpe ve 45 milyon
metreküp/güne ulaştırılmış olup bu kapasite ve LNG depolarımızda yaklaşık
otuz-otuz beş günlük doğal gaz talebimizi karşılama imkânına kavuştuk. Her iki
projede de kapasite artırma ve inşaat çalışmaları devam etmekte olup, doğal gaz
depolarımıza ilişkin çalışmaların tamamlanmasıyla depolama kapasitemiz sadece
bu iki tesiste 10 milyar metreküpe ulaşacak olup geri üretim kapasitemiz de 155
milyon metreküpe ulaşacaktır. Bunun anlamı şu: Şu anda biz, sisteme, gerek yer
altı depolarımızdan gerekse LNG tesislerimizden günlük 310 milyon metreküp gaz
verebiliyoruz. Geçtiğimiz yıllarda hatlardan herhangi birinde veya tesislerden
herhangi birinde sıkıntı olduğunda doğal gaz arzını karşılamakta zorlanıyor
idik. Başta ikincil yakıt kullanan elektrik santralleri olmak üzere, ikincil
yakıta geçiyorduk ama son iki yıldır doğal gaz arzını, doğal gaz talebini
rahatlıkla karşılayacak kapasiteye ulaşmış olduk.
ÖMER
FETHİ GÜRER ( Niğde) – Fiyatlardan millet yorganın altında yatıyor.
ENERJİ
VE TABİİ KAYNAKLAR BAKANI FATİH DÖNMEZ (Devamla) – Son dönemde dünya genelinde
boru gazına göre bazı avantajlara sahip olan LNG ticaretinde de önemli
gelişmeler yaşanmaktadır. Hem doğal gaz piyasasında rekabetin artırılması hem
de arz güvenliğimizin sağlanması adına LNG alanında da önemli yatırımlar hayata
geçirilmiş olup ilk olarak -demin de ifade ettiğim gibi- yüzer LNG depolama
terminallerini devreye alarak LNG tesislerinden ulusal sisteme gaz verme
kapasitesini üç yılda 2’ye katlamış olduk. 
Öte
yandan, sahip olduğumuz sismik araştırma gemilerimiz marifetiyle yapılan
araştırmalar sonucunda belirlenen lokasyonlarda, Fatih ve Yavuz sondaj
gemilerimizle bugüne kadar toplam 3 derin sondaj faaliyeti gerçekleştirilmiş
olup 2 sondaj faaliyetimiz de devam etmektedir.
Türkiye
olarak Doğu Akdeniz yetki alanlarıyla ilgili tavrımızı gerek açıklamalarımızla
gerekse sahadaki faaliyetlerimizle net bir şekilde ortaya koyduk. Ülkemiz ne
kendi hukukunu ne de Kıbrıs Türklerinin çıkarlarını çiğnetmeden Doğu Akdeniz’de
bulunan hidrokarbon kaynaklarının barış eksenli ve adaletli bir şekilde paylaşımı
konusundaki kararlılığını devam ettirecektir. Bu doğrultuda gemilerimizle
gerçekleştirdiğimiz hidrokarbon arama faaliyetleri aralıksız sürdürülmekte olup
2020 yılı içerisinde de 5 ilave derin sondaj yapmayı planlıyoruz. 
Son
önemli gelişmelerden biri de -biliyorsunuz- şu: 27 Kasım 2019 tarihinde,
Türkiye Cumhuriyeti Hükûmeti ile Libya Devleti Ulusal Mutabakat Hükûmeti
arasında imzalanan Akdeniz'de Deniz Yetki Alanlarının Sınırlandırılmasına
İlişkin Mutabakat Muhtırasının Onaylanmasının Uygun Bulunduğuna Dair Kanun
sizin onaylarınızla, oylarınızla birlikte Türkiye Büyük Millet Meclisinde kabul
edilerek kanunlaşmış oldu. (AK PARTİ sıralarından alkışlar) Bu teklife destek
veren siyasi parti gruplarımıza da şükranlarımızı sunuyorum. Hiç şüpheniz
olmasın, gereği yapılacaktır. Gerek Maden ve Petrol İşleri Genel Müdürlüğümüz
ruhsatlandırma çalışmalarına ilişkin olarak gerekse Türkiye Petrolleri Anonim
Ortaklığı şirketimiz, kuruluşumuz hemen yıl başından itibaren ruhsatlandırılan
bölgelerde sismik arama faaliyetlerine süratle başlayacaktır. 
Sayın
Başkan, değerli milletvekilleri; enerji verimliliği konusuna gelince: Sanayide,
tarımda, üretimin diğer alanlarında bir birim ürünü veya bir birim gayrisafi
yurt içi hasılayı daha az enerji tüketerek oluşturmak durumundayız. Konutlarda
ise ısınma, soğutma, aydınlatma gibi temel ihtiyaçlarımızı en verimli şekilde
karşılamak durumundayız. Bu bakımdan, enerji yoğunluğumuzu gelişmiş ülkelerin
ortalaması seviyesine çekmemiz gerektiğine inanıyor ve enerji verimliliğini
önemli bir arz kaynağı olarak görüyoruz. Bu doğrultuda, Ulusal Enerji
Verimliliği Eylem Planı hayata geçirilmiş olup 2023 yılına kadar enerji
verimliliği konusunda önemli bir mesafe alınacaktır. Ayrıca, 7 aralık 2019
tarihli Resmî Gazete’de yayımlanan Cumhurbaşkanlığı Genelgesi’yle kurulan
Ulusal Enerji Verimliliği Eylem Planı İzleme ve Yönlendirme Kurulu tarafından,
ülke genelinde enerji verimliliği çalışmaları ile Ulusal Enerji Verimliliği
Eylem Planı’nda yer alan eylemlere ilişkin izleme ve yönlendirmeler de yapılacaktır.
Bu plan kapsamında yer alan eylemlerin hayata geçmesiyle birlikte 2023 yılına
kadar da sera gazı salımında 66 milyon ton karbondioksit azalımı sağlanacak
olup yapılacak 1 birim maliyetli yatırımla 3 birim tasarruf edilerek 2033
yılına kadar 30 milyar dolar tasarruf etmeyi hedefliyoruz. 
Konutlarda
enerji verimliliğinin artırılması yönünde ilgili Bakanlık ve kurumlarla yakın
iş birliği yapılarak bu konuda teşvikler sağlanmaktadır. Yapılan düzenlemeyle,
Enerji Kimlik Belgesi’ne sahip binalar için kullandırılacak kredi miktarlarında
artış sağlanmış, kentsel dönüşüm kapsamında bankalardan kullandırılacak
kredilerde de ilave faiz desteği getirilmiştir. Daha önce de değişik yer ve
zamanda belirttiğim üzere, Türkiye, dünyaya en az karbon salımı yapan ülkelerin
arasında yer almaktadır. Biz bu konuda çevre mevzuatına uygun şekilde her zaman
sorumluluğumuzun da üzerinde hareket ediyoruz. 
Sayın
Başkan, değerli milletvekilleri; madencilikle ilgili hususlara gelince:
Bilindiği gibi ülkemiz endüstriyel ham maddeler, metalik madenler, enerji ham
maddeleri ve jeotermal kaynaklar açısından zengin bir ülkedir. Sahip olduğumuz
maden ve enerji ham madde kaynak potansiyelinin tam olarak ortaya konulup
ekonomimize kazandırılması için maden arama ve üretim çalışmalarımıza yoğun bir
şekilde devam ediyoruz. Bu kapsamda, ülkemiz genelinde yer altı kaynaklarımızın
tespit edilmesi amacıyla yürütülen jeofizik, jeokimya ve sondaj çalışmaları
neticesinde MTA’nın kuruluş yılı olan 1935 yılından bugüne kadar yapılan toplam
sondajın üçte 1’inden fazlası son üç yılda gerçekleşmiştir. Geçtiğimiz yıl 25
milyar doların üzerinde maden ve ham madde ithal edilirken ihracatımız yaklaşık
5 milyar dolar civarında kalmıştır. Bu durumda, maden sektöründe yaklaşık 20
milyar dolar dış ticaret açığımız söz konusudur. Burada en büyük bedel
ödediğimiz kalemlerden biri de altın olmuştur. Mevcut verilere göre, sırf
geçtiğimiz yıl yaklaşık 10 milyar dolarlık altın ithalatı yaptık. Altını ulusça
seviyoruz, bir kısmını rezerv olarak kullanıyoruz, bir kısmını ziynet eşyası
olarak kullanıyoruz. Kuyum sektörümüz de iyi, ithal ettiğimiz altının bir
kısmını da ihraç ediyoruz; yaklaşık 2-2,5 milyar dolarlık da altın ihracatımız
söz konusu. 
MAHMUT
TANAL (İstanbul) – Sayın Bakanım, şu anda Mardin, Diyarbakır, Urfa’da
elektrikler kesik. 
ENERJİ
VE TABİİ KAYNAKLAR BAKANI FATİH DÖNMEZ (Devamla) - Bu ithalatı azaltmanın yolu,
madencilik sektörüne kurallara uygun ve çevre mevzuatına saygılı bir şekilde
çalışmalar yapmasına izin verilmesinden geçiyor.
Türkiye’de
enerjide yerlileşme ve dışa bağımlılığın azaltılması hedefimiz doğrultusunda,
yerli kömür rezerv artırma çalışmalarımız da hızla devam etmektedir. Son
tespitlerimizle birlikte bugün linyit ve taş kömürü rezervimiz 20 milyar ton
seviyesine ulaşmıştır. Ülkemizin hâlen yıllık 39 milyon ton civarında kömür
ithalatı yaptığı göz önünde bulundurulduğunda bunun için yılda yaklaşık 4
milyar dolar civarında döviz harcadığımızı görmekteyiz. Kömür kaynaklarımız
yerin altında dururken ithal kömüre döviz ödemek yerine, yerli kömürümüzden
faydalanmak büyük önem arz etmektedir. 
MAHMUT
TANAL (İstanbul) – Sayın Bakanım, Güneydoğulu milletvekillerinize sorun. Şu
anda Diyarbakır, Mardin, Urfa’nın köylerinde elektrikler kesik yani bu enerji
bolluğu varsa bu elektrikler niye kesik? 
ENERJİ
VE TABİİ KAYNAKLAR BAKANI FATİH DÖNMEZ (Devamla) - Sayın Başkan, saygıdeğer
milletvekilleri; madencilik sektörünün diğer sektörlere göre daha riskli bir iş
kolu olması hasebiyle madencilerimizin yüksek güvenlik standartlarında
çalışması için gereken hassasiyeti göstermekteyiz. Bu doğrultuda mevzuatta
yapılan düzenlemelerle iş güvenliği açısından gerekli iyileştirmeler
sağlanmıştır. Nitekim, maden işletmelerine dönük yapılan denetimleri de
aralıksız devam ettiriyoruz. Madenlerimizi içerdikleri risklere göre
kategorilere ayırarak denetim planlamalarını yapmaktayız. Az riskli gruptaki
madenlerimizi yılda en az 1, riskli grupta yer alan madenlerimizi yılda en az
2, çok riskli gruptaki madenlerimizi ise yılda en az 4 kez denetliyoruz. Bu
kapsamda 2019 yılı başından bugüne kadar 8 binin üzerinde denetim yapılarak
kaza oranlarında da bir önceki yıla göre kayda değer bir azalma yaşanmıştır. 
Madencilik
sektörü, ülkemizin kalkınmasında önemli rol oynayan sektörlerden biridir ve
maden ürünleri; sanayi, enerji, tarım ve inşaat başta olmak üzere birçok
sektörün temel girdilerini oluşturmaktadır. Her zaman vurguladığımız gibi, doğa
da bizim, madenler de bizim olup mevzuatta bu konuyla ilgili hükümlere
hassasiyetle ve çok net bir şekilde yer verilerek madencilik faaliyetinin
nerede, hangi şartlarda yapılıp yapılamayacağı hususları açık bir şekilde
tanımlanmıştır. 
CAVİT
ARI (Antalya) – Doğayı katlediyorsunuz Sayın Bakan. Anadolu’ya bakın, her taraf
delik deşik.
ENERJİ
VE TABİİ KAYNAKLAR BAKANI FATİH DÖNMEZ (Devamla) – Bakanlık olarak çevreyi
madene tercih eden bir pozisyonda değiliz. Çevreyle uyumlu madencilik temel
kıstaslarımız arasında olup ne madenlerimizden ne de doğamızdan vazgeçme
lüksüne sahibiz. Şimdi, zaman zaman kamuoyunda da maalesef, Enerji Bakanlığımız
olarak çevre konusunda âdeta Vandalist bir ruhla, çevreyi tahrip eden bir
algıyla karşılanıyoruz; bu, doğru değil. 
CAVİT
ARI (Antalya) – Doğru.
ENERJİ
VE TABİİ KAYNAKLAR BAKANI FATİH DÖNMEZ (Devamla) – Şimdi, tabii, güzel
örnekleri göstermek istiyorum. Maden Kanunu’na göre, madencilik faaliyeti
bittikten sonra rehabilitasyon yapılmak zorunda. 
CAVİT
ARI (Antalya) – Bir tane örnek gösterin Sayın Bakan, bir tane örnek yok bu
şekilde. 
ENERJİ
VE TABİİ KAYNAKLAR BAKANI FATİH DÖNMEZ (Devamla) – Örnekler daha çok.
Eğer
o rehabilitasyon yapılmazsa fonda biriken parayla da yerel yönetimlerimiz bunu
yapacak, yapmak zorunda.
CAVİT
ARI (Antalya) – Bir tane örnek yok, her taraf delik deşik Sayın Bakan. Bey
Dağları’na gidin bakın Antalya’ya.
ENERJİ
VE TABİİ KAYNAKLAR BAKANI FATİH DÖNMEZ (Devamla) – Şimdi, mevzuatımızda bir
değişiklik yapmak suretiyle kısmi rehabilitasyona da gideceğiz, anlatacağım.
Şu
anda ruhsatlar on yıl ila kırk dokuz yıl arasında düzenleniyor. İşletmeci
faaliyetini bitirdikten sonra eski hâline getirmek zorunda. Şimdi, bakın, bakır
madeni, Kastamonu; bu, yukarıda görülen, eski hâli.
CAVİT
ARI (Antalya) – Bir tane yok Sayın Bakan.
ENERJİ
VE TABİİ KAYNAKLAR BAKANI FATİH DÖNMEZ (Devamla) – Aşağıdaki de
ağaçlandırıldıktan sonraki hâli.
CAVİT
ARI (Antalya) – Bir tane yok. Neredeymiş?
ENERJİ
VE TABİİ KAYNAKLAR BAKANI FATİH DÖNMEZ (Devamla) – Kömür madeni, Aydın; Aydın
vekillerimiz bilecektir. Üst tarafta faaliyetin yapıldığı döneme ait görüntü
ama aşağıda... 
CAVİT
ARI (Antalya) – Antalya’ya, Bey Dağları’na, Toroslara bakın Sayın Bakan, her
taraf delik deşik.
ENERJİ
VE TABİİ KAYNAKLAR BAKANI FATİH DÖNMEZ (Devamla) – ...ağaçlandırılmış,
rekreasyon çalışması tamamlanmış hâle gelmiş görüntüsünü görüyorsunuz. (AK
PARTİ sıralarından alkışlar) 
CAVİT
ARI (Antalya) – Neresi olduğunu söyler misiniz, neresi? 
ENERJİ
VE TABİİ KAYNAKLAR BAKANI FATİH DÖNMEZ (Devamla) – Hatta, geçenlerde bir
madencimiz geldi bana, zeytinyağı getirdi, dedi ki: “Uluslararası ödül aldık.”
“Hayırdır nereden aldın?” “Biz kömür madeni işletiyorduk, işletmemizi
kapattıktan sonra zeytin ağacı diktik, zeytin ürünlerinden de zeytinyağı
yaptık, altın ödülü aldık.” dedi, fırsat bulursam sizlere de göndereceğim
inşallah. 
CAVİT
ARI (Antalya) – Her taraf delik deşik. Mahvettiniz doğayı. 
ENERJİ
VE TABİİ KAYNAKLAR BAKANI FATİH DÖNMEZ (Devamla) - Yine, bakın, Konya’da
madencilik faaliyetinin yapıldığı dönemde, evet, baktığınızda görüntü çok iç
açıcı değil ama faaliyet tamamlandıktan sonra görüntüler âdeta bir millet parkı
görüntüsünde. Biraz sabırlı olmamız gerekiyor, ekoloji çok hızlı değişmiyor. 
ÖZGÜR
KARABAT (İstanbul) – Sabır işi değil bu. 
MURAT
ÇEPNİ (İzmir) – Ya bu ölen insanlar ne olacak? 
ENERJİ
VE TABİİ KAYNAKLAR BAKANI FATİH DÖNMEZ (Devamla) - Şimdi, Kütahya’da, yine bir
başka maden sahası… Bakın, yukarıda fidanlar dikilmiş, bunu özellikle Orman
Genel Müdürlüğümüz de yakından takip ediyor. 
CAVİT
ARI (Antalya) – Sayın Bakan, Finike’nin dağlarına bakın, delik deşik yaptınız
her tarafı. 
ENERJİ
VE TABİİ KAYNAKLAR BAKANI FATİH DÖNMEZ (Devamla) - Orman işletmesi her yıl
burada orman izin bedeli alıyor, bu bedelleri de ağaçlandırma için kullanıyor.
Orman idaresinin yıllık 3,2 milyar liralık geliri var, bunun yarısı enerji ve
madencilik sektöründen kaynaklanıyor. 
ÖZGÜR
KARABAT (İstanbul) – Her yer maden, size her yer maden. 
CAVİT
ARI (Antalya) – Bütün Antalya mahvoldu. 
KAMİL
OKYAY SINDIR (İzmir) – Sayın Bakan, siz bu milletin Bakanısınız, maden
şirketlerinin değil. 
ENERJİ
VE TABİİ KAYNAKLAR BAKANI FATİH DÖNMEZ (Devamla) - Yine, Kastamonu’dan bir
başka görüntü. İstanbul’da biliyorsunuz, doğal gaz gelmeden önce kömür
çıkarılan ocaklarımız vardı. (CHP sıralarından gürültüler) 
CAVİT
ARI (Antalya) – Hepsi yalan, yalan! 
BAŞKAN
– Değerli milletvekilleri…
ENERJİ
VE TABİİ KAYNAKLAR BAKANI FATİH DÖNMEZ (Devamla) - Üst taraftaki ocakları
görüyorsunuz. Şimdi, aşağıda hepsi yeşillendirilmiş, ağaçlandırılmış şekilde;
biraz sabırlı olacağız. (AK PARTİ sıralarından alkışlar, CHP sıralarından
gürültüler)
KAMİL
OKYAY SINDIR (İzmir) – Sayın Bakan, siz bu milletin Bakanısınız, maden
şirketlerinin değil. 
CAVİT
ARI (Antalya) – Antalya’ya bir havadan bakın Sayın Bakan, Antalya’ya havadan
bakın; her taraf delik deşik. Her taraf taş ocağı, mermer ocağı Sayın Bakan. 
ENERJİ
VE TABİİ KAYNAKLAR BAKANI FATİH DÖNMEZ (Devamla) - Sayın milletvekilleri,
evinize bile bir tadilat yaptırırken, bir boya yaptırırken birkaç gün -başta ev
hanımları olmak üzere- rahatsızlık çekiyoruz. 
CAVİT
ARI (Antalya) – Birkaç gün değil Sayın Bakan, yıllarca orası öyle kalıyor. 
ENERJİ
VE TABİİ KAYNAKLAR BAKANI FATİH DÖNMEZ (Devamla) - Büyük bir tadilata
kalktığınızda belki de evinizi değiştirmek zorunda kalıyorsunuz. (CHP
sıralarından gürültüler) 
FİKRET
ŞAHİN (Balıkesir) – Hikâye anlatıyor, biz gördüğümüzü konuşuyoruz, yaşadığımızı
konuşuyoruz. 
ENERJİ
VE TABİİ KAYNAKLAR BAKANI FATİH DÖNMEZ (Devamla) - Size bir başka örnek daha
vermek istiyorum: Çok yakınınızın ameliyatına girseniz ya düşüp bayılırsınız ya
da cerrahi müdahale etmeye kalkarsınız ama biliyorsunuz ki sonunda cerrahın
yaptığı o müdahale o hastanın iyileşmesi için, tedavi edilmesi için. O açıdan
biraz sabırlı olmak zorundayız. (AK PARTİ sıralarından alkışlar) 
CAVİT
ARI (Antalya) – Siz öldürdükten sonra yaşama şansı yok o doğanın Sayın Bakan. 
ENERJİ
VE TABİİ KAYNAKLAR BAKANI FATİH DÖNMEZ (Devamla) - Sayın milletvekilleri,
kritik ve stratejik madenlerin yurt içinde işlenmesi şartıyla biraz önce bazı
milletvekillerimiz “Uç ürünlere dönüştürülmesini temin etmemiz lazım” dedi,
başta Sayın Abdurrahman Başkan olmak üzere. Bu çalışmaları başlattık, bununla birlikte
ilk ihalelerimizi de yaptık. İnşallah önümüzdeki dönemde uç ürünlü ihalelere
hız vereceğiz. Bu model sayesinde istihdamımız artacak, sektörün ve ülkemizin
büyümesi sağlanacak, en önemlisi de yüksek teknolojinin Türkiye’de üretilmesi
temin edilmiş olacak. Ham maddeyi 1 liraya satıyorsanız ara mamul hâline
getirdiğinizde 8-10 kat değerlendirmiş oluyorsunuz, uç ürün hâline getirirseniz
en az 100 kat değerlendirmiş oluyorsunuz. 
Bir
de madencilik sektörü sadece taş toprakla mücadele eden, taş toprak üreten,
kullanan bir sektör olarak algılanıyor ama bugün günlük hayatımızda
kullandığımız birçok araç gerecin ham maddesini madencilik sektörüne borçluyuz,
üretimine borçluyuz.
KAMİL
OKYAY SINDIR (İzmir) – Doğayı katleden bir sektör!
ENERJİ
VE TABİİ KAYNAKLAR BAKANI FATİH DÖNMEZ (Devamla) - Binalarımızdaki beton,
agrega, demir çelikten tutun da bindiğimiz araçlara varıncaya kadar, yazdığınız
kalemlere, içtiğiniz suyun bardağına varıncaya kadar birçok şeyi biz
madenlerden üretiyoruz. Bunları yapmayacak kadar zenginsek yapmayalım. (AK
PARTİ sıralarından alkışlar) 
CAVİT
ARI (Antalya) – Doğayı katletmeden yapalım bunları Sayın Bakan. 
ENERJİ
VE TABİİ KAYNAKLAR BAKANI FATİH DÖNMEZ (Devamla) -Bakın ne dedim? 25 milyar
dolar ithalat yapıyoruz. Bunları azami kullanmak zorundayız, çevreye saygılı
olmak zorundayız. 
Değerli
milletvekilleri, bu meyanda yüksek teknoloji temelli dönüşüm ve uç ürün üretme
hedefi doğrultusunda geçtiğimiz ekim ayında temelini attığımız Bor Karbür
üretim tesisinin kurulmasıyla birlikte katma değerli uç ürünlerinden ileri
teknolojilere de geçişi de yapmış olacağız 
Sayın
Başkan, değerli milletvekilleri; Genel Kurulunuza arz ettiğim üzere,
Bakanlığımız, geniş bir yelpazeye sahip olan…
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın sözlerinizi. 
ENERJİ
VE TABİİ KAYNAKLAR BAKANI FATİH DÖNMEZ (Devamla) – …enerji ve tabii kaynaklar
alanlarındaki çalışmalarını, kalkınma planları ve programlarda yer alan
politika ve hedefler doğrultusunda, kamu kaynağının mümkün olduğunca etkili,
ekonomik ve verimli bir şekilde elde edilmesi ve kullanılması hedefiyle
yürütmektedir. 
Bakanlığımız
2018 yılı bütçesi ödeneği toplamı 2 milyar 528 milyon 168 bin Türk lirası olup
bu tutarın 2 milyar 350 milyon 101 bin 185 Türk lirası harcanmıştır, harcanmayan
178 milyon 66 bin 815 Türk lirası da yıl sonunda iptal edilmiştir. Oluşan bu
kesin hesap rakamlarına bağlı olarak, 2018 yılı bütçe gerçekleşme oranımız
yüzde 93’tür. (AK PARTİ sıralarından alkışlar) 
Bakanlığımız
merkez teşkilatı için 2020 yılı bütçe teklifi 3 milyar 319 milyon 102 bin Türk
lirası olup, bağlı ve ilgili kuruluşlar MAPEG, MTA, TAEK, EPDK, NDK, BOREN,
NATEN’le birlikte teklif edilen toplam bütçe tutarımız 4 milyar 182 milyon 474
bin Türk lirasıdır.
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Bakan.
ENERJİ
VE TABİİ KAYNAKLAR BAKANI FATİH DÖNMEZ (Devamla) – Sözlerime son verirken, 2020
yılı bütçesinin milletimiz, devletimiz ve Bakanlığımız için hayırlara vesile
olmasını diliyor, yüce Meclisi saygıyla selamlıyorum. Enerjiniz bol,
geleceğiniz aydınlık olsun. (AK PARTİ sıralarından alkışlar)
BAŞKAN
– Teşekkürler Sayın Bakan. 
ÖMER
FETHİ GÜRER (Niğde) – Elektrik ile doğal gaza indirim yapın Sayın Bakan, millet
perişan. 
BAŞKAN
- Sayın Özkoç buyurun.
IV.- AÇIKLAMALAR (Devam)
42.- Sakarya Milletvekili Engin Özkoç’un, 6007 sayılı Kanun’la
onaylanması uygun bulunan Türkiye Cumhuriyeti ile Rusya Federasyonu arasında
Ankara’da imzalanan anlaşma gereğince teknoloji transferinin mümkün
olamayacağını Enerji ve Tabii Kaynaklar Bakanının bilip bilmediğini, Tank Palet
Fabrikasının yüzde 50’si teslim edilen Katar Hükûmetinin savunma sanayisinde
çıkarlarımız karşısında hareket etmesi hâlinde nasıl bir yaptırım
uygulanacağını ve çıkarılacak olan altının sadece yüzde 4’üne razı olunması ile
Kaz Dağları’nda yapılan katliama göz yumulmasının sebeplerini öğrenmek
istediğine ilişkin açıklaması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; hepinizi
saygıyla selamlıyorum. 
Şimdi,
Sayın Bakan, konuşmasında Rusya ve Türkiye Hükûmetleri arasında Türkiye
Cumhuriyeti’nde Akkuyu sahasında bir nükleer güç santraliyle ilgili 6007 sayılı
Kanun’la kabul edilen anlaşmada teknoloji transferinin de mümkün olabildiğini
söyledi. Doğru, değil mi Sayın Bakan? Şimdi, ben size diyorum ki: Bu 6007
sayılı Kanun’la kabul edilen anlaşmanın 13’üncü maddesine bir bakın; 13’üncü
maddesinin (3)’üncü fıkrasında ve 14’üncü maddesinde böyle bir teknoloji
transferinin mümkün olamayacağı ifade edilmektedir. Siz bunu biliyor musunuz? Bildiğiniz
hâlde mi böyle ifade ettiniz? Onu öğrenmek istiyorum. 
İkincisi,
Güney Kıbrıs Rum kesiminin Kıbrıs sularında yaptığı doğal gaz araştırmasında,
bu araştırmayla ilgili Türkiye Cumhuriyeti Hükûmetinin yaptığı ve attığı her
adımı yakından takip ediyoruz ve daha güçlü olabilmesi için desteklerimizi
veriyoruz. Ancak bakın, burada Katar Petrolleri CEO’su ile Kıbrıs Enerji
Bakanının birlikte burada doğal gaz araması -Kıbrıs Rum kesiminden alınan
izinle doğal gaz araması- söz konusu. Türkiye Cumhuriyeti’nin çıkarlarının
karşısında olan bu anlaşmayı Katar Hükûmeti birebir destekliyor. Peki, ben size
soruyorum: Türkiye Cumhuriyeti’nin bir Bakanı olarak, bizim çıkarlarımızın
karşısında olan Katar Hükûmetinin bu girişiminin… Türkiye Cumhuriyeti Hükûmeti
hangi güvenceyle bunlara Tank Palet Fabrikamızın yüzde 50’sini teslim etmiştir?
(Mikrofon
otomatik cihaz tarafından kapatıldı) 
BAŞKAN
– Buyurun.
ENGİN
ÖZKOÇ (Sakarya) – Eğer çıkarlarımızın karşısında hareket eden Katar Hükûmeti,
yarın öbür gün bizim savunma sanayisinde de çıkarlarımız karşısında hareket
ederse Türkiye Cumhuriyeti bu durumda Katar Hükûmetine nasıl bir yaptırım
uygulayacaktır; bunu soruyorum.
ÖZLEM
ZENGİN (Tokat) – Soru-cevap değil bu.
ENGİN
ÖZKOÇ (Sakarya) – Bir de Sayın Bakan, siz, hiç Cerattepe’ye gittiniz mi, Kaz
Dağları’na gittiniz mi? Elbette ki maden çıkaracağız, elbette ki Türkiye
Cumhuriyeti kendi haklarını koruyacak ama biz bunu Türkiye’nin geleceğini
mahvederek mi yapacağız? Şimdi tek bir soru soruyorum Sayın Bakan: Kanada
şirketinin yaptığı o anlaşmada oradan çıkarılan altının yüzde 96’sını Kanada
şirketi alırken bizim sadece yüzde 4’üne razı olmamızın ve oradaki katliama göz
yummamızın sebebi nedir? Siz bu konuda vicdanen rahat mısınız? (CHP
sıralarından alkışlar)
BAŞKAN
– Teşekkürler Sayın Özkoç.
ÖZLEM
ZENGİN (Tokat) – Sayın Başkan, bir söz rica ediyorum.
BAŞKAN
– Buyurun.
43.- Tokat Milletvekili Özlem Zengin’in, tarihî meselelerin, tarihe ait
konuların dünya siyasetine malzeme yapılmasını doğru bulmadıklarına ve
Bakanlara yöneltilecek olan soruların soru-cevap kısmında sorulması gerektiğine
ilişkin açıklaması (x)
ÖZLEM
ZENGİN (Tokat) – Sayın Başkan, değerli milletvekilleri; biraz evvel, Ermeni
yasa tasarısının Amerikan Senatosundan geçmesiyle alakalı konuşurken bir konuyu
tekrar izah etmem gerektiğini gördüm tutanaklara baktığımda, bir düzeltme
yapmak istiyorum bu manada. 
Tarihî
meselelerin, tarihe ait konuların dünya siyasetine malzeme yapılmasını asla
doğru bulmuyoruz. Türkiye, defaatle bu konudaki arşivlerini açtığını, bu konuda
çalışmak isteyen bütün tarihçilere kolaylık sağlayacağını beyan etmiştir. Bu
manada siyaset, siyasetle yoluna devam etmeli; tarihçiler istiyorlarsa bu
manada gerekli her tür altyapı sağlanarak bu konuyu çalışmalı ve bu tarz
tehditlerle, siyasi tehditlerle tarih kullanılarak dünya yönetilmekten artık
vazgeçilmeli ve Türkiye de bu konuda yapması gerekeni yapacaktır. 
Bir
de usulle ilgili bir şey ifade etmek istiyorum Sayın Başkan. Şimdi, burada
-bütün gün herhâlde tekrar ettik- 2 tane Bakanlığımız var: Enerji ve Tabii
Kaynaklar Bakanlığı ile Aile, Çalışma ve Sosyal Hizmetler Bakanlığı. Bu
Bakanlıklarımızla alakalı soruların soru-cevap bölümünde sorulması lazım. Yani
burada fikirlerimizi söylemek elbette tabiidir ama fikir beyan edermiş gibi
yaparak soru sorduğumuz takdirde bir defa insicamı bozmuş oluyoruz, o sebeple
bunları soru-cevapta yapmak lazım . 
Bir
de bilgi kirliliği var. Bir taraftan bahsedilen konularla alakalı ayrı
partilerden hatiplerin kullandığı rakamlar ile diğer konuşmacıların rakamları
arasında fevkalade farklılıklar var. Bunu da ifade etmek istiyorum. Alakalı
soruları yöneltelim Sayın Bakanlara; kendi konularıyla alakalı ve yerinde,
zamanında bu soruları yöneltelim diye belirtmek istiyorum.
Teşekkür
ederim.
BAŞKAN
– Teşekkür ederim Sayın Zengin.
ENGİN
ÖZKOÇ (Sakarya) - Sayın Başkan…
BAŞKAN
– Buyurun Sayın Özkoç, sonra ben bir açıklama yapacağım.
44.- Sakarya Milletvekili Engin Özkoç’un, Grup Başkan Vekillerinin her
gerek gördüğünde 60’a göre söz isteyerek düşüncelerini Genel Kurulla
paylaşabileceğine ilişkin açıklaması
ENGİN
ÖZKOÇ (Sakarya) – Grup Başkan Vekillerinin böyle bir zarureti yoktur Sayın
Başkan. 
ÖZLEM
ZENGİN (Tokat) – Böyle bir usul yok, böyle bir usul yok.
ENGİN
ÖZKOÇ (Sakarya) – Grup Başkan Vekilleri gerek gördükleri zaman 60’a göre söz
isteyerek bu konuda kendi düşüncelerini Genel Kurulla paylaşırlar. 
Bir
de bir şey rica ediyoruz hassaten: Biz bir nezaket gösterdiğimiz zaman karşıdan
da nezaket bekleriz; bize kimsenin bu konuda ders verme gibi bir düşüncesi
olmasın. Biz Grup Başkan Vekilliğimizi gerçekten bilinçli, bilerek, kendimize
yakışır bir şekilde yapıyoruz. 
Teşekkür
ederim. (CHP sıralarından alkışlar) 
BAŞKAN
– Teşekkürler. 
ÖZLEM
ZENGİN (Tokat) – Sayın Başkanım… 
BAŞKAN
– Buyurun Sayın Zengin.
ÖZLEM
ZENGİN (Tokat) – Usulü hatırlatmak her Grup Başkan Vekilinin görevidir; nasıl
bir insicam içerisinde devam edeceğiz, nasıl söz alacağız… 
BAŞKAN
– Ben onu söyleyeceğim.
ÖZLEM
ZENGİN (Tokat) – Son olarak, bunu hatırlatmak da işini iyi yapmanın gereğidir. 
Teşekkür
ederim.
ENGİN
ÖZKOÇ (Sakarya) – Efendim, çok özür dilerim, usulü hatırlatmak Grup Başkan
Vekilinin mi görevidir, Meclis Başkan Vekilinin mi görevidir? Açıklarsanız çok
sevinirim.
ÖZLEM
ZENGİN (Tokat) – Biz Meclis Başkan Vekilimizden rica ediyoruz; anlıyor
nezaketimizi sağ olsun. 
V.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Mithat Sancar’ın, Grup Başkan
Vekillerinin konuşma içeriğine karışmayacağını ifade ettiği için herhangi bir
müdahalesinin olmadığına ilişkin konuşması
BAŞKAN
– Bu tür hatırlatmaların yapılmasında herhangi bir sakınca görmüyorum. Bu
çerçevede, tutumumu da ben belirlerim, onu da sizlerle paylaşırım.
Evet,
elbette Grup Başkan Vekilleri söz istediklerinde onların konuşma içeriğine
karışmayacağımı daha önce de söylediğim için bugün de herhangi bir şekilde
müdahale etmiyorum ancak görülüyor ki sorular da geliyor arka arkaya.
ENGİN
ÖZKOÇ (Sakarya) – Teşekkür ederim. 
BAŞKAN
- Bunun için, bu durumun yarattığı farklılığı dengelemek için ihtiyaç
duyarlarsa Değerli Bakanlarımıza ek süre vereceğim cevaplamaları için.
ÖZLEM
ZENGİN (Tokat) – Teşekkür ederim.
BAŞKAN
- Ayrıca, bakanların Mecliste bulunması bu tür sorulara cevap vermeleri
içindir. Bu, aynı zamanda Meclise hesap verme yükümlülüğünün de bütçe
çerçevesinde bir gereğidir.
ENGİN
ÖZKOÇ (Sakarya) – Teşekkür ederiz. 
BAŞKAN
- O nedenle soru sormakta ya da konuşmaların içeriğini belirlemekte Grup Başkan
Vekilleri benim nazarımda özgürdürler, serbesttirler, kendilerine bu anlamda
karışmam ama eğer bir denge yaratma ihtiyacı doğmuşsa, bunu da görmüşsem onun
da gereğini yapmaya gayret ederim.
Dediğim
gibi yirmi dakikalık soru-cevap kısmının ilk on dakikasını milletvekillerimize,
sonraki on dakikasını bakanlara ama yetmezse ek süre vermek suretiyle
bakanların konuşma süresini uzatacak şekilde bir tasarrufta bulunuyorum.
Bilginize
sunarım. 
ENGİN
ÖZKOÇ (Sakarya) – Sağ olun. 
ÖMER
FETHİ GÜRER (Niğde) – Yalnız, bakanlar sorulara cevap versin. 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S. Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S. Sayısı: 130) (Devam)
A) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2020 Yılı Merkezî Yönetim Bütçesi
2) Enerji ve Tabii Kaynaklar Bakanlığı 2018 Yılı Merkezî Yönetim Kesin
Hesabı
B) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2020 Yılı Merkezî Yönetim Bütçesi
2) Enerji Piyasası Düzenleme Kurumu 2018 Yılı Merkezî Yönetim Kesin
Hesabı
C) NÜKLEER DÜZENLEME KURUMU (Devam)
1) Nükleer Düzenleme Kurumu 2020 Yılı Merkezî Yönetim Bütçesi
Ç) ULUSAL BOR ARAŞTIRMA ENSTİTÜSÜ (Devam) 
1) Ulusal Bor Araştırma Enstitüsü 2020 Yılı Merkezî Yönetim Bütçesi
2) Ulusal Bor Araştırma Enstitüsü 2018 Yılı Merkezî Yönetim Kesin Hesabı
D) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2020 Yılı Merkezî Yönetim Bütçesi
2) Türkiye Atom Enerjisi Kurumu 2018 Yılı Merkezî Yönetim Kesin Hesabı
E) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2020 Yılı Merkezî Yönetim
Bütçesi
2) Maden Tetkik ve Arama Genel Müdürlüğü 2018 Yılı Merkezî Yönetim Kesin
Hesabı
F) NADİR TOPRAK ELEMENTLERİ ARAŞTIRMA ENSTİTÜSÜ (Devam) 
1) Nadir Toprak Elementleri Araştırma Enstitüsü 2020 Yılı Merkezî
Yönetim Bütçesi
G) MADEN VE PETROL İŞLERİ GENEL MÜDÜRLÜĞÜ (Devam)
1) Maden ve Petrol İşleri Genel Müdürlüğü 2020 Yılı Merkezî Yönetim
Bütçesi
Ğ) AİLE, ÇALIŞMA VE SOSYAL HİZMETLER BAKANLIĞI (Devam) 
1) Aile, Çalışma ve Sosyal Hizmetler Bakanlığı 2020 Yılı Merkezî Yönetim
Bütçesi
2) Aile, Çalışma ve Sosyal Hizmetler Bakanlığı 2018 Yılı Merkezî Yönetim
Kesin Hesabı
H) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2018 Yılı Merkezî Yönetim Kesin
Hesabı
I) DEVLET PERSONEL BAŞKANLIĞI (Devam) 
1) Devlet Personel Başkanlığı 2018 Yılı Merkezî Yönetim Kesin Hesabı
İ) MESLEKİ YETERLİLİK KURUMU (Devam)
1) Mesleki Yeterlilik Kurumu 2020 Yılı Merkezî Yönetim Bütçesi
2) Mesleki Yeterlilik Kurumu 2018 Yılı Merkezî Yönetim Kesin Hesabı
BAŞKAN
– Evet, şimdi, aleyhte söz isteyen Bitlis Milletvekili Mahmut Celadet Gaydalı
konuşacaktır. 
Buyurun
Sayın Gaydalı. (HDP sıralarından alkışlar) 
Süreniz
beş dakikadır.
MAHMUT
CELADET GAYDALI (Bitlis) – Teşekkür ederim Sayın Başkan.
Değerli
milletvekilleri, partim ve grubum adına Enerji ve Tabii Kaynaklar Bakanlığı ile
Aile, Çalışma ve Sosyal Hizmetler Bakanlığının bütçesi üzerine aleyhte söz
almış bulunmaktayım. Hepinizi saygıyla selamlarım.
Değerli
milletvekilleri, sözlerime başlamadan önce Aile, Çalışma ve Sosyal Hizmetler
Bakanına sormak isterim: On beş gün içinde cevap vermeniz gereken soru önergeme
21 Ocak tarihinden bugüne kadar herhangi bir cevap vermeme gerekçeniz nedir?
Değerli
milletvekilleri, Enerji ve Tabii Kaynaklar Bakanlığının projelerinin birçoğu
kamu-özel iş birliği yöntemiyle yürütülmekte. Enerji alanında 94 proje bu
yöntemle gerçekleşecek. Kamu-özel iş birliği projelerinin, kârı sermayeye
katmanın, zararı kamuya yıkmanın yolu olduğu ortaya çıkmıştır. Sonuç olarak,
nasıl bir toplumda yaşamak istiyorsak ona uygun bir devlet bütçesi yapmak
durumundayız. Bütçe şeffaf, sorgulanabilir, denetlenebilir olduğu zaman bir
anlam ifade eder. Bu da ancak demokratik bir ortamda gerçekleşebilir fakat
demokrasinin bekçisi olarak nitelendirilen basın bile Türkiye'de iktidarın
bekçisi hâline dönüştürülmüştür. 
Değerli
milletvekilleri, AKP-MHP iktidarının Kürt düşmanlığı yaptığı iddiaları
defalarca gündeme getirilmiş ve her defasında ortam gerilerek reddedilmiştir.
Bu konuda benim de söyleyecek sözlerim olacak. Ben bu çatı altında siyaset
yapan üçüncü jenerasyonum. Yani dikey hiyerarşide dedem Selahattin İnan, babam
Abidin İnan ve ben. 1984 olayları, Sayın Katırcıoğlu Hocamızın da dediği gibi
sebep değil, sonuçtur. Peki, benim bazı sorularım olacak: 
1)
Dedem Selahattin İnan, 1930’lu yıllarda niçin Bursa’ya mecburi iskâna tabii
tutulmuş yani sürgüne gönderilmiştir? 
2)
Daha sonra siyasete giren dedem 1960 ihtilali gereği Yassıada’ya gönderilip
neden idamla yargılanmıştır?
3)
Babam Abidin İnan da o dönem Sivas Askerî Kampı’na alınıp bilahare “55/ağalar”
grubuna dâhil edilmiş, önce Afyon, daha sonra da İstanbul’a neden sürgün
edilmiştir? Suçlamada da “Sen Selahattin İnan’ın oğlusun.” denilmiştir. 
Sivas
Kampı’na kimler gönderilmiştir? Tamamı Kürtler. Kamp komutanı olan albay “Benim
babam Kürt celladıydı, ben de sizlerin kasabı olacağım.” demiştir. Zamanın
Cumhurbaşkanı Cemal Gürsel “Daha Muğlalı dosyasını kapatamadık. Sakın, böyle
bir maceraya atılma.” diye albayı durdurmuştur. Daha sonra babam Afyon’a
gönderilmiş ve ağır diyabet hastası olmasına rağmen hücreye atılmıştır. Şeker
komasından, Afyon Valisinin inadına rağmen, Afyon Devlet Hastanesinin
baştabibinin diretmesi sayesinde hayata dönebilmiştir. 
Ailemin
yatay hiyerarşisine gelince, amcam ve kardeşim de bakanlık yaptı. Amcam Kamran
İnan 1960 darbesi sonrası dış görevinden merkeze alınmış, Cemal Gürsel “Sorun
bakalım, niye bu kadar çok okumuş, yoksa bir art niyeti mi var?” diye
sorgulatmıştır. Amcam uzun yıllar Dışişleri Bakanlığında, yurt dışında görev
yapmasına rağmen siyasete girince neden Dışişleri Bakanı yapılmamıştır? 
HÜSEYİN
YAYMAN (Hatay) – Bakan yapıldı.
MAHMUT
CELADET GAYDALI (Devamla) - Çoğu insan yanlış bilir. Amcam, Demirel döneminde
Enerji ve Tabii Kaynaklar Bakanı, Turgut Özal döneminde de GAP’tan Sorumlu
Devlet Bakanlığı görevini yapmıştır. 70’li yıllarda Demirel’e karşı Genel
Başkanlık yarışına girince zamanın medyası “Kürt’ten olma, Ermeni’den doğma.”
diye aklı sıra amcamı aşağılamıştır. 
Buradan
sorduğum suallere cevap bekliyorum. Samimi cevap verirseniz ben de memnun
olacağım. Bir sorunu doğru teşhis etmezseniz, tedavi de edemezsiniz.
Çözümsüzlük çözüm değildir. 
MHP’li
bazı hatiplerin sözlerine de değinmek istiyorum. 
HÜSEYİN
YAYMAN (Hatay) – Kamran Bey’in kemikleri sızladı ya!
MAHMUT
CELADET GAYDALI (Devamla) – Çıkar, cevap verirsiniz istiyorsanız. 
BAŞKAN
– Lütfen değerli milletvekilleri. 
MAHMUT
CELADET GAYDALI (Devamla) – Bizler için, son derece masum taleplerin arkasına
sığınarak yıkıcı politika izlediğimiz iddia edilmiştir. Madem ki taleplerimizin
masum olduğunu kabul ediyorsunuz, o zaman bu taleplerimizi yerine getirin ki
arkasına sığınacak bir paravan olmasın. 
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın lütfen Sayın Gaydalı.
MAHMUT
CELADET GAYDALI (Devamla) – Bir sözcüleri de “Aklınızı başınıza alın yoksa yüz
yıl önce dedelerinizin akıbeti sizleri bekliyor.” diyerek tehdit savurmuştur.
Yani anlayacağınız, bunun asırlık bir sorun olduğunu itiraf etmiştir. Bu söze
Albert Einstein’ın bir sözüyle cevap vermek istiyorum: “Aynı şeyleri yaparak
değişik neticeler beklemek aptallara mahsustur.” Bu sorun, ölenin de öldürenin
de insan olduğunu fark ettiğimiz zaman çözülecektir. Ölümü kutsayarak değil,
yaşamı kutsayarak ancak bunu çözebiliriz. 
Amerikan
Başkanı Donald Trump açık bir şekilde “…”(X) diyerek “Sizce Kürtler sizin tabii
düşmanınızdır.” demiştir.
ARSLAN
KABUKCUOĞLU (Eskişehir) – Siz de teşekkür ediyorsunuz! 
MAHMUT
CELADET GAYDALI (Devamla) – İfade ettiği düşmanlık politikasını okyanus
ötesinden görüyor da, siz Türkiye’nin merkezi olan Ankara’dan nasıl kendinizi
görmüyorsunuz, ona şaşırıyorum.
ARSLAN
KABUKCUOĞLU (Eskişehir) – Alet olmayın. 
MAHMUT
CELADET GAYDALI (Devamla) – Panik ruh hâlinizi çok iyi anlıyorum. Sorum şu: Bir
uçaktaki yolcular uçak yükselirken mi panikler yoksa düşerken mi?
(Mikrofon
otomatik cihaz tarafından kapatıldı)
BAŞKAN
– Buyurun, mikrofonu açıyorum.
Selamlayarak
tamamlayın lütfen Sayın Gaydalı. 
MAHMUT
CELADET GAYDALI (Devamla) – Bu panik ve agresif hâliniz hızla irtifa
kaybettiğinizin göstergesidir.
Hepinizi
saygıyla selamlıyorum. (HDP sıralarından alkışlar)
BAŞKAN
– Evet, teşekkürler Sayın Gaydalı.
FAHRETTİN
YOKUŞ (Konya) – Sen önce 35 bin kişinin katilinden hesap sor. Sen 35 bin
kişinin katilinden bu hesabı sor.
MAHMUT
CELADET GAYDALI (Bitlis) – Ben kimseden hesap sormadım. 
FAHRETTİN
YOKUŞ (Konya) – PKK’dan sor!
MAHMUT
CELADET GAYDALI (Bitlis) – Cevap verebilirsiniz, buyurun. 
FAHRETTİN
YOKUŞ (Konya) – Beraber yürüdüğün PKK’dan sor. Yazıklar olsun sana!
BAŞKAN
– Değerli milletvekilleri, lütfen… 
MAHMUT
CELADET GAYDALI (Bitlis) – Şimdi açıklayın bakalım. 
FAHRETTİN
YOKUŞ (Konya) – Yazıklar olsun!
BAŞKAN
- Buyurun Sayın Bülbül.
IV.- AÇIKLAMALAR (Devam)
45.- Sakarya Milletvekili Muhammed Levent Bülbül’ün, Bitlis Milletvekili
Mahmut Celadet Gaydalı’nın 129 sıra sayılı 2020 Yılı Bütçe Kanun Teklifi ile
130 sıra sayılı 2018 Yılı Kesin Hesap Kanunu Teklifi’nin üçüncü tur
görüşmelerinde şahsı adına yaptığı konuşmasındaki bazı ifadelerine ilişkin
açıklaması
MUHAMMED
LEVENT BÜLBÜL (Sakarya) – Sayın Başkan, konuşmasını tamamlayan hatip,
Milliyetçi Hareket Partisine yönelerek bir teklifte bulunmuştur. Milliyetçi
Hareket Partisinin, HDP’yi, yıkıcı faaliyetlerde bulunmakla suçladığını ifade
etmiştir. Fakat taleplerinin masum olduğunu… “Eğer masumsa taleplerimiz, niye
böyle diyorsunuz?” veya “Niye bu talepler üzerinden hareket etmiyorsunuz?” gibi,
bu mealde bir açıklamada bulundu. 
Şimdi,
Milliyetçi Hareket Partisi, HDP özelinde değil ama şunu kesin ve net bir
şekilde ifade etmektedir: Bütün terör örgütlerinin, ne kadar terör örgütü
varsa; ismi, cismi neyse; biz bu memleketin kötülüğünü isteyen, bu memlekete
kan kusturan, bu memlekete, bu millete acı çektiren ne kadar terör yapısı varsa
Allah hepsinin belasını versin diyoruz. (MHP, AK PARTİ ve İYİ PARTİ
sıralarından alkışlar) 
FAHRETTİN
YOKUŞ (Konya) – Âmin. Destekçilerinin de belasını versin.
MUHAMMED
LEVENT BÜLBÜL (Sakarya) – Şimdi, bizim söylediğimiz budur. Bizim bir talebimiz
daha vardır; bunu canıgönülden, canıyürekten bu millet, bu memleket, bu 82
milyon insan… Bu acıları, bu terör acısını hiçbir ayrım gözetmeksizin… Ya, bir
yerde bir bomba patladığı zaman bu bomba Kürt’e işlemeyecek de Türk’e işleyecek
veya Türk’e işlemeyecek de Kürt’e işleyecek diye bir kaide mi var? Bunun cinsi,
ırkı, cinsiyeti, mezhebi olur mu? Biz buna topyekûn bir şekilde karşı
çıkmalıyız ve buna topyekûn bir şekilde bela okumalıyız. Bu noktada bir tavır
birliğinin temin edilmesi ve bu edilemediği zaman da Milliyetçi Hareket Partisi
olarak bunu dile getirmeyenlere; kasten bu konuda açıklama yapmayıp, terörü
lanetlemeyip arkasından insan hakları, evrensel değerler, hukukun üstünlüğü,
demokrasi gibi birtakım büyülü laflarla o terör örgütlerinin katliamlarının
gizlenilmesinedir bizim tahammülsüzlüğümüz, bizim kabul edemediğimiz şey bu.
(MHP, AK PARTİ ve İYİ PARTİ sıralarından alkışlar) 
(Mikrofon
otomatik cihaz tarafından kapatıldı) 
BAŞKAN
– Devam edin.
MUHAMMED
LEVENT BÜLBÜL (Sakarya) – Bunu bu Meclis çatısı içerisinde değil, bu memleket
şartları içerisinde kabul edebilen bir insan evladı olabileceğine ben
inanmıyorum. Acının, kanın üzerinden kalkıp “Bunun biz üstünü örtelim, buna çıt
ses çıkarmayalım çünkü bizim tanıdıklarımız veya bizimkiler yaptı.” deyip de
diğerlerine “terör örgütü” deyip veya devleti birtakım suçlamalarla itham edip
arkasından bunları mazur görmeye çalışmak çok ikircikli, çok gayrisamimi bir
tavırdır ve bu memlekete iyilik değildir; bu memlekete, bu millete kötülük
yapmak demektir. (MHP ve AK PARTİ sıralarından alkışlar) Bunun arkasında
duranlar, bunun arkasına sığınanlar bizim açımızdan hiçbir zaman makbul bir
durumda olamayacaklardır. (MHP ve AK PARTİ sıralarından alkışlar)
HAKKI
SARUHAN OLUÇ (İstanbul) – Sayın Başkan…
BAŞKAN
– Söz talebiniz mi vardı? 
HAKKI
SARUHAN OLUÇ (İstanbul) – Evet.
BAŞKAN
– Buyurun Sayın Oluç. 
46.- İstanbul Milletvekili Hakkı Saruhan Oluç’un, Bitlis Milletvekili
Mahmut Celadet Gaydalı’nın 129 sıra sayılı 2020 Yılı Bütçe Kanun Teklifi ile
130 sıra sayılı 2018 Yılı Kesin Hesap Kanunu Teklifi’nin üçüncü tur
görüşmelerinde şahsı adına yaptığı konuşmasında sorunun tarihsel, toplumsal
yanına dikkat çektiğine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan. 
Elbette
bu tartışmayı bu saatte çözebilecek hâlimiz yok fakat ben bir şeye işaret etmek
istiyorum. Sayın hatip, vekilimiz, kendi ailesiyle ilgili, 1930’lardan başlayan
40’lar, 50’ler, 60’lar, o tarihleri bütün geçerek bir kısa hayat öyküsü
anlatmıştır aslında. Yani bunun bugün yaşananlarla ilgisi yoktur, ta tarihten
bugüne gelmiştir. Dolayısıyla, bir tabloyu ortaya koymuştur. Bu tabloya karşı
bu kadar tahammülsüz davranmak, kendi ailesinden daha önce bu Mecliste
bulunmuş, milletvekilliği, bakanlık yapmış olan insanların hayatlarıyla ilgili
anlattığı bir yaşanmışlık hikâyesine karşı bu kadar tahammülsüz davranmak ve
bunu olmadık bir yere getirip tartışmak çok doğru bir tutum değildir. 
ZÜLFÜ
DEMİRBAĞ (Elâzığ) – Ne alaka?
ARSLAN
KABUKCUOĞLU (Eskişehir) – Devleti kötülüyor.
HAKKI
SARUHAN OLUÇ (İstanbul) – Dolayısıyla, burada işaret edilmek istenen…
ARSLAN
KABUKCUOĞLU (Eskişehir) – Ne ilgisi var?
HAKKI
SARUHAN OLUÇ (İstanbul) – Efendim, izin verirseniz… Ben sizi dinledim, siz de
beni dinleyin.
ARSLAN
KABUKCUOĞLU (Eskişehir) – Ama siz ilgisiz şey anlatıyorsunuz.
HAKKI
SARUHAN OLUÇ (İstanbul) – Şimdi, dolayısıyla burada anlatılmak istenen şey, bir
tarihsel durumdur, toplumsal bir durumdur. Bu sorunun tarihsel, toplumsal
yanına dikkat çekmiştir hatip. Bunu tartışmanın, bunu konuşmanın hiçbirimiz
açısından kötü bir yanı yoktur. Bunu da bir kez daha vurgulamış olayım. 
ARSLAN
KABUKCUOĞLU (Eskişehir) – Kenarından bahsediyorsunuz, kenarından. 
BAŞKAN
– Teşekkürler Sayın Oluç.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S. Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S. Sayısı: 130) (Devam)
A) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2020 Yılı Merkezî Yönetim Bütçesi
2) Enerji ve Tabii Kaynaklar Bakanlığı 2018 Yılı Merkezî Yönetim Kesin
Hesabı
B) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2020 Yılı Merkezî Yönetim Bütçesi
2) Enerji Piyasası Düzenleme Kurumu 2018 Yılı Merkezî Yönetim Kesin
Hesabı
C) NÜKLEER DÜZENLEME KURUMU (Devam)
1) Nükleer Düzenleme Kurumu 2020 Yılı Merkezî Yönetim Bütçesi
Ç) ULUSAL BOR ARAŞTIRMA ENSTİTÜSÜ (Devam) 
1) Ulusal Bor Araştırma Enstitüsü 2020 Yılı Merkezî Yönetim Bütçesi
2) Ulusal Bor Araştırma Enstitüsü 2018 Yılı Merkezî Yönetim Kesin Hesabı
D) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2020 Yılı Merkezî Yönetim Bütçesi
2) Türkiye Atom Enerjisi Kurumu 2018 Yılı Merkezî Yönetim Kesin Hesabı
E) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2020 Yılı Merkezî Yönetim
Bütçesi
2) Maden Tetkik ve Arama Genel Müdürlüğü 2018 Yılı Merkezî Yönetim Kesin
Hesabı
F) NADİR TOPRAK ELEMENTLERİ ARAŞTIRMA ENSTİTÜSÜ (Devam) 
1) Nadir Toprak Elementleri Araştırma Enstitüsü 2020 Yılı Merkezî
Yönetim Bütçesi
G) MADEN VE PETROL İŞLERİ GENEL MÜDÜRLÜĞÜ (Devam)
1) Maden ve Petrol İşleri Genel Müdürlüğü 2020 Yılı Merkezî Yönetim
Bütçesi
Ğ) AİLE, ÇALIŞMA VE SOSYAL HİZMETLER BAKANLIĞI (Devam) 
1) Aile, Çalışma ve Sosyal Hizmetler Bakanlığı 2020 Yılı Merkezî Yönetim
Bütçesi
2) Aile, Çalışma ve Sosyal Hizmetler Bakanlığı 2018 Yılı Merkezî Yönetim
Kesin Hesabı
H) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2018 Yılı Merkezî Yönetim Kesin
Hesabı
I) DEVLET PERSONEL BAŞKANLIĞI (Devam) 
1) Devlet Personel Başkanlığı 2018 Yılı Merkezî Yönetim Kesin Hesabı
İ) MESLEKİ YETERLİLİK KURUMU (Devam)
1) Mesleki Yeterlilik Kurumu 2020 Yılı Merkezî Yönetim Bütçesi
2) Mesleki Yeterlilik Kurumu 2018 Yılı Merkezî Yönetim Kesin Hesabı
BAŞKAN
– Evet, değerli milletvekilleri, şimdi soru-cevap işlemine geçiyorum. 
Soru-cevap
işlemi için sisteme giren milletvekillerine yerlerinden birer dakika süreyle
söz vereceğim ve on dakika süre içinde milletvekillerinden sorularını alacağım,
daha sonra Bakanlara söz vereceğim. 
Sayın
Aycan…
SEFER
AYCAN (Kahramanmaraş) – Sayın Başkan, Sayın Enerji ve Tabii Kaynaklar Bakanına
sormak istiyorum: Ülkemiz madenler yönünden zengin bir ülke değildir fakat son
zamanlarda dünyada en büyük maden kazaları ülkemizde olmuştur. Soma, Afşin
Elbistan, Karaman ve Siirt’teki maden kazalarında ölen işçileri unutmak mümkün
değildir. Artık diğer ülkelerde maden kazası olsa bile madenlerde işçiler
ölmemektedir. Afşin Elbistan’daki maden kazasında ölenler toprak altında kalmış
ve çıkartılamamıştır, dava hâlâ sonuçlanmamıştır. Bu dava ne zaman
sonuçlanacaktır? Buradaki madenleri ne zaman kullanacağız? Maden kazalarının
olmaması için ne gibi önlemler alıyorsunuz? Alınan önlemleri yeterli buluyor
musunuz?
Teşekkür
ederim.
BAŞKAN
– Sayın Fendoğlu…
MEHMET
CELAL FENDOĞLU (Malatya) – Teşekkürler Başkan.
Sorum
Enerji ve Tabii Kaynaklar Bakanımıza: Kendileri 2019 Ocak ayında Malatya’yı
ziyaretlerinde “Darende’ye doğal gazı getireceğiz.” demişlerdi ki geldi;
buradan kendilerine teşekkür ediyorum ben. Yine aynı şekilde, 1,7 milyar ton
maden cevheriyle zengin yatakları olan Hekimhan ilçemizin de -ki bu ilçemize de
doğal gaz boru hattı 13 kilometre uzaklıkta- doğal gaz talebi vardır. Bu sözü
buradan alabilir miyiz Sayın Bakanım?
Teşekkür
ederim.
BAŞKAN
– Sayın Taşkın…
ALİ
CUMHUR TAŞKIN (Mersin) – Teşekkür ederim Sayın Başkan.
İlk
sorum Aile, Çalışma ve Sosyal Hizmetler Bakanımıza olacak. Sayın Bakanım,
gençlerin iş gücü piyasasına katılımını kolaylaştırmak ve işverenlerin de nitelikli
iş gücü ihtiyacını karşılamak amacıyla uyguladığınız işbaşı eğitim
programlarından hem gençlerimizin hem de işverenlerimizin memnun olduğunu
belirtmek istiyorum. Özellikle, görüştüğümüz kardeşlerimiz, genç kardeşlerimiz
ve işverenler size teşekkürlerini iletmemizi ve programın 2020 yılında da devam
etmesini istediklerini belirttiler. Bu vesileyle, 2020’de de bu programın devam
edip etmeyeceğini buradan paylaşmanızı istiyorum. 
İkinci
sorum Enerji ve Tabii Kaynaklar Bakanımıza olacaktır. Sayın Bakanım, bu yıl
yerli ve yenilenebilir ne kadar elektrik üretilmiştir? Bu üretimin toplam
üretim içindeki payı ne kadardır?
Teşekkür
ediyorum.
BAŞKAN
– Sayın Emecan…
EMİNE
GÜLİZAR EMECAN (İstanbul) – Teşekkür ederim Sayın Başkan.
Öncelikle,
Aile, Çalışma ve Sosyal Hizmetler Bakanına soruyorum: Emekçilerin üzerindeki
vergi yükünün azaltılması ve ücretlerinin asgari ücrete kadar olan kısmının
vergiden muaf tutulması gerekmektedir. 4 kişilik ailenin açlık sınırının ekimde
yüzde 1,5 oranında artarak 2.625 liraya, yoksulluk sınırınınsa yüzde 1,9
oranında artarak 9.694 liraya yükseldiği bir ortamda asgari ücretten vergi
yükünü kaldırmayı ve asgari ücretle insanca yaşayacakları bir ücret vermeyi
düşünüyor musunuz?
Üzülerek
söylemek gerekir ki bugün Bayburt ilimizde bir kadın yine cinayete kurban
gitmiştir. Kadın cinayetlerinin önlenmesi, kadın katillerinin ve çocuk
tacizcilerinin en ağır cezayı almaları yönünde hazırlanan yeni yargı paketine
müdahil misiniz yoksa Bakanlık olarak yine temennilerle mi yetineceksiniz?
(Mikrofon
otomatik cihaz tarafından kapatıldı)
BAŞKAN
– Sayın Erel…
AYHAN
EREL (Aksaray) – Teşekkürler Sayın Başkanım.
Sorum
Enerji ve Tabii Kaynaklar Bakanlığına: Bazı bölgelerimizde çiftçilerimiz
tarımda kullanılan elektriği güneş enerjisinden elde etmektedirler.
Çiftçilerimiz ihtiyaç fazlası elektriği devletle mahsuplaşmaktadırlar ancak
devlet diğer kuruluşlardan ihtiyaç fazlası elektriği satın aldığı hâlde
çiftçilerimizin fazla ürettiği elektriği satın almamaktadır, bu da
çiftçilerimizin mağduriyetine sebep olmaktadır.
Yine,
diğer bir konu, geçen yıl da sormuştum: Güneydoğu Bölgesi’nin 6 ilinde
uygulanan, tarımsal sulamada kullanılan elektrik bedelinde çiftçilerimize yüzde
85’lere varan indirim var; İç Anadolu Bölgesi’nde de çiftçiler Tarım Krediye,
Ziraat Bankasına borçlarını ödeyemiyorlar, bu bölgede de elektrik bedelinde
indirim yapmayı düşünüyor musunuz?
Yine,
1 megavata kadar olan güneş enerjisi sistemlerini serbest bırakmayı düşünüyor
musunuz?
Teşekkür
ederim. 
BAŞKAN
– Sayın Aydoğan…
TURAN
AYDOĞAN (İstanbul) – Sayın Bakan, Türkiye’yi emeğiyle geçinenler için cehenneme
çevirdiniz. Üstelik ILO’nun kabul ettiği birçok sözleşmeyi ne yazık ki kabul
etmemiş durumdasınız. Çekincelerle kabul ettiğiniz, gözden geçirilmiş Avrupa
Sosyal Şartı’nın adil çalışma koşulları hakkını düzenleyen 2’nci maddesinin
(1)’inci ve (3)’üncü fıkralarına, adil bir ücret hakkını düzenleyen 4’üncü
maddesinin (1)’inci fıkrasına, örgütlenme hakkını düzenleyen 5’nci maddesinin
tamamına, toplu pazarlık hakkını düzenleyen 6’ncı maddesinin tamamına,
çocukların ve gençlerin korunması hakkını düzenleyen 7’nci maddesinin (7)’nci
fıkrasına, çalışma koşulları ve çalışma ortamının iyileştirilmesini düzenleyen
22’nci maddesinin tamamına, yaşlıların sosyal korunma hakkını düzenleyen
23’üncü maddesinin tamamına çekince koymaya devam edecek misiniz? Buna ilişkin
bir çalışmanız var mıdır? Bu çekincelerle beraber 8 milyon işsiz ve yüzde 90’ı
sendikasız bir ülkeyi bize cennetmiş gibi nasıl tarif ediyorsunuz? 
BAŞKAN
– Sayın Güzel… 
SEMRA
GÜZEL (Diyarbakır) – Teşekkür ediyorum Sayın Başkan. 
Diyarbakır’da,
Mardin’de, Urfa’da DEDAŞ’a bağlı birçok köyde yaşanan elektrik kesintileri
nedeniyle başta çiftçiler olmak üzere birçok yurttaşımız ağır mağduriyet
yaşamaktadır. Geçtiğimiz günlerde Diyarbakır’da elektrik borcunu ödeyemeyen 150
çiftçinin hibe parasına DEDAŞ tarafından gayrihukuki bir şekilde el
konulmuştur. 
Diğer
yandan, Türkiye’de cami ve kiliseler devlet tarafından ibadethane sayılıp su ve
elektrik giderleri karşılanırken cemevleri ibadethane olarak görülmemekte ve
elektrikleri kesilmektedir. Pir Sultan Abdal Kültür Derneği Diyarbakır
Cemevi’nin elektriği on üç aydır DEDAŞ tarafından kesilmiştir. Elektrik
kesintilerinin yoğunluklu olarak yaşanmasının sebebi nedir? İbadethane olarak
kabul edilmeyen cemevlerinin AİHM kararına göre ibadethane olduğunu kabul edip
söz konusu ayrımcı politikalardan vazgeçmeyi düşünüyor musunuz? Elektrik
kesintilerine bağlı yaşanan mağduriyetleri gidermek adına bir girişimde
bulunacak mısınız? 
BAŞKAN
– Sayın Şahin… 
SUZAN
ŞAHİN (Hatay) - Performans programına göre, kadına yönelik ayrımcılık ve
şiddetle mücadele edilmesi ve fırsat eşitliğinin sağlanması konusunda 2019
bütçesinde belirlenen bütçenin neredeyse yarısının harcanmadığı görülmektedir.
İstanbul Sözleşmesi ve 6284 sayılı Kanun’daki şiddetin önlenmesi konusunda
birçok başlık bütçe olmadığı gerekçesiyle gerçekleştirilmezken mevcut bütçenin
de harcanmadığı görülmektedir. Kadına yönelik şiddet, taciz ve tecavüz vakaları
hızla artarken, yılın sadece ilk on bir ayında 422 kadın öldürülmüşken bu
konuda ayrılan bütçe neden harcanmamıştır? Bu, ciddiyetsizlik ve kadınların
yaşam çığlığına kulak kapatmak değil midir? Faaliyet raporunda 2018 program
ödeneğinde belirtilen kadın istihdamının desteklenmesine yönelik araştırma
projesinden başka tasarruf gerekçesiyle kadınlarla ilgili kaç proje askıya
alınmıştır? Kadın işsizliği ve kadına şiddet bu kadar artarken kadınlara
yönelik projeler neden tasarruf kapsamına alınmaktadır? 
Teşekkür
ederim. 
BAŞKAN
– Sayın Şahin…
FİKRET
ŞAHİN (Balıkesir) – Sayın Başkan, teşekkür ederim.
Sorum
Enerji Bakanına: Sayın Bakanım, çevreye saygılı bir bakanlık olduğunuzu ifade
ettiniz. Merak ediyorum, Kaz Dağları’na gelip o madeni gördünüz mü acaba? Böyle
bir eylem içinde bulunduğunuza ben basında hiç şahit olmadım. Şunu ifade etmek
istiyorum: Bugün sözde Ermeni tasarısını kabul eden bu emperyalistler yüz yıl
önce Çanakkale’yi ne karadan ne de denizden geçmeyi başaramadılar. Ama sizin
verdiğiniz madencilik izniyle bugün Çanakkale’yi bu emperyalist güçler yer
altından geçiyorlar Sayın Bakan, dikkatinizi çekiyorum.
Diğer
bir konu ise seçim bölgemdeki bor madenleriyle ilgili. Katma değeri yüksek uç
ürünler elde etmekten bahsediyorsunuz ama hâlen borda çamaşır deterjanı ile
bulaşık deterjanının ötesine geçmiş durumda değilsiniz. Borla ilgili bir vizyon
belgeniz maalesef yok. Size tavsiyem şu Sayın Bakan: Gidin Balıkesir’e… 
(Mikrofon
otomatik cihaz tarafından kapatıldı) 
BAŞKAN
– Sayın Özkan…
YÜKSEL
ÖZKAN (Bursa) - Sayın Bakan, ülkemizde son on yılda aile içi şiddet endişe
verici boyutlara ulaştı. 2019’da 430 kadın cinayeti işlendi. Kadın
cinayetlerinin büyük çoğunluğu aile içi şiddet kaynaklıdır. Hükûmet, şiddet
mağduru kadınları kaderine terk etmiş durumda. Toplumun temel direği olan aile
kavramı yok olmakta. Aile içi şiddet ortamında yetişen çocuklarımız ileride
sorunlu nesillerin yetişmesine yol açacak ağır travmalara maruz kalmaktalar.
Soruyorum: Aile içi şiddeti önlemek için hangi somut çalışmalar var ve geri
dönüşleri nedir? Ülkede, belediyelerin, STK'lerin açtıkları da dâhil toplam 143
kadın konukevi bulunmakta. Bu konukevleri yeterli midir? AK PARTİ döneminde kaç
kadın konukevi açtınız?
BAŞKAN
– Sayın Kılavuz…
OLCAY
KILAVUZ (Mersin) – Gençlerimizi ailelerinden ve hayattan koparan uyuşturucu ve
madde bağımlılığıyla mücadelede Bakanlığınızın ilgili diğer bakanlıklarla iş
birliği içinde yürüteceği etkin bir eylem planı var mıdır? Ailesine bakmakla
yükümlü olan kamudaki işçi ve memurların sözleşmeleri basit bir sebeple
feshedilmektedir. Sözleşmeli personelin kadroya geçirilmesi için bir çalışmanız
var mıdır? 
Sorum
Sayın Enerji Bakanımıza: Çiftçilerin tarımsal sulamada kullandığı elektrik
fiyatının düşürülmesini, fatura bedelinin hasat sonunda tahsil edilmesini,
mevcut elektrik borçlarının yapılandırılmasını planlıyor musunuz? 
Mersin’de
yarım kalan baraj inşaatlarının tamamlanması, ilimizin elektrik ve su
ihtiyacının karşılanmasında büyük katkılar sağlayacaktır. Planlanan tamamlama
tarihi nedir? 
Saygılar
sunuyorum. 
BAŞKAN
– Teşekkürler. 
Değerli
milletvekilleri, şimdi söz sırası Değerli Bakanlarımızda. 
Önce
hangi Bakanımız konuşmak ister?
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK – Ben konuşacağım Sayın
Başkan.
BAŞKAN
– Buyurun Sayın Selçuk. 
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK – Merhaba…
Öncelikle,
Sayın Özkoç’un yorumuna cevap vereyim.
15
Temmuz bağışları ve vakfın kuruluşu hakkında 696 sayılı Kanun Hükmünde
Kararname’nin 128’inci maddesi gereği Türkiye Şehit Yakınları ve Gaziler
Dayanışma Vakfı, 13 Temmuz 2019 tarihli Resmî Gazete’de yayımlanmasıyla
beraber, Kale Mahallesi Işıklar Caddesi No 16 Altındağ adresinde kurulmuştur ve
dolayısıyla, oradaki para da şu anda nemalanmasıyla beraber…
MURAT
EMİR (Ankara) – On beş gün oldu daha söyleyeli.
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK – …338 milyon 971 bin
703 lira 97 kuruş nemasıyla beraber para durmaktadır.
TURAN
AYDOĞAN (İstanbul) – Şehitlere niye vermiyorsunuz? 
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK – Paranın vakıf
senedindeki amaçları şunlar: Şehit aileleri ve gazilere maddi manevi destek
sağlamak, vatanın bölünmez bütünlüğü, milletin birlik ve beraberliği için
mücadele eden ve bu kutsal görev esnasında yaralanan gazilerimizin,
şehitlerimizin üstün başarı ve özverisini…
TURAN
AYDOĞAN (İstanbul) – Arada ölenlerin hakkı ne olacak Sayın Bakan? Hak
sahibiyken ölenler olmuştur üç senede.
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK – Para, bütün Türkiye
şehit…
ENGİN
ÖZKOÇ (Sakarya) – Karşı çıkmayın, şehit paraları bu ya! Niye vermiyorsunuz?
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK – Para bütün kuruşuna
kadar durmaktadır. Yine şehit yakınları ve gaziler için harcanacaktır. 
MURAT
EMİR (Ankara) – Neyi bekliyorsunuz Sayın Bakan? Niye vermiyorsunuz? Hâlâ neyi bekliyorsunuz?
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK – Para şehit yakınları
ve gaziler için harcanacaktır, tek kuruşuna dokunulmadığı gibi para
nemalandırılmıştır… (CHP sıralarından gürültüler)
BAŞKAN
– Değerli milletvekilleri, lütfen dinleyelim. 
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK – …ve mütevelli heyeti
kurulmuştur. (AK PARTİ sıralarından alkışlar)
MURAT
EMİR (Ankara) – Neyi alkışladığınızın farkında mısınız?
ENGİN
ÖZKOÇ (Sakarya) – Sayın Başkan…
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK – Kadın cinayetlerine
gelince…
ENGİN
ÖZKOÇ (Sakarya) – Bu söylediklerinizi reddediyoruz! Şehitlerin parasını verin,
bahane yaratmayın! 
BAŞKAN
– Değerli milletvekilleri, sorular soruldu… 
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK – Zaten şehit
yakınlarımız ve gazilerimiz için kullanılacak o para, her zaman vakıf onlar
için çalışacak. (AK PARTİ ve CHP sıraları arasında karşılıklı laf atmalar,
gürültüler)
ENGİN
ÖZKOÇ (Sakarya) – Hayır efendim, şehitlerin parasını verin! 
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK – Biz her zaman şehit
yakınlarımıza ve gazilerimize sahip çıktık. (CHP sıralarından gürültüler) 
ENGİN
ÖZKOÇ (Sakarya) – Şehitlerin parasının üzerine oturmayın! 
TURAN
AYDOĞAN (İstanbul) – Verin parayı, niye vermiyorsunuz?
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK – İstihdam hakkından
seyahat hakkına, ÖTV muafiyetine kadar bütün haklarını, biz her şeyde her zaman
yanlarındayız. (AK PARTİ ve CHP sıraları arasında karşılıklı laf atmalar,
gürültüler)
ENGİN
ÖZKOÇ (Sakarya) – Şehitlerin parasını verin! 
MURAT
EMİR (Ankara) – Paraların üstüne yattınız! 
ENGİN
ÖZKOÇ (Sakarya) – Şehitlerin parasını verin! 
BAŞKAN
– Değerli milletvekilleri… 
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK – O para da son kuruşuna
kadar şehit yakınları ve gazilerimiz için harcanacak. (AK PARTİ ve CHP sıraları
arasında karşılıklı laf atmalar, gürültüler)
ENGİN
ÖZKOÇ (Sakarya) – Üç buçuk yıldır üstünde yatıyorsunuz! Neden vermiyorsunuz
şehitlerin parasını? 
MURAT
EMİR (Ankara) – Üstüne yattınız, üstüne! 
BAŞKAN
– Sayın Bakan, bir dakika izin verin lütfen. 
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK – Şehit yakınlarımız ve
gazilerimiz için harcanacak o para. (AK PARTİ sıralarından alkışlar, CHP
sıralarından gürültüler) 
ENGİN
ÖZKOÇ (Sakarya) – Yazıklar olsun! Şehitlerin paralarını verin! 
YUSUF
BAŞER (Yozgat) – Sana yazıklar olsun be, sana yazıklar olsun! 
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK – Paranın tek kuruşuna
bile nasıl dokunmuş olabiliriz para artmışken? (AK PARTİ ve CHP sıraları
arasında karşılıklı laf atmalar, gürültüler)
ENGİN
ÖZKOÇ (Sakarya) – O paranın üç buçuk yıldan beri üstünde oturuyorsunuz! Niye
vermiyorsunuz şehitlere? 
TURAN
AYDOĞAN (İstanbul) – Niye üç senedir bekliyorsunuz, niye?
BAŞKAN
– Sayın Özkoç… 
ENGİN
ÖZKOÇ (Sakarya) – Şehitlerin parasını verin! 
MUHAMMET
EMİN AKBAŞOĞLU (Çankırı) – Sayın Başkanım, susturur musunuz. 
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK – Kadın cinayetlerine
gelince; bir tek kadınımızın bile ölmesine…(AK PARTİ ve CHP sıraları arasında
karşılıklı laf atmalar, gürültüler)
BAŞKAN
– Sayın Bakan, bir izin verin lütfen, ben bir uyarıda bulunayım. 
MURAT
EMİR (Ankara) – On beş gün önce “6 numara” diyordunuz, şimdi de “16 numara”
diyorsunuz! Üç yıldır haberiniz yok sizin, biz söyleyince fark ettiniz! 
ENGİN
ÖZKOÇ (Sakarya) – Niye vakıfta tutuyorsunuz, niye şehitlere vermiyorsunuz?
BAŞKAN
– Değerli milletvekilleri… 
MURAT
EMİR (Ankara) – On beş gün önce “Adrese gelecek.” diyordunuz, haberiniz yok
çünkü! 
BAŞKAN
– Sayın Emir… 
ENGİN
ÖZKOÇ (Sakarya) – Şehitlere parasını verin! 
BAŞKAN
– Sayın Özkoç… 
MURAT
EMİR (Ankara) – Vakıfta gözünüz yok sizin, sizin gözünüz parada ve faizinde. 
BAŞKAN
– Sayın Emir… 
Değerli
milletvekilleri, sorularınızı sordunuz, Sayın Bakan da cevap veriyor. 
MURAT
EMİR (Ankara) – Sayın Başkan, vermiyor, sorularımıza cevap vermiyor! 
BAŞKAN
– Bundan tatmin olup olmamanız zaten belirleyici olmaz. Bu cevaplar kamuoyunun
takdirine sunulur. 
TURAN
AYDOĞAN (İstanbul) – Sayın Başkan, siz tatmin oldunuz mu? 
BAŞKAN
– Sayın Aydoğan, ne istiyorsunuz? Söyleyin, buyurun Sayın Aydoğan. 
TURAN
AYDOĞAN (İstanbul) – Parayı ne zaman verecekler, onu soruyoruz. 
BAŞKAN
– Ne yapalım, söyleyin, önerin. 
TURAN
AYDOĞAN (İstanbul) – Parayı ne zaman verecekler! 
BAŞKAN
– Ne yapalım? 
MURAT
EMİR (Ankara) – Vakıf nerede? Adres nerede?
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK – Para vakıfta, vakıf da
adresinde. (AK PARTİ ve CHP sıraları arasında karşılıklı laf atmalar,
gürültüler)
MURAT
EMİR (Ankara) – Para yok, para! Para yok ortada! Neresi adres! 
BAŞKAN
– Sayın Bakan, buyurun, devam edin. 
ZAFER
IŞIK (Bursa) – Ne diyorsunuz ya! Ne istiyorsunuz! 
ENGİN
ÖZKOÇ (Sakarya) – Arkadaşlar yapmayın ya, şehit paralarından bahsediyoruz ya!
(AK PARTİ sıralarından gürültüler) 
ALİ
ŞAHİN (Gaziantep) – Terbiyesiz herif! 
MURAT
EMİR (Ankara) – “Terbiyesiz” diyemezsin!
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK – Kadın cinayetleri
konusunda, biz her zaman kadına şiddet konusunda “sıfır tolerans” ilkemizle
devam etmekteyiz. (AK PARTİ ve CHP sıraları arasında karşılıklı laf atmalar,
gürültüler)
ZAFER
IŞIK (Bursa) – Otur be yerine! Sus artık! 
ENGİN
ÖZKOÇ (Sakarya) – Kimsin sen! Kimsin sen! Çık dışarı! Çık dışarı! Terbiyesiz
adam!
BAŞKAN
– Değerli milletvekilleri, lütfen sükûneti sağlayalım. 
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK – Evet, biz üzülerek
söylüyoruz ki kadın cinayetleri konusunda tek bir kadınımızın ölmesini… (AK
PARTİ ve CHP sıraları arasında karşılıklı laf atmalar, gürültüler)
ENGİN
ÖZKOÇ (Sakarya) – Bu ne biçim laf? Sen kimsin de öyle konuşuyorsun? 
YUSUF
BAŞER (Yozgat) – Sen kimsin be!
ENGİN
ÖZKOÇ (Sakarya) – Şehidin paralarını verin! 
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK – Peki, şimdi rakamlarla
konuşmak gerekirse, kadın cinayetlerini…(AK PARTİ ve CHP milletvekillerinin
birbirlerinin üzerine yürümeleri, gürültüler)
BAŞKAN
– Birleşime beş dakika ara veriyorum.
Kapanma Saati: 23.48
YEDİNCİ OTURUM
Açılma Saati: 23.56
BAŞKAN: Başkan Vekili Mithat SANCAR
KÂTİP ÜYELER: İshak GAZEL (Kütahya), Mustafa AÇIKGÖZ
(Nevşehir)
-----0-----
BAŞKAN
– Değerli milletvekilleri, Türkiye Büyük Millet Meclisinin 31'inci Birleşiminin
Yedinci Oturumunu açıyorum. 
2020
Yılı Merkezi Yönetim Bütçe Kanunu Teklifi ile 2018 Yılı Merkezi Yönetim Kesin
Hesap Kanunu Teklifi’nin görüşmelerine kaldığımız yerden devam edeceğiz. 
Komisyon
yerinde.
Şimdi
üçüncü tur üzerindeki soru-cevap işlemine kaldığımız yerden devam edeceğiz.
Değerli
milletvekilleri, özellikle Sayın Özkoç, eğer cevaplardan tatmin olmadıysanız
grubunuz adına, söz isterseniz size tekrar söz vereceğim. 
ENGİN
ÖZKOÇ (Sakarya) – Teşekkür ederim.
BAŞKAN
- Ama öncelikle, Sayın Bakanın açıklamalarını dinlememiz gerekiyor,
soru-cevapta usul böyle işler. Tekrar size söz vereceğim, talebi olursa diğer
Grup Başkan Vekillerine de söz vereceğim. O nedenle, şimdi lütfen sükûnetle
Değerli Bakanlarımızın açıklamalarını dinleyelim.
Sayın
Bakan, kaldığınız yerden devam edeceksiniz ama süreyi şöyle kullanalım: Ben
size bir beş dakika süre daha vereyim Sayın Bakan, sonra sekiz ya da on dakika
kullanmak isterse diğer Bakanımıza da söz verebilirim. 
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK– Sayın Başkan, çok
teşekkür ediyorum. 
Öncelikle,
kadına şiddeti ve kadın cinayetlerini konuştuğumuz bir zamanda bir kadın Bakana
bu nazik tavrından dolayı da Sayın Özkoç’a da teşekkür ediyorum. (AK PARTİ
sıralarından alkışlar, CHP sıralarından sıra kapaklarına vurmalar) 
ENGİN
ÖZKOÇ (Sakarya) – Sayın Başkan...
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK– Sayın Özkoç,
sadece teşekkür ettim. (AK PARTİ sıralarından alkışlar, CHP sıralarından sıra
kapaklarına vurmalar)
Biz
kadına karşı şiddeti ve cinayetleri engellemek için özellikle Adalet
Bakanlığımız, İçişleri Bakanlığımız, Millî Eğitim Bakanlığımız, Sağlık
Bakanlığımız ve Diyanet İşleri Başkanlığımızla ilk defa kapsamlı 2020-2021
planımızı hazırladık. Aynı zamanda... (CHP sıralarından “Şehitlerin parasını
ver!” sesleri) 
Cevaplarımdan
tatmin olmak zorunda değilsiniz, ben elimden geldiği kadar elimdeki verilerle
konuşuyorum, aksini iddia ediyorsanız ispatla yükümlüsünüz. (CHP sıralarından
“Şehitlerin parasını ver!” sesleri)
Rakamları
söylüyorum: 2015 yılı verilerine göre, Brezilya’da 1 milyon kadında 42, Amerika
Birleşik Devletleri’nde... (CHP sıralarından “Şehitlerin parasını ver!”
sesleri, AK PARTİ sıralarından sıra kapaklarına vurmalar)
BAŞKAN
– Değerli milletvekilleri... 
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK – Keşke şehit
yakınlarımızın, gazilerimizin emanette olan parasıyla bu kadar ilgilenen
vekillerimiz, 15 Temmuz davalarına da sahip çıksalardı. (AK PARTİ sıralarından
“Bravo” sesleri, alkışlar; CHP sıralarından gürültüler)
BAŞKAN
– Lütfen, değerli milletvekilleri...
ENGİN
ÖZKOÇ (Sakarya) – Bu bir hakarettir! 
BAŞKAN
– Lütfen değerli milletvekilleri... 
ENGİN
ÖZKOÇ (Sakarya) – 15 Temmuzda CHP’li vekiller buradaydı! Yaptığınız şey
hakarettir! Yazıklar olsun!
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK– Biz oradaydık,
siz neredeydiniz? (AK PARTİ sıralarından alkışlar, CHP sıralarından gürültüler)

ENGİN
ÖZKOÇ (Sakarya) – Yazıklar olsun!
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK– Brezilya’da 1
milyon kadında 42... (AK PARTİ sıralarından alkışlar, CHP sıralarından sıra
kapaklarına vurmalar)
BAŞKAN
– Değerli milletvekilleri... Görüşmeleri bu şekilde sürdürmemiz mümkün olmaz. 
ENGİN
ÖZKOÇ (Sakarya) – Yazıklar olsun! Bu bir hakarettir! 15 Temmuzda CHP’li
vekiller buradaydı! 
BAŞKAN
– Size söz vereceğim Sayın Özkoç.
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK – 15 Temmuzda
Kılıçdaroğlu neredeydi? (CHP sıralarından gürültüler)
BAŞKAN
– Lütfen değerli milletvekilleri… 
ENGİN
ÖZKOÇ (Sakarya) – 15 Temmuzda CHP’li vekiller buradaydı!
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK – Brezilya’da 1 milyon
kadında 42, ABD’de 21… (CHP sıralarından gürültüler)
ENGİN
ÖZKOÇ (Sakarya) – Kesinlikle reddediyorum! 
BAŞKAN
– Değerli milletvekilleri…
ENGİN
ÖZKOÇ (Sakarya) - Kesinlikle reddediyorum! (AK PARTİ sıralarından gürültüler)
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK - …Hindistan’da 19,
Arjantin’de 13, Kore’de 9… (CHP sıralarından “Şehitlerin parasını ver!”
sesleri, gürültüler)
BAŞKAN
– Değerli milletvekilleri…
ENGİN
ÖZKOÇ (Sakarya) – Kesinlikle reddediyorum!
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK – Sayın Başkan… Sayın
Başkan…
BAŞKAN
– Sayın Bakan…
ENGİN
ÖZKOÇ (Sakarya) – Hesabını versinler! (AK PARTİ ve CHP sıraları arasında
karşılıklı laf atmalar, gürültüler)
BAŞKAN
- Bir dakika… Lütfen susalım… (AK PARTİ sıralarından gürültüler)
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK – Sayın Başkan…
TURAN
AYDOĞAN (İstanbul) - Seçilmişlere bağıramazsınız! Bağıramazsınız seçilmişlere!
BAŞKAN
– Değerli milletvekilleri… Sayın milletvekilleri… İzin verirseniz bir açıklama
yapmaya, bu görüşmeleri tamamlamak için bir yol bulmaya çalışıyoruz. (AK PARTİ
ve CHP sıralarından gürültüler)
YUSUF
BAŞER (Yozgat) – Adaletli yönet sen de!
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK – Sayın Başkan…
BAŞKAN
– Değerli milletvekilleri… Değerli milletvekilleri… Bir dinlerseniz…
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK – Sayın Başkan…
YUSUF
BAŞER (Yozgat) – Niye oraya konuşmuyorsun?
BAŞKAN
– Sayın milletvekilleri, bir tarafın bağırması hâlinde benim sözümü duyurmam
mümkün değil. Bu sözümü… (AK PARTİ sıralarından gürültüler)
YUSUF
BAŞER (Yozgat) – Bu tarafa konuş!
BAŞKAN
– Bir dinlemenizi rica ediyorum. 
YUSUF
BAŞER (Yozgat) – Oraya konuş!
MUHAMMED
FATİH TOPRAK (Adıyaman) – Bağıran onlar!
BAŞKAN
– Nasıl bitireceğiz?
EMRULLAH
İŞLER (Ankara) – Olmaz ki böyle bir şey!
BAŞKAN
– Bakın, değerli arkadaşlar, bu şekilde, bağırarak bu birleşimi tamamlama
imkânımız yok. (AK PARTİ sıralarından gürültüler)
YILMAZ
TUNÇ (Bartın) – Bağıran o taraf!
BAŞKAN
– Sadece size söylemiyorum. 
Değerli
milletvekilleri, bakın, şu anda beni konuşturmayan sizsiniz. Ben orayı da
uyarıyorum ama beni konuşturmayan sizsiniz, bir dinleyin. (AK PARTİ
sıralarından gürültüler) 
YUSUF
BAŞER (Yozgat) – Niye oraya konuşmuyorsun?
BAŞKAN
- Değerli milletvekilleri, defalarca uyardım, bir dinleyin. (AK PARTİ
sıralarından gürültüler) 
Birleşime
yarım saat ara veriyorum. 
Kapanma Saati: 00.02
SEKİZİNCİ OTURUM
Açılma Saati: 00.34
BAŞKAN: Başkan Vekili Mithat SANCAR
KÂTİP ÜYELER: İshak GAZEL (Kütahya), Mustafa AÇIKGÖZ
(Nevşehir)
-----0-----
BAŞKAN
– Sayın milletvekilleri, Türkiye Büyük Millet Meclisinin 31'inci Birleşiminin
Sekizinci Oturumunu açıyorum. 
2020
Yılı Merkezi Yönetim Bütçe Kanun Teklifi ile 2018 Yılı Merkezi Yönetim Kesin
Hesap Kanunu Teklifi’nin görüşmelerine kaldığımız yerden devam ediyoruz. 
Komisyon
yerinde. 
Üçüncü
tur üzerindeki soru-cevap işlemini sürdürüyoruz. 
Sayın
Bakan Zehra Zümrüt Selçuk, size üç dakika daha süre tanıyayım. Diğer sorulara
ilişkin cevaplarınızı da alalım, yetmezse bir dakika daha ilave süre veririm. 
Buyurun
Sayın Bakan.
AİLE,
ÇALIŞMA VE SOSYAL HİZMETLER BAKANI ZEHRA ZÜMRÜT SELÇUK – Sağ olun Başkan. 
Kadının
Statüsü Genel Müdürlüğünün 2019 yılı için merkez, ŞÖNİM’ler ve kadın
konukevlerinin toplam bütçe rakamı 321 milyondu, 2020 yılı için de 354 milyon
571 bindir. Dolayısıyla herhangi bir düşüş söz konusu değil. Kadın konukevlerimizin
kapasitelerini de ihtiyaç olduğu takdirde her daim artırıyoruz. 
İşbaşı
Eğitim Programlarına 2020’de de devam edeceğiz. Sadece 2019 yılı Ocak-Kasım
döneminde 377.689 kişi İşbaşı Eğitim Programlarımızdan yararlandı ve biz
başladığımızdan bugüne, 2019 yılı Kasım ayının sonuna kadar 1 milyon 550 bin
155 kişiyi bu programlardan yararlandırmıştık.
Bunun
dışında, uyuşturucuyla mücadele konusu: Bağımlılıkla Mücadele Üst Kurulu
koordinasyonunda uyuşturucuyla mücadelemize devam ediyoruz. Bağımlılıkla Mücadele
Üst Kurulunda 11 bakanlığın iş birliği söz konusu. Bakanlığımız uyuşturucuyla
mücadelede, özellikle, talep azaltımı çalışmaları kapsamında Yeşilayla
farkındalık eğitimleri vermekte. Bu kapsamda, 745 bin kişiye ulaştık. Ayrıca,
buna dair akademik çalışmalar da yürütmekteyiz. Çocuklarımızı da bağımlılıktan
kurtarmak anlamında mobil sosyal hizmet merkezlerimiz takip yapıyor ve çocuk
destek merkezlerinde de tedbir kararı verilenlerin sosyal uyumlarının
sağlanması amacıyla çocuk destek merkezlerimizde kabullerini sağlıyoruz. 
Çok
teşekkürler Başkan.
Ben
sözü Sayın Bakanımıza -oraya da çok soru var- bırakıyorum. 
Çok
sağ olun.
BAŞKAN
– Teşekkürler Sayın Bakan.
Şimdi,
Enerji ve Tabii Kaynaklar Bakanı Sayın Fatih Dönmez’e söz veriyorum. 
Süre
olarak yedi dakika tanıyorum, ihtiyaç duyarsanız ilave ederim. 
ENERJİ
VE TABİİ KAYNAKLAR BAKANI FATİH DÖNMEZ – Teşekkür ederim Sayın Başkan. 
Sunuş
konuşmamın sonunda “Enerjiniz bol, geleceğiniz aydınlık olsun.” demiştim,
arkadaşlar biraz önce kuliste bu işi biraz esprili karşıladılar “Anında kabul
oldu.” diye. Tabii, bu enerjiyi verimli ve idareli kullanmamız gerekiyor.
Enerji Bakanlığı olarak maddi enerji kaynaklarını her şekilde kontrol etme
imkânımız var ama özellikle, insan kaynağı ve insan enerjisi noktasında o kadar
kabiliyetimiz, kapasitemiz gelişmedi maalesef. 
Şimdi
sayın vekillerimizin sorularına sırasıyla cevap vereceğim. Bir
milletvekilimizin kazalarla ilgili olarak bir sorusu var, Soma’daki,
Ermenek’teki, özellikle Afşin’deki konuyla alakalı olarak: Arkadaşlardan da
gerekli bilgiyi aldık, temyiz aşamasında, biz de takip ediyoruz, takipçisiyiz
konunun. İşin tazminine dönük bir kusur davası netleşti ancak ölen
kardeşlerimize dönük olan kısmı da temyizde.
Malatya’yla
alakalı olarak “Hekimhan’a ne zaman doğal gaz gelecek?” dendi. Şunu ifade
edeyim: Tabii, bu sadece Hekimhan’ın talebi değil, birçok ilçemizden bu tip
talepler geliyor; konuşmamda da ifade ettim, 540 yerleşim birimine ulaştık.
Hekimhan gibi birçok yerimiz var, onlara çalışıyoruz. Yalnız, şunu söylememde fayda
var: Ekonomik ve teknik koşulları uygun olan her yere gazı götüreceğiz. Şu an
itibarıyla nüfusumuzun yüzde 80’i doğal gaz şebekesine erişebilir durumda. 15
milyon hane doğal gaz kullanıyor, fiilen kullanıcı sayısına baktığımızda da 50
küsur milyon civarında. Talep geliyor zaman zaman, hatta “Sayın Bakanım, bizim
köyümüze ne zaman gelecek?” dendi. Burada ithal bir kaynak kullanıyoruz.
Elbette, şehirlerimizin hava kalitesini ve konforunu yakından etkilediğinin
farkındayız, bunun için de elimizden gelen gayreti gösteriyoruz ancak özel
şirketler eliyle bu dağıtım faaliyeti yapıldığı için işin ekonomik ve teknik
şartlarının da uygun olması gerekiyor. Hekimhan’a da bu gözle bakacağız.
MEHMET
CELAL FENDOĞLU (Malatya) – Sözü aldık o zaman Bakanım.
ENERJİ
VE TABİİ KAYNAKLAR BAKANI FATİH DÖNMEZ - Yerli, yenilenebilir üretim payına
ilişkin bir soru var sayın vekilimizden. İlk on ayda yerli ve yenilenebilir
enerjiden 161 milyar kilovatsaatlik bir elektrik üretmişiz, bunun toplam üretim
içindeki payı yüzde 64. Geçtiğimiz yılı biz yüzde 49,5’le kapatmıştık, bu sene,
hamdolsun, son yirmi yılın yerli ve yenilenebilir enerji artışını yaşamış
olduk. Bunun ekonomik etkisini şöyle söyleyeyim: Elektrik sektöründe her 1
puanlık yerli, yenilenebilir kaynaktan elektrik üretimi 100 milyon doların
Türkiye’de kalması anlamına geliyor. Yani geçen seneye göre -50 puan
varsayarsak- aşağı yukarı 1,5 milyar dolarlık bir kaynağı Türkiye’de tutmuşuz
demektir.
Çiftçilere
ilişkin birtakım talepler geldi, ortak olarak söylüyorum: “Doğu Anadolu’da var,
İç Anadolu’da niye yok?” Aslında, bu konu Tarım ve Orman Bakanlığımızın
yönettiği bir alan. Bizim Elektrik Piyasası Kanunu’na göre, doğrudan müşteriler
arasında bir sübvansiyon yapma, destek yapma imkânı yok. Kanun şunu yazmış:
Eğer desteklenecek bir abone grubu varsa -örneğin bu tarımsal abone grubu
olabilir veya birtakım dezavantajlı gruplar olabilir- bunlar ancak ilgili
bakanlığın bütçesine konacak ödenekten karşılanır deniyor. Tarımdaki, o
bölgedeki destekler o şekilde karşılanıyor. 
Benzer
şekilde, muhtaç ailelerimize dönük olarak Aile Bakanlığımızla yürüttüğümüz bir
proje var aslında. Bu proje şubat ayında uygulamaya girdi, yaklaşık 2 milyon
vatandaşımızı bu kapsamda değerlendiriyoruz. Orada da örneğin, 150 kilovatsaate
kadar elektrik ihtiyaçlarını Aile Bakanlığının fonlarından karşılıyoruz. 
MAHMUT
TANAL (İstanbul) – Mardin, Urfa, Diyarbakır’da, köylerinde elektrikler kesik.
ENERJİ
VE TABİİ KAYNAKLAR BAKANI FATİH DÖNMEZ – Şimdi, çiftçi paralarının çiftçinin
eline geçmeden tahsili konusu var. Şimdi, ÇKS sistemi var Tarım Bakanlığının
biliyorsunuz, oradan birtakım destekleri var. Özellikle Güneydoğu da tarımsal
sulamada elektriği yoğun kullandığımız bölgelerin başında geliyor, zaman zaman
da buradaki çiftçilerimizin elektrik borçları oluyor. Bu sefer de elektrik
dağıtım şirketi gidiyor, elektriğini kesiyor, nahoş durumlar oluşuyor. Bunun
için de Tarım Bakanlığı, Ziraat Bankası ve çiftçi birlikleriyle bir protokol
yapıldı, denildi ki: “Siz kaynağındayken bizim adımıza, bize ödenecek bedeli
kesebilirsiniz ancak faturada yazan miktar kadar.” Yani örneğin 100 liralık bir
elektrik borcu varsa ve sizin alacağınız ÇKS sisteminden örneğin 300’se bunun
100’ünü kaynağından kesiyor dolayısıyla siz herhangi bir şekilde elektrik borcu
ödememiş oluyorsunuz, eksik kalmışsa da doğal olarak üstünü tamamlamak
zorundasınız. Burada el konulma hadisesi yok. 
Hasat
dönemine tehir edilmesi konusu… Bu aslında mevzuatımızda da düzenlenmiş.
Elektrik perakende şirketleri yani elektriği satan şirketler, özellikle
çiftçilerin, borçlarının hasat zamanına ertelenmesiyle ilgili taleplerini
bugüne kadar olumlu karşıladılar. Ancak şöyle bir husus var: Vade farkı
uygulamasıyla bunu karşılayabiliyor. Bazı bankaların kartlarıyla bu vade
farkları sıfırlanabiliyor. Ancak şirketler çiftçiye örneğin üç ay sonra dediği
zaman ve aylık gecikme cezası işte yüzde 2’yse yüzde 6’lık bir vade farkıyla
bunu yansıtmak durumunda kalıyor. Çiftçilerden bunu kabul edenlerle bu şekilde
uygulama yapılabiliyor. Son dönemde görevli tedarik şirketlerinin bir kısmı
netice itibarıyla bu borcu yani tahsil edemediği bu borcu, elektriği üreten
şirkete ödeyecek bu şirket. Bankadan almak zorunda. Bankadan finansman
bulamadıkları için bazı bölgelerimizde bunun vadeli uygulama imkânı olamadı.
Mevzuatımızda var. Biz bu yıl bazı sorunlar yaşadık, önümüzdeki yıl bu sorunun
yaşanmayacağını düşünüyoruz.
KAMİL
OKYAY SINDIR (İzmir) – Borcu olmayan çiftçi yok Sayın Bakan.
ENERJİ
VE TABİİ KAYNAKLAR BAKANI FATİH DÖNMEZ – Şimdi, şöyle: Siz satıcı olsanız, bir
ürün satıyorsunuz, bakın, bir ürün satıyorsunuz. Yani bunlar... 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Bakan, bir dakika daha süre ilave ediyorum.
ENERJİ
VE TABİİ KAYNAKLAR BAKANI FATİH DÖNMEZ – Şimdi “Borda niye sadece tek ürün
var?” dendi. Aslında ben konuşmamda borun temizlik ürünlerine hiç değinmedim.
Bor Karbür ve diğer, BOREN’in, geliştirdiği bazı projelerden bahsettim. Şu anda
BOREN’in, Türkiye’de kurulduğu günden bugüne 50 civarında AR-GE çalışması var,
yanmaz çadırdan tıbbi ürünlere kadar. Bu AR-GE’lerin ticarileşmesi gerekiyor.
Bunların da aşağı yukarı 7-8’i ticarileşmiş durumda ama bor 200’den fazla
üründe kullanılabiliyor, âdeta bir yemeğin tuzu gibi; bazılarında daha fazla,
bazılarında daha çok. Bor Karbür de savunma sanayisi başta olmak üzere
mukavemeti yüksek çeliklerde, çelik sektöründe, metal sektöründe
kullanılabiliyor. Bunun kullanım oranlarını artırmamız gerekiyor ama bor tek
başına, yüzde 100 kullanılan bir malzeme değil. Borcam diyorsunuz, camın
içerisine bor katılmış. Boru seramikte kullanabiliyorsunuz, demir çelik
sektöründe kullanabiliyorsunuz, gübre sektöründe kullanıyorsunuz ama yüzde 100
bordan bir gübre yapmıyorsunuz. Toprağın analizine ve ihtiyacına göre belli
oranlarda bor katkılı…
(Mikrofon
otomatik cihaz tarafından kapatıldı)
BAŞKAN
– Sayın Bakan, bir dakika daha süre vereyim, tamamlayın açıklamalarınızı 
ENERJİ
VE TABİİ KAYNAKLAR BAKANI FATİH DÖNMEZ – Madencilikle ilgili husus da değerli
arkadaşlar, Maden Kanunu’na iki türlü bakmak gerekiyor: Bir; aramaya istekli birisi
gelirse Maden kurumuna, başvuruda bulunuyor, oraya bir başka başvuru yoksa biz
ona arama ruhsatı veriyoruz. Bu, üçer yıl arayla 3 defa, dokuz yıl
uzatılabiliyor ön arama, arama ve detaylı arama diye; sonrasında, işletme
ruhsatını düzenliyoruz; sonra da kanuna göre diğer kurumların yerine getirdiği
mevzuatları yerine getirmek zorunda. Bunu şunun için söylüyorum: Özellikle,
metal madenciliğinde aramanın ilk ruhsatına başvurduğu ilk günden işletmeye
kadar geçen süre on ila yirmi yıl arasında değişebiliyor, çeşitli kurumlardan
izinlerin alınmasında yaşanan sorunlar nedeniyle. ÇED de bunlardan biri. Yerel
mevzuata göre alınması gereken GSM ruhsatları, imar durumu, ormana gitmesi
gerekiyorsa orman mevzuatı… O izinleri yerine getirdikten sonra biz buna işletme
ruhsatı veriyoruz. Metal madeni başta olmak üzere, devlet hakkı oranları
kanunda…
(Mikrofon
otomatik cihaz tarafından kapatıldı)
BAŞKAN
– Bağlayın lütfen Sayın Bakan. 
ENERJİ
VE TABİİ KAYNAKLAR BAKANI FATİH DÖNMEZ – Sayın milletvekillerimiz söyledi “Altındaki
oran nedir?” diye. Ons başına bir değeri var altının biliyorsunuz uluslararası
piyasada, o kademelendirilmiş kanunda. Şu anda 1.500, 1.600 dolar civarında
onsu, onun da skalada karşılık gelen oranı yanlış hatırlamıyorsam yüzde 9
civarında devlet hakkı var. Bu sadece devlete ödenen rakam, onun dışında
kurumlar vergisi var; istihdam yapıyor, yatırım yapıyor. Özellikle altın
madenciliğinde, dünyanın neresine giderseniz gidin, yatırım tutarları minimum
100 milyon dolar, 1 milyar dolar ve üstüne çıkabilir. Uzun dönemli finansman
bulmak zorunda bu işletmeler. Şöyle söyleyeyim: 1 ton ham maddeden, kayaçtan
sadece 1 ya da 1,5 gram altın elde etmek için yapılıyor bütün işler, zaten
madenin değerliliği de buradan kaynaklanıyor. Dolayısıyla maliyeti yüksek bir iş
ama altını da yurt dışına satma imkânı yok, altını Merkez Bankası alıyor ve
ulusal piyasadaki değeri neyse ondan alıyor. 
(Mikrofon
otomatik cihaz tarafından kapatıldı) 
BAŞKAN
– Teşekkürler Sayın Bakan. 
ENERJİ
VE TABİİ KAYNAKLAR BAKANI FATİH DÖNMEZ – Ben de teşekkür ederim Sayın Başkanım.

BAŞKAN
– Sayın Özkoç, söz talebiniz var sanırım. 
Buyurun.

IV.- AÇIKLAMALAR (Devam)
47.- Sakarya Milletvekili Engin Özkoç’un, Genel Kurulda eşit söz hakkı
tanıyarak düşüncelerini ifade etme imkânı sağlayan Oturum Başkanı TBMM Başkan
Vekili Mithat Sancar’a teşekkür ettiğine, 15 Temmuz şehit aileleri ile İstanbul
Beşiktaş katliamında şehit edilenlerin yakınları için toplanılan bağışların hak
sahiplerine teslim edilmediğine, FETÖ terör örgütü Meclisi bombalamaya başladığında
Meclisin kapısını ilk açanın Cumhuriyet Halk Partili milletvekilleri olduğuna
ilişkin açıklaması
ENGİN
ÖZKOÇ (Sakarya) – Efendim, öncelikle, Türkiye Büyük Millet Meclisi Genel
Kurulunda eşit şekilde söz hakkı vererek hepimize kendi sözlerimizi ve muhalefetimizi
ifade etmeye hak tanıdığınız için size teşekkür ederim, sağ olun.
BAŞKAN
– Rica ederim, benim görevim bu. 
Buyurun.

ENGİN
ÖZKOÇ (Sakarya) – İkincisi, efendim, Sayın Bakan 19/11/2019’da Plan ve Bütçe
Komisyonunda kendisine şehit paralarıyla ilgili sorulan soruda “15 Temmuz
bağışlarının bir kuruşuna dokunulmadan, hatta ilk kampanya için toplanan 310
milyon nemalandırılarak şu anda 330 milyonun üzerinde bir para tek hazine
hesabı uygulaması kapsamında Sosyal Yardımlaşma ve Dayanışma Teşvik Fonu altında
duruyor.” dedi, bugün de vakıfta olduğunu ifade etti. 
Bizim
söylediğimiz çok net olarak şudur efendim: Burası Türkiye Büyük Millet Meclisi.
15 Temmuz şehit aileleriyle ilgili, kanun gereği, kanunlara uygun bir para
toplanmış ve on beş gün içerisinde amacına uygun bir şekilde şehit ailelerine
verilmesi gerekiyor. Aradan üç buçuk yıl geçmiş. Bu para niçin toplanmış? 15
Temmuz şehit aileleri için toplanmış, tıpkı Beşiktaş’ta öldürülen polis
yakınlarımız, polisler ve şehitlerle ilgili olduğu gibi. Her iki toplanan para
da üç buçuk yıldan beri “nemalandırma” adı altında bu şehit ailelerine teslim
edilmemektedir. 
Ben
şimdi söylüyorum, diyorum ki: Ben Engin Özkoç olarak 309 milyon lirayı üç buçuk
yıl önce bir bankaya yatırmış olsaydım bugün elimde olan paranın miktarı 494
milyon 750 bin. 
(Mikrofon
otomatik cihaz tarafından kapatıldı) 
BAŞKAN
– Buyurun. 
ENGİN
ÖZKOÇ (Sakarya) – Bugün benim elimde olacak para 338 milyon değil, 494 milyon
750 bin liraydı. Şimdi, neden onlar için toplanan bir parayı vakıf… Vakıf kurarsınız,
vakfın gelirleri belirlenir; onlar, vakıf gerekirse bunun için bir yardım
kampanyası başlatır. Bu, ayrı bir şeydir, ayrı bir şeydir. Şimdi, biz şunu
ifade ediyoruz: Bu bütçe ve bu Bakanlığın bütçesi maalesef kendi bünyesinde üç
buçuk yıldan beri şehitlerimizin ailesine verilmesi gereken paraya el
koymuştur, vermemektedir. Cumhuriyet Halk Partisi olarak, biraz vicdanlı olan,
bu konuda biraz samimi olan yaklaşımların önünü açmaya çalışıyoruz; bu bir
efendim.
(Mikrofon
otomatik cihaz tarafından kapatıldı) 
BAŞKAN
– Buyurun. 
ENGİN
ÖZKOÇ (Sakarya) - İkincisi: 15 Temmuzda, FETÖ’cü terör örgütüyle ilgili burada
bombalama başladığında Meclisin kapısını ilk açan -kayıtlarda vardır-
Cumhuriyet Halk Partili milletvekilleridir. (CHP sıralarından alkışlar) Milliyetçi
Hareket Partisinden, İYİ PARTİ’den, HDP’den, diğer siyasi partilerden insanlar
buraya gelmiştir, saatlerce bu bombalamanın altında durmuştur ama biz Meclis
olarak direndik ve hep birlikte bir mücadelenin parçası olduk. 
OYA
ERONAT (Diyarbakır) - HDP’liler yoktu. 
ALİ
ŞAHİN (Gaziantep) - İYİ PARTİ’den tek bir milletvekili yoktu. 
OYA
ERONAT (Diyarbakır) - İYİ PARTİ yoktu. 
ENGİN
ÖZKOÇ (Sakarya) - Ama biz asla şunun parçası olmadık: Biz, Fetullahçı terör
örgütünün; biz, savcısı Zekeriya Öz’ün arkasındayız diyen bir siyasi parti asla
olmadık. (CHP sıralarından alkışlar) Biz, Zekeriya Öz’e talimat verip Türkiye
Cumhuriyeti’nin Genelkurmay Başkanını cezaevinde zindanlara attıran bir siyasi
anlayışın asla parçası olmadık. (CHP sıralarından alkışlar)
(Mikrofon
otomatik cihaz tarafından kapatıldı) 
BAŞKAN
– Artık toparlayalım lütfen Sayın Özkoç.
ENGİN
ÖZKOÇ (Sakarya) – Toparlıyorum.
BAŞKAN
– Buyurun. 
ENGİN
ÖZKOÇ (Sakarya) – Efendim, milletvekilleriyle beraber burada konuşacağız,
tartışacağız ama birbirimizi kırmadan, üzmeden, birbirimizle -sadece
sözlerimizle- konuşarak meseleleri halledeceğiz.
Son
söz efendim: Ben karşımda milletvekili görüyorum, bakan görüyorum, grup başkan
vekili görüyorum; bunu cinsiyetine göre, yaşam tarzına göre, tarzına göre,
tavrına göre asla bir söz söylemiyorum. Sözüm grup başkan vekilinedir, sözüm
milletvekilinedir, sözüm bakanadır; bunun da böyle bilinmesini istiyorum. 
Saygılar
sunuyorum. (CHP sıralarından alkışlar)
BAŞKAN
– Teşekkürler Sayın Özkoç.
Değerli
milletvekilleri, şimdi, sırasıyla üçüncü turda yer alan kamu idarelerinin
bütçeleri ile kesin hesaplarına geçilmesi hususunu ve bütçeleri ile kesin
hesaplarını ayrı ayrı okutup oylarınıza sunacağım…
MEHMET
NACİ BOSTANCI (Ankara) – Sayın Başkan…
BAŞKAN
– Buyurun Sayın Bostancı.
48.- Ankara Milletvekili Mehmet Naci Bostancı’nın, Sakarya Milletvekili
Engin Özkoç’un yaptığı açıklamasındaki bazı ifadelerine, Meclisteki
müzakerelerin nasıl olacağı konusunu vekillerin iyi bildiğine, 15 Temmuz darbe
akşamı Mecliste AK PARTİ, CHP, MHP milletvekillerinin bulunduğuna ve HDP’nin
darbeye karşı olduklarını ifade ettiğine ilişkin açıklaması
MEHMET
NACİ BOSTANCI (Ankara) – Sayın Başkanım, teşekkürler.
Meclisteki
müzakerelerin nasıl olacağı konusunu buradaki kıymetli vekiller gayet iyi
biliyorlar. Soru cevaba geçtik; değerli vekiller sorularını sordular, Sayın
Bakanlar da o çerçevede cevaplarını veriyorlar. Bu cevapları yeterli görmeyen
arkadaşlarımız olabilir. Buna ilişkin tekrar soru sorma yahut da üzerinde
durmak istediği konular varsa bunları ifade etme fırsatları ve imkânları da
vardır. Bütün bunlara rağmen, konu, tartışma zaman zaman mahiyeti itibarıyla
gerilimin yükselmesi istikametinde bir seyir de takip edebilir; bu da
anlaşılabilir ama bu gerilimin bir yerde son bulması ve çalışmaların sürmesi
gerekir. Nitekim biraz önce böyle bir hadise yaşandı ve gerilim yükseldiğinde
bunun mütekabil bir şekilde protestolara döndüğünü gördük. Bunun, Parlamentonun
kastı olan müzakereye bir destek vermesi, bu müzakereye bir katkı yapmasının
gerilim yükseldiğinde nihai noktada mümkün olmayacağı her türlü takdirin
üzerinde. Dolayısıyla yapılabilecekler; soru sormak, cevapları almak, tekrar
kimi noktaları vurgulamak ve o çerçevede yürümek olabilir. Biraz geç de olsa
neticede şimdi yaptığımız bu oldu; birincisi bu.
İkincisi:
Bu 15 Temmuz meselesini, öncesini ve sonrasını Mecliste bir hayli konuştuk,
müzakere ettik. Sayın Özkoç’un ifade ettiği gibi, Mecliste darbe akşamı çeşitli
partilerden arkadaşlar vardı; AK PARTİ’den, Cumhuriyet Halk Partisinden,
Milliyetçi Hareket Partisinden; sanırım Halkların Demokratik Partisinden yoktu
ama darbeye karşı olduklarını ifade etmişlerdi.
(Mikrofon
otomatik cihaz tarafından kapatıldı) 
BAŞKAN
– İhtiyaç olursa o konuda bir açıklama yapabilirim; o akşam Meclis Başkanıyla
bizzat ben görüşmüştüm.
MEHMET
NACİ BOSTANCI (Ankara) – Öyle mi efendim?
BAŞKAN
– Evet.
MEHMET
NACİ BOSTANCI (Ankara) – Peki. 
Yani
genel bilgi. 
MURAT
EMİR (Ankara) – Sayın Bakan burada değildi, bu da tutanaklara geçsin. 
BAŞKAN
– Buyurun, devam edelim Sayın Bostancı.
MEHMET
NACİ BOSTANCI (Ankara) – Şimdi, daha sonra da bu 15 Temmuza ilişkin, kayıtlarda
çok miktarda tartışma vardır; Sayın Özkoç’un ifade ettiği konulara verilen
cevaplar vardır; geçmişe ilişkin, geleceğe ilişkin -öyle oldu, böyle oldu-
partilerin çok çeşitli değerlendirmeleri vardır. Ben şu anda, gecenin bu
vaktinde sadece Sayın Özkoç’un yaptığı bu değerlendirmelere, bazı
değerlendirmelere hiçbir şekilde katılmadığımızı ifade etmekle yetiniyorum.
Ondan ötesini, yeri gelir, ortam doğar elbette yeniden tartışırız.
Teşekkür
ediyorum.
BAŞKAN
– Teşekkürler Sayın Bostancı.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2020 Yılı Merkezi Yönetim Bütçe Kanun Teklifi (1/278) ile Plan ve
Bütçe Komisyonu Raporu (S. Sayısı: 129) (Devam)
2.- 2018 Yılı Merkezi Yönetim Kesin Hesap Kanunu Teklifi (1/277), 2018
Yılı Merkezi Yönetim Kesin Hesap Kanunu Teklifine İlişkin Olarak Hazırlanan
2018 Yılı Genel Uygunluk Bildirimi ile 2018 Yılı Dış Denetim Genel
Değerlendirme Raporu, 189 Adet Kamu İdaresine Ait Sayıştay Denetim Raporu, 2018
Yılı Faaliyet Genel Değerlendirme Raporu ve 2018 Yılı Mali İstatistikleri
Değerlendirme Raporunun Sunulduğuna Dair Sayıştay Başkanlığı Tezkeresi (3/871),
6085 Sayılı Sayıştay Kanunu Uyarınca Hazırlanan 2018 Yılı Kalkınma Ajansları
Genel Denetim Raporunun Sunulduğuna Dair Sayıştay Başkanlığı Tezkeresi (3/881)
ile Plan ve Bütçe Komisyonu Raporu (S. Sayısı: 130) (Devam)
A) ENERJİ VE TABİİ KAYNAKLAR BAKANLIĞI (Devam)
1) Enerji ve Tabii Kaynaklar Bakanlığı 2020 Yılı Merkezî Yönetim Bütçesi
2) Enerji ve Tabii Kaynaklar Bakanlığı 2018 Yılı Merkezî Yönetim Kesin
Hesabı
B) ENERJİ PİYASASI DÜZENLEME KURUMU (Devam)
1) Enerji Piyasası Düzenleme Kurumu 2020 Yılı Merkezî Yönetim Bütçesi
2) Enerji Piyasası Düzenleme Kurumu 2018 Yılı Merkezî Yönetim Kesin
Hesabı
C) NÜKLEER DÜZENLEME KURUMU (Devam)
1) Nükleer Düzenleme Kurumu 2020 Yılı Merkezî Yönetim Bütçesi
Ç) ULUSAL BOR ARAŞTIRMA ENSTİTÜSÜ (Devam) 
1) Ulusal Bor Araştırma Enstitüsü 2020 Yılı Merkezî Yönetim Bütçesi
2) Ulusal Bor Araştırma Enstitüsü 2018 Yılı Merkezî Yönetim Kesin Hesabı
D) TÜRKİYE ATOM ENERJİSİ KURUMU (Devam)
1) Türkiye Atom Enerjisi Kurumu 2020 Yılı Merkezî Yönetim Bütçesi
2) Türkiye Atom Enerjisi Kurumu 2018 Yılı Merkezî Yönetim Kesin Hesabı
E) MADEN TETKİK VE ARAMA GENEL MÜDÜRLÜĞÜ (Devam)
1) Maden Tetkik ve Arama Genel Müdürlüğü 2020 Yılı Merkezî Yönetim
Bütçesi
2) Maden Tetkik ve Arama Genel Müdürlüğü 2018 Yılı Merkezî Yönetim Kesin
Hesabı
F) NADİR TOPRAK ELEMENTLERİ ARAŞTIRMA ENSTİTÜSÜ (Devam) 
1) Nadir Toprak Elementleri Araştırma Enstitüsü 2020 Yılı Merkezî
Yönetim Bütçesi
G) MADEN VE PETROL İŞLERİ GENEL MÜDÜRLÜĞÜ (Devam)
1) Maden ve Petrol İşleri Genel Müdürlüğü 2020 Yılı Merkezî Yönetim
Bütçesi
Ğ) AİLE, ÇALIŞMA VE SOSYAL HİZMETLER BAKANLIĞI (Devam) 
1) Aile, Çalışma ve Sosyal Hizmetler Bakanlığı 2020 Yılı Merkezî Yönetim
Bütçesi
2) Aile, Çalışma ve Sosyal Hizmetler Bakanlığı 2018 Yılı Merkezî Yönetim
Kesin Hesabı
H) ÇALIŞMA VE SOSYAL GÜVENLİK BAKANLIĞI (Devam)
1) Çalışma ve Sosyal Güvenlik Bakanlığı 2018 Yılı Merkezî Yönetim Kesin
Hesabı
I) DEVLET PERSONEL BAŞKANLIĞI (Devam) 
1) Devlet Personel Başkanlığı 2018 Yılı Merkezî Yönetim Kesin Hesabı
İ) MESLEKİ YETERLİLİK KURUMU (Devam)
1) Mesleki Yeterlilik Kurumu 2020 Yılı Merkezî Yönetim Bütçesi
2) Mesleki Yeterlilik Kurumu 2018 Yılı Merkezî Yönetim Kesin Hesabı
BAŞKAN
- Enerji ve Tabii Kaynaklar Bakanlığının 2020 yılı merkezî yönetim bütçesine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Genel
toplamı okutuyorum: 
20) ENERJİ VE TABİİ KAYNAKLAR
BAKANLIĞI
1) Enerji ve Tabii Kaynaklar Bakanlığı 2020 Yılı
Merkezî Yönetim Bütçesi
ÖDENEK CETVELİ













 GENEL
TOPLAM 3.319.102.000
BAŞKAN
– Kabul edenler... Etmeyenler... Kabul edilmiştir.
Enerji
ve Tabii Kaynaklar Bakanlığının 2020 yılı merkezî yönetim bütçesi kabul
edilmiştir.
Enerji
ve Tabii Kaynaklar Bakanlığının 2018 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
Genel
toplamları okutuyorum:
2) Enerji ve Tabii Kaynaklar Bakanlığı 2018 Yılı
Merkezî Yönetim Kesin Hesabı
(A)
CETVELİ










Toplam Ödenek 2.528.168.000,00
Bütçe Gideri 2.350.101.184,71
İptal Edilen Ödenek 178.066.815,29
BAŞKAN
– Kabul edenler... Etmeyenler... Kabul edilmiştir.
Enerji
ve Tabii Kaynaklar Bakanlığının 2018 yılı merkezî yönetim kesin hesabının
bölümleri kabul edilmiştir.
Enerji
Piyasası Düzenleme Kurumunun 2020 yılı merkezî yönetim bütçesine geçilmesini
oylarınıza sunuyorum: Kabul edenler… Etmeyenler… Kabul edilmiştir. 
Genel
toplamı okutuyorum:
42.05) ENERJİ PİYASASI DÜZENLEME
KURUMU
1) Enerji Piyasası Düzenleme Kurumu 2020 Yılı Merkezî
Yönetim Bütçesi
ÖDENEK CETVELİ













 GENEL
TOPLAM 329.337.000
BAŞKAN
– Kabul edenler... Etmeyenler... Kabul edilmiştir.
Gelir
cetvelinin toplamını okutuyorum: 
GELİR CETVELİ













 TOPLAM 329.337.000
BAŞKAN
– Kabul edenler... Etmeyenler... Kabul edilmiştir.
Enerji
Piyasası Düzenleme Kurumunun 2020 yılı merkezî yönetim bütçesi kabul
edilmiştir.
Enerji
Piyasası Düzenleme Kurumunun 2018 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Genel
toplamları okutuyorum:
2) Enerji Piyasası Düzenleme Kurumu 2018 Yılı Merkezî
Yönetim Kesin Hesabı
(A) CETVELİ










Toplam Ödenek 343.885.777,77
Bütçe Gideri 305.238.698,67
İptal Edilen Ödenek 38.647.079,10
BAŞKAN
–Kabul edenler… Etmeyenler… Kabul edilmiştir.
(B)
cetvelinin genel toplamlarını okuyorum: 
(B) CETVELİ










Bütçe Geliri Tahmini 247.045.000,00
Tahsilat 311.333.741,21
Ret ve İadeler 6.095.042,54
Net Tahsilat 305.238.698,67
BAŞKAN
–Kabul edenler… Etmeyenler… Kabul edilmiştir.
Enerji
Piyasası Düzenleme Kurumunun 2018 yılı merkezî yönetim kesin hesabının
bölümleri kabul edilmiştir.
Nükleer
Düzenleme Kurumunun 2020 yılı merkezî yönetim bütçesine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Genel
toplamı okutuyorum:
42.12) NÜKLEER DÜZENLEME KURUMU
1) Nükleer Düzenleme Kurumu 2020 Yılı Merkezî Yönetim
Bütçesi













 GENEL
TOPLAM 147.139.000
BAŞKAN
– Kabul edenler... Etmeyenler... Kabul edilmiştir.
Gelir
cetvelinin toplamını okutuyorum:
GELİR CETVELİ













 TOPLAM 147.139.000
BAŞKAN
– Kabul edenler... Etmeyenler... Kabul edilmiştir.
Nükleer
Düzenleme Kurumunun 2020 yılı merkezî yönetim bütçesi kabul edilmiştir.
Ulusal
Bor Araştırma Enstitüsünün 2020 yılı merkezî yönetim bütçesine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel
toplamı okutuyorum:
40.26) ULUSAL BOR ARAŞTIRMA
ENSTİTÜSÜ
1) Ulusal Bor Araştırma Enstitüsü 2020 Yılı Merkezî
Yönetim Bütçesi













 GENEL
TOPLAM 13.266.000
BAŞKAN
– Kabul edenler... Etmeyenler... Kabul edilmiştir.
Gelir
cetvelinin toplamını okutuyorum: 
GELİR CETVELİ













 TOPLAM 13.066.000
BAŞKAN
– Kabul edenler... Etmeyenler... Kabul edilmiştir.
Ulusal
Bor Araştırma Enstitüsünün 2020 yılı merkezî yönetim bütçesi kabul edilmiştir.
Ulusal
Bor Araştırma Enstitüsünün 2018 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Genel
toplamları okutuyorum:
2) Ulusal Bor Araştırma Enstitüsü 2018 Yılı Merkezî
Yönetim Kesin Hesabı
(A) CETVELİ










Toplam Ödenek 17.485.991,32
Bütçe Gideri 15.407.063,91
İptal Edilen Ödenek 2.078.927,41
BAŞKAN
– Kabul edenler… Etmeyenler… Kabul edilmiştir.
(B)
cetvelinin genel toplamlarını okutuyorum: 
(B) CETVELİ










Bütçe Geliri Tahmini 16.293.000,00
Tahsilat 10.079.366,34
Ret ve İadeler 60,00
Net Tahsilat 10.079.306,34
BAŞKAN
– Kabul edenler… Etmeyenler… Kabul edilmiştir.
Ulusal
Bor Araştırma Enstitüsünün 2018 yılı merkezî yönetim kesin hesabının bölümleri
kabul edilmiştir.
Türkiye
Atom Enerjisi Kurumunun 2020 yılı merkezî yönetim bütçesine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel
toplamı okutuyorum:
40.27) TÜRKİYE ATOM ENERJİSİ KURUMU
1) Türkiye Atom Enerjisi Kurumu 2020 Yılı Merkezî
Yönetim Bütçesi
ÖDENEK CETVELİ













 GENEL
TOPLAM 212.231.000
BAŞKAN
– Kabul edenler... Etmeyenler... Kabul edilmiştir.
Gelir
cetvelinin toplamını okutuyorum:
GELİR CETVELİ













 TOPLAM 212.031.000
BAŞKAN
– Kabul edenler... Etmeyenler... Kabul edilmiştir.
Türkiye
Atom Enerjisi Kurumunun 2020 yılı merkezî yönetim bütçesi kabul edilmiştir.
Türkiye
Atom Enerjisi Kurumunun 2018 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel
toplamları okutuyorum:
2) Türkiye Atom Enerjisi Kurumu 2018 Yılı Merkezî
Yönetim Kesin Hesabı
(A) CETVELİ










Toplam Ödenek 206.555.998,38
Bütçe Gideri 183.464.628,78
İptal Edilen Ödenek 23.091.369,60
Ertesi Yıla Devredilen Ödenek 1.521.481,92
BAŞKAN
– Kabul edenler… Etmeyenler… Kabul edilmiştir.
(B)
cetvelinin genel toplamlarını okutuyorum:
(B) CETVELİ










Bütçe Geliri Tahmini 184.867.000,00
Tahsilat 184.423.196,62
Ret ve İadeler 396.381,90
Net Tahsilat 184.026.814,72
BAŞKAN
– Kabul edenler… Etmeyenler… Kabul edilmiştir.
Türkiye
Atom Enerjisi Kurumunun 2018 yılı merkezî yönetim kesin hesabının bölümleri
kabul edilmiştir.
Maden
Tetkik ve Arama Genel Müdürlüğünün 2020 yılı merkezî yönetim bütçesine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel
toplamı okutuyorum:
40.40) MADEN TETKİK VE ARAMA GENEL
MÜDÜRLÜĞÜ
1) Maden
Tetkik ve Arama Genel Müdürlüğü 2020 Yılı Merkezi Yönetim Bütçesi













 GENEL
TOPLAM 645.901.000
BAŞKAN
– Kabul edenler... Etmeyenler... Kabul edilmiştir.
Gelir
cetvelinin toplamını okutuyorum: 
GELİR CETVELİ






Açıklama






 TOPLAM 640.901.000
BAŞKAN
– Kabul edenler... Etmeyenler... Kabul edilmiştir.
Maden
Tetkik ve Arama Genel Müdürlüğünün 2020 yılı merkezî yönetim bütçesi kabul
edilmiştir. 
Maden
Tetkik ve Arama Genel Müdürlüğünün 2018 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Genel
toplamları okutuyorum:
2) Maden
Tetkik ve Arama Genel Müdürlüğü 2018
Yılı Merkezî Yönetim Kesin Hesabı
(A) CETVELİ










Toplam Ödenek 1.010.354.656,73
Bütçe Gideri 910.878.129,63
İptal Edilen Ödenek 99.476.527,10
Ertesi Yıla Devredilen Ödenek 10.254.408,06
BAŞKAN
– Kabul edenler… Etmeyenler… Kabul edilmiştir.
(B)
cetvelinin genel toplamlarını okutuyorum:
(B) CETVELİ










Bütçe Geliri Tahmini 694.935.000,00
Tahsilat 785.365.468,85
Ret ve İadeler 368.361,26
Net Tahsilat 784.997.107,59
BAŞKAN
– Kabul edenler… Etmeyenler… Kabul edilmiştir.
Maden
Tetkik ve Arama Genel Müdürlüğünün 2018 yılı merkezî yönetim kesin hesabının
bölümleri kabul edilmiştir.
Nadir
Toprak Elementleri Araştırma Enstitüsünün 2020 yılı merkezî yönetim bütçesine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Genel
toplamı okutuyorum:
40.64) NADİR TOPRAK ELEMENTLERİ
ARAŞTIRMA ENSTİTÜSÜ
1) Nadir
Toprak Elementleri Araştırma Enstitüsü 2020 Yılı Merkezî Yönetim Bütçesi
ÖDENEK CETVELİ













 GENEL
TOPLAM 5.637.000
BAŞKAN
– Kabul edenler... Etmeyenler... Kabul edilmiştir.
Gelir
cetvelinin toplamını okutuyorum:
GELİR CETVELİ













 TOPLAM 5.637.000
BAŞKAN
– Kabul edenler... Etmeyenler... Kabul edilmiştir.
Nadir
Toprak Elementleri Araştırma Enstitüsünün 2020 yılı merkezî yönetim
bütçesi kabul edilmiştir.
Maden
ve Petrol İşleri Genel Müdürlüğünün 2020 yılı merkezî yönetim bütçesine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Genel
toplamı okutuyorum:
40.65) MADEN VE PETROL İŞLERİ GENEL
MÜDÜRLÜĞÜ
1) Maden ve Petrol İşleri Genel Müdürlüğü 2020 Yılı Merkezî Yönetim Bütçesi
ÖDENEK CETVELİ













 GENEL
TOPLAM 263.142.000
BAŞKAN
– Kabul edenler... Etmeyenler... Kabul edilmiştir.
Gelir
cetvelinin toplamını okutuyorum:
GELİR CETVELİ













 TOPLAM 243.142.000
BAŞKAN
– Kabul edenler... Etmeyenler... Kabul edilmiştir.
Maden
ve Petrol İşleri Genel Müdürlüğünün 2020 yılı merkezî yönetim
bütçesi kabul edilmiştir.
Aile,
Çalışma ve Sosyal Hizmetler Bakanlığının 2020 yılı merkezî yönetim bütçesine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Genel
toplamı okutuyorum: 
24) AİLE, ÇALIŞMA VE SOSYAL
HİZMETLER BAKANLIĞI
1) Aile,
Çalışma ve Sosyal Hizmetler Bakanlığı 2020 Yılı Merkezî Yönetim Bütçesi
ÖDENEK CETVELİ













 GENEL
TOPLAM 125.809.131.000
BAŞKAN
– Kabul edenler... Etmeyenler... Kabul edilmiştir.
Aile,
Çalışma ve Sosyal Hizmetler Bakanlığının 2020 yılı merkezî yönetim
bütçesi kabul edilmiştir.
Aile,
Çalışma ve Sosyal Hizmetler Bakanlığının 2018 yılı merkezî yönetim
kesin hesabının bölümlerine geçilmesini oylarınıza sunuyorum: Kabul edenler...
Etmeyenler... Kabul edilmiştir.
Genel
toplamları okutuyorum:
2) Aile, Çalışma ve Sosyal Hizmetler Bakanlığı 2018 Yılı Merkezî Yönetim Kesin Hesabı
(A)
CETVELİ










Toplam Ödenek 28.632.362.404,95
Bütçe Gideri 28.765.642.803,10
Ödenek Üstü Gider 749.435.719,98
İptal Edilen Ödenek 613.592.961,65
Ertesi Yıla Devredilen Ödenek 142.221.247,26
BAŞKAN
– Kabul edenler... Etmeyenler... Kabul edilmiştir.
Aile,
Çalışma ve Sosyal Hizmetler Bakanlığının 2018 yılı merkezî yönetim
kesin hesabının bölümleri kabul edilmiştir.
Çalışma
ve Sosyal Güvenlik Bakanlığının 2018 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
Genel
toplamları okutuyorum:
18) ÇALIŞMA VE SOSYAL GÜVENLİK
BAKANLIĞI
1) Çalışma
ve Sosyal Güvenlik Bakanlığı 2018 Yılı Merkezî Yönetim Kesin Hesabı
(A) CETVELİ










Toplam Ödenek 45.780.164.616,88
Bütçe Gideri 43.997.232.833,01
İptal Edilen Ödenek 1.781.321.561,47
Ertesi Yıla Devredilen Ödenek 16.484.372,59
BAŞKAN
– Kabul edenler... Etmeyenler... Kabul edilmiştir.
Çalışma
ve Sosyal Güvenlik Bakanlığının 2018 yılı merkezî yönetim kesin hesabının
bölümleri kabul edilmiştir.
Devlet
Personel Başkanlığının 2018 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Genel
toplamları okutuyorum:
18.75) DEVLET PERSONEL BAŞKANLIĞI
1) Devlet Personel Başkanlığı 2018 Yılı Merkezî Yönetim
Kesin Hesabı
(A) CETVELİ










Toplam Ödenek 33.142.837,00
Bütçe Gideri 27.985.310,15
İptal Edilen Ödenek 5.157.526,85
BAŞKAN
– Kabul edenler... Etmeyenler... Kabul edilmiştir.
Devlet
Personel Başkanlığının 2018 yılı merkezî yönetim kesin hesabının bölümleri
kabul edilmiştir. 
Mesleki
Yeterlilik Kurumunun 2020 yılı merkezî yönetim bütçesine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Genel
toplamı okutuyorum: 
40.50) MESLEKİ YETERLİLİK KURUMU
1) Mesleki Yeterlilik Kurumu 2020 Yılı Merkezî Yönetim
Bütçesi













 GENEL
TOPLAM 30.637.000
BAŞKAN
– Kabul edenler... Etmeyenler... Kabul edilmiştir.
Gelir
cetvelinin toplamını okutuyorum: 
GELİR CETVELİ













 TOPLAM 70.896.000
BAŞKAN
– Kabul edenler... Etmeyenler... Kabul edilmiştir.
Mesleki
Yeterlilik Kurumunun 2020 yılı merkezî yönetim bütçesi kabul edilmiştir.
Mesleki
Yeterlilik Kurumunun 2018 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel
toplamları okutuyorum:
2) Mesleki Yeterlilik Kurumu 2018 Yılı Merkezî Yönetim
Kesin Hesabı
(A)
CETVELİ










Toplam Ödenek 33.468.700,00
Bütçe Gideri 29.237.931,49
İptal Edilen Ödenek 4.230.768,51
BAŞKAN
– Kabul edenler… Etmeyenler… Kabul edilmiştir.
(B)
cetvelinin genel toplamlarını okutuyorum: 
(B) CETVELİ










Bütçe Geliri Tahmini 34.151.000,00
Tahsilat 39.059.296,18
Ret ve İadeler 43.050,00
Net Tahsilat 39.016.246,18
BAŞKAN
– Kabul edenler… Etmeyenler… Kabul edilmiştir.
Mesleki
Yeterlilik Kurumunun 2018 yılı merkezî yönetim kesin hesabının bölümleri kabul
edilmiştir.
Böylece
üçüncü turda yer alan kamu idarelerinin bütçeleri ve kesin hesapları kabul
edilmiştir. Hayırlı olmalarını dilerim. 
Değerli
milletvekilleri, üçüncü tur görüşmeleri tamamlanmıştır. 
Programa
göre, kamu idarelerinin bütçe ve kesin hepaplarını sırasıyla görüşmek için 13
Aralık 2019 Cuma günü saat 11.00’de toplanmak üzere birleşimi kapatıyorum.
Kapanma Saati: 01.09




(x) 129, 130 S. Sayılı Basmayazılar ve
Ödenek Cetvelleri 09/12/2019 tarihli 28’inci Birleşim Tutanağı’na eklidir.


(x) Bu ifadeye ilişkin düzeltme bu
birleşim Tutanak Dergisi’nin …’nci sayfasında ve 13/12/2019 tarihli 32’nci
Birleşim Tutanağı’nın “Geçen Birleşim Hakkında Düzeltmeler” bölümünde yer
almaktadır.


(x) Bu düzeltmeye ilişkin ifade bu
birleşim Tutanak Dergisi’nin 486’nci sayfasındadır.


(X) Bu bölümde hatip tarafından Türkçe
olmayan kelimeler ifade edildi.




