


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular















 DÖNEM : 20		 	 CİLT : 65 		 YASAMA YILI : 4


T. B. M. M.
TUTANAK DERGİSİ

18 inci Birleşim
12 . 11 . 1998Perşembe



İ Ç İ N D E K İ L E R

 I. – GEÇEN TUTANAK ÖZETİ
 II. – GELEN KÂĞITLAR
III. – YOKLAMALAR
IV. – SORULAR VE CEVAPLAR
A) YAZILI SORULAR VE CEVAPLARI
1. – Erzincan Milletvekili Mustafa Kul’un, Türk Harb-İş Sendikası üyesi olan işçilerin Amerikan askerî işyerlerindeki grevlerine ilişkin sorusu ve Çalışma ve Sosyal Güvenlik Bakanı Nami Çağan’ın yazılı cevabı (7/6105)
2. – Balıkesir Milletvekili İsmail Özgün’ün, özelleştirme kapsamına alınan SEKA fabrikalarına ilişkin Başbakandan sorusu ve Devlet Bakanı Güneş Taner’in yazılı cevabı (7/6136)
3. – Kocaeli Milletvekili Bekir Yurdagül’ün, ABD askerî işyerlerindeki greve ve kaçak işçi çalıştırılmasına ilişkin Başbakandan sorusu ve Çalışma ve Sosyal Güvenlik Bakanı Nami Çağan’ın yazılı cevabı (7/6140)
4. – Ankara Milletvekili Yılmaz Ateş’in, hastanelere yapılan alımlarda yolsuzluklar olduğu iddiasına ilişkin sorusu ve Sağlık Bakanı Halil İbrahim Özsoy’un yazılı cevabı (7/6164)
5. – Balıkesir Milletvekili İsmail Özgün’ün, Balıkesir Eğitim Araçları ve Açık Öğretim Lisesi Müdürünün görevden alınmasının nedenine ilişkin sorusu ve Millî Eğitim Bakanı Hikmet Uluğbay’ın cevabı (7/6183)
6. – Balıkesir Milletvekili İsmail Özgün’ün, Balıkesir-Dursunbey İlçe Millî Eğitim Müdürünün görevden alınmasının nedenine ilişkin sorusu ve Millî Eğitim Bakanı Hikmet Uluğbay’ın yazılı cevabı (7/6184)
7. –Samsun Milletvekili Musa Uzunkaya’nın, Sosyal Yardımlaşma ve Dayanışmayı Teşvik Fonunda toplanan paralardan Samsun İline yapılan yardımlara ilişkin sorusu ve Devlet Bakanı Hasan Gemici’nin yazılı cevabı (7/6213)
8. – Kahramanmaraş Milletvekili Hasan Dikici’nin, ilköğretim müfettişlerinin ek ders ücretlerinin ödenmesine ilişkin sorusu ve Millî Eğitim Bakanı Hikmet Uluğbay’ın yazılı cevabı (7/6234)
9. – Erzincan Milletvekili Naci Terzi’nin, İstanbul Valisinin türban hakkındaki bir açıklamasına ilişkin sorusu ve İçişleri Bakanı Kutlu Aktaş’ın yazılı cevabı (7/6325)

I. – GEÇEN TUTANAK ÖZETİ
TBMM Genel Kurulu saat 15.00'te açılarak iki oturum yaptı. 
Elektronik cihazla yapılan yoklamalar sonucunda Genel Kurulda toplantı yetersayısı bulunmadığı anlaşıldığından, 12 Kasım 1998 Perşembe günü  saat 15.00'te toplanmak üzere, birleşime 16.00'da son verildi.
Hasan KORKMAZCAN
Başkanvekili
	Ahmet DERİN	Ünal YAŞAR
	Kütahya	Gaziantep
	Kâtip Üye	Kâtip Üye








			No : 23
II. – GELEN KAĞITLAR
12.11.1998 PERŞEMBE
Sözlü Soru Önergeleri
1. – Konya Milletvekili Remzi Çetin’in, Bakırköy Çocuk Tutukevi’ndeki bazı uygulamalara ilişkin Adalet Bakanından sözlü soru önergesi (6/1225) (Başkanlığa geliş tarihi : 9.11.1998)
2. – Konya Milletvekili Remzi Çetin’in, DGM’ lerin kaldırılıp kaldırılmayacağına ilişkin Adalet Bakanından sözlü soru önergesi (6/1226) (Başkanlığa geliş tarihi : 9.11.1998)
3. – Konya Milletvekili Remzi Çetin’in, TMO’nce satın alınan buğdaya ilişkin Tarım ve Köyişleri Bakanından sözlü soru önergesi (6/1227) (Başkanlığa geliş tarihi : 9.11.1998)
4. – Konya Milletvekili Remzi Çetin’in, şeker pancarı ekim alanlarına ve şeker ithaline  ilişkin Sanayi ve Ticaret Bakanından sözlü soru önergesi (6/1228) (Başkanlığa geliş tarihi : 9.11.1998)
5. – Tunceli Milletvekili Kamer Genç’in, Nurol Şirketi ve bağlı işletmelerinden kamu idarelerinin yaptığı alımlar ile işletmelerinin defter kayıtlarına ilişkin Maliye Bakanından sözlü soru önergesi (6/1229) (Başkanlığa geliş tarihi : 9.11.1998)
6. – Tunceli Milletvekili Kamer Genç’in, Nurol Şirketi ile ilgili bazı bilgilere ilişkin Maliye Bakanından sözlü soru önergesi (6/1230) (Başkanlığa geliş tarihi : 9.11.1998)
7. – Samsun Milletvekili Musa Uzunkaya’nın, Samsun 19 Mayıs Spor Salonu inşaatına ilişkin Devlet Bakanından (Yücel Seçkiner) sözlü soru önergesi (6/1231) (Başkanlığa geliş tarihi : 10.11.1998)
8. – Erzurum Milletvekili Lütfü Esengün’ün, mevsimlik işçilere ilişkin Başbakandan sözlü soru önergesi (6/1232) (Başkanlığa geliş tarihi : 10.11.1998)
9. – Samsun Milletvekili Musa Uzunkaya’nın, Samsun-Vezirköprü İlçesine bağlı bazı köylerin sağlık ocağı, doktor ve ebe ihtiyacına ilişkin Başbakandan sözlü soru önergesi (6/1233) (Başkanlığa geliş tarihi : 10.11.1998)
Yazılı Soru Önergeleri
1. – Erzincan Milletvekili Mustafa Kul’un, Tatvan Belediye Başkanının bazı uygulamalarına ilişkin İçişleri Bakanından yazılı soru önergesi (7/6500) (Başkanlığa geliş tarihi : 9.11.1998)
2. – Şanlıurfa Milletvekili Abdulkadir Öncel’in, Şanlıurfa’daki su kanallarında meydana gelen ölümlere ve çiftçilerin mağduriyetlerine ilişkin Enerji ve Tabiî Kaynaklar Bakanından yazılı soru önergesi (7/6501) (Başkanlığa geliş tarihi : 9.11.1998)
3. – Bolu Milletvekili Feti Görür’ün, geçici işçilere ilişkin Devlet Bakanından (Mustafa Yılmaz) yazılı soru önergesi (7/6502) (Başkanlığa geliş tarihi : 9.11.1998)
4. – Mardin Milletvekili Hüseyin Yıldız’ın, terör ile mücadele ekiplerince göz altına alınan bazı kişilere ve kayıp olan bir şahsa ilişkin İçişleri Bakanından yazılı soru önergesi (7/6503) (Başkanlığa geliş tarihi : 9.11.1998)
5. – Erzincan Milletvekili Naci Terzi’nin, PKK Liderinin Rusya’ya kaçışına ilişkin Başbakandan yazılı soru önergesi (7/6504) (Başkanlığa geliş tarihi : 9.11.1998)
6. – Erzincan Milletvekili Naci Terzi’nin, Erol Evcil’in Anavatan Partisi Bursa İl Teşkilâtının giderlerini karşıladığı iddialarına ilişkin Adalet Bakanından yazılı soru önergesi (7/6505) (Başkanlığa geliş tarihi : 9.11.1998)
7. – Diyarbakır Milletvekili Sacit Günbey’in, insan hakları alanında faaliyette bulunan derneklere baskı yapıldığı iddiasına ilişkin Başbakandan yazılı soru önergesi (7/6506) (Başkanlığa geliş tarihi : 9.11.1998)
8. – Erzurum Milletvekili Zeki Ertugay’ın, Köy Hizmetleri Genel Müdürlüğünde iş akitleri sona erdirilen geçici işçilere ilişkin Devlet Bakanından (Mustafa Yılmaz) yazılı soru önergesi (7/6507) (Başkanlığa geliş tarihi : 9.11.1998)
9. – Amasya Milletvekili Ahmet İyimaya’nın, YÖK Disiplin Yönetmeliğine ilişkin Başbakandan yazılı soru önergesi (7/6508) (Başkanlığa geliş tarihi : 10.11.1998)
10. – Bilecik Milletvekili Bahattin Şeker’in, askerliğe elverişli almadığına dair sağlık raporu alan şahıslara ilişkin Millî Savunma Bakanı ve Başbakan Yardımcısından yazılı soru önergesi (7/6509) (Başkanlığa geliş tarihi : 10.11.1998)
11. – Mardin Milletvekili Hüseyin Yıldız’ın, YÖK Yönetici, Öğretim Elemanı ve Memurları Disiplin Yönetmeliğinde yapılan değişikliğe ilişkin Millî Eğitim Bakanından yazılı soru önergesi (7/6510) ( Başkanlığa geliş tarihi : 10.11.1998)
12. – Kayseri Milletvekili Memduh Büyükkılıç’ın, ilaçlardaki  patent uygulamasına geçiş sürecine ilişkin Sağlık Bakanından yazılı soru önergesi (7/6511) (Başkanlığa geliş tarihi : 10.11.1998)
13. – Kayseri Milletvekili Memduh Büyükkılıç’ın, mevsimlik işçilere ilişkin Başbakandan yazılı soru önergesi  (7/6512) (Başkanlığa geliş tarihi : 10.11.1998)
14. – Balıkesir Milletvekili İ.Önder Kırlı’nın, buğday üreticisine verilecek tohumluk buğdaya ilişkin Tarım ve Köyişleri Bakanından yazılı soru önergesi (7/6513) (Başkanlığa geliş tarihi : 10.11.1998)
15. – Balıkesir Milletvekili İ.Önder Kırlı’nın, TARİŞ’e pamuk alımları için sağlanan kaynak miktarına ve pamuk üreticilerinin borçlarının ertelenmesine  ilişkin Başbakandan yazılı soru önergesi (7/6514) (Başkanlığa geliş tarihi : 10.11.1998)
16. – Amasya Milletvekili Haydar Oymak’ın, Samsun-Ankara doğalgaz boru hattının ihalesiz olarak bir Rus firmasına yaptırıldığı iddialarına ilişkin Enerji ve Tabiî Kaynaklar Bakanından yazılı soru önergesi (7/6515) (Başkanlığa geliş tarihi : 10.11.1998)
17. – Ankara Milletvekili Eşref Erdem’in, Özel Çevre Koruma Kurumu Başkanlığınca yapılan ihalelere ilişkin Çevre Bakanından yazılı soru önergesi (7/6516) (Başkanlığa geliş tarihi : 10.11.1998)
18. – Çanakkale Milletvekili Ahmet Küçük’ün, mevsimlik işçilere ilişkin Devlet Bakanından (Mustafa Yılmaz) yazılı soru önergesi (7/6517) (Başkanlığa geliş tarihi : 10.11.1998)
19. – Amasya Milletvekili Ahmet İyimaya’nın, TBMM Komisyanlarında gruplara düşen üyeliklerin hesaplanmasına ilişkin Türkiye Büyük Millet Meclisi Başkanından yazılı soru önergesi (7/6518) (Başkanlığa geliş tarihi : 11.11.1998)
20. – Artvin Milletvekili Hasan Ekinci’nin, Mahallî İdareler Fonundan belediyelere yapılan yardımlara ilişkin Maliye Bakanından yazılı soru önergesi (7/6519) (Başkanlığa geliş tarihi : 6.11.1998)



BİRİNCİ OTURUM
Açılma Saati : 15.00
12 Kasım 1998 Perşembe
BAŞKAN : Başkanvekili Hasan KORKMAZCAN
KÂTİP ÜYELER : Ahmet DERİN (Kütahya), Ünal YAŞAR (Gaziantep)
 

BAŞKAN – Türkiye Büyük Millet Meclisinin 18 inci Birleşimini açıyorum.
III.– Y O K L A M A
BAŞKAN – Elektronik sistemle yoklama yapılacaktır.
Yoklama için 10 dakika süre vereceğim; sayın milletvekillerinin, bu süre içinde, elektronik oy düğmelerine basarak salonda bulunduklarını bildirmelerini rica ediyorum.
Sayın milletvekilleri, yoklama işlemi başlamıştır.
(Elektronik cihazla yoklama yapıldı)
BAŞKAN – Sayın milletvekilleri, yapılan yoklama sonucunda toplantı yetersayısı olmadığı anlaşılmıştır. Birleşime bir süre ara vereceğim. (ANAP ve DSP sıralarından "15 dakika" sesleri)
15.30'da tekrar toplanmak üzere birleşime ara veriyorum.
Kapanma Saati : 15.14



İKİNCİ OTURUM
Açılma Saati : 15.30
BAŞKAN : Başkanvekili Hasan KORKMAZCAN
KÂTİP ÜYELER : Hüseyin YILDIZ (Mardin), Ünal YAŞAR (Gaziantep)
 
BAŞKAN –Türkiye Büyük Millet Meclisinin 18 inci Birleşiminin İkinci Oturumunu açıyorum.
III.– YOKLAMA
BAŞKAN –Birinci Oturumda çoğunluk sağlanamamıştı. Şimdi, toplantı yetersayısının bulunup bulunmadığını tespit için elektronik sistemle yoklama yapılacaktır.
Yoklama için 10 dakika süre vereceğim; sayın milletvekillerinin, bu süre içerisinde, elektronik oy düğmelerine basarak salonda bulunduklarını belirtmelerini rica ediyorum.
Yoklama işlemi başlamıştır.
(Elektronik cihazla yoklama yapıldı)
BAŞKAN – Sayın milletvekilleri, yapılan yoklama sonucunda toplantı yetersayısının ikinci defa bulunmadığı anlaşılmıştır.
Bundan sonraki oturumda da çoğunluk bulunacağına dair bir işaret görülmediğinden, birleşimi kapatmak istiyorum.
Alınan karar gereğince, özelleştirme uygulamalarıyla ilgili usulsüzlük ve yolsuzluk iddialarını araştırarak alınması gereken tedbirleri tespit etmek amacıyla kurulan Meclis Araştırması Komisyonu raporunu ve diğer denetim konularını sırasıyla görüşmek için, 17 Kasım 1998 Salı günü saat 15.00'te toplanmak üzere, birleşimi kapatıyorum. 
Kapanma Saati : 15.43

IV. – SORULAR VE CEVAPLAR
A) YAZILI SORULAR VE CEVAPLARI
1. – Erzincan Milletvekili Mustafa Kul’un, Türk Harb-İş Sendikası üyesi olan işçilerin Amerikan askerî işyerlerindeki grevlerine ilişkin sorusu ve Çalışma ve Sosyal Güvenlik Bakanı Nami Çağan’ın yazılı cevabı (7/6105)
Türkiye Büyük Millet Meclisi Başkanlığına
Aşağıdaki sorularımın Çalışma ve Sosyal Güvenlik Bakanı tarafından yazılı olarak yanıtlanmasını saygılarımla arz ederim.
		Mustafa Kul				Erzincan
Türk Harb-İş Sendikası üyesi, 1 500’ü İncirlik Hava Üssünde, 110’u Ankara’daki, 280’i de İzmir’deki ABD işyerlerinde, ABD Hava Kuvvetleri (39.WG), VBR, AA-FES-EUR-Türkiye ile ITT-F-SIC bünyesinde çalışan işçiler, 19 Mart’ta başlayan ve 1 Nisan 1998 - 31 Mart 2000 tarihleri arasında geçerli olacak toplu iş sözleşmesi görüşmelerinde anlaşma sağlanamaması üzerine 23 Temmuz 1998 tarihinden beri Adana, Ankara ve İzmir’de bulunan tüm Amerikan askerî işyerlerinde greve gitmişlerdir. Anlaşma sağlanamadığı için grev halen sürmektedir.
1. Türkiye, NATO-SOFA/NATO-DECA ve SEIA ikili anlaşmalarına imza koymuştur. Bu anlaşmalara göre Türkiye veya bir başka ülkede konuşlandırılan yabancı askerî kuvvetler, o ülke yasa ve hukukî mevzuatına uymak zorundadır. ABD’li işveren bu mevzuata uygun hareket ediyor mu?
2. Bu işyerlerinde çalışma izni olmayan yabancı uyruklu işçilerin kaçak olarak çalıştırıldığı iddiaları araştırıldı mı?
	T.C.					Çalışma ve Sosyal Güvenlik Bakanlığı	12.11.1998			Çalışma Genel Müdürlüğü					Sayı : B.13.0.ÇGM.0.11.00.01-637-13722-1029658
Konu : Yazılı soru önergesi
Türkiye Büyük Millet Meclisi Başkanlığına
İlgi : TBMM Başkanlığı Genel Sekreterliği Kanunlar ve Kararlar Dairesi Başkanlığının 8.10.1998 tarih ve A.01.0.GNS.0.10.00.02-15361 sayılı yazısı.
İlgi yazı ekinde alınan Erzincan Milletvekili Mustafa Kul’un, 8.9.1998 tarih ve 7/6105 esas no’lu yazılı soru önergesi incelenmiş, ilgili bilgiler aşağıda belirtilmiştir.
Bilindiği gibi, Bakanlığım iş mevzuatına ilişkin konularda intikal eden tüm şikayet konularını inceleyerek, gerekli işlemleri yerine getirmekle yükümlü bulunmaktadır.
Bu kapsamda, gerek bireysel başvurular, gerek sendikalar tarafından yapılan başvurular ya da basın yolu ile intikal eden duyumlar üzerine, Bakanlığım iş müfettişlerince mahallinde incelemeler yapılmakta, incelemeler sonucu tespit edilen hususlara ilişkin işlemler yerine getirilmekte, yasalara aykırı durumların tespiti halinde de gerekli cezai müeyyideler uygulanmaktadır.
Nitekim; Türk Harb-İş Sendikası ile ABD Silahlı Kuvvetleri Türkiye (39 WG) Komutanlığı, VBR Vinnel Brown And Root Phq Genel Müdürlüğü, AAFES-EUR Türkiye Satış Bölgesi Genel Müdürlüğü ve bağlı işyerleri arasında sürdürülen toplu iş sözleşmesi görüşmelerinde anlaşma sağlanamaması üzerine, işletmeye bağlı işyerlerinde 2822 sayılı Yasanın 27 nci maddesi uyarınca 8.7.1998 tarihinde alınan ve aynı Yasanın 37 nci maddesi gereğince 23.7.1998 tarihinde uygulamaya konulan grev kararı taraflar arasında anlaşma sağlanması üzerine kaldırılmış, söz konusu grev uygulaması ile ilgili Türk Harb-İş Sendikasının başvuruları üzerine de konuya ilişkin Bakanlığım iş müfettişlerince gerekli incelemeler yapılmıştır.
Bu çerçevede; Türk Harb-İş Sendikası Ankara Şube Başkanlığının başvurusu üzerine Bakanlığım iş müfettişlerince, ABD Silâhlı Kuvvetleri ve VBR ortaklığı işyerinde inceleme yapılmış ve inceleme sonucu düzenlenen 27.7.1998 tarih ve ZI:39, SŞ:39 sayılı raporun sonuç bölümünde; 2822 sayılı Yasanın 43 üncü maddesine aykırı davrandığından her iki işveren hakkında kamu davası açılması için Cumhuriyet Savcılığına başvurulması gerektiği tespit edilmiştir.
Yine, Türk Harb-İş Sendikası Ankara Şube Başkanlığının başvurusu üzerine Bakanlığım iş müfettişlerince, ABD Silahlı Kuvvetleri Türkiye (39 WG) Komutanlığına bağlı ABD Savunma İşbirliği Başkanlığı ve VBR (Vinnel Brown And Root Ortaklığı) Ankara işyeri müdürlüğü işyerlerinde inceleme yapılmış ve inceleme sonucu düzenlenen 7.8.1998 tarih ve 48-53 sayılı raporda; söz konusu işyerlerinde grev kırmaya yönelik yasa dışı uygulamaların tespit edilmesi üzerine, 2822 sayılı Yasanın 43 üncü maddesine aykırı davrandıklarından her iki işveren hakkında kamu davası açılması için Cumhuriyet Savcılığına başvurulması gerektiği belirtilmiş ve Bakanlığımca 30.7.1998 tarih ve 14718 sayılı yazı ile Cumhuriyet Savcılığına suç duyurusunda bulunulmuştur.
Türk Harb-İş Sendikası Ege Bölgesi Şubesinin başvurusu üzerine de, Bakanlığım iş müfettişlerince, ABD Silahlı Kuvvetleri-Türkiye 425 Amerikan Hava Filosu Komutanlığı işyerinde inceleme yapılmış ve inceleme sonucu düzenlenen 6.7.1998 tarih ve 40-70 sayılı raporda; söz konusu işyerinde kayıt dışı işçilerin istihdam edildiklerinin gözlem ve beyanların dinlenmesinden anlaşılmış, bu işyerinde inceleme ve araştırmalara devam edilmek istenmişse de, işverenlikçe kayıtların ibraz edilmemesi nedeniyle gerekli inceleme tamamlanamamıştır.
Buna göre; söz konusu işyerinde işverenliğin müteahhitlere ait işyerinde kayıt dışı işçilerin istihdam edilmesi nedeniyle gerekli denetimlerin yapılmaya devam etmesi tespit olunmuştur.
Adana Bölge Müdürlüğümce, AAFES-EUR Türkiye Satış Bölgesi işyerinde, işçi bildirimlerini yasal süresi içerisinde vermeyen işveren hakkında, 2821 sayılı Yasanın 4101 sayılı Yasayla değişik 62 nci maddesine muhalefet edilmesi nedeniyle, aynı Yasanın 4101 sayılı Yasayla değişik 59/1 cezai maddesi uyarınca yasal işlem yapılması için 28.9.1998 tarih ve 15915 sayılı yazı ile Adana Cumhuriyet Başsavcılığına suç duyurusunda bulunulmuştur.
Ayrıca, Adana Bölge Müdürlüğümce, VBR, Aafes-Eur-Tuax, Tuslog işyerlerinde Bakanlığım iş müfettişlerince özel denetim yapılmış, yapılan inceleme sonucu düzenlenen 16.2.1990, 28.2.1990 tarih ve MY-18, CY-19 sayılı raporda; izinsiz yabancı işçi çalıştırıldığının tespit edildiği belirtilmiş, bunun üzerine Valilik Makamına 2.3.1990 tarih ve 6045 sayılı yazımız ile suç duyurusunda bulunulmuştur.
Görüldüğü gibi, konuya ilişkin Bakanlığıma yapılan şikayet ve başvurular en kısa zamanda incelemeye alınıp gerekli işlemler zamanında yerine getirilmiş olup, bundan böyle de konu titizlikle takip edilecektir.
Bilgilerinize arz ederim.
		Prof. Dr. Nami Çağan				Çalışma ve Sosyal Güvenlik Bakanı
2. – Balıkesir Milletvekili İsmail Özgün’ün, özelleştirme kapsamına alınan SEKA fabrikalarına ilişkin Başbakandan sorusu ve Devlet Bakanı Güneş Taner’in yazılı cevabı (7/6136)
Türkiye Büyük Millet Meclisi Başkanlığına
Aşağıdaki sorularımın aracılığınızla Sayın Başbakan Mesut Yılmaz tarafından yazılı olarak cevaplandırılmasını saygılarımla arz ve rica ederim.
		İsmail Özgün				Balıkesir
Soru 1. 9 SEKA Fabrikasından ilk olarak gazete kâğıdı üreten 100 bin ton/yıl kapasiteli SEKA Balıkesir ile 82 500 ton/yıl kapasiteli SEKA Aksu Fabrikalarının özelleştirme kapsamına alınmasının sebebi nedir?
Soru 2. Özelleştirme kararının alındığı aynı yıl Türkiye’nin en çok kâğıt ithal eden gazete sahiplerinden Aydın Doğan’a bizzat SEKA Genel Müdürü tarafından SEKA ile ilgili brifing verildi mi?
Soru 3. Balıkesir SEKA Kâğıt Fabrikası 1 Ağustos 1998 tarihinden bu yana üretimi durmuş bulunmaktadır. TEDAŞ’a olan elektrik borcunun ödenebilmesi için ne gibi önlemler alınmaktadır?
Soru 4. Balıkesir SEKA Fabrikasında üretim ne zaman başlayacak?
	T.C.					Devlet Bakanlığı	12.11.1998			Sayı : B.02.0.003/(16)2856
Türkiye Büyük Millet Meclisi Başkanlığına
İlgi : a) TBMM Başkanlığının 8.10.1998 tarih ve Kan.Kar.Md.A.01.0.GNS.0.10.00.02-7/6136-15142/35286 sayılı yazısı.
b) Başbakanlığın 16.10.1998 tarih ve B.02.0.KKG.0.12/106-855-110/5817 sayılı yazısı.
Balıkesir Milletvekili İsmail Özgün’ün Sayın Başbakanımıza tevcih ettiği ve tarafımdan cevaplandırılması tensip olunan 7/6136-15142 esas no.lu yazılı soru önergesi cevabı ekte gönderilmiştir.
Bilgilerinize arz ederim.
		Güneş Taner				Devlet Bakanı
Balıkesir Milletvekili İsmail Özgün’ün 7/6136-15142 esas no.lu yazılı soru önergesine ilişkin cevap:
Soru 1. 9 SEKA Fabrikasından ilk olarak gazete kâğıdı üreten 100 bin ton/yıl kapasiteli SEKA Balıkesir ile 82 500 ton/yıl kapasiteli SEKA Aksu Fabrikalarının özelleştirme kapsamına alınmasının sebebi nedir?
Cevap 1. Türkiye Selüloz ve Kâğıt Fabrikaları (SEKA) kapasitesini artıramadığı için giderek kağıt pazarındaki payını ve sektörün en büyük üreticisi olma özelliğini kaybetmiş ve gerek özel sektörün üretimi gerekse ithalat ile rekabet edemeyecek duruma gelmiştir. Özellikle gazete kâğıdında İsveç ve Romanya’dan yapılan ithalata 1990’daki yapısal değişikliğin sonucu olarak Rusya’dan yapılan ithalatın eklenmesi ve bu ülkenin dövize olan ihtiyacı nedeniyle dampingli fiyatlarla pazara girmesi gazete kâğıdı üreten SEKA Balıkesir ve Aksu Fabrikalarının rekabet gücünü iyice düşürmüş ve bu fabrikaları durma noktasına getirmiştir. Buna ilaveten diğer SEKA fabrikaları gibi bu iki fabrikanın da ekonomik ömürleri tamamlandığı için ürün kalitesi düşmüş, bakım onarım masrafları, enerji ve işçilik giderleri yükselmiştir. Zarar etmekte olan bu iki fabrikanın tekrar sektörde rekabet edebilir hale gelebilmeleri için yüksek miktarda yatırım gerekmektedir. Bu nedenlerle bu iki fabrika da dahil olmak üzere SEKA’nın tümü, özelleştirme sonucu yapılacak yeni yatırımlarla verimliliği artırmak amacıyla Özelleştirme Yüksek Kurulunun 6.12.1997 tarih ve 97/54 sayılı kararı ile özelleştirme kapsamına alınmıştır. Önceliklerin belirlenmesi ve diğer işlemlerin yapılması, 4046 sayılı yasa gereği olarak Özelleştirme Yüksek Kurulunca yapılacaktır.
Soru 2. Özelleştirme kararının alındığı aynı yıl Türkiye’nin en çok kağıt ithal eden gazete sahiplerinden Aydın Doğan’a bizzat SEKA Genel Müdürü tarafından SEKA ile ilgili brifing verildi mi?
Cevap 2. Aydın Doğan’ın SEKA Genel Müdürlüğüne yaptığı ziyaret sırasında Doğan Grubunun SEKA’dan yeteri kadar gazete kâğıdı almadığı belirtilerek, bu nedenle birer millî servet olan koskoca iki fabrikanın (Aksu ve Balıkesir) düşük kapasite ile çalışmak zorunda olması nedeniyle, bu hususta kendilerinden gerekli hassasiyetin gösterilmesi istenmiştir. Nitekim bu ziyaret öncesi bu kuruluşça, Temmuz ayında 16 ton, Ağustos’ta 15 ton, Eylül’de 47 ton, Ekim’de 32 ton gazete kâğıdı satın alınırken bu miktarlar ziyaret sonrası, Kasım’da 926 tona Aralık’ta 5 847 tona Ocak’ta 703 tona, Şubat’ta ise 2 746 tona çıkmıştır. SEKA ticari faliyetleri gereği müşterileriyle daima iyi ilişkiler içerisinde olmaya özen göstermektedir.
Soru 3. Balıkesir SEKA Kâğıt Fabrikası 1 Ağustos 1998 tarihinden bu yana üretimi durmuş bulunmaktadır. TEDAŞ’a olan elektrik borcunun ödenebilmesi için ne gibi önlemler alınmaktadır?
Cevap 3. SEKA son yıllarda finansman darboğazı içinde bulunmaktadır. Ayrıca 1995 yılı hariç bilançolarını büyük oranda zararla kapatmaktadır. SEKA 1997 yılı Nisan ayından itibaren borçlarını büyük ölçüde ertelemeye ve hatta ödememeye başlamıştır. Ödenemeyen borçlar arasında büyük yekûn tutan Balıkesir ve Aksu müesseselerinin elektrik borçları da vardır.
23 Ekim 1998 sonu itibariyle bu iki müessesenin TEDAŞ’a borcu 5,8 trilyon liraya ulaşmıştır. Bu borcun 2,8 trilyon lirası ana para 3 trilyon lirası faizdir. Balıkesir müessesesinin TEDAŞ’a olan elektrik borcu ise 23 Ekim 1998 tarihi itibariyle 4,2 trilyondur. Biriken borçlar itibariyle TEDAŞ Eylül ayı başından itibaren bu iki müesseseye enerji kesintisi uygulamaya başlamıştır. Ancak Özelleştirme İdaresi Başkanlığının da katılımıyla TEDAŞ üst düzey yetkilileri ile yapılan görüşmeler neticesinde TEDAŞ’a olan borçlara mahsuben 400 milyar lira ödenmiş ve Balıkesir müessesesi 17 Eylül 1998’den itibaren yeniden üretime başlamıştır. Bakiye elektrik borcunun ödenmesi konusunda TEDAŞ’la görüşmeler devam etmektedir.
Soru 4. Balıkesir SEKA fabrikasının üretimi ne zaman başlayacaktır?
Cevap 4. SEKA Balıkesir Gazete Kâğıdı Fabrikası 17 Eylül 1998 tarihinden itibaren yeniden üretime başlamış olup, halen de üretime devam etmektedir.
3. – Kocaeli Milletvekili Bekir Yurdagül’ün, ABD askerî işyerlerindeki greve ve kaçak işçi çalıştırılmasına ilişkin Başbakandan sorusu ve Çalışma ve Sosyal Güvenlik Bakanı Nami Çağan’ın yazılı cevabı (7/6140)
Türkiye Büyük Millet Meclisi Başkanlığına
Aşağıdaki sorularımın Başbakan Sayın Mesut Yılmaz tarafından yazılı olarak cevaplandırılması için gereğini arz ederim.
Saygılarımla.		21.9.1998
		Bekir Yurdagül				Kocaeli
Türkiye’deki Amerikan Hava Kuvvetlerine bağlı Adana İncirlik, Ankara Jusmat ve İzmir’deki iş yerlerinde çalışan 1 800 işçiyi ilgilendiren toplu iş sözleşmesi görüşmelerinin anlaşmazlıkla sonuçlanması üzerine iş kolundaki yetkili Türk Harb-İş sendikasının 23 Temmuz 1998 tarihinde başlattığı grev 2 nci ayını da doldurmuştur.
1. Parasal konuların yanı sıra, anlaşmazlığın önemli bir bölümünü de bu işyerlerinde çalışan kaçak Amerikalılar oluşturmaktadır. Ancak 18 Eylül 1998 tarihinde Amerikan Büyükelçiliği Basın Bürosunca yapılan açıklamada “Amerikalı aile mensuplarının çalıştırılması, Toplu İş Sözleşmesi görüşmelerinde tartışılacak bir konu değildir ve Türk ve Amerikan Hükümetlerinin mutabık kaldığı ikili anlaşmalar çerçevesinde bu tür işçi çalıştırılması onaylanmaktadır” denilmiştir.
Ulusal mevzuata ve çıkarlarımıza aykırı, kaçak Amerikalı çalıştırılması, 10 yılı aşkın bir süredir Türk Harb-İş sendikası yöneticileri tarafından sürekli olarak başta Dışişleri Bakanlığı ve Çalışma Bakanlığı olmak üzere en üst düzeyde dile getirilmiş ve soruna çözüm bulunması istenmiştir.
Yukarıda aktarılan basın açıklaması ile ülkemizde ki Amerikanlıların kaçak olarak çalıştırılması ikili anlaşmalara bağlanarak meşrulaştırılmaya gayret edilmektedir.
Ulusal çıkarlarımıza ve yasal mevzuata aykırı bu tür ikili anlaşmalar var mıdır? Varsa bunun ayrıntılarının açıklanmasını, yoksa Türkiye Cumhuriyeti Başbakanı olarak çalıştırıldığı bizzat Amerikan Büyükelçiliği tarafından açıklanan ve sayıları 1 000 - 1 500 bazen 2 000’i bulan kaçak Amerikalıların çalıştırılmasına son verilmesi doğrultusunda talimat vermeyi ve ABD Büyükelçiliğinin açıklamasını yalanlamayı düşünüyor musunuz?
2. İki ayı bulan söz konusu grevin uzamasının en önemli nedenlerinden biri, görevi sadece üslerin güvenliğini sağlamak olan Türk yetkililerinin Amerikalıdan daha Amerikancı davranarak grev kırıcılığı yapmalarıdır. Bu konuda üslerdeki Türk yetkililerinin uyarılması ve yasal grevin kendi mecrasında, taraflar arasında uzlaşma ile sonuçlanmasını engelleyici tavır ve işlemlerinden vazgeçmesi doğrultusunda gereğini yapmayı düşünüyor musunuz?
3. Özellikle Adana/İncirlik üssündeki Türk yetkililerinin Çalışma Bakanlığı iş müfettişleri ile Adana Bölge Çalışma Müdürlüğü görevlilerinin çalışmalarını engellemekte kalmayıp bağımsız yargı kararlarını uygulamak için işyerine girmesi gereken Adana İcra Hâkimliği memurlarını üsse almayarak yargı kararlarının yaşama geçmesini engellediklerini biliyor musunuz?
Türk toprakları üzerindeki bir işyerinde müfettiş raporlarının, yasaların, yargı kararların uygulanabilmesi için önlem almayı ve bunu uygulamayanlar hakkında idari işlem yaptırmayı düşünüyor musunuz?
4. İki aydır devam eden grevin bu aşamasında işveren yeni bir taktik deneyerek Toplu İş Sözleşmesi ve Grev Yasasına çok açık bir şekilde aykırı olmasına rağmen, işçileri işten atma tehdidi ile bireysel akit yapmaya zorlamaktadır. Yeni bir grev kırıcılığı olan bu yönteme karşı Çalışma ve Sosyal Güvenlik Bakanlığını harekete geçirmeyi düşünüyor musunuz?
	T.C.					Çalışma ve Sosyal Güvenlik Bakanlığı	12.11.1998			Çalışma Genel Müdürlüğü					Sayı : B.13.0.ÇGM.0.11.00.01-637-13723-029657
Konu : Yazılı soru önergesi
Türkiye Büyük Millet Meclisi Başkanlığına
İlgi : Başbakanlık Kanunlar ve Kararlar Genel Müdürlüğünün 16.10.1998 tarih, B.02.0.KKG.012/106-855-114/5829 sayılı yazısı.
İlgi yazı ekinde alınan Kocaeli Milletvekili Bekir Yurdagül’ün, Sayın Başbakana yöneltilen ve Başbakanca kendileri adına tarafımdan yanıtlanması tensip edilen 21.9.1998 tarih ve 7/6140 esas no.lu yazılı soru önergesi incelenmiş, ilgili bilgiler aşağıda belirtilmiştir.
Bilindiği gibi, Bakanlığım iş mevzuatına ilişkin konularda intikal eden tüm şikayet konularını inceleyerek, gerekli işlemleri yerine getirmekle yükümlü bulunmaktadır.
Bu kapsamda, gerek bireysel başvurular, gerek sendikalar tarafından yapılan başvurular ya da basın yolu ile intikal eden duyumlar üzerine, Bakanlığım iş müfettişlerince mahallinde incelemeler yapılmakta, incelemeler sonucu tespit edilen hususlara ilişkin işlemler yerine getirilmekte, yasalara aykırı durumların tespiti halinde de gerekli cezai müeyyideler uygulanmaktadır.
Nitekim; Türk Harb-İş Sendikası ile ABD Silahlı Kuvvetleri Türkiye (39 WG) Komutanlığı, VBR Vinnel Brown And Root Phq Genel Müdürlüğü, AAFES-EUR Türkiye Satış Bölgesi Genel Müdürlüğü ve bağlı işyerleri arasında sürdürülen toplu iş sözleşmesi görüşmelerinde anlaşma sağlanamaması üzerine, işletmeye bağlı işyerlerinde 2822 sayılı Yasanın 27 nci maddesi uyarınca 8.7.1998 tarihinde alınan ve aynı Yasanın 37 nci maddesi gereğince 23.7.1998 tarihinde uygulamaya konulan grev kararı taraflar arasında anlaşma sağlanması üzerine kaldırılmış, söz konusu grev uygulaması ile ilgili Türk Harb-İş Sendikasının başvuruları üzerine de konuya ilişkin Bakanlığım iş müfettişlerince gerekli incelemeler yapılmıştır.
Bu çerçevede; Türk Harb-İş Sendikası Ankara Şube Başkanlığının başvurusu üzerine Bakanlığım iş müfettişlerince, ABD Silahlı Kuvvetleri ve VBR Ortaklığı işyerinde inceleme yapılmış ve inceleme sonucu düzenlenen 27.7.1998 tarih ve ZI:39, SŞ:39 sayılı raporun sonuç bölümünde; 2822 sayılı Yasanın 43 üncü maddesine aykırı davrandığından her iki işveren hakkında kamu davası açılması için Cumhuriyet Savcılığına başvurulması gerektiği tespit edilmiştir.
Yine, Türk Harb-İş Sendikası Ankara Şube Başkanlığının başvurusu üzerine Bakanlığım iş müfettişlerince, ABD Silahlı Kuvvetleri Türkiye (39 WG) Komutanlığına bağlı ABD Savunma İşbirliği Başkanlığı ve VBR (Vinnel Brown And Root Ortaklığı) Ankara İşyeri Müdürlüğü işyerlerinde inceleme yapılmış ve inceleme sonucu düzenleyen 7.8.1998 tarih ve 48-53 sayılı raporda; söz konusu işyerlerinde grev kırmaya yönelik yasa dışı uygulamaların tespit edilmesi üzerine, 2822 sayılı Yasanın 43 üncü maddesine aykırı davrandıklarından her iki işveren hakkında kamu davası açılması için Cumhuriyet Savcılığına başvurulması gerektiği belirtilmiş ve Bakanlığımca 30.7.1998 tarih ve 14718 sayılı yazı ile Cumhuriyet Savcılığına suç duyurusunda bulunulmuştur.
Türk Harb-İş Sendikası Ege Bölgesi Şubesinin başvurusu üzerine de, Bakanlığım iş müfettişlerince, ABD Silahlı Kuvvetleri - Türkiye 425 Amerikan Hava Filosu Komutanlığı işyerinde inceleme yapılmış ve inceleme sonucu düzenlenen 6.7.1998 tarih ve 40-70 sayılı raporda; söz konusu işyerinde kayıt dışı işçilerin istihdam edildiklerinin gözlem ve beyanların dinlenmesinden anlaşılmış, bu işyerinde inceleme ve araştırmalara devam edilmek istenmişse de, işverenlikçe kayıtların ibraz edilmemesi nedeniyle gerekli inceleme tamamlanamamıştır.
Buna göre; söz konusu işyerinde işverenliğin müteahhitlere ait işyerinde kayıt dışı işçilerin istihdam edilmesi nedeniyle gerekli denetimlerin yapılmaya devam etmesi tespit olunmuştur.
Adana Bölge Müdürlüğümce, AAFES-EUR Türkiye Satış Bölgesi işyerinde, işçi bildirimlerini yasal süresi içerisinde vermeyen işveren hakkında, 2821 sayılı Yasanın 4101 sayılı Yasayla değişik 62 nci maddesine muhalefet edilmesi nedeniyle, aynı Yasanın 4101 sayılı Yasayla değişik 59/1 cezai maddesi uyarınca yasal işlem yapılması için 28.9.1998 tarih ve 15915 sayılı yazı ile Adana Cumhuriyet Başsavcılığına suç duyurusunda bulunulmuştur.
Ayrıca, Adana Bölge Müdürlüğümce, VBR, Aafes-Eur-Tuax, Tuslog işyerlerinde Bakanlığım iş müfettişlerince özel denetim yapılmış, yapılan inceleme sonucu düzenlenen 16.2.1990, 28.2.1990 tarih ve MY-18, CY-19 sayılı raporda; izinsiz yabancı işçi çalıştırıldığının tespit edildiği belirtilmiş, bunun üzerine Valilik Makamına 2.3.1990 tarih ve 6045 sayılı yazımız ile suç duyurusunda bulunulmuştur.
Görüldüğü gibi, konuya ilişkin Bakanlığıma yapılan şikayet ve başvurular en kısa zamanda incelemeye alınıp gerekli işlemler zamanında yerine getirilmiş olup, bundan böyle de konu titizlikle takip edilecektir.
Bilgilerinize arz ederim.
		Prof. Dr. Nami Çağan				Çalışma ve Sosyal Güvenlik Bakanı
4. – Ankara Milletvekili Yılmaz Ateş’in, hastanelere yapılan alımlarda yolsuzluklar olduğu iddiasına ilişkin sorusu ve Sağlık Bakanı Halil İbrahim Özsoy’un yazılı cevabı (7/6164)
Türkiye Büyük Millet Meclisi Başkanlığına
Aşağıdaki sorularımın, SağlıkBakanı tarafından yazılı olarak yanıtlanmasını dilerim.
Saygılarımla.
		Yılmaz Ateş				Ankara
SağlıkBakanlığı ve bağlı hastahanelerde alımlarda büyük yolsuzluklar yapıldığı, bazı üst düzey görevlilerle firmaların bir çıkar ilişkisi içine girdiği kamuoyuna yansımaktadır.
Yapılan incelemelerde gereğinin yapılmadığı ileri sürülmektedir.
O nedenle;
1. Alımları, Bakanlık üst düzey yöneticilerinin ve Teftiş Kurulu eski Başkanlarından Ali Özaydın’ın referans ettiği, istediği firmalardan almayan Hastahane Başhekim ve Müdürlerinin görevden alındığı, sicillerinin bozdurulduğu doğru mudur?
Bu haksız uygulamaya maruz kalanları ve bu kararları verenleri açıklar mısınız?
2. Teftiş Kurulunun talimatları üzerine Bakanlığınızın İnceleme Komisyonunun 10.6.1998 tarihli raporunda “haklarında soruşturma” açılması istenen görevliler kimlerdir; ne işlem yaptınız?
3. Kardeşine temizlik firması kurdurduğu, bir tıbbi cihaz firmasına ortak olduğu, bayan görevlilere sarkıntılık yaptığı öne sürülen ve haklarında soruşturma açılması istenen müfettişler hakkında ne işlem yaptınız?
4. Bu görevlilerin “ülkücü” ve “şeriatçı” ideolojiyi benimsedikleri için soruşturma emri vermediğiniz doğru mudur?
	T.C.					Sağlık Bakanlığı	12.11.1998			Hukuk Müşavirliği					Sayı : B.10.0.HKM.0.00.00.00-9239/4508
Konu : Yazılı soru önergesi cevabı
Türkiye Büyük Millet Meclisi Başkanlığına
İlgi : 5.11.1998 tarih ve A.01.0.GNS.0.10.00.02-7/6164-15198/35427-15908 sayılı yazıları.
Ankara Milletvekili Sayın Yılmaz Ateş tarafından, hastanelerde yapılan alımlarda yolsuzluk olduğu iddiaları ile ilgili olarak verilen yazılı soru önergesinin cevabı ilişikte sunulmaktadır.
Bilgilerine arz ederim.
		Dr. Halil İbrahim Özsoy				Sağlık Bakanı
Ankara Milletvekili Sayın Yılmaz Ateş’in, Sağlık Bakanlığı alımlarında yolsuzluk yapıldığı iddiaları ile ilgili olarak tevcih ettiği yazılı soru önergesinin cevabıdır:
Sorular :
SağlıkBakanlığı ve bağlı hastahanelerde alımlarda büyük yolsuzluklar yapıldığı, bazı üst düzey görevlilerle firmaların bir çıkar ilişkisi içine girdiği kamuoyuna yansımaktadır.
Yapılan incelemelerde gereğinin yapılmadığı ileri sürülmektedir.
O nedenle;
1. Alımları, Bakanlık üst düzey yöneticilerinin ve Teftiş Kurulu eski Başkanlarından Ali Özaydın’ın referans ettiği, istediği firmalardan almayan Hastahane Başhekim ve Müdürlerinin görevden alındığı, sicillerinin bozdurulduğu doğru mudur?
Bu haksız uygulamaya maruz kalanları ve bu kararları verenleri açıklar mısınız?
2. Teftiş Kurulunun talimatları üzerine Bakanlığınızın İnceleme Komisyonunun 10.6.1998 tarihli raporunda “haklarında soruşturma” açılması istenen görevliler kimlerdir; ne işlem yaptınız?
3. Kardeşine temizlik firması kurdurduğu, tıbbi cihaz firmasına ortak olduğu, bayan görevlilere sarkıntılık yaptığı öne sürülen ve haklarında soruşturma açılması istenen müfettişler hakkında ne işlem yaptınız?
4. Bu görevlilerin “ülkücü” ve “şeriatçı” ideolojiyi benimsedikleri için soruşturma emri vermediğiniz doğru mudur?
Cevaplar :
Tarafımdan verilen 23.3.1998 tarihli ve 1151 sayılı inceleme emri ve müteakiben verilen emirler üzerine, Bakanlığımız Teftiş Kurulu eski Başkanlarından Ali Özaydınlı hakkında, çeşitli iddiaların aydınlatılması için bir inceleme yürütülmüş ve 25.5.1998 tarihli bir ön rapor düzenlenmiştir. Ancak, bu incelemeye ilgilinin itiraz etmesi üzerine konu Başbakanlık Teftiş Kuruluna intikal ettirilmiştir. Bu Kurulca gerekli inceleme tamamlanacak olup, bu aşamada incelemenin selâmeti açısından bilgi verilmesinin ve esasen Başbakanlık Teftiş Kurulunun yürüttüğü bir inceleme ile ilgili olarak Sağlık Bakanlığınca açıklamada bulunulmasının uygun olmadığı takdir olunmalıdır.
Türkiye Cumhuriyeti bir hukuk devleti olup, idarenin her türlü eylem ve işleminin yargı denetimine tâbi olduğu Anayasamızın 125 inci maddesinde hükme bağlanmıştır. Dolayısı ile, hiç kimsenin hukuka aykırı olarak görevden alınması ve sicilinin bozulması söz konusu olmadığı gibi, esasen hukuka aykırı işlemlerin bağımsız mahkemeler önüne her zaman götürülebileceği açıktır.
Bakanlığım ile ilgili herhangi bir yolsuzluk ve usûlsüzlük iddiası vâki olduğunda, iddianın kimin hakkında olduğuna bakılmaksızın, üzerine hassasiyetle gidildiğini ve objektif araştırma ve soruşturmalar icra olunmak sûretiyle gerekli kanunî müeyyidelerin tatbiki yoluna tevessül edilmekte olduğunu belirtmek istiyorum.
Önergede ileri sürülen iddialarla ilgili teftiş tamamlandığında tarafınıza bilgi verilecek olup, gösterilen ilgiye teşekkür ederek başarılar dilerim.
5. – Balıkesir Milletvekili İsmail Özgün’ün, Balıkesir Eğitim Araçları ve Açık Öğretim Lisesi Müdürünün görevden alınmasının nedenine ilişkin sorusu ve Millî Eğitim Bakanı Hikmet Uluğbay’ın cevabı (7/6183)
Türkiye Büyük Millet Meclisi Başkanlığına
Aşağıdaki sorularımın aracılığınız ile Millî Eğitim Bakanı Sayın Hikmet Uluğbay tarafından yazılı olarak cevaplandırılmasını arz ve rica ederim.
		İsmail Özgün				Balıkesir
Soru 1. Balıkesir Eğitim Araçları ve Açık Öğretim Lisesi Müdürü Ş. Sadi Özbek hangi gerekçe ile görevinden alınmıştır.
Soru 2. Balıkesir Eğitim Araçları ve Açık Öğretim Lisesi Müdürü Ş. Sadi Özbek önyargılı, keyfi ve partizanca görevden alındığı iddiaları doğru mudur?
Soru 3. Balıkesir Eğitim Araçları müdürlüğünü uzun yıllardan bu yana başarı ile yürüten Türk Millî Eğitimine büyük katkıları olan dürüst, çalışkan, hizmet sevdalısı bu eğitimcilerin kıyımı ne zamana kadar sürecek?
	T.C.					Millî Eğitim Bakanlığı	11.11.1998			Araştırma, Planlama ve Koordinasyon					Kurulu Başkanlığı					Sayı : B.08.0.APK.0.03.05.00-022/3667
Konu : Soru önergesi
Türkiye Büyük Millet Meclisi Başkanlığına
İlgi : TBMM Başkanlığının 8.10.1998 tarih ve A.01.0.GNS.0.10.00.02-15376-7/6183-15257/35586 sayılı yazısı.
Balıkesir Milletvekili Sayın İsmail Özgün’ün “Balıkesir Eğitim Araçları ve Açık Öğretim Lisesi Müdürünün görevden alınmasının nedenine ilişkin” yazılı soru önergesinde yer alan soruların cevabı aşağıda belirtilmiştir.
Balıkesir İl Eğitim Araçları Donatım Merkezi Müdürü Ş. Sadi Özbek, Valilikçe yürütülen soruşturma sonucunda; disiplin yönünden “kınama cezası” ile cezalandırılmış, idarecilik yönünden de yöneticilik görevi üzerinden alınarak aynı il Çıraklık Eğitim Merkezine matematik öğretmeni olarak atanmıştır.
Bilgilerinize arz ederim.
		Hikmet Uluğbay				Millî Eğitim Bakanı
6. – Balıkesir Milletvekili İsmail Özgün’ün, Balıkesir-Dursunbey İlçe Millî Eğitim Müdürünün görevden alınmasının nedenine ilişkin sorusu ve Millî Eğitim Bakanı Hikmet Uluğbay’ın yazılı cevabı (7/6184)
Türkiye Büyük Millet Meclisi Başkanlığına
Aşağıdaki sorularımın aracılığınız ile Millî Eğitim Bakanı Sayın Hikmet Uluğbay tarafından yazılı olarak cevaplandırılmasını arz ve rica ederim.
		İsmail Özgün				Balıkesir
Soru 1. Balıkesir İli Dursunbey İlçesi Millî Eğitim Müdürü olarak görev yaptığı zaman içerisinde hiçbir ihtar, tenkit ve benzeri disiplin cezası olmadığı gibi, her teftiş döneminde başarı ve takdir belgeleri aldığı 95 köy ve mahalle muhtarı tarafından ifade edilen Saffet Aydoğdu’nun görevden alınış sebebi nedir?
Soru 2. Balıkesir İli Dursunbey İlçesi Millî Eğitim Müdürlüğü görevinden hiçbir sebep gösterilmeksizin müfettişsiz, raporsuz keyfi ve particilik anlayışına dayanan bir zihniyetle görevinden alındığı iddiaları doğru mudur?
Soru 3. Eğer doğru ise bu tayinin durdurulması gerekmez mi?
	T.C.					Millî Eğitim Bakanlığı	11.11.1998			Araştırma, Planlama ve Koordinasyon					Kurulu Başkanlığı					Sayı : B.08.0.APK.0.03.05.00-022/3664
Konu : Soru önergesi
Türkiye Büyük Millet Meclisi Başkanlığına
İlgi : TBMM Başkanlığının 8.10.1998 tarih ve A.01.0.GNS.0.10.00.02-15376-7/6184-15258/35587 sayılı yazısı.
Balıkesir Milletvekili Sayın İsmail Özgün’ün “Balıkesir-Dursunbey İlçe Millî Eğitim Müdürünün görevden alınmasının nedenine ilişkin” yazılı soru önergesinde yer alan soruların cevabı aşağıda belirtilmiştir.
Bilindiği üzere, Bakanlığımın asli görevi, eğitim ve öğretim çalışmalarını etkili ve verimli bir şekilde yürütmektir. Çağın değişen şartlarına uygun olarak, yönetimin dinamizmini artırmak ve yönetimde etkinliği sağlamak üzere, verimliliği düşen yöneticiler arasında kanunların verdiği yetkiye dayanılarak değişiklik yapılmaktadır.
Bu nedenle Balıkesir Dursunbey İlçe Millî Eğitim Müdürlüğünde değişiklik yapılması gereği duyulmuştur.
Bilgilerinize arz ederim.
		Hikmet Uluğbay				Millî Eğitim Bakanı
7. – Samsun Milletvekili Musa Uzunkaya’nın, Sosyal Yardımlaşma ve Dayanışmayı Teşvik Fonunda toplanan paralardan Samsun İline yapılan yardımlara ilişkin sorusu ve Devlet Bakanı Hasan Gemici’nin yazılı cevabı (7/6213)
Türkiye Büyük Millet Meclisi Başkanlığına
Aşağıdaki sorularıma Devlet Bakanı Sayın Hasan Gemici’nin yazılı olarak cevap vermesine delaletlerinizi arz ederim.		7.10.1998
		Musa Uzunkaya				Samsun
1. 1.7.1996-1.7.1997 tarihleri arasında Sosyal Yardımlaşma ve Dayanışmayı Teşvik Fonunda ne kadar para birikmiş ve bu paralar nerelerde kullanılmıştır?
2. 1.7.1997-1.7.1998 tarihleri arasında Sosyal Yardımlaşma ve Dayanışmayı Teşvik Fonunda ne kadar para birikmiş ve bu paralar nerelerde kullanılmıştır?
3. 1.7.1996-1.7.1997 tarihleri arasında Sosyal Yardımlaşma ve Dayanışma Vakfı Samsun ve ilçelerindeki şubelerine ne kadar para gönderilmiş ve bu paralar nerelerde kullanılmıştır?
4. 1.7.1997-1.7.1998 tarihleri arasında Sosyal Yardımlaşma ve Dayanışma Vakfı Samsun ve ilçelerindeki şubelerine ne kadar para gönderilmiş ve bu paralar nerelerde kullanılmıştır?
	T.C.					Devlet Bakanlığı	11.11.1998			Sayı : B.02.0.020-/08-4473
Türkiye Büyük Millet Meclisi Başkanlığı
Genel Sekreterliğine
İlgi : 14 Ekim 1998 gün ve 35788 sayılı yazınız.
Samsun Milletvekili Sayın Musa Uzunkaya tarafından 7.10.1998 gün ve 7/6213-15330 sayılı soru önergesinin cevapları ektedir.
Bilgilerinize arz ederim.
		Hasan Gemici				Devlet Bakanı
1.7.1996-1.7.1997 tarihleri arasında fondan yapılan harcamalar
			(Milyon TL.)
		Toplam Yardım
Konu                      		Tutarı (12 aylık)
Periyodik paylar		3 341 540
Yatırımlar (*)		863 693
Sağlık yardımları		1 810 640
Meslekî eğitim ve istihdama yönelik projeler	2 298 553
Eğitim yardımları		653 671
Gıda yardımları		690 080
Yakacak yardımları		1 206 108
Diğer yardımlar(*)		8 775 718
SYDV Toplam Akt.		19 640 003
Sağlık Bak. Akt.		1 685 298
Genel Toplam		21 325 301

(*) Diğer yardımlar; doğal afet, terör, barınma, yüksek öğrenim öğrenci bursu, yurt işletme-tefriş vb. harcamaları kapsamaktadır.
1.7.1996-1.7.1997 tarihleri arasında gerçekleşen fon gelirleri 23 758 767 082 000 TL.’dır.
1.7.1997-1.7.1998 tarihleri arasında fondan yapılan harcamalar
			    (Milyon TL.)
	  1.7.1997	  1.1.1998	     55 inci Hükümet
Giderler             	  31.12.1997  	  30.6.1998  	    Dönemi      
Periyodik paylar	3 096 942	3 099 878	6 196 820
Yatırımlar	737 202	877 000	1 614 202
Sağlık yardımları	735 164	876 000	1 611 164
Meslekî eğitim ve istih-
dama yönelik projeler	2 203 738	2 655 000	4 858 738
Öğrenim yardımları	5 668 554	11 305 000	16 973 554
Sosyal yardımlar	4 824 328	6 475 000	11 299 328
İşletme giderleri	323 973	321 000	644 973
Tefriş giderleri		151 131	151 131
Diğer giderler	149 032	10 808	159 840
SYDV toplam akt.	17 738 933	25 770 817	43 509 750
Sağlık Bak. akt.	2 234 770	3 064 000	5 298 770
Genel Toplam	19 973 703	28 834 817	48 808 520

(*) Sosyal yardımlar; doğal afet, terör, barınma, yakacak, gıda vb. harcamaları kapsamaktadır.
1.7.1997-1.7.1998 tarihleri arasında gerçekleşen fon gelirleri 57 927 278 593 000 TL.’dır.
                                                               Samsun İli ve İlçelerine 1.7.1997-1.7.1998 döneminde fondan yapılan yardımlar                                                (Milyon)     
İl/İlçe	Per. Pay.	Yatırım	Sağlık	Mes. İst. Y. Pro.	Eğit. Öğr. Yar.	Sos. Yard.	İşl. Gid.	Diğer	Toplam
Samsun	14 542		8 810	5 292	293 503	44 160			366 307
Alaçam	3 892		462	4 615	5 510	3 396	14 00		32 415
Asarcık	2 860 		4 361	3 125	3 750	2 792			16 888
Ayvacık	3 366		826	22 555	6 000	5 529			38 276
Bafra	9 326		5 685		1 805	6 419			23 235
Çarşamba	8 709		1 748	3 860	2 920	7 561	13 500		38 298
Havza	7 068	26 759	3 437	6 367	11 505	69 382	9 450	205	134 173
Kavak	3 289		2 458	850	7 335	5 011		18 943
Ladik	3 637		2 068	13 850	6 028	4 340		29 923
19 Mayıs	2 759		1 860		6 960	3 521			15 100
Salı Pazar	2 949		2 610	21 000	5 855	4 493			36 907
Tekkeköy	5 325		2 278		2 810	50 930			61 343
Terme	8 310		2 903	10 480	2 875	8 589			33 157
Vezirköprü	9 259		5 470	10 674	8 610	9 841	4 800		48 654
Yakakent	2 057		1 644	15 650	4 331	2 067			25 749
           Toplam	87 348	26 759	46 620	118 318	369 797	228 571	41 750	205	919 368
                                                              Samsun İli ve İlçelerine 1.7.1996-1.7.1997 döneminde fondan yapılan yardımlar                                                (Milyon)     
İl/İlçe	Per. Pay.	Yatırım	Sağlık	Mes. İst. Y. Pro.	Eğit. Öğr. Yar.	Sos. Yard.	İşl. Gid.	Diğer	Toplam
Samsun	12 167		4 974		94 388	5 719	6 750		123 998
Alaçam	2 270		3 687	1 439		1 581	1 500		10 477
Asarcık	1 860		1 295			1 136			4 291
Ayvacık	3 101		224			1 975			5 300
Bafra	2 255		714	1 380		1 383			5 732
Çarşamba	3 989	1 903	798	3 614		2 343	1 500		14 147
Havza	3 375	74 053		1 363		2 394	5 995	150	87 330
Kavak	3 050		1 246		650	1 925		251	7 122
Ladik	2 152		867	5 445		1 668			10 132
19 Mayıs	2 260		764			1 453			4 477
Salı Pazar	2 635		248	2 000		2 151	1 750		8 784
Tekkeköy	3 401		1 237			2 277		6 915
Terme	3 576		1 142	2 600		2 748	1 200		11 266
Vezirköprü	4 461	1 457	1 223	1 904	450	3 798	2 845		16 138
Yakakent	1 775		69			919			2 763
           Toplam	52 327	77 413	18 488	19 745	95 488	33 470	21 540	401	318 872
8. – Kahramanmaraş Milletvekili Hasan Dikici’nin, ilköğretim müfettişlerinin ek ders ücretlerinin ödenmesine ilişkin sorusu ve Millî Eğitim Bakanı Hikmet Uluğbay’ın yazılı cevabı (7/6234)
Türkiye Büyük Millet Meclisi Başkanlığına
Aşağıdaki sorularımın Millî Eğitim Bakanı Sayın Hikmet Uluğbay tarafından yazılı olarak cevaplandırılması hususunu saygılarımla arz ederim.
		Hasan Dikici				Kahramanmaraş
4 Nisan 1998 gün ve 4359 sayılı yasa, ilköğretim müfettişlerine de ek ders ücreti ödenmesi hükmü getirmiştir.
1. Yasanın yürürlüğe girmesinden bugüne kadar 6,5 ay geçmesine rağmen ilköğretim müfettişlerine ek ders ücretlerinin ödenmemesinin sebebi nedir?
2. Söz konusu ödemenin Bakanlar Kurulundan geçmesi esası getirilmiştir. Bakanlar Kuruluna konuyu hemen değilse; hangi tarihte getireceksiniz?
3. Maliye çalışanları “ek ücret”lerini yasa çıkar çıkmaz almışlardır. İlköğretim müfettişlerine üvey evlat muamelesi gösterilmedi ise bu durumun izahı sizce nedir?
4. Yine aynı kanunla eğitim ve öğretim hizmetleri sınıfında bulunan personel 1 Ocak 1998’den bu yana ek ders ücretlerini alırken sadece ilköğretim müfettişlerinin ek ders ücretlerini almamaları Millî Eğitim Bakanlığında bir ayrıcalık mıdır? Ayrıcalık değilse bunun izahı sizce nedir?
5. Sayıları 3 000’i bulan ilköğretim müfettişlerine birikmişleri ile birlikte ek ders ücretlerini kesin olarak vereceğiniz tarihi belli edebilir misiniz?
	T.C.					Millî Eğitim Bakanlığı	11.11.1998			Araştırma, Planlama ve Koordinasyon					Kurulu Başkanlığı					Sayı : B.08.0.APK.0.03.05.00-022/3663
Konu : Soru önergesi
Türkiye Büyük Millet Meclisi Başkanlığına
İlgi : TBMM Başkanlığının 19.10.1998 ve A.01.0.GNS.0.10.00.02-15582-7/6234-15398/35835 sayılı yazısı.
Kahramanmaraş Milletvekili Sayın Hasan Dikici’nin “İlköğretim müfettişlerinin ek ders ücretlerinin ödenmesine ilişkin” yazılı soru önergesinde yer alan soruların cevabı aşağıda belirtilmiştir.
439 sayılı Kanunun Ek 1 inci maddesinde, 4359 sayılı Kanunun 7 nci maddesiyle yapılan değişiklik ile ilköğretim müfettişlerine de ek ders ücreti ödenmesi öngörülmüştür. Fakat 657 sayılı Kanunun 89 uncu maddesi uyarınca ek ders ücretleri, Bakanlar Kurulu Kararı ile yürürlüğe konulacak esaslar çerçevesinde ödenebilmektedir. Bu nedenle söz konusu esaslar yürürlüğe girinceye kadar ilköğretim müfettişlerine ek ders ücreti ödenmesine imkân bulunmamaktadır.
Diğer taraftan esaslar malî haklara ilişkin hükümler içerdiğinden Maliye Bakanlığı ile Sayıştay’ın görüşüne sunulması gerekmektedir.
İlköğretim müfettişlerinin ek ders ücretlerini en kısa zamanda alabilmeleri için ilgili yasanın yürürlüğe girmesiyle anılan esaslarla ilgili süreç başlatılmış ve hazırlanan esaslar Maliye Bakanlığının görüşüne sunulmuştur.
Bilgilerinize arz ederim.
		Hikmet Uluğbay				Millî Eğitim Bakanı
9. – Erzincan Milletvekili Naci Terzi’nin, İstanbul Valisinin türban hakkındaki bir açıklamasına ilişkin sorusu ve İçişleri Bakanı Kutlu Aktaş’ın yazılı cevabı (7/6325)
Türkiye Büyük Millet Meclisi Başkanlığına
TBMM İçtüzüğünün 96 ncı maddesi uyarınca aşağıdaki sorularımın İçişleri Bakanı tarafından yazılı olarak cevaplandırılmasını arz ederim.
Saygılarımla.
		Naci Terzi				Erzincan
Sorular :
1. İşadamı Fikret Avcı’nın ölen oğlu adına yaptırdığı Bahçelievler Erkan Avcı Lisesinin temel atma töreninde konuşan İstanbul Valisi Erol Çakır’ın “Masum kızlarımızın türbanının içine gizlenerek siyaset yapmak isteyenler var. Türkiye’yi bölmek isteyenler var” şeklindeki beyanları bir belge ve bilgiye dayanmakta mıdır?
2. İstanbul Valisi Erol Çakır’ın, temel atma töreninde, işadamının türbanlı eşinin gözünün içine baka baka türbanla ilgili söyledikleri bölücülük değil midir? İstanbul Valisi, bilgi ve belgeden yoksun bu konuşma ile siyaset yapmış olmamakta mıdır? Valinin söyledikleri 657 sayılı Devlet Memurları Kanununa aykırı değil midir?
3. 657 sayılı yasaya göre, kamu görevlileri bu tür sorumsuz beyanlar verebilmekte midir? Bakanlığınızca, türbanla ilgili siyasî konuşma yapan İstanbul Valisi hakkında herhangi bir soruşturma açılmış mıdır? Henüz bir soruşturma açılmamışsa, Vali Erol Çakır hakkında soruşturma açmayı düşünüyor musunuz?
	T.C.					İçişleri Bakanlığı	12.11.1998			Personel Genel Müdürlüğü					Sayı : B050PGM0710001-Ş/20054
Türkiye Büyük Millet Meclisi Başkanlığına
İlgi : 2.11.1998 tarih ve Kan.Kar.Md.A.01.0.GNS.0.10.00.02-7/6325-15589/36178 sayılı yazınız. 
Erzincan Milletvekili Sayın Naci Terzi’nin tarafımdan yazılı olarak cevaplandırılmasını istediği soru önergesine (7/6325) ait cevaplar aşağıya çıkarılmıştır.
Arz ederim.
		Kutlu Aktaş				İçişleri Bakanı
Soru önergesindeki iddialarla ilgili olarak İstanbul Valiliğinden alınan 9.11.1998 tarihli yazıdan;
İşadamı Sayın Fikret Avcı’nın kaybettiği oğlu Erkan Avcı’nın adını taşıyacak bir okul yaptırmak amacı ile İstanbul Valiliğine başvurduğu ve Valilik giriş salonunda düzenlenen büyük bir törenle, kendisi ile okul bağış protokolünün imzalandığı,
Protokol imza törenine Sayın Fikret Avcı’nın eşi ve çocukları ile birlikte katıldığı ve bir konuşma yaptığı, adı geçen işadamı ve ailesinin böylelikle sadece kaybettikleri oğlunun adını taşıyacak bir tesis yapma dışında sekiz yıllık kesintisiz eğitime verdikleri destekle eğitim davasına ve onun geleceğimize etkilerine olan inançlarını da göstererek büyük bir hayırseverlik örneği sergiledikleri ,
Ailenin ısrarlı isteği üzerine Bahçelievler Erkan Avcı Lisesinin temelinin İstanbul Valisi Erol Çakır tarafından 16 Ekim tarihinde güzel bir törenle atıldığı,
İl Valisi Erol Çakır’ın törende yaptığı konuşmada;
Tüm aile fertlerinin isimlerini tek tek sayarak kendilerine teşekkür ettiği, eğitim davasına, Anayasamıza ve Atatürk ilke ve inkilaplarına sadakatin önem ve değerini belirttiği, 11 Ekim Pazar günü “Bütün Türkiye El Ele” adı altında türban bahane edilerek kanunsuz eylemler yapıldığını, bu eylemlerin İstanbul’da huzur ve güveni zedeleyerek halkımızı tedirgin ettiğini, tüm yurdumuzda olduğu gibi İstanbul’da da kimsenin türban veya başörtüsüne karışılmadığını, halkımızın Anayasanın belirlediği hürriyet ortamından doya doya en geniş ölçüde istifade ettiğini, yüce dinimizi istismar eden, onu siyaseten kullanmak isteyen ve bu amaçla türbanı da kullananların bulunduğunu, bazılarının türbanın içine gizlenerek siyaset yaptıklarını, tüm İstanbulluların bunlara karşı uyanık olmaları gerektiğini, ülkemizi bölmek isteyenlerin ve Anayasamızın temel ilkelerini ortadan kaldırmak isteyenlerin bulunduğunu, bunun hainlik veya cahillikten kaynaklandığını ifade ettiği anlaşılmıştır.
























ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












