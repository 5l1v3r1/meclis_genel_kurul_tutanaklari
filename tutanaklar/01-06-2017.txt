



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 100’üncü
Birleşim
 1
Haziran 2017 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur Bahçekapılı’nın,
Başkanlık Divanı olarak, Şırnak Şenoba’da şehit olan, Tümgeneral Aydoğan Aydın,
Albay Oğuzhan Küçükdemirkol, Albay Gökhan Peker, Yarbay Songül Yakut, Binbaşı
Koray Onay, Yüzbaşı Nuri Şener, Yüzbaşı İlker Acar, Başçavuş Mehmet Erdoğan,
Uzman Çavuş Zeki Koç, Yüzbaşı Serhat Sığnak, Üsteğmen Abdulmuttalip Kesikbaş,
Başçavuş Fevzi Kıral ve Uzman Çavuş Hakan İncekar’a Allah’tan rahmet
dilediklerine ilişkin konuşması
2.- Oturum Başkanı TBMM Başkan Vekili Ayşe Nur Bahçekapılı’nın,
Diyarbakır Milletvekili Feleknas Uca’nın yaptığı gündem dışı konuşmasındaki
bazı ifadelerine ve ayrımcı dili kullanmanın doğru olmadığına ilişkin konuşması

IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Diyarbakır Milletvekili Feleknas Uca’nın, Diyarbakır’da yaşanan
sorunlara ilişkin gündem dışı konuşması
2.- Balıkesir Milletvekili Namık Havutça’nın, zeytincilik sektörünün
sorunlarına ilişkin gündem dışı konuşması
3.- Afyonkarahisar Milletvekili Hatice Dudu Özkal’ın, ramazan ayının
gelişine ilişkin gündem dışı konuşması


V.- AÇIKLAMALAR
1.- Kahramanmaraş Milletvekili İmran Kılıç’ın, Balıkesir Milletvekili
Namık Havutça’nın yaptığı gündem dışı konuşmasındaki bazı ifadelerine ilişkin
açıklaması
2.- Balıkesir Milletvekili Namık Havutça’nın, Kahramanmaraş Milletvekili
İmran Kılıç’ın yaptığı açıklamasındaki bazı ifadelerine ilişkin açıklaması
3.- Mersin Milletvekili Aytuğ Atıcı’nın, Diyarbakır Lice’de terör
örgütüne yönelik saldırıda Mersinli Jandarma Uzman Çavuş Mustafa Sarı’yla
birlikte şehit olan 2 asker ile Şırnak’taki helikopter kazasında şehit olan 13
askere Allah’tan rahmet dilediğine ve helikopter kazasıyla ilgili soruşturmanın
titizlikle yapılmasını temenni ettiğine ilişkin açıklaması
4.- Balıkesir Milletvekili Ahmet Akın’ın, Diyarbakır Lice’deki terör
saldırısında şehit olan askerler ile Şırnak’ta helikopter kazasında şehit olan
Bigadiçli İlker Acar ve tüm askerlere Allah’tan rahmet dilediğine ilişkin açıklaması
5.- Edirne Milletvekili Okan Gaytancıoğlu’nun, Şırnak ile Diyarbakır’da
şehit olan askerlere Allah’tan rahmet dilediğine ve tarımsal kredi borçlarını
yapılandırmaya yönelik çalışmalar olup olmadığını öğrenmek istediğine ilişkin
açıklaması
6.- Kocaeli Milletvekili İlyas Şeker’in, Şırnak Şenoba’da helikopter
kazasında şehit olan askerlere Allah’tan rahmet dilediğine ilişkin açıklaması
7.- Mersin Milletvekili Yılmaz Tezcan’ın, Diyarbakır Lice’de terör
örgütüyle çıkan çatışmada Mersinli Jandarma Uzman Çavuş Mustafa Sarı’yla
birlikte şehit olan 2 asker ile Şırnak’taki helikopter kazasında şehit olan 13
askere Allah’tan rahmet dilediğine ve Şehit Tümgeneral Aydoğan Aydın’ın bir
şiirini okumak istediğine ilişkin açıklaması
8.- İstanbul Milletvekili Halis Dalkılıç’ın, Şırnak Şenoba’da helikopter
kazasında şehit olan 13 asker ile Diyarbakır Lice’de PKK’yla çıkan silahlı
çatışmada şehit olan 3 askere Allah’tan rahmet dilediğine ilişkin açıklaması
9.- İstanbul Milletvekili Mahmut Tanal’ın, Diyarbakır ile Şırnak’ta
şehit olan askerlere Allah’tan rahmet dilediğine ilişkin açıklaması
10.- Niğde Milletvekili Ömer Fethi Gürer’in, Şırnak ve Diyarbakır
Lice’de şehit olan askerlere Allah’tan rahmet dilediğine ve Şişecam işçilerinin
onurlu mücadelesini selamladığına ilişkin açıklaması
11.- Adana Milletvekili Zülfikar İnönü Tümer’in, Şırnak’ta şehit olan
13, Diyarbakır Lice’de şehit olan 3 askere Allah’tan rahmet dilediğine ve yeni
sezonda Bilyoner.com Kadınlar Basketbol Ligi’nde mücadele eden BOTAŞ Spor
Kulübünün maçlarının Ankara’da yapılması kararına ilişkin açıklaması
12.- Kahramanmaraş Milletvekili İmran Kılıç’ın, 1 Haziran 1453’te
Ayasofya’da ilk cuma namazının kılındığı günün 564’üncü yıl dönümüne ve bütün
şehitlere Allah’tan rahmet dilediğine ilişkin açıklaması
13.- Mardin Milletvekili Ceyda Bölünmez Çankırı’nın, Şırnak Şenoba’da
helikopter kazasında şehit olan 13 askere Allah’tan rahmet dilediğine ilişkin
açıklaması
14.- İstanbul Milletvekili Sibel Özdemir’in, Şırnak Şenoba’da helikopter
kazasında şehit olan 13 askere Allah’tan rahmet dilediğine ve terörle mücadele
sırasında vücutlarında kalıcı hasarlar oluşan binlerce gazinin haklarının
verilmesi çağrısında bulunduğuna ilişkin açıklaması
15.- Bartın Milletvekili Muhammet Rıza Yalçınkaya’nın, Şırnak Şenoba’da
helikopter kazasında şehit olan 13 asker ile Diyarbakır Lice’de teröristlere
yönelik operasyonda şehit olan 3 askere Allah’tan rahmet dilediğine ilişkin
açıklaması
16.- Giresun Milletvekili Bülent Yener Bektaşoğlu’nun, Şırnak Şenoba’da
helikopter kazasında şehit olan 13 askere Allah’tan rahmet dilediğine ve bu
kazanın titizlikle, kapsamlı bir şekilde araştırılması gerektiğine ilişkin
açıklaması
17.- Kayseri Milletvekili Çetin Arık’ın, Şırnak’taki helikopter
kazasında şehit olan Kayserili Mehmet Erdoğan ile tüm şehitlere Allah’tan
rahmet dilediğine ve Artvin Çoruh Üniversitesi Rektörlüğünün Eğitim Fakültesinde
zihinsel engellilere ders vermek üzere ilan verdiği yardımcı doçent kadrosu
için aradığı şartlara ilişkin açıklaması
18.- Adıyaman Milletvekili Behçet Yıldırım’ın, kalıcı ve onurlu bir
barış dilediğine ve bini aşkın aydın, yazar, gazeteci ve siyasetçinin ortak bir
metinle barış ve demokrasi için çağrıda bulunduklarına ve toplumsal duyarlılığı
olan sanatçı ve aydınların bu sesine kulak verilmesini temenni ettiğine ilişkin
açıklaması
19.- Çanakkale Milletvekili Bülent Öz’ün, Diyarbakır Lice’de şehit olan
3 asker ile Şırnak Şenoba’da helikopter kazasında şehit olan Çanakkale’nin
Gelibolu ilçesinden Binbaşı Koray Onay’a ve tüm askerlere Allah’tan rahmet
dilediğine ilişkin açıklaması
20.- Çanakkale Milletvekili Muharrem Erkek’in, Diyarbakır Lice’de şehit
olan 3 asker ile Şırnak Şenoba’da helikopter kazasında şehit olan Çanakkale’nin
Gelibolu ilçesinden Binbaşı Koray Onay’a ve tüm askerlere Allah’tan rahmet
dilediğine ilişkin açıklaması
21.- Kırklareli Milletvekili Türabi Kayan’ın, Şırnak’ta şehit olan 13
askere Allah’tan rahmet dilediğine ve Şişecam işçilerinin grev kararına karşı
erteleme kararı alan Hükûmetin toplumsal barışı istemediğine ilişkin açıklaması
22.- Antalya Milletvekili Mustafa Akaydın’ın, Şırnak ve Diyarbakır
Lice’de şehit olan askerlere Allah’tan rahmet dilediğine ve Sanayi Komisyonunda
görüşmeleri devam eden kanun tasarısında zeytincilik alanlarıyla ilgili
düzenlemeye Cumhuriyet Halk Partisinin direncinin devam edeceğine ilişkin
açıklaması
23.- İstanbul Milletvekili Arzu Erdem’in, Diyarbakır Lice’de şehit olan
3 asker ile Şırnak Şenoba’da helikopter kazasında şehit olan hemşerisi ve ilk
kadın Jandarma İlçe Komutanı Malatyalı Songül Yakut ve tüm askerlere Allah’tan
rahmet dilediğine ilişkin açıklaması
24.- Manisa Milletvekili Erkan Akçay’ın, Diyarbakır Lice’de terör
saldırısında şehit olan 3 asker ile Şırnak’ta helikopter kazasında şehit olan
13 askere Allah’tan rahmet dilediğine ve kaza kırımın en ufak ayrıntısına kadar
incelenerek aydınlatılmasını beklediğine, terörle mücadeledeki başarıların asla
yarım kalmayacağına ve Açlıkla Mücadele Haftası’na ilişkin açıklaması
25.- Muş Milletvekili Ahmet Yıldırım’ın, Lice’de ve Şırnak’ta hayatını
kaybeden 16 güvenlik görevlisi ile Zonguldak’ın Kilimli ilçesinde bir maden
ocağında meydana gelen göçükte hayatını kaybeden 2 maden emekçisine Allah’tan
rahmet dilediğine, kırk üç gündür tutuklu olan Muş Milletvekili Burcu Çelik’in
3 yaşındaki çocuğunun annesinin yanına gönderilecek olmasının bir utanç
olduğuna, bütün ilgililerin harekete geçmesini talep ettiğine ve Şişecam
işçileriyle sonuna kadar dayanışma içerisinde olacaklarına ilişkin açıklaması
26.- Ankara Milletvekili Levent Gök’ün, Diyarbakır Lice’de şehit olan 3
asker ile Şırnak’ta helikopter kazasında şehit olan başta Tümgeneral Aydoğan
Aydın olmak üzere tüm askerlere Allah’tan rahmet dilediğine ve bu kazanın oluş
nedenlerinin kamuoyunda tam bir vicdani berraklıkla açıklanacağına inandığına
ilişkin açıklaması
27.- İstanbul Milletvekili Mehmet Muş’un, Diyarbakır Lice’de şehit olan
askerler ile helikopter kazasında şehit olan askerlere Allah’tan rahmet
dilediğine, kazanın tüm boyutlarıyla araştırılması sürecinin başlatıldığına ve
terörle mücadeledeki kararlılığın büyük olduğuna ilişkin açıklaması
28.- İstanbul Milletvekili Mehmet Muş’un, Diyarbakır Milletvekili
Feleknas Uca’nın yaptığı gündem dışı konuşmasındaki bazı ifadelerine ve Türkiye
Cumhuriyeti çatısı altında hiçbir milletvekilinin PKK terör örgütünü aklayacak
bir açıklama yapamayacağına ilişkin açıklaması
29.- Muş Milletvekili Ahmet Yıldırım’ın, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması
30.- Ankara Milletvekili Levent Gök’ün, Anayasa’da yapılan değişiklikle
kaldırılan sözlü sorular uygulamasının yararlı ve verimli bir uygulama olduğuna
ilişkin açıklaması

VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Adana Milletvekili Mevlüt Karakaya ve 19 milletvekilinin, Adana
ilindeki işsizlik sorununun araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/547)
2.- Adana Milletvekili Mevlüt Karakaya ve 20 milletvekilinin, mera
alanlarının artırılması ile sağlıklı ve kaliteli hayvansal üretimin sağlanması
için yapılması gerekenlerin araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/548)
3.- Erzurum Milletvekili Kamil Aydın ve 20 milletvekilinin, yüksek
miktardaki su faturalarının nedenlerinin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/549)

VII.- ÖNERİLER
A) Siyasi Parti Grubu Önerileri
1.- HDP Grubunun, Van Milletvekili Lezgin Botan ve arkadaşları
tarafından, engelli yurttaşların sorunlarının tespiti amacıyla 10/5/2017
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 1 Haziran 2017 Perşembe günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
2.- CHP Grubunun, Türkiye Büyük Millet Meclisi gündeminin “Kanun Tasarı
ve Teklifleri ile Komisyonlardan Gelen Diğer İşler” kısmındaki sıralamanın
değiştirilmesi ile Genel Kurulun 1 Haziran 2017 Perşembe günlü birleşiminde
sözlü soruların görüşülmesinden sonra saat 24.00’e kadar çalışmalara devam
edilmesi ve “Kanun Tasarı ve Teklifleri ile Komisyonlardan Gelen Diğer İşler”
kısmındaki işlerin görüşülmesine ilişkin önerisi

VIII.- SATAŞMALARA İLİŞKİN KONUŞMALAR
1.- İstanbul Milletvekili Mehmet Muş’un, Çanakkale Milletvekili Muharrem
Erkek’in CHP grup önerisi üzerinde yaptığı konuşması sırasında Adalet ve
Kalkınma Partisi Genel Başkanına sataşması nedeniyle konuşması
2.- Ankara Milletvekili Levent Gök’ün, İstanbul Milletvekili Mehmet
Muş’un sataşma nedeniyle yaptığı konuşması sırasında Cumhuriyet Halk Partisine
sataşması nedeniyle konuşması

IX.- SÖZLÜ SORULAR VE CEVAPLARI
1.- Bolu Milletvekili Ali Ercoşkun’un, yenilenebilir enerji kaynaklarına
ilişkin Enerji ve Tabii Kaynaklar Bakanından sözlü soru önergesi (6/24) ve
Başbakan Yardımcısı Veysi Kaynak’ın cevabı
2.- Bolu Milletvekili Ali Ercoşkun’un, son yıllarda yapılan petrol ve
doğal gaz sondajlarının miktarına ilişkin Enerji ve Tabii Kaynaklar Bakanından
sözlü soru önergesi (6/25) ve Başbakan Yardımcısı Veysi Kaynak’ın cevabı
3.- Bolu Milletvekili Ali Ercoşkun’un, Akkuyu ve Sinop nükleer
santrallerinden elde edilmesi planlanan elektrik üretimine ilişkin Enerji ve
Tabii Kaynaklar Bakanından sözlü soru önergesi (6/26) ve Başbakan Yardımcısı
Veysi Kaynak’ın cevabı
4.- Bolu Milletvekili Ali Ercoşkun’un, son on üç yılda elektrik
üretimindeki artış düzeyine ilişkin Enerji ve Tabii Kaynaklar Bakanından sözlü
soru önergesi (6/27) ve Başbakan Yardımcısı Veysi Kaynak’ın cevabı
5.- Bolu Milletvekili Ali Ercoşkun’un, TANAP Projesi’ne ilişkin Enerji
ve Tabii Kaynaklar Bakanından sözlü soru önergesi (6/28) ve Başbakan Yardımcısı
Veysi Kaynak’ın cevabı
6.- Trabzon Milletvekili Haluk Pekşen’in, Karadeniz Bölgesi’nde
yapılması planlanan HES’lere ilişkin Enerji ve Tabii Kaynaklar Bakanından sözlü
soru önergesi (6/65) ve Başbakan Yardımcısı Veysi Kaynak’ın cevabı
7.- Trabzon Milletvekili Haluk Pekşen’in, Yeşil Yol Projesi’ne ilişkin
Başbakandan sözlü soru önergesi (6/70) (Cevaplanmadı)
8.- Trabzon Milletvekili Haluk Pekşen’in, Trabzon’dan yoğun olarak
gerçekleşen göçe ve yapılan çalışmalara ilişkin Başbakandan sözlü soru önergesi
(6/71) (Cevaplanmadı)
9.- Trabzon Milletvekili Haluk Pekşen’in, TİKA’nın faaliyetlerine
ilişkin Başbakan Yardımcısı Yalçın Akdoğan’dan sözlü soru önergesi (6/78) ve
Başbakan Yardımcısı Veysi Kaynak’ın cevabı
10.- Trabzon Milletvekili Haluk Pekşen’in, kamuda işe alım, terfi ve
meslekten çıkarma uygulamaları ile ilgili iddialara ilişkin Başbakandan sözlü
soru önergesi (6/94) (Cevaplanmadı)
11.- Balıkesir Milletvekili İsmail Ok’un, Balıkesir’de kurulan bir
tesiste fosil yakıtlar kullanılarak enerji elde edilmesine ve çevreye olası
etkilerine ilişkin Enerji ve Tabii Kaynaklar Bakanından sözlü soru önergesi
(6/105) ve Başbakan Yardımcısı Veysi Kaynak’ın cevabı
12.- Niğde Milletvekili Ömer Fethi Gürer’in, yüksek gerilim hatlarının
yer altına alınmasına ilişkin Enerji ve Tabii Kaynaklar Bakanından sözlü soru
önergesi (6/129) ve Başbakan Yardımcısı Veysi Kaynak’ın cevabı
13.- Niğde Milletvekili Ömer Fethi Gürer’in, Niğde’de AVM’lerin şehir
dışına alınması ve şehir içinde parklar yapılması ile ilgili çalışmalar olup
olmadığına ilişkin Başbakandan sözlü soru önergesi (6/175) (Cevaplanmadı)
14.- Balıkesir Milletvekili Ahmet Akın’ın, akaryakıt fiyatlarına ilişkin
Enerji ve Tabii Kaynaklar Bakanından sözlü soru önergesi (6/181) ve Başbakan
Yardımcısı Veysi Kaynak’ın cevabı
15.- Trabzon Milletvekili Haluk Pekşen’in, insansız hava araçları ile
ilgili yasal mevzuata ilişkin Başbakandan sözlü soru önergesi (6/182)
(Cevaplanmadı)
16.- Niğde Milletvekili Ömer Fethi Gürer’in, Rusya’dan alınan doğal gaz
miktarına ilişkin Enerji ve Tabii Kaynaklar Bakanından sözlü soru önergesi
(6/215) ve Başbakan Yardımcısı Veysi Kaynak’ın cevabı
17.- Niğde Milletvekili Ömer Fethi Gürer’in, Osmaniye’nin Kadirli
ilçesine bağlı bir köyde yaşanan elektrik kesintilerine ilişkin Enerji ve Tabii
Kaynaklar Bakanından sözlü soru önergesi (6/219) ve Başbakan Yardımcısı Veysi
Kaynak’ın cevabı
18.- Adana Milletvekili Elif Doğan Türkmen’in, Adana Metrosu ve Adana’ya
hızlı tren hattının getirilmesi ile ilgili çalışmalara ilişkin Başbakandan
sözlü soru önergesi (6/276) (Cevaplanmadı)
19.- Adana Milletvekili Elif Doğan Türkmen’in, Adana’nın Karaisalı
ilçesindeki orman kadastrosu çalışmalarına ilişkin Başbakandan sözlü soru
önergesi (6/277) (Cevaplanmadı)
20.- Adana Milletvekili Elif Doğan Türkmen’in, Adana’nın merkez ve
ilçelerindeki elektrik dağıtım şebekeleri ile ilgili sorunlara ilişkin Enerji
ve Tabii Kaynaklar Bakanından sözlü soru önergesi (6/280) ve Başbakan
Yardımcısı Veysi Kaynak’ın cevabı
21.- Adana Milletvekili Elif Doğan Türkmen’in, elektrik faturalarına
yansıtılan ek bedellere ilişkin Enerji ve Tabii Kaynaklar Bakanından sözlü soru
önergesi (6/281) ve Başbakan Yardımcısı Veysi Kaynak’ın cevabı
22.- Trabzon Milletvekili Haluk Pekşen’in, Doğu Karadeniz Bölgesi’nde
madencilik faaliyetleri için verilen ruhsatlara ilişkin Enerji ve Tabii
Kaynaklar Bakanından sözlü soru önergesi (6/292) ve Başbakan Yardımcısı Veysi
Kaynak’ın cevabı
23.- Trabzon Milletvekili Haluk Pekşen’in, Doğu Karadeniz Bölgesi’nde
kurulması planlanan küçük hidroelektrik santrallerine ilişkin Enerji ve Tabii
Kaynaklar Bakanından sözlü soru önergesi (6/294) ve Başbakan Yardımcısı Veysi
Kaynak’ın cevabı
24.- Trabzon Milletvekili Haluk Pekşen’in, Bakanlık ile bağlı kurum ve
kuruluşların hizmet binalarına ilişkin Enerji ve Tabii Kaynaklar Bakanından
sözlü soru önergesi (6/316) ve Başbakan Yardımcısı Veysi Kaynak’ın cevabı
25.- Trabzon Milletvekili Haluk Pekşen’in, Başbakanlık ile bağlı kurum
ve kuruluşların hizmet binalarına ilişkin Başbakandan sözlü soru önergesi
(6/319) (Cevaplanmadı)
26.- Balıkesir Milletvekili İsmail Ok’un, tarımda enerji kullanımına ve
enerji verimliliğini sağlamaya yönelik çalışmalara ilişkin Enerji ve Tabii
Kaynaklar Bakanından sözlü soru önergesi (6/338) ve Başbakan Yardımcısı Veysi
Kaynak’ın cevabı
27.- Kocaeli Milletvekili Haydar Akar’ın, CNG sisteminin
yaygınlaştırılmasına yönelik çalışmalara ilişkin Enerji ve Tabii Kaynaklar
Bakanından sözlü soru önergesi (6/343) ve Başbakan Yardımcısı Veysi Kaynak’ın cevabı
28.- Bartın Milletvekili Muhammet Rıza Yalçınkaya’nın, Türkiye Taş
Kömürü Kurumu ile bir madencilik şirketi arasındaki redevans sözleşmesine
ilişkin Enerji ve Tabii Kaynaklar Bakanından sözlü soru önergesi (6/346) ve
Başbakan Yardımcısı Veysi Kaynak’ın cevabı
29.- Bartın Milletvekili Muhammet Rıza Yalçınkaya’nın, Türkiye Taşkömürü
Kurumunun personel ihtiyacına ilişkin Enerji ve Tabii Kaynaklar Bakanından
sözlü soru önergesi (6/347) ve Başbakan Yardımcısı Veysi Kaynak’ın cevabı
30.- Niğde Milletvekili Ömer Fethi Gürer’in, Niğde’de Vakıflar Genel
Müdürlüğünce bakım ve onarımı yapılan tarihi eserlere ilişkin Başbakan
Yardımcısı Yalçın Akdoğan’dan sözlü soru önergesi (6/364) ve Başbakan Yardımcısı
Veysi Kaynak’ın cevabı
31.- Niğde Milletvekili Ömer Fethi Gürer’in, Niğde Çiftehan’da jeotermal
su potansiyelini artırmak için yapılan çalışmalara ilişkin Enerji ve Tabii
Kaynaklar Bakanından sözlü soru önergesi (6/390) ve Başbakan Yardımcısı Veysi
Kaynak’ın cevabı
32.- Diyarbakır Milletvekili Altan Tan’ın, Türkiye’nin elektrik
ihtiyacına ve hidroelektrik santralleri ile üretilen elektrik miktarına ilişkin
Enerji ve Tabii Kaynaklar Bakanından sözlü soru önergesi (6/400) ve Başbakan
Yardımcısı Veysi Kaynak’ın cevabı
33.- Trabzon Milletvekili Haluk Pekşen’in, bir elektrik dağıtım
şirketinin almış olduğu güvence bedellerini zamanında iade etmediği iddiasına
ilişkin Enerji ve Tabii Kaynaklar Bakanından sözlü soru önergesi (6/414) ve
Başbakan Yardımcısı Veysi Kaynak’ın cevabı
34.- Trabzon Milletvekili Haluk Pekşen’in, elektrik kesintileri
nedeniyle dağıtım şirketleri tarafından ödenmesi gereken tazminatlara ilişkin
Enerji ve Tabii Kaynaklar Bakanından sözlü soru önergesi (6/415) ve Başbakan Yardımcısı
Veysi Kaynak’ın cevabı
35.- Balıkesir Milletvekili Ahmet Akın’ın, 5627 sayılı Enerji
Verimliliği Kanunu ve Enerji Kaynaklarının ve Enerjinin Kullanılmasında
Verimliliğin Artırılmasına Dair Yönetmelik kapsamında yapılan verimlilik
artırıcı proje başvurularına ilişkin Enerji ve Tabii Kaynaklar Bakanından sözlü
soru önergesi (6/418) ve Başbakan Yardımcısı Veysi Kaynak’ın cevabı
36.- Trabzon Milletvekili Haluk Pekşen’in, bir elektrik dağıtım
şirketinin uygulamalarıyla ilgili iddialara ilişkin Başbakandan sözlü soru
önergesi (6/419) (Cevaplanmadı)
37.- Trabzon Milletvekili Haluk Pekşen’in, bir elektrik dağıtım
şirketinin uygulamalarıyla ilgili iddialara ilişkin Enerji ve Tabii Kaynaklar
Bakanından sözlü soru önergesi (6/420) ve Başbakan Yardımcısı Veysi Kaynak’ın
cevabı
38.- Trabzon Milletvekili Haluk Pekşen’in, bir elektrik dağıtım
şirketinin uygulamalarıyla ilgili iddialara ilişkin Enerji ve Tabii Kaynaklar
Bakanından sözlü soru önergesi (6/421) ve Başbakan Yardımcısı Veysi Kaynak’ın
cevabı
39.- Trabzon Milletvekili Haluk Pekşen’in, elektrik dağıtım şebekesinden
kaynaklanan hasar bedellerinin dağıtım şirketleri tarafından ödenmediği
iddiasına ilişkin Enerji ve Tabii Kaynaklar Bakanından sözlü soru önergesi
(6/422) ve Başbakan Yardımcısı Veysi Kaynak’ın cevabı
40.- Niğde Milletvekili Ömer Fethi Gürer’in, madencilik politikasına
ilişkin Enerji ve Tabii Kaynaklar Bakanından sözlü soru önergesi (6/432) ve
Başbakan Yardımcısı Veysi Kaynak’ın cevabı
41.- Niğde Milletvekili Ömer Fethi Gürer’in, madencilikle ilgili
kurumlarda istihdam edilen mühendislerin işten ayrılmalarının önlenmesine ilişkin
Enerji ve Tabii Kaynaklar Bakanından sözlü soru önergesi (6/433) ve Başbakan
Yardımcısı Veysi Kaynak’ın cevabı
42.- Niğde Milletvekili Ömer Fethi Gürer’in, nişasta bazlı şeker üretim
kotasının artırılmasına ilişkin Başbakandan sözlü soru önergesi (6/436)
(Cevaplanmadı)
43.- Niğde Milletvekili Ömer Fethi Gürer’in, MTA Mağara Araştırmaları
Projesi kapsamında Niğde’de incelenen ve açığa çıkarılan mağaralara ilişkin
Enerji ve Tabii Kaynaklar Bakanından sözlü soru önergesi (6/447) ve Başbakan
Yardımcısı Veysi Kaynak’ın cevabı
44.- Niğde Milletvekili Ömer Fethi Gürer’in, Niğde’de İl Özel İdaresi ve
belediyelerin MTA ile birlikte yürüttüğü çalışmalara ilişkin Enerji ve Tabii
Kaynaklar Bakanından sözlü soru önergesi (6/448) ve Başbakan Yardımcısı Veysi
Kaynak’ın cevabı
45.- Niğde Milletvekili Ömer Fethi Gürer’in, Doğu Akdeniz’deki jeotermal
enerji aramalarına ilişkin Enerji ve Tabii Kaynaklar Bakanından sözlü soru
önergesi (6/449) ve Başbakan Yardımcısı Veysi Kaynak’ın cevabı
46.- Niğde Milletvekili Ömer Fethi Gürer’in, Melendiz ve Hasan Dağı’nın
jeotermal potansiyelinin araştırılmasına ilişkin Enerji ve Tabii Kaynaklar
Bakanından sözlü soru önergesi (6/450) ve Başbakan Yardımcısı Veysi Kaynak’ın
cevabı
47.- Niğde Milletvekili Ömer Fethi Gürer’in, Nevşehir’in Acıgöl,
Derinkuyu ve Gülşehir ilçelerindeki jeotermal sahalarda yürütülen çalışmalara
ilişkin Enerji ve Tabii Kaynaklar Bakanından sözlü soru önergesi (6/452) ve
Başbakan Yardımcısı Veysi Kaynak’ın cevabı
48.- Niğde Milletvekili Ömer Fethi Gürer’in, Niğde’nin Kitreli
beldesinde MTA tarafından yapılan su sondajlarına ilişkin Enerji ve Tabii
Kaynaklar Bakanından sözlü soru önergesi (6/457) ve Başbakan Yardımcısı Veysi
Kaynak’ın cevabı

49.- Niğde Milletvekili Ömer Fethi Gürer’in, şans oyunlarına ilişkin
Başbakandan sözlü soru önergesi (6/495) (Cevaplanmadı)
50.- Niğde Milletvekili Ömer Fethi Gürer’in, sivil memurların özlük
haklarının iyileştirilmesine yönelik çalışmalara ilişkin Başbakandan sözlü soru
önergesi (6/501) (Cevaplanmadı)
51.- İzmir Milletvekili Atila Sertel’in, Türkiye’de yabancıların
işlettiği maden ocaklarına ilişkin Enerji ve Tabii Kaynaklar Bakanından sözlü
soru önergesi (6/624) ve Başbakan Yardımcısı Veysi Kaynak’ın cevabı
52.- Mersin Milletvekili Serdal Kuyucuoğlu’nun, FETÖ ile bağlantılı
kuruluşlara ilişkin Başbakandan sözlü soru önergesi (6/629) (Cevaplanmadı)
53.- Balıkesir Milletvekili Ahmet Akın’ın, Balıkesir’in Burhaniye
ilçesine bağlı Kırtık Yaylası’na elektrik hizmeti götürülmemesine ilişkin
Enerji ve Tabii Kaynaklar Bakanından sözlü soru önergesi (6/634) ve Başbakan Yardımcısı
Veysi Kaynak’ın cevabı
54.- Niğde Milletvekili Ömer Fethi Gürer’in, Niğde’de tarımsal sulama
için kullanılan elektriğin üretim maliyetlerini artırdığı gerekçesiyle elektrik
fiyatlarında indirim yapılması ve mevcut elektrik borçlarının faizlerinin
silinmesi talebine ilişkin Enerji ve Tabii Kaynaklar Bakanından sözlü soru
önergesi (6/668) ve Başbakan Yardımcısı Veysi Kaynak’ın cevabı
55.- Niğde Milletvekili Ömer Fethi Gürer’in, kış saati uygulamasına
geçilmemesi nedeniyle konutlarda elektrik ve doğal gaz tüketiminde meydana
gelen artışa ve 2017 yılında kış saati uygulamasına geçilip geçilmeyeceğine
ilişkin Enerji ve Tabii Kaynaklar Bakanından sözlü soru önergesi (6/669) ve
Başbakan Yardımcısı Veysi Kaynak’ın cevabı
56.- Niğde Milletvekili Ömer Fethi Gürer’in, elektrik arz sıkıntısı
nedeniyle organize sanayi bölgelerinde meydana gelen üretim kaybına ilişkin
Enerji ve Tabii Kaynaklar Bakanından sözlü soru önergesi (6/672) ve Başbakan
Yardımcısı Veysi Kaynak’ın cevabı
57.- Niğde Milletvekili Ömer Fethi Gürer’in, özelleştirilmesinin
ardından faaliyetleri sonlandırılan kamu kuruluşlarına ilişkin Başbakandan
sözlü soru önergesi (6/713) (Cevaplanmadı)
58.- Niğde Milletvekili Ömer Fethi Gürer’in, kamu kurum ve
kuruluşlarının özelleştirilmesi kapsamında yapılan taşınmaz satışlarına ilişkin
Başbakandan sözlü soru önergesi (6/714) (Cevaplanmadı)
59.- Niğde Milletvekili Ömer Fethi Gürer’in, Niğde’de taşra teşkilatı
bulunmayan kamu kurum ve kuruluşlarına ilişkin Başbakandan sözlü soru önergesi
(6/715) (Cevaplanmadı)
60.- Diyarbakır Milletvekili Altan Tan’ın, Uğur Mumcu cinayetiyle ilgili
MİT’te bulunan belgelere ilişkin Başbakandan sözlü soru önergesi (6/732)
(Cevaplanmadı)
61.- Diyarbakır Milletvekili Altan Tan’ın, 3 Aralık 1994 tarihinde bir
gazetenin bombalanmasıyla ilgili MİT’te bulunan bilgi ve belgelere ilişkin
Başbakandan sözlü soru önergesi (6/733) (Cevaplanmadı)
62.- Niğde Milletvekili Ömer Fethi Gürer’in, KİT’lerin üretim
tesislerinde kullanılan enerji türlerine ve kullanılan enerjinin üretim
maliyetlerine yansımasına ilişkin Enerji ve Tabii Kaynaklar Bakanından sözlü
soru önergesi (6/750) ve Başbakan Yardımcısı Veysi Kaynak’ın cevabı
63.- Niğde Milletvekili Ömer Fethi Gürer’in, Eti Maden Kırka Bor İşletme
Müdürlüğünde 2010 yılında yapımı tamamlanan buhar kazanı ve türbinine ilişkin
Enerji ve Tabii Kaynaklar Bakanından sözlü soru önergesi (6/751) ve Başbakan
Yardımcısı Veysi Kaynak’ın cevabı
64.- Niğde Milletvekili Ömer Fethi Gürer’in, 2000 yılından itibaren
özelleştirilen şeker fabrikalarına ilişkin Başbakandan sözlü soru önergesi
(6/754) (Cevaplanmadı)
65.- Niğde Milletvekili Ömer Fethi Gürer’in, Eti Maden İşletmelerinde
görev yapan mühendislerin işten ayrılmalarının önlenmesine yönelik çalışmalara
ilişkin Enerji ve Tabii Kaynaklar Bakanından sözlü soru önergesi (6/762) ve
Başbakan Yardımcısı Veysi Kaynak’ın cevabı
66.- Niğde Milletvekili Ömer Fethi Gürer’in, borik asit için uygulanan
gümrük vergilerine ilişkin Enerji ve Tabii Kaynaklar Bakanından sözlü soru
önergesi (6/763) ve Başbakan Yardımcısı Veysi Kaynak’ın cevabı
67.- Trabzon Milletvekili Haluk Pekşen’in, HES inşaatları kapsamında
yapılması gereken peyzaj çalışmalarına ilişkin Çevre ve Şehircilik Bakanından
sözlü soru önergesi (6/59) (Cevaplanmadı)
68.- Trabzon Milletvekili Haluk Pekşen’in, ülkeye kaçak yollarla çay
sokulmasına ve engellenmesi için yapılan çalışmalara ilişkin Gümrük ve Ticaret
Bakanından sözlü soru önergesi (6/60) (Cevaplanmadı)
69.- Trabzon Milletvekili Haluk Pekşen’in, Karadeniz Bölgesi’ndeki
HES’lere ve doğaya etkilerine ilişkin Çevre ve Şehircilik Bakanından sözlü soru
önergesi (6/95) (Cevaplanmadı)
70.- Balıkesir Milletvekili İsmail Ok’un, Balıkesir’de kurulan bir
tesisin çevreye olası etkilerine ilişkin Çevre ve Şehircilik Bakanından sözlü
soru önergesi (6/104) (Cevaplanmadı)
71.- Niğde Milletvekili Ömer Fethi Gürer’in, floresan lambaların insan
sağlığına etkilerine ilişkin sözlü soru önergesi (6/111) ve Sağlık Bakanı Recep
Akdağ’ın cevabı
72.- Balıkesir Milletvekili İsmail Ok’un, nadir görülen bir hastalığın
tedavi olanaklarına ilişkin sözlü soru önergesi (6/115) ve Sağlık Bakanı Recep
Akdağ’ın cevabı
73.- Antalya Milletvekili Çetin Osman Budak’ın, Antalya’da kış aylarında
yaşanan hava kirliliğine ilişkin Çevre ve Şehircilik Bakanından sözlü soru
önergesi (6/122) (Cevaplanmadı)
74.- Niğde Milletvekili Ömer Fethi Gürer’in, dizüstü bilgisayarların
insan sağlığına etkisine ilişkin sözlü soru önergesi (6/130) ve Sağlık Bakanı
Recep Akdağ’ın cevabı
75.- Trabzon Milletvekili Haluk Pekşen’in, Trabzon’un Ortahisar
ilçesinde burun estetiği olan bir vatandaşın hayatını kaybetmesine ilişkin
sözlü soru önergesi (6/131) ve Sağlık Bakanı Recep Akdağ’ın cevabı
76.- İstanbul Milletvekili Ali Özcan’ın, bebek ölüm oranlarına ve bebek
ölümlerinin engellenmesi için yapılan çalışmalara ilişkin sözlü soru önergesi
(6/136) ve Sağlık Bakanı Recep Akdağ’ın cevabı
77.- Niğde Milletvekili Ömer Fethi Gürer’in, Niğde’ye bağlı bir köyün
sağlık hizmetleri ile ilgili sorunlarına ilişkin sözlü soru önergesi (6/143) ve
Sağlık Bakanı Recep Akdağ’ın cevabı
78.- Niğde Milletvekili Ömer Fethi Gürer’in, Niğde’ye bağlı bir
mahalledeki kentsel dönüşüm çalışmalarına ve tarihi yapılar ile ilgili
incelemelere ilişkin Çevre ve Şehircilik Bakanından sözlü soru önergesi (6/144)
(Cevaplanmadı)
79.- Niğde Milletvekili Ömer Fethi Gürer’in, Tuz Gölü’nün dip temizliği
ile atıklardan arındırılmasına ilişkin Çevre ve Şehircilik Bakanından sözlü
soru önergesi (6/166) (Cevaplanmadı)
80.- Niğde Milletvekili Ömer Fethi Gürer’in, tapu çalışanlarının
sorunlarına ilişkin Çevre ve Şehircilik Bakanından sözlü soru önergesi (6/173)
(Cevaplanmadı)
81.- Niğde Milletvekili Ömer Fethi Gürer’in, Niğde’nin Çiftlik
ilçesindeki Uyuz Göleti ile ilgili çalışmalara ilişkin sözlü soru önergesi
(6/220) ve Sağlık Bakanı Recep Akdağ’ın cevabı
82.- Niğde Milletvekili Ömer Fethi Gürer’in, Niğde’nin Çiftlik
ilçesindeki Uyuz Göleti’nin bazı hastalıkların tedavisinde kullanılmasına
ilişkin sözlü soru önergesi (6/221) ve Sağlık Bakanı Recep Akdağ’ın cevabı
83.- Niğde Milletvekili Ömer Fethi Gürer’in, Niğde’de kapanan sağlık
ocaklarına ilişkin sözlü soru önergesi (6/222) ve Sağlık Bakanı Recep Akdağ’ın
cevabı
84.- Isparta Milletvekili Nuri Okutan’ın, sigara kullanımını önlemek
için yapılan çalışmalara ilişkin sözlü soru önergesi (6/258) ve Sağlık Bakanı
Recep Akdağ’ın cevabı
85.- Trabzon Milletvekili Haluk Pekşen’in, Trabzon’un Sürmene
ilçesindeki katı atık arıtma tesisine ilişkin Çevre ve Şehircilik Bakanından
sözlü soru önergesi (6/265) (Cevaplanmadı)
86.- Trabzon Milletvekili Haluk Pekşen’in, Trabzon’un Sürmene
ilçesindeki katı atık arıtma tesisine ilişkin Çevre ve Şehircilik Bakanından
sözlü soru önergesi (6/266) (Cevaplanmadı)
87.- Trabzon Milletvekili Haluk Pekşen’in, Trabzon’un Sürmene
ilçesindeki katı atık depolama sahasına ilişkin Çevre ve Şehircilik Bakanından
sözlü soru önergesi (6/267) (Cevaplanmadı)
88.- Trabzon Milletvekili Haluk Pekşen’in, Doğu Karadeniz Bölgesi’ndeki
ÇED uygulamalarına ilişkin Çevre ve Şehircilik Bakanından sözlü soru önergesi
(6/272) (Cevaplanmadı)
89.- Adana Milletvekili Elif Doğan Türkmen’in, Adana’nın Yüreğir
ilçesindeki hastane ihtiyacına ve Kozan Devlet Hastanesinin hizmete girmemesine
ilişkin sözlü soru önergesi (6/278) ve Sağlık Bakanı Recep Akdağ’ın cevabı
90.- Adana Milletvekili Elif Doğan Türkmen’in, Adana’nın Tufanbeyli
ilçesindeki devlet hastanesinin sağlık personeli ihtiyacına ilişkin sözlü soru
önergesi (6/279) ve Sağlık Bakanı Recep Akdağ’ın cevabı
91.- Trabzon Milletvekili Haluk Pekşen’in, Bakanlık ile bağlı kurum ve
kuruluşların hizmet binalarına ilişkin sözlü soru önergesi (6/315) ve Sağlık
Bakanı Recep Akdağ’ın cevabı
92.- Trabzon Milletvekili Haluk Pekşen’in, Bakanlık ile bağlı kurum ve
kuruluşların hizmet binalarına ilişkin Çevre ve Şehircilik Bakanından sözlü
soru önergesi (6/317) (Cevaplanmadı)
93.- Trabzon Milletvekili Haluk Pekşen’in, Trabzon’un Uzungöl bölgesi
ile ilgili imar çalışmalarına ilişkin Çevre ve Şehircilik Bakanından sözlü soru
önergesi (6/325) (Cevaplanmadı)
94.- Balıkesir Milletvekili Ahmet Akın’ın, Balıkesir Devlet Hastanesi
Onkoloji bölümünün doktor ve sağlık personeli ihtiyacına ilişkin sözlü soru
önergesi (6/340) ve Sağlık Bakanı Recep Akdağ’ın cevabı
95.- Niğde Milletvekili Ömer Fethi Gürer’in, küresel ısınmanın
etkilerine ve alınacak önlemlere ilişkin Çevre ve Şehircilik Bakanından sözlü
soru önergesi (6/348) (Cevaplanmadı)
96.- Adana Milletvekili Elif Doğan Türkmen’in, Adana’nın Ceyhan
ilçesindeki atık su arıtma tesisinin yaydığı kokuya ilişkin Çevre ve Şehircilik
Bakanından sözlü soru önergesi (6/351) (Cevaplanmadı)
97.- Adana Milletvekili Elif Doğan Türkmen’in, Adıyaman’ın Kahta
ilçesindeki atık su arıtma tesisinin çalışmamasına ilişkin Çevre ve Şehircilik
Bakanından sözlü soru önergesi (6/352) (Cevaplanmadı)
98.- Niğde Milletvekili Ömer Fethi Gürer’in, Bakanlığın Niğde Üniversitesine
tıp fakültesi açılması ile ilgili kararına ilişkin sözlü soru önergesi (6/355)
ve Sağlık Bakanı Recep Akdağ’ın cevabı
99.- Niğde Milletvekili Ömer Fethi Gürer’in, alternatif tıp
uygulamalarının denetimine ilişkin sözlü soru önergesi (6/376) ve Sağlık Bakanı
Recep Akdağ’ın cevabı
100.- Niğde Milletvekili Ömer Fethi Gürer’in, Niğde Üniversitesine tıp
fakültesi açılması çalışmalarına ilişkin sözlü soru önergesi (6/386) ve Sağlık
Bakanı Recep Akdağ’ın cevabı


101.- Trabzon Milletvekili Haluk Pekşen’in, Sürmene Çamburnu Kutlular
Düzenli Katı Atık Depolama Sahası’na ilişkin Çevre ve Şehircilik Bakanından
sözlü soru önergesi (6/393) (Cevaplanmadı)
102.- Niğde Milletvekili Ömer Fethi Gürer’in, mısır şurubunun sağlığa
zararlarına ilişkin sözlü soru önergesi (6/412) ve Sağlık Bakanı Recep Akdağ’ın
cevabı
103.- Niğde Milletvekili Ömer Fethi Gürer’in, fırınlarda çalışanların
sağlık kontrollerine ilişkin sözlü soru önergesi (6/437) ve Sağlık Bakanı Recep
Akdağ’ın cevabı
104.- Niğde Milletvekili Ömer Fethi Gürer’in, Niğde’nin Çiftlik
ilçesinde bulunan Uyuz Göleti’nin suyunun tedavi amaçlı kullanılmasına ilişkin
sözlü soru önergesi (6/458) ve Sağlık Bakanı Recep Akdağ’ın cevabı
105.- Niğde Milletvekili Ömer Fethi Gürer’in, kentsel dönüşüm
alanlarında yer alan tarihi yapılara ilişkin Çevre ve Şehircilik Bakanından
sözlü soru önergesi (6/476) (Cevaplanmadı)
106.- Niğde Milletvekili Ömer Fethi Gürer’in, koruma altına alınan
alanlara ve denetimlerine ilişkin Çevre ve Şehircilik Bakanından sözlü soru
önergesi (6/484) (Cevaplanmadı)
107.- Niğde Milletvekili Ömer Fethi Gürer’in, Niğde ilindeki Kızılca
Deresi’ne dökülen atığa ve alınan önlemlere ilişkin Çevre ve Şehircilik
Bakanından sözlü soru önergesi (6/504) (Cevaplanmadı)
108.- Konya Milletvekili Mustafa Hüsnü Bozkurt’un, son on yılda meslek
hastalığı sebebiyle yaşamını yitiren ve tedavi gören kişilere ilişkin sözlü
soru önergesi (6/556) ve Sağlık Bakanı Recep Akdağ’ın cevabı
109.- Konya Milletvekili Mustafa Hüsnü Bozkurt’un, otizmli çocukların
eğitimi için sağlanan devlet desteğinin artırılmasına ilişkin sözlü soru
önergesi (6/566) ve Sağlık Bakanı Recep Akdağ’ın cevabı
110.- Niğde Milletvekili Ömer Fethi Gürer’in, engellilerin
erişebilirliklerinin sağlanmasına yönelik kamu kuruluşları ve belediyeler
tarafından yapılan çalışmalara ilişkin Çevre ve Şehircilik Bakanından sözlü
soru önergesi (6/608) (Cevaplanmadı)
111.- Niğde Milletvekili Ömer Fethi Gürer’in, KPSS-2016/1 Yerleştirme
İşlemleri kapsamında Bakanlığa yerleştirilen mimar ve mühendislerin
atamalarının yapılmamasına ilişkin Çevre ve Şehircilik Bakanından sözlü soru
önergesi (6/665) (Cevaplanmadı)
112.- Niğde Milletvekili Ömer Fethi Gürer’in, optisyenlerin kamuda
istihdamına ilişkin sözlü soru önergesi (6/680) ve Sağlık Bakanı Recep Akdağ’ın
cevabı
113.- Niğde Milletvekili Ömer Fethi Gürer’in, 2015 ve 2016 yıllarında
suda boğulma sonucu hayatını kaybeden kişilere ilişkin sözlü soru önergesi
(6/690) ve Sağlık Bakanı Recep Akdağ’ın cevabı
114.- Niğde Milletvekili Ömer Fethi Gürer’in, küresel ısınma ve iklim
değişikliği konusunda yürütülen çalışmalara ilişkin Çevre ve Şehircilik
Bakanından sözlü soru önergesi (6/693) (Cevaplanmadı)
115.- Niğde Milletvekili Ömer Fethi Gürer’in, salgın hastalığa yakalanan
Suriyeli sığınmacılara ve sağlık sorunları nedeniyle hayatını kaybedenlere
ilişkin sözlü soru önergesi (6/699) ve Sağlık Bakanı Recep Akdağ’ın cevabı
116.- Niğde Milletvekili Ömer Fethi Gürer’in, Türkiye Halk Sağlığı
Kurumu Zoonotik ve Vektörel Hastalıklar Daire Başkanlığında daire başkanı
olarak veteriner hekimlerin görev alıp almadığına ilişkin sözlü soru önergesi
(6/708) ve Sağlık Bakanı Recep Akdağ’ın cevabı
117.- Niğde Milletvekili Ömer Fethi Gürer’in, kişi başına tüketilen
hayvansal besin miktarının günlük protein ihtiyacını karşılayıp karşılamadığına
ilişkin sözlü soru önergesi (6/716) ve Sağlık Bakanı Recep Akdağ’ın cevabı
118.- Adana Milletvekili Zülfikar İnönü Tümer’in, kentsel dönüşüm
çalışmalarına ilişkin Çevre ve Şehircilik Bakanından sözlü soru önergesi
(6/722) (Cevaplanmadı)
119.- İstanbul Milletvekili Erkan Kandemir’in, telekomünikasyon,
internet ve bilişim sektöründe kaydedilen gelişmelere ilişkin Ulaştırma,
Denizcilik ve Haberleşme Bakanından sözlü soru önergesi (6/47) (Cevaplanmadı)

X.- YAZILI SORULAR VE CEVAPLARI
1.- İzmir Milletvekili Murat Bakan’ın, enflasyona ve döviz kurundaki
yükselişe karşı alınan önlemlere ilişkin sorusu ve Ekonomi Bakanı Nihat
Zeybekci’nin cevabı (7/12950)
2.- İzmir Milletvekili Ali Yiğit’in, 2016 yılı sonu itibarıyla
belediyelerin borç tutarlarına ilişkin sorusu ve Başbakan Yardımcısı Mehmet
Şimşek’in cevabı (7/13065)
1 Haziran 2017 Perşembe
BİRİNCİ OTURUM
Açılma Saati: 14.00
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mustafa AÇIKGÖZ (Nevşehir), Özcan PURÇU (İzmir) 
-----0-----
BAŞKAN – Türkiye
Büyük Millet Meclisinin 100’üncü Birleşimini açıyorum.
Toplantı yeter
sayısı vardır, görüşmelere başlıyoruz.
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur Bahçekapılı’nın,
Başkanlık Divanı olarak, Şırnak Şenoba’da şehit olan, Tümgeneral Aydoğan Aydın,
Albay Oğuzhan Küçükdemirkol, Albay Gökhan Peker, Yarbay Songül Yakut, Binbaşı
Koray Onay, Yüzbaşı Nuri Şener, Yüzbaşı İlker Acar, Başçavuş Mehmet Erdoğan,
Uzman Çavuş Zeki Koç, Yüzbaşı Serhat Sığnak, Üsteğmen Abdulmuttalip Kesikbaş,
Başçavuş Fevzi Kıral ve Uzman Çavuş Hakan İncekar’a Allah’tan rahmet
dilediklerine ilişkin konuşması
BAŞKAN – Sayın
milletvekilleri, dün üzücü bir olay yaşadık. Divan olarak, Şırnak Şenoba’da
hayatını kaybeden kahraman şehitlerimiz Tümgeneral Aydoğan Aydın, Albay Oğuzhan
Küçükdemirkol, Albay Gökhan Peker, Yarbay Songül Yakut, Binbaşı Koray Onay,
Yüzbaşı Nuri Şener, Yüzbaşı İlker Acar, Başçavuş Mehmet Erdoğan, Uzman Çavuş
Zeki Koç, Yüzbaşı Serhat Sığnak, Üsteğmen Abdulmuttalip Kesikbaş, Başçavuş
Fevzi Kıral ve Uzman Çavuş Hakan İncekar’ı saygıyla, sevgiyle, minnetle
hatırlayacağız. Allah rahmet eylesin, ruhları şad olsun, mekânları cennet
olsun. Onlar isimlerini altın harflerle tarihimize kaydettiler, onur duyuyoruz
onlarla. Ailelerimizin ve milletimizin başı sağ olsun.
Gündeme geçmeden
önce üç sayın milletvekiline gündem dışı söz vereceğim.
Gündem dışı ilk
söz, Diyarbakır’da yaşanan sorunlar hakkında söz isteyen Diyarbakır
Milletvekili Feleknas Uca’ya aittir. 
Buyurun Sayın
Uca.
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Diyarbakır Milletvekili Feleknas Uca’nın, Diyarbakır’da yaşanan
sorunlara ilişkin gündem dışı konuşması
FELEKNAS UCA
(Diyarbakır) – Sayın Başkan, değerli milletvekilleri; dün akşam saatlerinde 3
askerimizin yaşamını yitirdiği olayla ilgili üzüntülü olduğumuzu ve hayatını
kaybeden askerlerimize Allah’tan rahmet, yakınlarına başsağlığı dileklerimizi
iletiyoruz.
Bildiğiniz gibi,
Diyarbakır’ın Sur ilçesinin Lalebey ve Alipaşa Mahallelerine 23 Mayıs günü iş
makineleri polis eşliğinde girmiş, yıkım başlatmıştır. Sur’da kendi
topraklarını, evlerini terk etmeyen halk kutsal ramazan ayında elektriksiz ve
susuz bırakılmıştır. 
Kürt halkının
hiçbir şekilde rızası olmadan evlerinin yıkılarak zorla göç ettirilmeleri yeni
bir uygulama değildir. Bugün Sur’da yaşanan yıkım kürdistanda son yüz yılda
sistematikleşmiş zorunlu iskân politikalarının devamıdır. Kürtlerin demografik
yapısıyla oynanması Osmanlı Dönemi’nde başlamış, farklı biçimlerle hâlâ devam
etmektedir. Daha 1916’da İttihat ve Terakki yüz binlerce Kürt'ü göç ettirerek
Türklerin yoğun yaşadığı bölgelere sevk etmiştir. Kürtlerin batı illerine
dağıtılması talimatını bizzat Talat Paşa vermiştir. Amacın, Kürtlerin
asimilasyonunu gerçekleştirmek olduğunu belgeler de açık şekilde dile
getirmiştir. 
Sayın Başkan,
değerli milletvekilleri; Şeyh Sait İsyanı’ndan sonra, 1925’te Şark Islahat
Planı çıkarılmıştır. Planda “Bütün memlekette Türk nüfusunu hâkim kılmak
farzdır.” ifadesi yer almıştır. Kürtlerin Anadolu’nun batısına göç ettirilip Kürt
kentlerine Türk nüfusun iskân edilmesi ve Kürtçenin yasaklanması açık şekilde
ifade edilmiştir. 
Yine bildiğiniz
gibi, 1934’te İskân Kanunu çıkarılmıştır. İskân Kanunu’na göre Türkiye üç
bölgeye ayrılmıştır. Türk kültürünün yoğunlaşması istenilen bölge doğu ve
güneydoğudur. Türklüğe asimile edileceklerin sevk ve iskân edileceği bölge iç
ve batıdır. Ayrıca, kanunla yerleşime yasaklanan bölgelerin başında Dersim
gelmiştir. 
Değerli
milletvekilleri, 1990’lar boyunca da Kürt kentlerinin demografik yapısı tamamen
değiştirilmiştir. 1990 yılının Aralık ayında KHK çıkarıldı; Hakkâri, Şırnak ve
Diyarbakır başta olmak üzere, onlarca Kürt kentinden binlerce köy ve mezra bu
yasaya dayandırılarak boşaltıldı. Bu dönem, Hizbulkontra çetelerin merkezi olan
Silvan ve Lice yıkıma ve göçe maruz kalan yerlerin başında gelmektedir. Bu
yıllarda Kürt kentlerinde yaklaşık 4 bin köy boşaltılarak yakılmıştır. 
Bugün Sur’da
gerçekleşen yıkım, gerek Şark Islahat Planı’yla gerek İskân Kanunu’yla gerekse
de 1990’larda çıkarılan yasalarla yapılmak istenenin aynısıdır çünkü zorunlu
iskân politikası, asimilasyon ve askerî tedbirler eş zamanlı olarak Sur’da
uygulanmaktadır. Hakikat şudur ki AKP Hükûmeti gözünü Sur’a dikmiş,
dönüştürmeye âdeta yemin etmiştir. Sur’da zorla yeni bir kent, yeni bir yaşam
ve asimile olmuş kentli bir “persona” inşasına soyunmuştur. 
Devletin tarih
boyunca sistematik bir politika şeklinde süregelen zorunlu iskân
politikalarıyla AKP de Kürtlerin evlerine, toprağına el koymaya devam ediyor.
Ancak ne İttihat ve Terakki’nin iskân politikaları ne cumhuriyetin Şark Islahat
Planı ne köy yakmalar ne de bugün AKP’nin yürüttüğü iskân politikaları Kürt
meselesini çözer. 
Asıl
mesele şudur: Cumhuriyet kurulduğundan beri Kürt iradesinin ne merkezde
demokratik temsiliyetine ne de Kürtlerin yerelde kendi yönetim mekanizmalarının
inşasına tahammül edilmiştir. Öyle olmasaydı bugün 11 HDP vekili rehin alınmış
olmaz, onlarca belediyeye kayyum atanıp eş başkanlar tutuklanmazdı.
Sayın
Başkan, değerli milletvekilleri; ne yazık ki yüzyıl önce olduğu gibi AKP
Hükûmeti hâlâ Kürt meselesini askerî tedbirler, iskân politikaları ve
Türkleştirme politikalarıyla çözmeye çalışıyor. Ancak Kürt meselesinin çözüm
yolu bu değildir. Zira devletin kürdistanda şiddet yoluyla egemenlik tesisine
ve asimilasyona karşılık Kürtler direnişle cevap vermeye devam ediyor. Bu
tekrardan çıkmanın tek yolu barıştır, müzakerelere dönmektir.
Öncelikle,
devlet, Kürtlerin kendi topraklarında dilleri ve kültürleriyle yaşaması önünde
engel olmaktan vazgeçmelidir, Kürtlerin kendi kendilerini yönetme arzularına
saygı duymalıdır. Kürtlerin iradesini temsil eden rehin alınmış seçilmişlerin
bir an önce bırakılması gerekmektedir. Ayrıca Sayın Öcalan’ın koşullarının
yeniden düzeltilerek üzerindeki tecridin kaldırılması, barış sürecine katkı
sağlaması için gerekli imkânların yaratılması hayatidir.
Ülkemizde
barışın en kısa zamanda tesis edilmesi umuduyla hepinizi saygıyla selamlıyorum.
Teşekkürler.
(HDP sıralarından alkışlar) 
BAŞKAN
– Teşekkür ederim.
Gündem
dışı ikinci söz zeytincilik sektörünün sorunları hakkında söz isteyen Balıkesir
Milletvekili Namık Havutça’ya aittir. 
Buyurun
Sayın Havutça. (CHP sıralarından alkışlar) 
2.- Balıkesir Milletvekili Namık Havutça’nın, zeytincilik sektörünün
sorunlarına ilişkin gündem dışı konuşması
NAMIK
HAVUTÇA (Balıkesir) – Sayın Başkan, değerli milletvekilleri; yüce heyetinizi
saygıyla selamlıyorum.
Bizleri
derin bir acı ve üzüntüye boğan Şırnak’ta yaşanan helikopter kazasında yaşamını
yitiren, şehit olan askerlerimize Allah’tan rahmet diliyorum; yakınlarına,
ailelerine, Türk Silahlı Kuvvetlerine ve yüce Türk milletine başsağlığı ve
sabırlar diliyorum. 
Değerli
milletvekilleri, tabii, bugün çok üzüntülüyüz ama bunun yanı sıra hayat devam
ediyor. Umuyoruz ve diliyoruz ki Türkiye'de artık ölümler olmasın, şehitler
olmasın, ülkemizde barış rüzgârları essin ve bütün evlatlarımız ömürleriyle
yaşasın, bu ülkede barış içerisinde, kardeşçe yaşasın. 
Ben gündem dışı
sözü geçen hafta istemiştim. Balıkesir, biliyorsunuz, zeytinciliğin ana vatanı
olan topraklardan. Zeytinciliğin sorunları var. Ancak bununla da ilgili,
tesadüfen, geçtiğimiz günlerde Sanayi Komisyonunda zeytin ve zeytincilikle
ilgili bir yasa tasarısı var. 
Değerli
milletvekilleri, şimdi buradan bu Parlamentoya, bu milletvekillerine sormak
istiyorum: Zeytin hangi komisyonda görüşülür, zeytin neyin konusudur? Fındık
sorunlarını Adalet Komisyonunda mı görüşüyoruz biz? İnsanların eğitimi sorununu
Tarım Komisyonunda mı görüşüyoruz? Bakın, zeytin enerjinin konusu mudur? Hayır.
Zeytin sanayinin konusu mudur? Hayır. Zeytin neyin konusudur? Zeytin tarımın
konusudur. 
Bakıyoruz, şimdi
bir torba yasa geliyor, değerli milletvekilleri, Sanayi, Ticaret, Enerji, Tabii
Kaynaklar Komisyonuna, sanayinin geliştirilmesi komisyonuna. Ne alakası var?
Bakın, geliyor, tasarının 2’nci maddesinde, 15 ağaçtan daha az olan yerleri
zeytin sahasının dışına çıkaralım deniyor. Yani şimdi soruyorum: “Sanayinin
geliştirilmesi” deyince sizin aklınıza zeytin alanlarının talanı mı geliyor
sadece? Böyle bir şey olabilir mi? 
Bakın, değerli
milletvekilleri, Türkiye'de sanayinin gelişmesi mutlaktır, sanayinin gelişmesi
mutlaka gereklidir. Ülkemizde evlatlarımızın geleceği, çocuklarımızın geleceği,
Türkiye'de refahın artması, köylünün zenginleşmesi için mutlaka sanayinin
gelişmesi gerekmektedir. Balıkesir Kaz Dağları mıdır sanayinin gelişeceği alan?
Niye zeytin alanlarına ısrarla gözünüzü dikiyorsunuz? 
Bakın, buradan
soruyorum: Türkiye'nin en lezzetli yağları, zeytinleri Balıkesir Kaz Dağlarının
eteklerinde, Havran’da, Burhaniye’de, Edremit’te çıkar. İsviçre Alplerinden
sonra en güzel, en zengin oksijen deposudur orası. Oradaki zeytin
üreticilerinin hepsi bizi arıyor, TARİŞ, zeytinyağı üreticileri, zeytin
dernekleri, zeytin üreticileri; Burhaniye, Havran, Ayvalık, Edremit, bütün
bölge… Ya, bu zeytin yasası altı defa geldi Meclise, 24’üncü Dönemden
arkadaşlarımız hatırlar ve 24’üncü Dönemde buna “Böyle bir şey olmaz.” dedi
Komisyondaki AK PARTİ’li milletvekili arkadaşlarımız da, hep birlikte
reddettik. Yedinci defa bir daha geliyor. Soruyorum ben şimdi: Üreticiler
istemiyor, üretici birlikleri, TARİŞ istemiyor, MARMARABİRLİK istemiyor; kim
dayatıyor Meclise bu rant yasasını? Maden talanına açacak olan bu yasayı kim
dayatıyor bu Meclise, soruyorum buradan, kim dayatıyor? Vallahi aklıma FETÖ geliyor.
Yani biliyorum ki geçen dönem de arkadaşlarımızla hep birlikte biz reddettik
bunu, hiç kimse istemiyor. Bu Meclis Balıkesir’deki, Çanakkale’deki zeytin
üreticilerinin Meclisi mi, bu Meclis maden lobilerinin Meclisi mi? Kim
dayatıyor? Bunun geri çekilmesini istiyoruz. Bizim…
(Mikrofon
otomatik cihaz tarafından kapatıldı) 
NAMIK HAVUTÇA
(Devamla) - Bir saniye Sayın Başkanım, bir dakika rica ediyorum.
BAŞKAN –
Buyurun.
NAMIK HAVUTÇA
(Devamla) – Değerli arkadaşlar, bu ülkenin evlatları olarak biz zeytinimizin
korunmasını istiyoruz. Bizim bölgedeki zeytincimiz diyor ki: “Bu toprağın üstü
toprağın altından daha değerlidir.” Onun için, ben buradan size Balıkesir’deki
zeytin üreticilerinin sesini ve vicdanını haykırıyorum. Eğer bu yasa çıkarsa bu
şekliyle Türkiye’deki zeytinlikler talan edilecektir, onu söyleyeyim ve diyoruz
ki biz: Bu yasa tasarısını şu anda görüşülüyor, geri çekilmelidir ve bu ülkenin
evlatları nasıl emperyalizmi Kaz Dağlarından denize döktüyse gelecekte bu rant
yasalarını da… Bu ülkenin türkülerini yapanlar, yasalarını yapandan her zaman
güçlü olmuştur.
Saygılar
sunuyorum. (CHP sıralarından alkışlar)
BAŞKAN –
Teşekkür ederim Sayın Havutça.
İMRAN KILIÇ
(Kahramanmaraş) – Sayın Başkan…
BAŞKAN – Bu konu
benim de özel olarak takip ettiğim bir konuydu, sanıyorum bir uzlaşma sağlanmış
Komisyonda.
MUSTAFA AKAYDIN
(Antalya) – Sağlanmadı, hayır, kandırmaca.
AHMET AKIN
(Balıkesir) – Yok, yok, yok öyle bir şey. 
BAŞKAN – Öyle
bir şey duydum, bilmiyorum yanlış mı değil mi. 
AHMET AKIN
(Balıkesir) – Yok, yanlış, yanlış.
OKAN
GAYTANCIOĞLU (Edirne) - Bir algı operasyonu. 
AHMET AKIN
(Balıkesir) – 4’üncü maddede takıldı kaldı.
BAŞKAN -
Komisyon Başkanıyla konuştum ama yanlış olabilir, bilmiyorum.
İMRAN KILIÇ
(Kahramanmaraş) – Sayın Başkan…
BAŞKAN - Buyurun
Sayın Kılıç, bir şey mi söyleyecektiniz?
İMRAN KILIÇ
(Kahramanmaraş) – Aynı Komisyonda ben de vardım, söz istiyorum.
BAŞKAN – Buyurun
bir dakika yerinizden.
V.- AÇIKLAMALAR
1.- Kahramanmaraş Milletvekili İmran Kılıç’ın, Balıkesir Milletvekili
Namık Havutça’nın yaptığı gündem dışı konuşmasındaki bazı ifadelerine ilişkin
açıklaması
İMRAN KILIÇ
(Kahramanmaraş) – Sayın Başkan, değerli milletvekilleri; Millî Eğitim, Kültür,
Gençlik ve Spor Komisyonu ve Sanayi Komisyonu beraberce toplandık. Orada
sözleri anlamında kullanalım.
AHMET AKIN
(Balıkesir) – Zeytine okuma mı öğreteceksiniz?
İMRAN KILIÇ
(Kahramanmaraş) – Bir taraftan Türkiye’nin sanayisini geliştirirken sanayi
alanları kurulduğunda verimli arazileri heder etmeyelim, gelir getirici
ağaçları heder etmeyelim. Bunlar içerisinde, zeytin konusu da konuşuldu ve
konuşma neticesinde “15 ağaçlık alanlar zeytinlik sayılır.” maddesi de
çıkarıldı. Yani “1 ağaç bile olsa zeytinlerin bulunduğu yer zeytinlik alandır.
Bir taraftan sanayimizi geliştirirken bir taraftan da verimli arazilerimizi
gelir getirici ağaçlarımızı koruyalım.” konusu gündeme geldi. Konuyu
gündeminden ve yerinden saptırmamak en uygun olanıdır. 
BAŞKAN –
Teşekkür ederim. 
Benim de bilgim
bu konudaydı, bu şekildeydi. 
AHMET AKIN
(Balıkesir) – 4’üncü madde asıl…
BAŞKAN – Sayın
Gök… 
LEVENT GÖK
(Ankara) – Sayın Başkan, gündem dışı konuşmalar yapılıyor. Tabii, gündem dışı
konuşmalara cevap verme hakkı sadece Hükûmete aittir. O bakımdan, gündem dışı
konuşmalarda, siz elbette bir nezaket gösterdiniz arkadaşımıza ama gündem dışı
konuşmaların muhatabı olarak Hükûmet cevap vermek durumundadır. 
BAŞKAN – Sayın
Gök, burada söz talebinde bulunan sayın milletvekillerine mümkün olduğu kadar
söz verme durumunda hissediyorum kendimi. Aynı şeklide davrandım. 
LEVENT GÖK
(Ankara) – Ben bir nezaket gösterdiğinizi biliyorum ama gündem dışı
konuşmalarda usul bu. 
Ayrıca,
arkadaşımızın söylediği çerçevede değil. Bizim Cumhuriyet Halk Partisi olarak
zeytin konusunda hassasiyetimiz devam ediyor. 
Saygılarımla. 
BAŞKAN –
Hepimizin aynı şekilde. Umarım ki istediğimiz şekilde düzenlenir. 
NAMIK HAVUTÇA
(Balıkesir) – Sayın Başkan, bir cümle de ben ilave etmek istiyorum müsaade
ederseniz. 
LEVENT GÖK
(Ankara) – Bir cümle de kayıtlara geçirsin Namık Bey. 
NAMIK HAVUTÇA
(Balıkesir) – Kayıtlara geçmesi açısından bir cümle, bir dakika söz verirseniz
Sayın Başkanım. 
BAŞKAN – Buyurun
yerinizden. 
2.- Balıkesir Milletvekili Namık Havutça’nın, Kahramanmaraş Milletvekili
İmran Kılıç’ın yaptığı açıklamasındaki bazı ifadelerine ilişkin açıklaması
NAMIK HAVUTÇA
(Balıkesir) – Teşekkür ederim Sayın Başkan. 
Tabii, öncelikle
şunu ifade etmek isterim: Komisyonda yaptığımız çalışmalarda, AK PARTİ’li
milletvekili arkadaşlarımızın da bizim itirazlarımızı haklı ve yerinde bularak
2’nci maddenin o 15 zeytin ağacıyla ilgili bölümünün geriye çekmesi çok olumlu
olmuştur, doğrudur da ancak Sayın Başkanım, yeterli olmamıştır bu çünkü kabul
edilen 4’üncü maddede, zeytin sahaları içerisinde ve 3 kilometre mesafede, kamu
yararı tespit edildiği takdirde ve komisyonun da olumlu görmesi sonucunda, yine
zeytinlik alanlar sanayi gelişimine ve maden aramalarına açık hâle gelmiştir.
Üreticilerimizin itirazı buradadır yani burada maden aranmasına kesin
karşıdırlar. Bu 4’üncü maddenin de tekrar gözden geçirilmesi bizim, TARİŞ’in, MARMARABİRLİK’in
talebidir. Bu noktada da uygun bir şekilde o taraflarla, üreticilerle
görüşürlerse uygun bir çözüm olacağını düşünüyoruz.
BAŞKAN –
Görüşmeler devam ediyor, inşallah umduğumuz gibi bir sonuç çıkar.
IV.- GÜNDEM DIŞI KONUŞMALAR (Devam)
3.- Afyonkarahisar Milletvekili Hatice Dudu Özkal’ın, ramazan ayının
gelişine ilişkin gündem dışı konuşması
BAŞKAN – Evet
sayın milletvekilleri, gündem dışı üçüncü söz ramazan ayının gelişi hakkında
söz isteyen Afyonkarahisar Milletvekili Hatice Dudu Özkal’a aittir.
Buyurun Sayın
Özkal.
HATİCE DUDU
ÖZKAL (Afyonkarahisar) – Sayın Başkan, değerli milletvekilleri; öncelikle
Şırnak ve Diyarbakır’da şehit olan 16 askerimize Allah’tan rahmet, kederli
ailesi ve aziz milletimize başsağlığı dilerim.
Ramazan ayı
Müslümanların kendileriyle yüzleştikleri, kendilerini hesaba çektiği,
yenilendiği, rahmet ve bereket, mağfiret ayının adıdır. Bizi böyle bir aya
ulaştıran Rabb’imize hamdolsun. Cenab-ı Hak Bakara suresinin 183, 184 ve
185’inci ayetlerinde bize şöyle hitap eder: “Ey iman edenler! Allah’a karşı
gelmekten sakınmanız için oruç sizden öncekilere farz kılındığı gibi size de
farz kılındı. Oruç sayılı günlerdedir. Sizden kim hasta ya da yolculukta olursa
tutmadığı günler sayısınca başka günlerde oruç tutar. Oruca gücü yetmeyenler
ise bir yoksul doyumu fidye verir. Bununla birlikte, gönülden kim bir iyilik
yaparsa o kendisi için daha hayırlıdır. Eğer bilirseniz oruç tutmanız sizin
için daha hayırlıdır. İnsanlar için bir hidayet rehberi, doğru yolun ve hak ile
batılı birbirinden ayırmanın apaçık delilleri olarak Kur’an’ın kendisinde
indirildiği ramazan ayıdır. Öyle ise içinizde kim bu aya ulaşırsa onu oruçla
geçirsin. Kim de hasta veya yolcu olursa tutamadığı günler sayısınca başka
günlerde tutsun. Allah, size kolaylık diler, zorluk dilemez. Bu da sayıyı
tamamlamanız ve hidayete ulaştırmasına karşılık Allah’ı yüceltmeniz ve
şükretmeniz içindir.”
Ramazan
ayını bizim için değerli kılan en önemli özelliği, Kur’an-ı Kerim’in bu ayda
indirilmeye başlanmasıdır. Aynı zamanda, bin aydan daha hayırlı olan Kadir
Gecesi de ramazan ayındadır. Bu ayda her zamankinden daha çok Kur’an okumak,
anlayamaya çalışmak gerekir. İlahi vahiyle şereflenmiş insan lütfedilen bu
nimetten hakkıyla faydalanmalıdır diye düşünüyorum.
Değerli
milletvekilleri, zarafet, kardeşlik, dayanışma ramazanın bize kazandırdığı yüce
hasletlerdendir. Ramazan her türlü kötü alışkanlıklara son vermek için her yıl
ilahi bir imkân olarak önümüze gelir. İyiden, güzelden yana yeni sayfalar
açmak, ahlakı güzelleştirmek; hakkı, hakikati, adaleti, sevgiyi tesis etmek
için ramazan büyük bir fırsattır.
Kıymetli
milletvekilleri, bu ramazanı da mülteci olarak yaşayan ve kendi ülkelerinde
yoksullukla mücadele eden milyonlarca Müslüman hüzünlü geçirmektedir. Pek çok
mazlum coğrafyada bombaların altında iftarı bekleyen kardeşlerimizin durumu
yüreğimizi yakmaktadır. Türkiye, her zaman olduğu gibi, şefkatli kollarını
dünyanın her yerine uzatmakta ve yaralarını sararak kardeşlerimizin ramazanını
daha iyi geçirmeleri için gerekli gayreti millet olarak göstermektedir. Bu
çerçevede, Türkiye, Küresel İnsani Yardım 2016 Raporu’na göre, 2015 yılında
Amerika Birleşik Devletleri’nin ardından en çok uluslararası insani yardım
yapan 2’nci ülke konumundadır. Mazlumların hamisi olarak her zaman olduğu gibi
bu ramazan ayında da yardımlara devam eden yüce milletimize şükranlarımı
sunarım.
Bu düşüncelerle,
konuşmamı sonlandırmadan önce ramazanışerif’in, toprağın yüzlerce metre altında
iftarını yapan madencilerimiz, vatani görevlerini yapan askerlerimiz ve emniyet
mensuplarımız, hastanede görev yapan sağlık personelimiz ve burada bizlerle
mesai yapan tüm görevli arkadaşlarımız başta olmak üzere tüm İslam âleminin,
Müslümanların felahına vesile olmasını Cenab-ı Hak’tan niyaz ederim. 
Teşekkürler. (AK
PARTİ sıralarından alkışlar) 
BAŞKAN –
Teşekkür ederim. 
Sayın
milletvekilleri, yine, bildiğiniz gibi, şimdi on beş sayın milletvekiline
yerinden söz vereceğim. Yalnız, taziyelerini bildirmek isteyen milletvekilleri
var. Günün hassasiyetine binaen sistemde olan yirmi milletvekiline söz
vereceğim. 
Söz vereceğim
sayın milletvekillerinin isimlerini okuyorum: Sayın Atıcı, Sayın Akın, Sayın
Gaytancıoğlu, Sayın Şeker, Sayın Tezcan, Sayın Dalkılıç, Sayın Tanal, Sayın
Gürer, Sayın Tümer, Sayın Kılıç, Sayın Benli’nin yerine Sayın Çankırı, Sayın
Özdemir, Sayın Yalçınkaya, Sayın Akyıldız yerin Sayın Bektaşoğlu, Sayın Arık,
Sayın Yıldırım, Sayın Öz, Sayın Erkek, Sayın Kayan, Sayın Akaydın. 
Sayın Atıcı,
buyurun. 
V.- AÇIKLAMALAR (Devam)
3.- Mersin Milletvekili Aytuğ Atıcı’nın, Diyarbakır Lice’de terör
örgütüne yönelik saldırıda Mersinli Jandarma Uzman Çavuş Mustafa Sarı’yla
birlikte şehit olan 2 asker ile Şırnak’taki helikopter kazasında şehit olan 13
askere Allah’tan rahmet dilediğine ve helikopter kazasıyla ilgili soruşturmanın
titizlikle yapılmasını temenni ettiğine ilişkin açıklaması
AYTUĞ ATICI
(Mersin) – Teşekkür ederim Sayın Başkan. 
Değerli
arkadaşlar, Diyarbakır-Lice’de terör örgütüne yönelik saldırıda Mersinli
Jandarma Uzman Çavuş Mustafa Sarı’yla birlikte 2 askerimizi, Şırnak’taki
helikopter kazasında ise 13 askerimizi şehit verdik. Acımız büyük. Sözün
bittiği yerdeyiz. Şehitlerimize Allah’tan rahmet, yakınlarına ve halkımıza
başsağlığı diliyorum. 
Şırnak
Şenoba’daki helikopter kazasıyla ilgili yürütülecek soruşturmanın titizlikle
yapılmasını temenni ediyorum. Terörle mücadelede etkin rol oynayan komutanların
tek bir helikopterle taşınması, pilotların yorgunluğuyla ilgili soru işaretleri
ve helikopterdeki olası herhangi bir teknik sorunun kafada şüphe bırakmayacak
şekilde bir an önce aydınlığa kavuşturulması gerekmektedir. 
Şehitlerimize
Allah’tan rahmet, ailelerine sabır diliyorum. 
Teşekkür ederim.

BAŞKAN –
Teşekkür ederim. 
Sayın Akın… 
4.- Balıkesir Milletvekili Ahmet Akın’ın, Diyarbakır Lice’deki terör
saldırısında şehit olan askerler ile Şırnak’ta helikopter kazasında şehit olan
Bigadiçli İlker Acar ve tüm askerlere Allah’tan rahmet dilediğine ilişkin
açıklaması
AHMET AKIN
(Balıkesir) – Sayın Başkanım, hem Balıkesir’de hem tüm Türkiye’de yine içimiz
dağlandı, içimiz yandı, askerlerimiz maalesef şehit oldu. Şırnak’ta düşen
helikopterde ve Diyarbakır’da şehitlerimiz var. Tüm şehitlerimize Allah’tan
rahmet diliyorum. Ulusumuzun başı sağ olsun.
Helikopter
kazası konusunda teknolojik bir eksiklik olup olmadığı yapılan incelemelerden
sonra ortaya çıkacaktır. Askerlerimizin kullandığı araç ve gereçlerin
eksiklikleri varsa gerekli yatırımları yapmak, bu eksiklikleri gidermek bizim
için en önemli görev olmalıdır. Ordumuzu modern, teknolojik olarak gelişmiş
araç ve gereçlerle donatmamız için siyaset kurumu olarak hep birlikte gerekeni
yapmak zorundayız.
Ben tekrar,
Bigadiçli kardeşim İlker Acar ve şehit olan kahraman askerlerimize, vatan
evlatlarına Allah’tan rahmet diliyorum. Mekânları cennet olsun.
BAŞKAN –
Teşekkür ederim.
Sayın Gaytancıoğlu…
5.- Edirne Milletvekili Okan Gaytancıoğlu’nun, Şırnak ile Diyarbakır’da
şehit olan askerlere Allah’tan rahmet dilediğine ve tarımsal kredi borçlarını
yapılandırmaya yönelik çalışmalar olup olmadığını öğrenmek istediğine ilişkin
açıklaması
OKAN GAYTANCIOĞLU
(Edirne) – Teşekkür ederim Sayın Başkan.
Şırnak’ta ve
Diyarbakır’da şehit düşen askerlerimize Allah’tan rahmet, yakınlarına sabır,
milletimize baş sağlığı diliyorum.
Tarım Bakanına
bir soru yöneltmek istiyorum: AKP’nin uyguladığı yanlış tarım politikaları
nedeniyle çiftçimiz her geçen gün borçlanmaktadır. 2002 yılında çiftçilerimizin
borcu 1 milyar lira iken bu rakam 2016 yılı sonu itibarıyla 80 milyar lira
olmuştur. Bunun yanı sıra, Tarım Bakanlığının “Tarımsal üretim kaynaklı
elektrik borcu olan çiftçiler borçlarını kapatana kadar tarımsal desteklerden
faydalanamayacak.” düzenlemesiyle de üreticiler âdeta ölüme terk edilmiştir. Bu
kararla, elektrik borcu olan birçok üretici bu yıl tarımsal desteklemelerin
bloke edilmesi nedeniyle faydalanamayacaktır. Tarımsal desteği bloke edilen
çiftçiler ise çareyi bankacılara ve tefecilere borçlanmakta bulmaktadır. Kredi
borçları sebebiyle çiftçilerin malına mülküne haciz gelmektedir. 
Tüm borçları
yapılandırdınız, tarımsal kredi borçlarını da yapılandırmaya yönelik
çalışmalarınız var mıdır? Destekleme alamayan çiftçilerimizin mağduriyeti…
(Mikrofon
otomatik cihaz tarafından kapatıldı)
BAŞKAN – Sayın
Şeker…
6.- Kocaeli Milletvekili İlyas Şeker’in, Şırnak Şenoba’da helikopter
kazasında şehit olan askerlere Allah’tan rahmet dilediğine ilişkin açıklaması
İLYAS ŞEKER
(Kocaeli) – Teşekkürler Sayın Başkanım.
Dün akşam Şırnak
Şenoba’da helikopter kazasında şehit olan askerlerimizin acısını derinden
yaşıyoruz. Şehitlerimize Allah’tan rahmet, şehitlerimizin ailelerine başsağlığı
diliyorum. Aziz milletimizin başı sağ olsun.
Tek millet, tek
vatan, tek devlet ve tek bayrak için gece gündüz demeden terörle mücadelede son
aylarda çok büyük başarılar elde etmemizi sağlayan bu kahraman askerlerimizi
ülke ve millet olarak asla unutmayacağız. Mekânları cennet olsun.
BAŞKAN –
Teşekkür ederim.
Sayın Tezcan…
7.- Mersin Milletvekili Yılmaz Tezcan’ın, Diyarbakır Lice’de terör
örgütüyle çıkan çatışmada Mersinli Jandarma Uzman Çavuş Mustafa Sarı’yla
birlikte şehit olan 2 asker ile Şırnak’taki helikopter kazasında şehit olan 13
askere Allah’tan rahmet dilediğine ve Şehit Tümgeneral Aydoğan Aydın’ın bir
şiirini okumak istediğine ilişkin açıklaması
YILMAZ TEZCAN
(Mersin) – Teşekkürler Sayın Başkan.
Acımız büyük.
Diyarbakır Lice kırsalında alçak terör örgütüyle çıkan çatışma sonucu şehadete
yürüyen Mersinli hemşehrimiz Jandarma Uzman Onbaşı Mustafa Sarı ve diğer 2
kardeşimize, ayrıca Şırnak İdil’de talihsiz bir helikopter kazası sonucu şehit
düşen 13 yiğidimize Allah’tan rahmet, ailelerine ve bütün sevenlerine
başsağlığı diliyorum.
Şehit Tümgeneral
Aydoğan Aydın, yıllar önce bize bu dizelerle seslenmişti:
“Doksan kişiydik
biz o gün,
Aç, susuz,
uykusuz.
Nasır tutmuş
ayaklarla
Yürüyorduk
kaygusuz.
Sis, çamur,
kanla, terle
Üzerindeydik
bulutların.
Ayrım Hanke
Yaylası'nda
Yeşerirken
umutlarım.
Soğuk namlular
elimizde,
Yürüyorken
dağlara
Şehitlerden
selam geldi
Savaşan tüm
sağlara.
Uzaklarım
yakınlaştı,
İnancımla,
davamla
Uyan Hanke
geliyorum
Heybetimle,
havamla.”
Vatan size
minnettardır. 
Milletimizin
başı sağ olsun.
Teşekkür
ediyorum.
BAŞKAN –
Teşekkür ederim.
Sayın Dalkılıç…
8.- İstanbul Milletvekili Halis Dalkılıç’ın, Şırnak Şenoba’da helikopter
kazasında şehit olan 13 asker ile Diyarbakır Lice’de PKK’yla çıkan silahlı
çatışmada şehit olan 3 askere Allah’tan rahmet dilediğine ilişkin açıklaması
HALİS DALKILIÇ
(İstanbul) – Teşekkür ederim Sayın Başkanım.
Ben de dün akşam
saatlerinde Şırnak Şenoba’daki helikopter kazasında şehitlerimiz oldu; 13
şehidimiz gerçekten ciğerimizi, yüreğimizi dağladı. Rabbim onlara rahmet
eylesin, milletimizin başı sağ olsun. 
Yine, aynı
zamanda, Diyarbakır Lice’de, küresel şer odaklarının projelerini
gerçekleştirmek üzere kullandıkları PKK terör örgütü gibi, DAEŞ gibi, PYD gibi
örgütlerden bir tanesiyle, PKK’yla çıkan silahlı çatışmada hayatını kaybeden 3
değerli vatan evladımız yine şehadete yürümüştür, onlara da Rabbim rahmet
eylesin. 
Milletimize
tekrar başsağlığı diliyorum ve ramazan, bu sıcak iklimde milletimizin birlik
beraberliğine inşallah hizmet eder diyorum ve yüce Meclisi saygıyla
selamlıyorum.
BAŞKAN –
Teşekkür ederim.
Sayın Tanal…
9.- İstanbul Milletvekili Mahmut Tanal’ın, Diyarbakır ile Şırnak’ta
şehit olan askerlere Allah’tan rahmet dilediğine ilişkin açıklaması
MAHMUT TANAL
(İstanbul) – Teşekkür ederim Sayın Başkan.
Diyarbakır’da ve
Şırnak’ta dün akşam gerçekleşen elim helikopter faciası sonucu şehit olan
askerlerimize Allah’tan rahmet diliyorum; ulusumuza, Türk Silahlı Kuvvetlerine,
ailelerine ve sevenlerine sabır diliyorum. 
Bu zor günlerde,
dünyanın her yerinde vatan uğruna seve seve canını veren, vermeye hazır olan
askerlerimizin ve polislerimizin Allah yar ve yardımcısı olsun. 
Teşekkür ederim.
BAŞKAN –
Teşekkür ederim.
Sayın Gürer…
10.- Niğde Milletvekili Ömer Fethi Gürer’in, Şırnak ve Diyarbakır
Lice’de şehit olan askerlere Allah’tan rahmet dilediğine ve Şişecam işçilerinin
onurlu mücadelesini selamladığına ilişkin açıklaması
ÖMER FETHİ GÜRER
(Niğde) – Teşekkürler Sayın Başkan.
Yüreğimiz yine
yandı. Şırnak ve Lice’deki şehitlerimize Allah’tan rahmet diliyorum, halkımızın
ve ailelerinin başı sağ olsun, acılarını paylaşıyorum; ülkemizin sorunlardan
arınmasını da temenni ediyorum.
Geçtiğimiz
günlerde Lüleburgaz’daydım. Orada KRİSTAL-İŞ Sendikası ile Şişecam arasında
yürütülen toplu sözleşmeler sonunda grev kararı alan işçilerin altmış gün
süreyle grevleri ertelenmişti. Bu işçilerimizi ziyaret ettiğimizde
kendilerinin, dördüncü kez ertelenen ve hakları gasbedilen bu süreçten dolayı
başlattıkları bir protesto vardı. Onların bu mücadelelerini saygıyla selamlıyorum.
Emekten gelen güçlerini kullanıyorlar. Hükûmetin bu tür engellemeler içinde
olmamasını ve işçilerin emekten gelen güçlerini kullanmalarının önünde engel
yaratmamasını temenni ediyorum. Şişecam işçilerinin onurlu mücadelesini
selamlıyorum. Emek en yüce değerdir, emeğin hakkı mutlaka verilmelidir. 
Teşekkür
ediyorum. 
BAŞKAN –
Teşekkür ederim. 
Sayın Tümer…
11.- Adana Milletvekili Zülfikar İnönü Tümer’in, Şırnak’ta şehit olan
13, Diyarbakır Lice’de şehit olan 3 askere Allah’tan rahmet dilediğine ve yeni
sezonda Bilyoner.com Kadınlar Basketbol Ligi’nde mücadele eden BOTAŞ Spor
Kulübünün maçlarının Ankara’da yapılması kararına ilişkin açıklaması
ZÜLFİKAR İNÖNÜ
TÜMER (Adana) – Sayın Başkan, öncelikle, Şırnak’ta şehit olan 13, Lice’de şehit
verdiğimiz 3 vatan evladımıza Allah’tan rahmet, ailelerine ve ülkemize
başsağlığı diliyorum. Terörle yaşamak zorunda kalmadığımız bir ülke oluşturmak
adına üzerimize düşen görevi yapmaya hazır olduğumuzu belirtmekte fayda
görüyorum. 
Sayın Başkan,
Bilyoner.com Kadınlar Basketbol Ligi’nde mücadele eden BOTAŞ Spor Kulübü, 1984
yılında, kurum çalışanlarının çocuklarını spora yönlendirmesi amacıyla Adana’da
kurulmuştur. Kadınlar Basketbol Ligi’nde başarılarıyla dikkat çeken, Avrupa’da
da Adana’mızı ve Türkiye’mizi birçok kez temsil eden BOTAŞ Spor’un maçlarını
yeni sezonda Ankara’da yapma kararı Adanalılar tarafından tepkiyle
karşılanmaktadır. Bu karar kentimiz için büyük bir kayıptır. Basketbol sporuna
büyük emek ve değer veren Adanalı sporseverler bu kararın Millî Takım altyapısı
için de büyük kayıp olduğunu değerlendirmektedir. BOTAŞ Spor için Adana’da yeni
tesis yapılması gündemdeyken anlaşılmaz bir tutum sonrası alınan bir kararla
Ankara’ya taşınması acilen gözden geçirilmelidir. 
BAŞKAN –
Teşekkür ederim. 
Sayın Kılıç…
12.- Kahramanmaraş Milletvekili İmran Kılıç’ın, 1 Haziran 1453’te
Ayasofya’da ilk cuma namazının kılındığı günün 564’üncü yıl dönümüne ve bütün
şehitlere Allah’tan rahmet dilediğine ilişkin açıklaması
İMRAN KILIÇ
(Kahramanmaraş) – Teşekkürler Sayın Başkan. 
1 Haziran 1453,
Ayasofya’da ilk cuma namazının kılındığı gündür. Fetih hazırlıkları ve sonra da
kuşatma oldukça uzun sürdü. İstanbul’un fethi, Bizans’ın düşüşüyle 29 Mayıs
1453 Salı günü sabaha karşı gerçekleşti. Sonra Fatih Ayasofya’ya doğru
ilerledi, orada bekleşen Hristiyanlara ve korkudan yalvaran bir papaza hitaben
“Bugünden itibaren hayatınız ve hürriyetiniz konusunda korkmayınız.” deyip
kiliseye zarar veren bir Osmanlı askerini cezalandırdı. Sonra Ayasofya’da ilk
ikindi namazı kılındı. Ayasofya, Fatih’in emriyle üç gün içinde cami olarak
düzenlendi ve 1 Haziran 1453 günü tekbirler eşliğinde Ayasofya’ya gelen Fatih
cuma hutbesinin Akşemsettin tarafından okunmasını müteakip cuma namazını bizzat
kendisi kıldırdı. Bu namaz İstanbul’da kılınan ilk cuma namazıydı. 
Bugünün anısına
bütün şehitlerimize Allah’tan rahmet, milletimize başsağlığı, ülkemize huzur
diliyorum. 
BAŞKAN –
Teşekkür ederim.
Sayın Çankırı…
13.- Mardin Milletvekili Ceyda Bölünmez Çankırı’nın, Şırnak Şenoba’da
helikopter kazasında şehit olan 13 askere Allah’tan rahmet dilediğine ilişkin
açıklaması
CEYDA BÖLÜNMEZ
ÇANKIRI (Mardin) – Teşekkürler Sayın Başkan.
Dün, Şırnak
Şenoba’da elim bir kaza sonucu düşen helikopterde 13 vatan kahramanımızı şehit
verdik; vatan uğruna çıktıkları görevde canlarını dert etmeden ve ölüme gözünü
kırpmadan giden 13 kahraman. İçlerinde tümgeneralimiz, yarbayımız, teğmenimiz
ve uzman çavuşlarımız vardı. Rütbelerini söküp kefenlerini giyerek dağlarımızı
alçaklar sürüsüne dar eden, hainler için zindana çeviren şanlı askerlerimize
Allah’tan rahmet, kederli ailelerine başsağlığı diliyorum. 
BAŞKAN –
Teşekkür ederim.
Sayın Özdemir…
14.- İstanbul Milletvekili Sibel Özdemir’in, Şırnak Şenoba’da helikopter
kazasında şehit olan 13 askere Allah’tan rahmet dilediğine ve terörle mücadele
sırasında vücutlarında kalıcı hasarlar oluşan binlerce gazinin haklarının
verilmesi çağrısında bulunduğuna ilişkin açıklaması
SİBEL ÖZDEMİR
(İstanbul) – Teşekkür ederim Sayın Başkan.
Dün Şırnak’ta
elim kaza sonucu şehit olan 13 askerimize ve tüm şehitlerimize rahmet,
ailelerine sabır, ulusumuza başsağlığı diliyorum. Benzer kaza ve acıların bir
daha yaşanmaması için gerekli soruşturma ve tüm önlemlerin alınmasını
destekliyoruz.
Geçtiğimiz
haftalarda, terörle mücadele sırasında vücutlarında kalıcı hasarlar oluşan
gazilerimizin haklarını savunan Terörle Mücadele Sırasında Yaralanıp Gazi
Sayılmayanlar Derneği, kendilerine verilen sözlerin tutulmadığı şikâyetiyle
Meclise ziyaretimize gelmişlerdi. Başbakan Yardımcısı Sayın Numan Kurtulmuş’un
“19 bin kişi terörle mücadele sırasında uzuv ya da fonksiyon kaybına uğramışsa
gazi sayılacak.” sözünün üzerinden aylar geçti ancak bir adım atılmadı. Terörle
mücadele sırasında vücutlarında kalıcı hasarlar oluşan binlerce gazimizin
haklarının verilmesi çağrısında bulunuyorum.
Teşekkür
ediyorum.
BAŞKAN –
Teşekkür ederim.
Sayın
Yalçınkaya…
15.- Bartın Milletvekili Muhammet Rıza Yalçınkaya’nın, Şırnak Şenoba’da
helikopter kazasında şehit olan 13 asker ile Diyarbakır Lice’de teröristlere
yönelik operasyonda şehit olan 3 askere Allah’tan rahmet dilediğine ilişkin
açıklaması
MUHAMMET RIZA
YALÇINKAYA (Bartın) – Teşekkür ederim Başkanım.
31 Mayıs 2017
Çarşamba günü Şırnak Şenoba Tugay Komutanlığından kalkış yapan helikopterin
düşmesi neticesinde 13 askerimiz şehit olmuştur. Aynı gün Diyarbakır’da
teröristlere yönelik yürütülen operasyonda da 3 askerimiz şehit olmuş, 2
askerimiz yaralanmıştır. Üst üste gelen şehit haberleri yüreğimizi
dağlamaktadır. Şehitlerimizin acısını milletimizle birlikte derinden yaşıyoruz.
Acımız tarifsizdir. 
Hepimizi derin
bir acıya boğan bu elim olaylarda şehit olan kahraman vatan evlatlarımıza
Allah’tan rahmet, yaralılara acil şifalar diliyorum. Şehitlerimizin kederli
aileleri, yakınları ve silah arkadaşlarıyla birlikte tüm vatandaşlarımıza sabır
ve başsağlığı diliyorum. Milletimizin başı sağ olsun.
BAŞKAN -
Teşekkür ederim.
Sayın
Bektaşoğlu…
16.- Giresun Milletvekili Bülent Yener Bektaşoğlu’nun, Şırnak Şenoba’da
helikopter kazasında şehit olan 13 askere Allah’tan rahmet dilediğine ve bu
kazanın titizlikle, kapsamlı bir şekilde araştırılması gerektiğine ilişkin
açıklaması
BÜLENT YENER
BEKTAŞOĞLU (Giresun) – Teşekkür ederim Sayın Başkan.
Ülkemizi,
milletimizi, hepimizi acıya boğan Şırnak’taki helikopter kazasında hayatlarını
kaybeden 13 askerimize Allah’tan rahmet diliyorum, milletimizin başı sağ olsun.
Onları bugün dualarımızla ebediyete, Hakk’ın rahmetine uğurluyoruz. 
Böyle bir günde
konuşulacak şey değil ama sadece şu kadarını söylemek istiyorum: Aynı tip
helikopterlerin ülkemizde karıştığı 3 kazada bugüne kadar toplam 28 askerimiz
şehit oldu. Dolayısıyla bu kazaya sadece kaza deyip geçmemek gerekir. Bu tür
kazaların sıklıkla sadece bizim ülkemizde olması, insanın aklına “Acaba bu
helikopterlerin teknolojisine, yönetimine tam olarak sahip değil miyiz?” diye
bir soru getiriyor. Bölgenin durumu ve şehitlerimizin terörle mücadelede elde
ettikleri başarı ve diğer kayda değer özellikleri nedeniyle bu kazanın
titizlikle, kapsamlı bir şekilde araştırılması gerekmektedir. Kamuoyunda oluşan
kuşkuların mutlaka giderilmesi gerekmektedir. Terörle mücadele eden kahraman
askerlerimizin ulaşım güvenliği her şeyin başında gelir. Tanrı’dan tekrar
rahmet diliyorum.
BAŞKAN –
Teşekkür ederim.
Sayın Arık…
17.- Kayseri Milletvekili Çetin Arık’ın, Şırnak’taki helikopter
kazasında şehit olan Kayserili Mehmet Erdoğan ile tüm şehitlere Allah’tan
rahmet dilediğine ve Artvin Çoruh Üniversitesi Rektörlüğünün Eğitim
Fakültesinde zihinsel engellilere ders vermek üzere ilan verdiği yardımcı
doçent kadrosu için aradığı şartlara ilişkin açıklaması
ÇETİN ARIK
(Kayseri) – Teşekkür ederim Sayın Başkan.
Öncelikle tüm
şehitlerimize ve Kayserili şehidimiz Mehmet Erdoğan’a Allah’tan rahmet,
milletimize başsağlığı diliyorum. 
Değerli
milletvekilleri, Artvin Çoruh Üniversitesi Rektörlüğü -Eğitim Fakültesi, Özel
Eğitim Bölümüne- zihinsel engellilere ders verecek yardımcı doçent kadrosu için
ilan vermiş. Bu kadro için aradığı şart ise kimya eğitim bilim dalında doktora
mezunu olmak ve görme engellilerle fen eğitimi alanında çalışmalarda bulunmak.
Allah aşkına, ne alakası var zihinsel engelliler ile kimya eğitim dalında
doktora mezunu olmanın? Aslına bakarsanız üniversite yönetimi adrese teslim,
işi bitirene vermiş, şimdi kılıfına uyduruyor. 
Soruyorum AKP
iktidarına: Liyakati değil de yandaşı esas alarak devlet kurumlarını
çürüttüğünüzün, ülkeyi uçuruma sürüklediğinizin farkına varmanız için daha kaç
tane 15 Temmuz vakasının yaşanması gerekiyor?
Teşekkür
ediyorum.
BAŞKAN –
Teşekkür ederim ben de.
Sayın Yıldırım…
18.- Adıyaman Milletvekili Behçet Yıldırım’ın, kalıcı ve onurlu bir
barış dilediğine ve bini aşkın aydın, yazar, gazeteci ve siyasetçinin ortak bir
metinle barış ve demokrasi için çağrıda bulunduklarına ve toplumsal duyarlılığı
olan sanatçı ve aydınların bu sesine kulak verilmesini temenni ettiğine ilişkin
açıklaması
BEHÇET YILDIRIM
(Adıyaman) – Teşekkürler Başkanım.
Ben de dün
yaşanan acıları ülkemiz bir daha yaşamasın diyor, bunun için de kalıcı ve
onurlu bir barış diliyorum.
Dün bini aşkın
aydın, yazar, gazeteci, siyasetçi ortak bir metne imza attılar. AKP, CHP,
HDP'li, her ideolojiden, farklı din ve inançlardan aydınlar “Yan yanayız, bir
aradayız.” diyerek barış ve demokrasi için çağrıda bulundular. İmzacılar,
okudukları ortak metinde tüm yurttaşlara, sivil girişimcilere, siyasi partilere
ve farklı kanaat önderlerine seslenerek “Korku, gerilim ve kutuplaştırma
siyasetinden güç devşirenlere karşı barışçıl bir siyasetin egemen kılınmasını
talep etti. Kendilerini bu toprakların ortak sahibi olarak nitelendiren
imzacılar, “İnancımızı, dinimizi, dilimizi, kültürümüzü, hayat tarzımızı kendi
seçtiğimiz gibi özgür, eşit, korkusuz, huzur içinde yaşamak, birbirimize
güvenmek, dayanışmak istiyoruz.” dediler. Ben de toplumsal duyarlılığı olan
sanatçı ve aydınlarımızın bu sesine kulak verin diyorum, bu ülke hepimizin, hepimize
yeter diyorum. 
BAŞKAN
– Sayın Öz…
19.- Çanakkale Milletvekili Bülent Öz’ün, Diyarbakır Lice’de şehit olan
3 asker ile Şırnak Şenoba’da helikopter kazasında şehit olan Çanakkale’nin
Gelibolu ilçesinden Binbaşı Koray Onay’a ve tüm askerlere Allah’tan rahmet
dilediğine ilişkin açıklaması
BÜLENT
ÖZ (Çanakkale) – Sayın Başkan, Diyarbakır Lice’de PKK terör örgütü tarafından
şehit edilen 3 askerimizle birlikte, yine dün Şırnak Şenoba beldesinde yüksek
gerilim hattına takılarak düşen helikopterdeki 13 şehidimiz yüreklerimizi
üzüntüye boğmuştur. Şehitlerimize Allah’tan rahmet diliyorum, yakınlarına ve
milletimize başsağlığı diliyorum. 13 şehidimizin içerisinde olan Çanakkale
Gelibolu ilçemizden Binbaşı Koray Onay’a da Allah’tan rahmet diliyorum,
ailesine sabırlar diliyorum. Çanakkale’mizin ve ulusumuzun başı sağ olsun.
Teşekkür
ederim.
BAŞKAN
– Teşekkür ederim.
Sayın
Erkek…
20.- Çanakkale Milletvekili Muharrem Erkek’in, Diyarbakır Lice’de şehit
olan 3 asker ile Şırnak Şenoba’da helikopter kazasında şehit olan Çanakkale’nin
Gelibolu ilçesinden Binbaşı Koray Onay’a ve tüm askerlere Allah’tan rahmet
dilediğine ilişkin açıklaması
MUHARREM
ERKEK (Çanakkale) – Sayın Başkan, teşekkür ediyorum.
Manevi
acımız çok büyük. Milletimizin, ülkemizin başı sağ olsun. 13 şehidimizi ve
terör saldırısında yitirdiğimiz 3 şehidimizi rahmetle anıyoruz, yakınlarına
sabır diliyoruz. 13 şehit verdik elim bir kazada ve bu kazayla birlikte 80
milyon da manevi açıdan ağır yararlı. O yüzden bize de söz verdiğiniz için çok
teşekkür ediyorum. Şehitlerimizden biri de Binbaşı Koray Onay, değerli bir
hemşehrimizdi Çanakkale’nin Gelibolu ilçesinden. Gelibolu, Çanakkale Türkiye
Cumhuriyeti’nin ön sözünün yazıldığı topraklar ve tarihî Gelibolu Yarımadası
yani bir şehitler diyarı 1 şehidini daha bugün bağrına basacak diyorum ve
Gelibolu’muzun, Çanakkale’mizin ve tüm Türkiye'nin başı sağ olsun diyorum.
Teşekkür
ediyorum.
BAŞKAN
– Teşekkür ederim ben de.
Sayın
Kayan…
21.- Kırklareli Milletvekili Türabi Kayan’ın, Şırnak’ta şehit olan 13
askere Allah’tan rahmet dilediğine ve Şişecam işçilerinin grev kararına karşı
erteleme kararı alan Hükûmetin toplumsal barışı istemediğine ilişkin açıklaması
TÜRABİ
KAYAN (Kırklareli) – Teşekkür ederim Sayın Başkan.
Şırnak’ta
şehit olan 13 askerimize Allah’tan rahmet diliyorum. 
Şişecam
işçileri yapılan toplu iş sözleşmesinden sonuç alamayınca 24 Mayısta greve
çıkma kararı almışlardır. Daha 24 Mayıs gelmeden, greve başlamadan 21 Mayıs
günü Hükûmet grevi erteleme kararı almıştır. Karanın gerekçesi, ulusal
güvenlik. Bir iş kolunda çalışan işçilerin durumlarını iyileştirmek için
yapacakları grev ve eylemlerinin ulusal güvenlikle ne alakası vardır? Bu iş
yerlerinde çalışanlar FETÖ’cü müdür, terörist midir? Bunun adı hak arayan
insanları ezmek, “Patronun ne verirse onunla yetineceksin.” demektir. Bu
dayatmalar iş barışını bozar, iş barışını bozacağı gibi gittikçe toplumsal
barışı da bozar. İşverenin talebi olmadığı hâlde grev erteleme kararıyla
Hükûmetin yapmak istediği nedir? Gözüküyor ki Hükûmet toplumsal barışı
istememektedir. 
Teşekkür
ediyorum. 
BAŞKAN
– Teşekkür ederim. 
Sayın
Akaydın...
22.- Antalya Milletvekili Mustafa Akaydın’ın, Şırnak ve Diyarbakır
Lice’de şehit olan askerlere Allah’tan rahmet dilediğine ve Sanayi Komisyonunda
görüşmeleri devam eden kanun tasarısında zeytincilik alanlarıyla ilgili
düzenlemeye Cumhuriyet Halk Partisinin direncinin devam edeceğine ilişkin
açıklaması
MUSTAFA
AKAYDIN (Antalya) – Sayın Başkan, teşekkür ediyorum. 
Öncelikle
Şırnak’ta ve bölgede dün kaybettiğimiz 16 şehidimizi minnetle anıyorum, rahmet
diliyorum. 
Değerli
milletvekilleri, ülkemizin gündeminde, yeni bir ekolojik facia yaratma
tehlikesi yaratan sanayi üretimi yasa tasarısı yer almaktadır. Basına kim
tarafından yansıtıldığı bilinmeyen, CHP’li üyelerle uzlaşı varmış mesajı
verilmiştir. Bu kesinlikle yalandır, tasarının 2’nci ve 3’üncü madde
değişiklikleri uzlaşmayla çıkarken 4’üncü maddenin durumu her türlü iyi niyeti
ve iş birliğini yok etmiştir. İlgili maddeyle 1939’dan beri yürürlükte olan
zeytincilik alanlarını koruma yasası fiilen yok edilmiştir. Bunun arkasında
muhtemelen maden lobisi, hatta altın madeni lobisi vardır yani rant vardır,
zeytinin yok edilmesi vardır. Esasen Tarım Bakanımız da bunu zımnen itiraf
etmiştir. Genel Kurulda şiddetli direncimizi sergileyeceğimizi ifade ediyor,
saygılar sunuyorum. 
BAŞKAN
– Teşekkür ederim. 
Son
olarak Sayın Erdem...
23.- İstanbul Milletvekili Arzu Erdem’in, Diyarbakır Lice’de şehit olan
3 asker ile Şırnak Şenoba’da helikopter kazasında şehit olan hemşerisi ve ilk
kadın Jandarma İlçe Komutanı Malatyalı Songül Yakut ve tüm askerlere Allah’tan
rahmet dilediğine ilişkin açıklaması
ARZU
ERDEM (İstanbul) – Teşekkür ederim Sayın Başkan.
Diyarbakır
Lice’de hain terör örgütüyle mücadele esnasında şehit düşen 3 vatan evladımızın
acısını henüz yüreğimizde tamamlamadan Şırnak Şenoba’da helikopter düşmesi
sonucu 13 askerimiz şehit olmuştur. Bunların içinde yine hemşehrim Malatyalı
Songül Yakut Türkiye'nin ilk kadın Jandarma İlçe Komutanı... Kahraman Türk
kadınımız ve tüm şehitlerimizin ruhları şad, mekânları cennet olsun, yaralı
askerlerimize de Allah’tan şifalar diliyorum. 
Teşekkür
ediyorum. 
BAŞKAN
– Teşekkür ederim. 
Tekrar,
Diyarbakır ve Şırnak Şenoba şehitlerimize Allah’tan rahmet diliyoruz. 
Şimdi,
sisteme giren sayın grup başkan vekillerine söz vereceğim. 
Sayın Akçay,
buyurun. 
24.- Manisa Milletvekili Erkan Akçay’ın, Diyarbakır Lice’de terör
saldırısında şehit olan 3 asker ile Şırnak’ta helikopter kazasında şehit olan
13 askere Allah’tan rahmet dilediğine ve kaza kırımın en ufak ayrıntısına kadar
incelenerek aydınlatılmasını beklediğine, terörle mücadeledeki başarıların asla
yarım kalmayacağına ve Açlıkla Mücadele Haftası’na ilişkin açıklaması
ERKAN AKÇAY
(Manisa) – Teşekkür ederim Sayın Başkan.
Dün art arda
aldığımız acı haberlerle yüreğimiz yandı. Önce Diyarbakır Lice’de teröristlere
yönelik operasyonda 3 askerimiz şehit oldu ve 2 askerimiz yaralandı. Akşam
saatlerinde ise bir başka acı haberi Şırnak Şenoba’dan aldık. Havalandıktan
birkaç dakika sonra düşen helikopterde 13 vatan evladı şehadet şerbetini içti.
Milletçe acımız büyüktür. 
Şırnak Şenoba’da
düşen helikopterde Türkiye'nin terörle mücadelesinde ve son olarak Kato
Dağı’nda yürütülen terör operasyonlarında büyük başarılara imza atan komutanlar
şehit oldu. Vatan kahramanları milletimizin birliği, devletimizin dirliği,
vatanımızın varlığı için şehit olmuşlardır. 
Kaza kırımın en
ufak ayrıntısına kadar incelenerek aydınlatılmasını bekliyoruz. Şehitlerimizin
gözü arkada kalmasın. Terörle mücadeledeki başarıları asla yarım kalmayacak;
şehadetleri hainleri, bölücüleri sevindiremeyecektir. Türk Silahlı
Kuvvetlerinin ve Türk milletinin kahraman yüreklere sahip her bir mensubu,
şehitlerimizin mirasına, hatırasına ve emanetlerine sahip çıkacaktır. Türk
milletinin varlığını muhafaza etmek için ödediği ağır bedellerden, çileli ve
külfetli mücadeleden asla geri dönüş olmayacaktır. Bu, bahtı şehitlerle
büyüyen, büyüdükçe destanlaşan millî bir ruhtur. İnancımızı güçlü bir şekilde
vurguluyorum: Şehitler ölmez, vatan bölünmez. 
Bu vesileyle
şehitlerimize Allah’tan rahmet, kederli yakınlarına, ailelerine, sevenlerine,
silah arkadaşlarına ve büyük Türk milletine başsağlığı ve sabırlar niyaz
ediyorum.
(Mikrofon
otomatik cihaz tarafından kapatıldı) 
BAŞKAN – Sayın
Akçay, size iki dakika daha ek süre veriyorum.
ERKAN AKÇAY
(Manisa) - Bu konuyu şehit Tümgeneral Aydoğan Aydın’ın “Hanke’ye Ağıt”
şiirinden bir dörtlükle ifade etmek istiyorum:
“Soğuk namlular
elimizde, 
Yürüyorken
dağlara.
Şehitlerden
selam geldi, 
Savaşan tüm
sağlara.”
Sayın Başkan,
haziran ayının ilk haftası Açlıkla Mücadele Haftası’dır. Millî kültür yapımızın
en önemli özelliklerini anmamıza vesile olacağına inandığım bir haftaya
giriyoruz. Bir atasözümüz var: “Biri yer, biri bakar; kıyamet ondan kopar.” Bu
söz milletimizin açlık konusundaki duyarlılığını ifade eder. Açlıkla ve
yoksullukla mücadele her şeyden önce bir devlet politikasıdır. Peki, açlıkla
başarılı bir şekilde mücadele edilebiliyor mu? Açlık ve yoksulluk sınırları,
gelir dağılımındaki adaletsizlik, emekli maaşları ve asgari ücret düzeyleri
milyonlarca vatandaşımızın açlık ve yoksulluk sınırında bulunduğunu
göstermektedir. Bugün açlık sınırı 1.528 lira, yoksulluk sınırı 4.979 lira,
asgari ücret 1.404 lira, BAĞ-KUR taban emekli maaşı 882, BAĞ-KUR tarım emekli
maaşı 883 lira. 6 milyonun üzerinde asgari ücretli, 11 milyon emeklimizin
yaklaşık 2 milyonu mutfak masraflarına yetecek bir gelirden dahi yoksundur. 
Açlıkla ve
yoksullukla mücadelede bir zihniyet değişimine ihtiyaç vardır. Bu mücadele
yiyecek içecek dağıtmakla ve harçlık vermekle başarıya ulaşamaz. İşin aslı
dururken faslıyla uğraşılmamalıdır; açlık ve yoksulluğun sonuçlarına değil,
kökenlerine ve kaynaklarına odaklanılmalıdır.
Teşekkür ederim
Sayın Başkan.
BAŞKAN –
Teşekkür ederim ben de.
Sayın Yıldırım,
buyurun.
25.- Muş Milletvekili Ahmet Yıldırım’ın, Lice’de ve Şırnak’ta hayatını
kaybeden 16 güvenlik görevlisi ile Zonguldak’ın Kilimli ilçesinde bir maden
ocağında meydana gelen göçükte hayatını kaybeden 2 maden emekçisine Allah’tan
rahmet dilediğine, kırk üç gündür tutuklu olan Muş Milletvekili Burcu Çelik’in
3 yaşındaki çocuğunun annesinin yanına gönderilecek olmasının bir utanç
olduğuna, bütün ilgililerin harekete geçmesini talep ettiğine ve Şişecam
işçileriyle sonuna kadar dayanışma içerisinde olacaklarına ilişkin açıklaması
AHMET YILDIRIM
(Muş) – Teşekkür ederim Sayın Başkan.
Sayın Başkan,
değerli milletvekilleri; dün Lice’de ve Şırnak’ta hayatını kaybeden 16 güvenlik
görevlisi, yine dün gece saatlerinde Zonguldak’ın Kilimli ilçesinde bir maden
ocağında meydana gelen göçükte hayatını kaybeden 2 maden emekçisi olmak üzere
toplam 18 kişiye Allah’tan rahmet diliyorum. Ailelerine, yakınlarına başsağlığı
diliyorum ve yüce Allah’tan, bu aziz, mübarek günlerde bu ülkede hiç kimseye
bir daha zamansız ölüm, evlat acısı, evlatlara da anne-baba acısı
göstermemesini Cenab-ı Allah’tan temenni ediyorum.
Sayın Başkan,
Parlamentonun üyelerinden biri, İnsan Hakları Komisyonu üyesi ve seçim
çevremden, Muş Milletvekili Burcu Çelik 43 gündür tutuklu ve siz bir hukukçu
olarak tutukluluğun nasıl ağır bir tedbir olduğunu herhâlde çok iyi bilirsiniz.
Bu Parlamentonun İnsan Hakları Komisyonu, kendi üyesinin ağır bir insan hakkı
ihlaliyle karşı karşıya kalma hâline bir çözüm üretemiyorsa bu ülkedeki 80
milyon insanın insan haklarını nasıl koruyacak merak ediyorum.
Bir de -önceki
gün de ifade etmiştim Sayın Başkan- Sayın Burcu Çelik’in şöyle bir özel durumu
var: 3 yaşında çocuğu var ve yapılan başvuru üzerine, çocuğunun cezaevine
alınması kabul edildi. Eğer bu hukuksuzluk ortadan kaldırılmazsa 3 yaşındaki
çocuk, bu Parlamentonun üyesi olan annesinin yanına gönderilecek. Bu, bu ülke
açısından kaldırılamaz bir utançtır, bu utancı bu ülkenin daha fazla
kaldırabilme mecali yoktur. Bu hukuksuzluğun ortadan kaldırılması için başta
Adalet Bakanı olmak üzere bütün ilgililerin harekete geçmesini talep ediyorum. 
(Mikrofon
otomatik cihaz tarafından kapatıldı) 
BAŞKAN – İki
dakika daha ek süre veriyorum size de.
Buyurun.
AHMET YILDIRIM
(Muş) – Teşekkür ederim Sayın Başkan.
Sayın Başkan,
yine bugün 170’e yakın tesisi, 9 ayrı ülkeye yayılan faaliyetleriyle bir dünya
yatırım devi olan Şişecamla ilgili birkaç şey söylemek istiyorum. Aralık ayında
25’inci dönem toplu iş sözleşmesi görüşmelerinde KRİSTAL-İŞ Sendikası ile
işveren arasında yürütülen görüşmelerin onuncu oturumunda sonuç alınamaması
üzerine, 24 Mayıs günü 6 bine yakın işçi 9 ayrı fabrikada bir grev kararı
aldılar. Ancak, her zaman olduğu gibi, mevcut iktidar da önceki iktidarlar
döneminde grevleri yasaklayan millî güvenliği bozma maddesinin veya
gerekçesinin arkasına sığındı, henüz başlamadan. Şüphesiz, biz hiçbir emekçinin
grevle süresini geçirmesini talep etmeyiz. Her emekçinin alın terinin
karşılığını alması, haklarının eksiksiz tesis edilmesi, normal ihtiyaçlarını
karşılayabilmesi ve ülkenin ekonomik koşulları da göz önünde bulundurularak
bunların grev yapma gerekçesinin ortadan kaldırılması bu Hükûmetin
sorumluluğundadır. Grev hakkı hem Türkiye Cumhuriyeti Anayasası hem de
Türkiye'nin taraf olduğu ILO sözleşmelerine göre bir haktır. Bunun basit
gerekçelerle yasaklanmış olması kabul edilemez. 
Şişecamla
ilgili, işverenin üstüne düşen sorumlulukları yerine getirmesini, Hükûmetin
emekçilerden yana tavır takınarak bu işte olumlu aracı olmasını, olmayı
başaramıyorsa da grev haklarını tanımalarını istiyoruz ve sonuna kadar Şişecam
işçileriyle dayanışma içerisinde olacağımızı belirtmek istiyorum.
Teşekkür ederim.
BAŞKAN –
Teşekkür ederim Sayın Yıldırım. 
Sayın Gök,
buyurun.
26.- Ankara Milletvekili Levent Gök’ün, Diyarbakır Lice’de şehit olan 3
asker ile Şırnak’ta helikopter kazasında şehit olan başta Tümgeneral Aydoğan
Aydın olmak üzere tüm askerlere Allah’tan rahmet dilediğine ve bu kazanın oluş
nedenlerinin kamuoyunda tam bir vicdani berraklıkla açıklanacağına inandığına
ilişkin açıklaması
LEVENT GÖK
(Ankara) – Teşekkür ederim Sayın Başkan.
Sayın Başkan,
bir ulusun yaşaması ve devam etmesi kahramanlarına bağlı. O ulusun pek çok
ferdi, pek çok yurttaşı, her biri kendi alanında bir çaba sarf ederek ulus
olmanın bilinciyle bir ulusu korurlar, geliştirirler ve devleti yüceltirler.
Burada, güvenlik görevlilerinin diğer fertlere nazaran bir başka sorumluluğu ve
özelliği var, hayatlarını ortaya koymak. Herkesin, evinde gece uyurken ya da
işinde rahatça çalışırken, güvendiği kişilerdir güvenlik görevlileri. Herkes
bilir ki işini yaptığı zaman, askerler, polisler onların güvenliğini koruyor ve
gerekirse hayatını verecek. Ne zaman verecek? Saati belli değil, gündüz olur,
gece olur, belki herkesin derin bir uykuda olduğu saatte olur. Güvenlik
görevlileri bir üstün sorumluluk bilinci çerçevesinde görevlerini yerine
getirmeye çalışırlar tıpkı dün akşam olduğu gibi. 
Bundan birkaç
gün önce televizyonlarda izlerken “İyi ki Aydoğan Paşa’mız var -ya da- onun
gibileri var.” dedik çünkü Türkiye'nin en zor coğrafi bölgelerinin birinde,
Kato Dağı’nda bu paşa, askerlerinin başında bir yurdun muhafazası ve savunması
açısından en tepede, en üst yerde görev yapıyordu ve bilgi veriyordu ve huzur
içerisinde o akşam uyuduk Aydoğan Paşa ve askerleri orada olduğu için. Ama üç
gün sonra, daha dün Diyarbakır Lice’den gelen 3 askerimizin şehit olması ve
ardından, akşam saatlerinde gelen o kahredici kaza hepimizi derinden sarstı. 
(Mikrofon
otomatik cihaz tarafından kapatıldı)
BAŞKAN – İki
dakika daha süre veriyorum size.
Buyurun.
LEVENT GÖK
(Ankara) – Şu anda hepimizin duyguları karmakarışık, yoğun duygular yaşıyoruz.
Birbirinden değerli subaylarımızı kaybettik, askerlerimizi kaybettik ve vatan
uğruna feda olsun diye ortaya koydukları canları bugün aslında bütün
toplumumuzu birleştiriyor. Bugün bu kahramanlar sayesinde Türkiye yine ulus
olmanın, bir ulus devleti olmanın ve Türkiye Cumhuriyeti’nin yurttaşı olmanın
sorumluluğu, özelliği ve dayanışmasını bugün yaşıyor. Ne pahasına? Bu acı
ölümler pahasına.
Aydoğan Paşa’mız
ve diğer hayatını kaybeden askerlerimiz emin olmalılar, onlar Türkiye’yi bir
kez daha birleştirdiler bugün. Bugün Türkiye tüm sorunlarını ikinci plana
iterek askerlerimizin hayatlarını kaybettiği bu atmosferde onların yasını
tutuyor, onların döktükleri kanların arkasında, onların yanlarında, onların aileleriyle
beraber ağlıyor. Bugün Türkiye ağlıyor, Türkiye toprağa vermek üzere olduğu bu
askerlerine ağlıyor. İşte böyle bir duygu ve yoğunluk içerisinde Lice’de
hayatını kaybeden 3 askerimize ve bir kazada kaybettiğimiz başta Tümgeneral
Aydoğan Aydın olmak üzere diğer askerlerimize Allah’tan rahmet, ulusumuza
başsağlığı diliyoruz. Ve tekrar diliyoruz ki bu kazanın oluş nedenleri idari ve
adli tahkikatla kamuoyuna tam bir vicdani berraklıkla açıklanacaktır ve
askerlerimizin kanı asla yerde kalmayacaktır.
Ruhları şad
olsun.
BAŞKAN –
Teşekkür ederim Sayın Gök.
Sayın Muş…
27.- İstanbul Milletvekili Mehmet Muş’un, Diyarbakır Lice’de şehit olan
askerler ile helikopter kazasında şehit olan askerlere Allah’tan rahmet
dilediğine, kazanın tüm boyutlarıyla araştırılması sürecinin başlatıldığına ve
terörle mücadeledeki kararlılığın büyük olduğuna ilişkin açıklaması
MEHMET MUŞ
(İstanbul) – Dün Şırnak’ta helikopter kazasında ve Diyarbakır Lice’de terör
operasyonlarında şehit düşen kahraman askerlerimize Cenab-ı Allah’tan rahmet,
şehitlerimizin acılı ailelerine ve tüm milletimize başsağlığı diliyorum,
sabırlar diliyorum.
Kahraman
askerlerimiz terörle mücadelede büyük başarılar elde ederken, hain terör
örgütüne ağır darbeler vururken bu acı kazanın yaşanmış olması bizleri derin
bir üzüntüye sevk etmiştir. Ateş düştüğü yeri değil, tüm milletimizin bağrını
yakmıştır. Başbakan yardımcımız ve bakanlarımız hemen kaza yerine intikal etmiş
ve kazanın tüm boyutlarıyla araştırılması sürecini gözlemlemişlerdir. Acımız
büyük fakat terörle mücadeledeki kararlılığımız da büyüktür. Hain teröristler
ve onların iş birlikçileri bilmelidir ki terörle mücadelemiz sonuna kadar
sürecek ve kahraman vatan evlatlarımız bu mücadeleden asla geri durmayacaktır.
Ne vatan nöbeti durur ne de kahraman Türk askeri biter. Nice kahraman askerleri
bağrından çıkaran bu millet şehitlerinin kanını yerde bırakmadan terörle
mücadelesini sürdürmeye devam edecektir. Teröre karşı başlatılan operasyon
süreci sadece kırsalda değil, teröriste yardım ve yataklık eden, lojistik
destek sağlayan, sözcülüğünü yapan sınırlarımızın içinde veya dışındaki tüm
hainlere karşı yürütülecek ve terör kaynağında kurutulacaktır.
Acılar
paylaştıkça azalır. Bizler acılarımızı paylaşacağız. Kahraman Türk ordusunun
motivasyonunu artıracağız. Milletin temsilcileri olarak terörle mücadeleye
destek vereceğiz. Terörü ve destekçilerini lanetleyeceğiz. Şehitlerimizin bize
emaneti olan ailelerine sahip çıkacağız. Terörle mücadele millî meselemiz,
şehitlerimiz ve gazilerimiz ortak kutsal değerlerimizdir. 
(Mikrofon
otomatik cihaz tarafından kapatıldı) 
BAŞKAN – Size de
iki dakika veriyorum Sayın Muş.
MEHMET MUŞ
(İstanbul) – İnşallah devletiyle, milletiyle, ordusuyla, polisiyle ve tüm
güvenlik güçleriyle Türkiye bu terör belasını yok edecek ve ülkemiz bu illetten
kurtarılacaktır. 
Teşekkür ederim.
BAŞKAN –
Teşekkür ederim ben de.
Sayın
milletvekilleri, gündeme geçiyoruz.
Başkanlığın
Genel Kurula sunuşları vardır. 
Sayın
milletvekilleri, Başbakan Yardımcısı Sayın Veysi Kaynak gündemin “Sözlü
Sorular” kısmının 1, 2, 3, 4, 5, 12, 13, 14, 19, 21, 24, 38, 60, 63, 64, 80,
84, 129, 130, 133, 134, 140, 141, 154, 157, 168, 172, 173, 174, 188, 201, 207,
212, 213, 214, 215, 216, 217, 218, 228, 229, 230, 232, 233, 234, 235, 236, 237,
257, 261, 354, 356, 358, 374, 375, 377, 401, 402, 403, 407, 408, 423, 424, 427,
431 ve 432’nci sıralarında yer alan önergeleri birlikte cevaplandırmak
istemişlerdir. 
Ayrıca, Sağlık
Bakanı Sayın Recep Akdağ gündemin “Sözlü Sorular” kısmının 7, 8, 22, 23, 26,
28, 34, 39, 40, 43, 47, 48, 57, 59, 85, 86, 87, 115, 120, 121, 122, 126, 131,
132, 153, 155, 162, 170, 175, 178, 179, 181, 190, 197, 202, 211, 231, 238, 250,
253, 263, 301, 310, 345, 371, 385, 391, 394, 397, 399, 404 ve 405’inci
sıralarında yer alan önergeleri birlikte cevaplandırmak istemişlerdir. 
Sayın bakanların
bu istemini sırası geldiğinde yerine getireceğim. 
Sayın
milletvekilleri, Meclis araştırmasına ilişkin üç önerge vardır, ayrı ayrı
okutuyorum: 
VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Adana Milletvekili Mevlüt Karakaya ve 19 milletvekilinin, Adana
ilindeki işsizlik sorununun araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/547)
Türkiye Büyük Millet Meclisi Başkanlığına
Adana ilinin
işsizlik sorunlarının araştırılarak yapılacak yasal düzenlemeler de dâhil olmak
üzere alınacak önlemlerin tespiti amacıyla Anayasa'nın 98, İç Tüzük’ün 104 ve
105'inci maddeleri uyarınca Meclis Araştırması açılmasını arz ederiz.
1) Mevlüt Karakaya (Adana)
2) Emin Haluk Ayhan (Denizli)
3) Ahmet Kenan
Tanrıkulu (İzmir)
4) Oktay Öztürk (Mersin)
5) İsmail Faruk
Aksu (İstanbul)
6) Saffet Sancaklı (Kocaeli)
7) Edip Semih
Yalçın (İstanbul)
8) Arzu Erdem (İstanbul)
9) Deniz Depboylu (Aydın)
10) Erkan Haberal (Ankara)
11) Ekmeleddin
Mehmet İhsanoğlu (İstanbul)
12) Zihni Açba (Sakarya)
13) Ümit Özdağ (Gaziantep)
14) Kamil Aydın (Erzurum)
15) Zühal Topcu (Ankara)
16) Atila Kaya (İstanbul)
17) Ahmet Selim
Yurdakul (Antalya)
18) Yusuf Halaçoğlu (Kayseri)
19) Şefkat Çetin (Ankara)
20) Mehmet Necmettin
Ahrazoğlu (Hatay)
Gerekçe: 
Adana ili
ülkemizin yüz ölçümü olarak 5’inci, nüfus olarak 6’ncı en büyük şehridir.
Akdeniz'in merkezindeki konumu, binlerce yıllık kültür birikimi, sahip oluğu
turizm potansiyeli, tarıma elverişli alanları ve sanayi altyapısıyla büyük
avantajlara sahip olmasına rağmen şehrimiz son yıllarda gelişememekte, göç
vermekte ve işsizlik sıralamalarında en üst basamaklarda yer almaktadır.
Adana ilimiz son
yıllarda sürekli olarak göç vermektedir. Sadece son sekiz yılda verilen net göç
sayısı 78.298 kişi olarak hesaplanmıştır. 2015 yılında Adana ilimiz Türkiye'de
en çok göç veren 6’ncı şehir olmuştur. Şehrimiz her geçen yıl genç, dinamik ve
üretken nüfusunu kaybetmektedir.
Yaşanan göçlerin
en büyük nedeni Adana'da yaşanan işsizlik sorunudur. İller bazında işsizlik
araştırması en son 2013 yılında TÜİK tarafından yapılmış, Adana bu araştırmada
yüzde 13,2'Iik işsizlik oranıyla 9’uncu sırada yer almıştır. Resmî rakamlar
böyle olmakla birlikte, gerçekte işsizliğin çok daha yüksek seviyelerde
olduğunu ifade etmek mümkündür. Tarım ve sanayinin yeterli seviyede
desteklenmemesi sonucunda şehrimizde işsizlik daha da artmıştır. Son yıllarda
yaşanan göçlerin artıyor olması da bu savımızı kanıtlar niteliktedir.
Ülkemizin en
büyük kentlerinden biri olan Adana'mızın sorunu doğrudan ve dolaylı olarak tüm
illerimizi ve vatandaşlarımızı etkilemektedir. Adana’nın sorunu tüm Türkiye'nin
sorunudur, dolayısıyla sorunun çözümü tüm vatandaşlarımız için birincil
derecede önemlidir.
Açıklanan bu
sebeplerden dolayı, Adana ilimizde işsizlik sorununun yerinde tespit edilerek,
konunun aydınlığa kavuşturulması ve gereken önlemlerin alınması amacıyla bir
Meclis araştırması açılması gerekmektedir.
2.- Adana Milletvekili Mevlüt Karakaya ve 20 milletvekilinin, mera
alanlarının artırılması ile sağlıklı ve kaliteli hayvansal üretimin sağlanması
için yapılması gerekenlerin araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/548)
Türkiye Büyük Millet Meclisi Başkanlığına
Ülkemizin sahip
olduğu mera alanlarının giderek yok olması, mevcut mera alanlarının
verimsizleşmesi, hazır yem kullanımının artması ve bunlara bağlı olarak hayvan
üretiminde yaşanan düşüşlerin önlenmesi hususunda Anayasa'nın 98, İç Tüzük’ün
104 ve 105'inci maddeleri uyarınca Meclis araştırması açılmasını arz ederiz.
1) Mevlüt
Karakaya (Adana)
2) Oktay Vural (İzmir)
3) Emin Haluk
Ayhan (Denizli)
4) Ahmet Kenan
Tanrıkulu (İzmir)
5) Oktay Öztürk  (Mersin)
6) İsmail Faruk
Aksu (İstanbul)
7) Saffet
Sancaklı (Kocaeli)
8) Edip Semih
Yalçın (İstanbul)
9) Arzu Erdem (İstanbul)
10) Deniz
Depboylu (Aydın)
11) Erkan
Haberal (Ankara)
12) Ekmeleddin
Mehmet İhsanoğlu (İstanbul)
13) Zihni Açba (Sakarya)
14) Ümit Özdağ (Gaziantep)
15) Kamil Aydın (Erzurum)
16) Zühal Topcu (Ankara)
17) Atila Kaya (İstanbul)
18) Ahmet Selim
Yurdakul (Antalya)
19) Yusuf
Halaçoğlu (Kayseri)
20) Şefkat Çetin (Ankara)
21) Mehmet
Necmettin Ahrazoğlu (Hatay)
Gerekçe:
Ülkemizin sahip
olduğu mera alanları giderek azalmakta, mevcut mera alanlarıysa
verimsizleşmektedir. 1990'lı yıllarda 24 milyon hektar olan mera alanımız,
bugün 14,6 milyon hektara kadar düşmüştür. Yıllardır denetimsiz, aşırı ve
bilinçsiz şekilde yapılan otlatmalar sonucunda meralarımız bozulmaya ve kendini
yenilememeye başlamıştır. Özellikle Orta ve Güneydoğu Anadolu Bölgelerimizdeki
meralarda çölleşme riski hızla artmaktadır.
Mera alanlarının
yetersizliğinden dolayı hazır yeme ihtiyaç duyulmakta, dolar üzerinden alınan
hazır yem ise üreticimizin giderlerini 2 ila 3 kat artırmaktadır. Kendine ait
tapulu arazisi olmayan çiftçimizin durumu ise daha vahimdir. Hazır yeme para
yetiştiremeyen ve dışarıya bağımlı hâle gelen üreticimiz ya üretimini
azaltmakta ya da hayvan ve arazisini satarak göç etmektedir.
Meralar
hayvanların ihtiyacı olan kaba yemin en ucuz karşılandığı alanlar olduğundan,
meraların ıslah edilmesi meselesi Gıda, Tarım ve Hayvancılık Bakanlığı
tarafından dikkate alınması gereken meselelerin başında gelmektedir. Sağlıklı
ve sürdürülebilir tarımsal üretimin sağlanabilmesi için çayır ve meraların
yeterli duruma getirilmesi şarttır. Mera alanlarının artışı sağlandığında ise
doğrudan hayvansal üretim ve istihdam artacak, fiyatların genel düzeyi aşağı
doğru seyir izleyecek, iç tüketim fazlasıyla karşılanacağı gibi, tarımsal
ürünlerin ihracatı da artacaktır.
Bunun yanında,
çayır ve meraların tek özelliği ucuz kaba yem ihtiyacını karşılamak değildir.
Meralar aynı zamanda su ve rüzgâr erozyonunu önleyerek toprak varlığımızı
koruyan, toprak verimliliğimizi artıran, çeşitli av ve yaban hayvanlarına yaşam
alanı oluşturan, su toplama havzası olarak taban suyu ve akarsularımızı
zenginleştiren ve temiz hava kaynağı olan alanlardır. Meralarda beslenen
hayvanların et ve sütlerinin daha kaliteli ve besleyici olduğu bilimsel olarak
kanıtlanmıştır. Kalitesiz et ve süt ürünleri tüketen bireylerin hastalığa
yatkın ve sağlıksız bir yaşam sürmeleri ise kaçınılmazdır. Tüm bu
özelliklerinden ötürü meralar kaderlerine terk edilmemelidir.
Açıklanan bu
sebeplerden dolayı, ülkemizdeki mera alanlarının artırılması, sağlıklı ve
kaliteli hayvansal üretimin sağlanması amacıyla Meclis araştırması yapılmasının
ivedilikle yerine getirilmesi gerekmektedir.
3.- Erzurum Milletvekili Kamil Aydın ve 20 milletvekilinin, yüksek
miktardaki su faturalarının nedenlerinin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/549)
Türkiye Büyük Millet Meclisi Başkanlığına
06/12/2012 tarih
ve 28489 sayılı Resmî Gazete’de yayınlanarak yürürlüğe giren 6360 sayılı On Üç
İlde Büyükşehir Belediyesi ve Yirmi Altı İlçe Kurulması ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun sonrası köy mahalle
ve beldelerde tahakkuk ettirilen yüksek miktarlı su faturalarının nedenlerinin
araştırılarak alınması gereken önlemlerin belirlenmesi amacıyla, aşağıda
belirtilen gerekçelerle, Anayasa’mızın 98'inci, Türkiye Büyük Millet Meclisi
İçtüzüğü’nün 104'üncü ve 105’inci maddeleri gereğince Meclis araştırması
açılmasını arz ve teklif ederiz.
1) Kamil Aydın (Erzurum)
2) Mustafa
Kalaycı (Konya)
3) Mustafa Mit (Ankara)
4) Baki Şimşek (Mersin)
5) Saffet
Sancaklı (Kocaeli)
6) Ahmet Selim
Yurdakul (Antalya)
7) Mehmet Parsak (Afyonkarahisar)
8) Erkan Haberal (Ankara)

9) Muharrem
Varlı (Adana) 
10) Fahrettin
Oğuz Tor (Kahramanmaraş)
11) Ümit Özdağ (Gaziantep)
12) Emin Haluk
Ayhan (Denizli)
13) Yusuf
Halaçoğlu (Kayseri)
14) Ruhi Ersoy (Osmaniye)
15) İsmail Ok (Balıkesir)
16) Kadir
Koçdemir (Bursa)
17) Erhan Usta (Samsun)
18) Arzu Erdem (İstanbul)
19) Mehmet
Erdoğan (Muğla)
20) Deniz
Depboylu (Aydın)
21) Nuri Okutan (Isparta)
Gerekçe:
06/12/2012 tarih
ve 28489 sayılı Resmî Gazete’de yayınlanarak yürürlüğe giren 6360 sayılı
Kanun’a göre mahalleler, köyler ve kapatılan eski belde belediyelerinde yeni
uygulama sonucu su sayacı takılarak yüklü miktarda su faturaları ödetildiği
gibi, bazı yerleşim birimlerine de musluklarından su akmamasına rağmen su
faturaları gönderildiği haberleri tazeliğini korumaktadır.
Özellikle
büyükşehirlerin hiçbir katkısı olmadığı, yani köylerimizin kendi imkânları veya
daha önceden kaymakamlıklar ve il özel idarelerinin katkılarıyla sağladıkları
su altyapı çalışmalarından büyükşehir belediyelerinin su parası alması kabul
edilemez bir durumdur.
Dolayısıyla
tamamen köylerimizin öz kaynakları ve imkânlarıyla tedarik edilmiş suyun
ücretlendirilmesiyle zaten gübre, mazot, tohum, elektrik gibi girdi
fiyatlarının yüksekliğinden sıkıntı yaşayan köylünün bir de suya ödeyeceği
faturayla ayakta kalması zor olacağı gerçeğinden yola çıkarak bu uygulamadan
derhâl vazgeçilmelidir.
Yukarıda
belirtilen nedenlerden dolayı, birçok köy, mahalle ve eski beldelerde görülen
ve vatandaşı ekonomik olarak sıkıntıya sokan yüksek miktarlı su faturalarının
nedenlerinin araştırılarak vatandaşların mağduriyetlerinin giderilmesi
hususunda alınması gerekli tedbirlerin tespit edilmesi amacıyla bir Meclis
araştırması açılması gerekli görülmektedir.
BAŞKAN –
Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler sırası geldiğinde yapılacaktır. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
VII.- ÖNERİLER
A) Siyasi Parti Grubu Önerileri
1.- HDP Grubunun, Van Milletvekili Lezgin Botan ve arkadaşları tarafından,
engelli yurttaşların sorunlarının tespiti amacıyla 10/5/2017 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun 1 Haziran 2017 Perşembe günkü birleşiminde sunuşlarda okunmasına
ve ön görüşmelerinin aynı tarihli birleşiminde yapılmasına ilişkin önerisi
01/06/2017
Türkiye Büyük Millet Meclisi Başkanlığına
Danışma Kurulu
01/06/2017 Perşembe günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Ahmet
Yıldırım
 Muş
 Grup
Başkan Vekili
Öneri: 
10 Mayıs 2017
tarihinde Van Milletvekili Sayın Lezgin Botan ve arkadaşları tarafından
verilen, 4531 sıra numaralı, engelli yurttaşlarımızın sorunlarının tespiti
amacıyla Türkiye Büyük Millet Meclisine verilmiş olan Meclis araştırması
önergesinin Genel Kurulun bilgisine sunulmak üzere bekleyen diğer önergelerin
önüne alınarak 01/06/2017 Perşembe günlü birleşiminde sunuşlarda okunması ve
görüşmelerin aynı tarihli birleşiminde yapılması önerilmiştir. 
BAŞKAN –
Halkların Demokratik Partisi grup önerisinin lehinde ilk olarak Van
Milletvekili Sayın Lezgin Botan konuşacak.
Buyurun Sayın
Botan. 
LEZGİN BOTAN
(Van) – Sayın Başkan, değerli milletvekilleri; Genel Kurulu saygıyla
selamlıyorum. 
Konuşmama
başlamadan önce, bir sivil darbe sonucunda rehin tutulan siyasetçilere değinmek
istiyorum çünkü bugün hâlâ Eş Genel Başkanımız Sayın Selahattin Demirtaş ve 10
milletvekili rehin tutuluyor. Onun yanında, halkın belediyeleri hâlen
kayyumların gasbı altında ve 92 belediye eş başkanımız tutuklu. Başta Eş Genel
Başkanımız Sayın Selahattin Demirtaş olmak üzere milletvekilleri ve belediye eş
başkanlarımızın, HDP yöneticilerinin derhâl serbest bırakılmasını talep
ediyoruz, aksi takdirde bu utanç ömür boyu AKP’nin boynunda bir leke olarak
kalacaktır. 
Değerli
milletvekilleri, dünyanın her tarafında çözümsüz bırakılan sorunlar ve devam
eden savaşlar geride sadece gözyaşı ve ölüm bırakmıyor, aynı zamanda geride
milyonlarca engelli insan da bırakıyor. Bu nedenle, ölümlerin yaşanmaması ve
hiç kimsenin savaş ve çatışmalara bağlı olarak engelli kalmaması için öncelikle
görevin her zaman barış ve adaletin savunulmasında olduğu aşikârdır. 
Bugün
yapılan araştırmalara göre ülkemizin nüfusunun yüzde 12,39’u yani 9 milyon
yurttaşımız engelli durumdadır. Böyle ciddi bir oran karşısında susmak ve
sorunları tespit edip çözüm geliştirmemek sosyal devlet ilkesiyle
uyuşmamaktadır ama görünen şu ki engelli yurttaşlarımızın sorunları uzun vadeli
bir eylem planı çerçevesinde ele alınmak yerine genellikle 3 Aralık
Uluslararası Engelliler Günü ve 10-16 Mayıs Engelliler Haftası’nda göstermelik
açıklama ve etkinliklerle geçiştiriliyor. Oysa Birleşmiş Milletler Engelli
Hakları Sözleşmesi, 5378 sayılı Engelliler Kanunu da bu konuda net ifadeler
içermektedir. Buna karşılık AKP Hükûmeti, zamana bağlı olarak ortaya çıkan
istatiksel verilerle engelli yurttaşlarımızın sorunlarının çözüldüğü
atmosferini yaratabilir ama ülkenin başkentinde Meclisin kapısından çıkıp
Kızılay’a doğru yürüdüğünüzde bile engellilerin tek başına hareket etmelerinin
ne kadar zor olduğunu göreceksiniz. Yol boyunca kaldırıma park eden araçlar,
sarı yol bantlarının iş göremez hâle gelmiş olması, kaldırımlara kurulan
tezgâhlar gibi sorunların yanında bankamatiklerin engellilere göre
düzenlenmediğini göreceksiniz. Dolayısıyla engelli yurttaşlarımıza ilişkin
birçok düzenleme sadece kâğıt üzerinde kalırken eğitim, barınma, sağlık,
istihdam ve sosyal güvenlik gibi konularda yığınla sorunun varlığı hâlen devam
etmektedir. Zaten AKP'nin açıkladığı vizyon belgesi de, engellilere ilişkin
çokça "Yapılacaktır, olacaktır.” gibi ifadeler de sorunların çözülmediğini
aşikâr bir şekilde ortaya koymaktadır. 
Değerli
milletvekilleri, bugün öyle insafsızlıklar yaşanıyor ki insanlarımız bazen
iktidarın gölge etmemesinin yeterli olacağı zannına kapılıyor. Bunu neden mi
söylüyorum? Bakın, Şırnak'ta yaşanan çatışmaların ardından ilan edilen sokağa
çıkma yasağıyla birlikte Van'a göç eden, iki ayağını da kullanamayan, yüzde 93
oranda engelli yurttaşımız Abdülmecit Külter'e ve birçok engelli yurttaşımıza,
rehin tutulan Van Büyükşehir Belediye Başkanı Sayın Bekir Kaya tarafından
verilen tekerlekli sandalyelere kayyum tarafından el konulmuş olmasını burada
bir kez daha dile getiriyor ve özellikle kınıyorum. 
Değerli
arkadaşlar, engelli bir yurttaşın sandalyesine kayyumun el koymasını neye
bağlayabiliriz? Allah aşkına, bu zalim anlayışın engelli yurttaşlarımızın
sorunlarına onların onurunu incitmeden çözüm getirebileceğine ihtimal
verebiliyor musunuz? Oysa Türkiye de Birleşmiş Milletler Engelli Hakları
Sözleşmesi’ni imzalamış ve bu sözleşmenin gerektirdiği adımları atacağını
taahhüt etmiştir. Ama ne yazık ki engelli yurttaşlarımızın sorunları bugüne
kadar katlanarak devam ettiği için atılan küçük adımlar çözüm olamamıştır.
Bunun en önemli nedeni, AKP Hükûmetinin, engellilik durumunu bir ekonomik
yardım olarak görmesi ve buna indirgemesidir. Bu anlayışa bağlı olarak, bugün
milyonlarca engelli yurttaşımız ancak ekonomik yardımlarla yaşayabilen ve bu
yardımlara bağlı hâle getirilmiş durumdadır. Aynı şekilde, toplumsal hayata ve
ekonomik üretime katılmaları da bir yönüyle kısıtlanmış durumdadır. 
Sayın Başkan,
değerli milletvekilleri; engelli yurttaşlarımızın sorunlarını milletvekilleri
çoğu zaman dile getirirken bu sorunlar engelliler tarafından da medyada ifade
ediliyor. Birkaç hafta önce, engelli yurttaşlarımızın kurduğu derneklerin
yaptığı açıklamalar da basına yansıdı. Buna göre, bir: Fiziksel erişim
sorununun hâlâ çözülmediği belirtilirken erişimin sadece “fiziksel erişim”
olarak algılandığı, bilgi edinme ve hizmetlere erişim konularında sorunlarının
aynen devam ettiği ifade edilmiştir. 
İki: Engelli
yurttaşların eğitim ve özellikle istihdam hakkından yeterince yararlanamadığı
ifade edildi. Buna göre, engelli yurttaşlarımızın hâlen yaşamlarını bağımsız
idame ettirebilmeleri zor görünüyor. Dolayısıyla yurttaşlara iş olanağı
bulamayan bir devletin, insanlık onuruna yakışır şekilde hayatlarını idame
ettirmelerini sağlamaları bir anayasal görevdir.
Üç: Her ne kadar
toplumsal dayanışma önemli olsa da devlet ile yurttaşlar arasındaki ilişki bir
lütuf ve minnet ilişkisi olmamalıyken devletin bu meseleyi bir yardımlaşma ve
dayanışma esası üzerine kurduğu görülüyor. Oysa bu konu bir hak ve ödev
meselesidir. 
Dört: Eşitsizlik
ve ayrımcılık. Bugün engellilerin üniversiteli oranı yüzde 3'tür. Aynı şekilde,
işsizlik oranının ise yüzde 70 olduğu ifade ediliyor. Ülkemizdeki engellilik
oranına karşın bu istatistiki sonuçlar ortada ciddi bir eşitsizliğin,
adaletsizliğin ve ayrımcılığın olduğunu göstermiyor mu? 
İktidar sürekli
olarak istihdam ve diğer konularda yaptıklarından âdeta bir lütufmuş gibi
bahsetse de görünen köy kılavuz istemez. Evet, engelli yurttaşlarımızın
istihdamı belli oranda sağlanmış olabilir ama bunun hangi anlayış ve yolla
yapıldığını test etmemiz lazım. Tamam, engelli istihdamı arttırılıyor ama çoğu
zaman bu, sırf kişiyi işe almış olmak için yapılıyor. Bununla birlikte,
kişilerin kendine uygun görev ve işlerde yükselmeleri mümkün görünmüyor. Oysa
Birleşmiş Milletler Engelli Hakları Sözleşmesi’nde ve engelli yurttaşlarımızın
açıklamalarında üzerinde durulan en temel şey insanlık onurudur. 
Yine, eğitim
meselesi en önemli konulardandır. Bugün ilk ve ortaöğretimde yer alan engellilerin
sayısının 262 bin civarında olduğu ifade ediliyor. Buna karşın engelli
öğrencilerimizin eğitim olanaklarından yeterli oranda yararlanabildiğini ve
hatta eğitime erişim noktasında iyi bir düzeyde olduğumuzu söyleyebilir miyiz?
Engelli yurttaşlarımız arasında okuryazarlığın yüzde 40'lar civarında olması
eğitime erişim konusunda sıkıntıların olduğunu gösteren önemli bir veridir.
Tabii, sadece engelli yurttaşlarımızın eğitimi değil, bu konuda toplumsal bir
eğitimle yeni bir anlayışın sağlanması da gerekiyor. Bunun için de okullarda
engellilik üzerine derslerin olması, bu konuda materyallerin sağlanması
elzemdir. Bakın, bugün atılan küçük adımlar abartılıyor ama milattan önce, Eski
Mısır'da bile -yani üç bin yıl önce- engelliler ders konusu olmuştur. 
Değerli
arkadaşlar, yine aynı şekilde, OHAL zulmünden engellilerin de çok ciddi bir
şekilde payına düşeni aldığını, onlarca engelli insanımızın OHAL kararlarıyla
işlerinden alındığını görüyoruz. Yani bu devlette darbenin siyasi ayağı,
FETÖ’nün siyasi ayağı açığa çıkarılmazken faturanın burada engellilere de
çıkarıldığını ibretle görüyoruz. Sadece bir örnek veriyorum: Türkiye Sakatlar
Derneği Ankara Şube Başkanı Mithat Tokur, 6 Ocakta yayımlanan KHK’yla
görevinden ihraç edilmiştir. Derhâl bu haksızlığın düzeltilmesini burada talep
ediyoruz. 
Sonuç olarak,
tüm engellilerin insanca bir iş yoluyla toplumsal yaşama aktif ve üretken
bireyler olarak katılabilme koşullarının yaratıldığı; nitelikli, işlevsel ve
erişilebilir eğitim olanaklarının sağlandığı; toplumsal yaşamda, bilimde,
sanatta ve siyasette daha etkin yer alma koşullarının yaratıldığı; engellilerin
medikal ihtiyaçlarının tamamen devlet tarafından karşılandığı; işsiz veya
çalışamayacak durumda olan tüm engellilere insan onuruna yakışır bir aylık
verildiği, tüm yurttaşlara yoksulluk kriterleri gözetilmeksizin ücretsiz bakım
hizmetinin sunulduğu; haklara, hizmetlere ve bilgiye erişimin önündeki
engellerin kaldırıldığı; her türlü dışlanma ve ayrımcılığın, engellilere
yönelik şiddet, taciz ve istismarın sona erdiği; engelliliği yaratan yoksulluk,
sefalet, iş ve trafik kazaları ve savaş gibi önlenebilir nedenlerin ortadan
kalktığı bir durumun mümkün olduğunu biliyoruz. Bu yolda bütün Meclisi de
sorumluluğa davet ediyorum. 
Genel Kurulu
saygıyla selamlıyorum.
Teşekkür
ediyorum. 
BAŞKAN –
Teşekkür ederim Sayın Botan. 
Halkların
Demokratik Partisi Grup önerisinin aleyhinde ilk olarak Kahramanmaraş
Milletvekili Sayın Fahrettin Oğuz Tor konuşacak.
Buyurun Sayın
Tor. (MHP sıralarından alkışlar)
FAHRETTİN OĞUZ
TOR (Kahramanmaraş) – Sayın Başkan, değerli milletvekilleri; engelli
yurttaşlarımızın başta eğitim ve sağlık olmak üzere gündelik hayatlarında
karşılaştıkları sorunların tespit edilmesi ve bu konuda alınması gereken
tedbirlerin belirlenmesi amacıyla verilen öneri hakkında Milliyetçi Hareket
Partisi adına söz almış bulunuyorum. Bu vesileyle Genel Kurulu saygılarımla
selamlıyorum.
Bir günde şehit
verdiğimiz 16 yiğit kardeşimize bu mübarek günde Allah’tan rahmet, yakınlarına
sabır ve metanet diliyorum; mekânları cennet, kabirleri pürnur içinde olsun.
Değerli
milletvekilleri, Dünya Sağlık Örgütü verilerine göre dünyamızda 500 milyon
engelli bulunmaktadır. Devlet İstatistik Enstitüsü geçmiş verilerine göre ise
Türkiye nüfusunun yaklaşık yüzde 13’ü yani 8,5-9 milyon kişi engelli
durumdadır. Her bir engelli vatandaşımızın ilgilendirdiği nüfusa baktığımızda,
olaya sadece anne ve babası olarak baktığımızda, ilgilendiren nüfus yüzde 30’a
karşılık gelmektedir. İlgilileri genişletirsek, engelli ile varsa eşini,
çocuklarını, kardeşlerini de hesaba katarsak bu oran yüzde 50’nin de üzerine
çıkacaktır. Başka bir ifadeyle, nüfusumuzun büyük bir bölümü engelli
vatandaşlarımızla ilgilidir. Netice itibarıyla engellilerin durumu bugün
ülkemizin önemli bir sorunudur. Her şeyden önce, engelli kardeşlerimizle ilgili
sorumluluk, duyarlılık, bilinç ve farkındalık düzeylerinin yeniden
değerlendirilmesine ve yeni baştan gözden geçirilmesine öncelik verilmelidir.
Değerli
milletvekilleri, burada rakam, istatistik vermeyeceğim. Engelliliği ortadan
kaldırmanın yolu, başta iş kazası olmak üzere sebeplerinin ortadan
kaldırılmasından geçmektedir. Ülkemiz iş kazaları bakımından Avrupa’da en ön
sıradadır. Bu sebeple, iş kazalarını engellemeden, engelli olmayı, sakatlanmayı
önleyemezsiniz. Ne yapıp yapıp iş kazaları en alt seviyelere indirilmelidir. 
Engelliliğe yol
açan en önemli, belki görülmeyen faktörlerden biri doğum kaynaklı
sakatlıklardır. Kadın sağlığı ve doğum olayına çok fazla önem verilmelidir.
Trafik kazalarının engellenmesi kaçınılmaz bir zorunluluktur. 
Özel öğretim çok
daha yaygın ve etkin hâle getirilmelidir. Engelli veri tabanı oluşturulmalı,
tüm kamu kurumlarının kullanımına açılmalıdır. Engelli işsizlik oranı
azaltılmalıdır. Bu ve benzeri tedbirler taviz verilmeden uygulanmalıdır. 
Engellilerin
arzu, istek ve ihtiyaçları mümkün olduğu ölçüde giderilmeye çalışılmalı,
hayatları kolaylaştırılmalıdır. Yapılacak küçük bir iyileştirme nüfusun büyük
kesimlerinde huzura ve mutluluklara yol açacaktır. 
Değerli
milletvekilleri, engelliler ve aileleri arasında yapılan bir ankette
engellilerin en önemli sorunları şu şekilde sıralanmıştır:
Mimari
sorunlar: Bunlar erişebilirlik, kaldırımların uygun olmayışı, merdivenler,
rampalar, asansörler gibi.
İşsizlik:
Sakatlığı dolayısıyla kendine uygun bir iş bulamamak, bu nedenle ekonomik
yoksunluk içinde bulunmak.
Ayrımcılık:
Sakatlığı nedeniyle toplumda kendine yer bulamama, ötekileşme durumu.
Ülkemiz
ekonomisinin bulunduğu noktadan daha üst seviyelere çıkarılması için nüfusun
yaklaşık yüzde 12-13’ünü teşkil eden engellilerin yeterli şekilde eğitilmeleri
ve yeteneklerine uygun işlere yerleştirilmeleri şarttır. Mevcut kanunlar daha
da geliştirilmelidir ve engellerle boğuşan bu insanlarımızın bir de işsizlik ve
ekonomik sıkıntılarla uğraşması ortadan kaldırılmalıdır.
Engelli
insanlarımızın ayrımcılığa tabi tutulması, toplumumuzun sürekli eğitimiyle
aşılabilecek bir durumdur. Bu insanlarımızın toplumda daha önlerde kabul
görebilmesi, eğitim kurumlarında, yazılı ve görsel medyada daha sık yer
bulabilmeleriyle çözümlenebilecektir. Her sağlıklı insanın bir gün engelli
olabileceği ve toplum dışına itilebileceği çarpıcı olarak vurgulanmalıdır.
Yapılan bir anket sonucu en önemli sorun olarak ortaya çıkan mimari engellerin
çözümü ise mühendis ve mimarlara, şehir plancılarına, ulaşım sorumlularına
düşmektedir. 
Bu
vesileyle, burada, Ankara’nın cadde ve sokaklarında her gün hepimizin gördüğü
bir üzücü durumu belirtmek istiyorum. Gördüğümüz ve bildiğimiz üzere, Ankara
Büyükşehir Belediyesi caddeleri, engellilerin kolayca yürümelerini temin
bakımından, sanıyorum sert plastikten yapılmış sarı şeritlerle döşedi. Ben bunu
bir belediyecilik ve mühendislik garabeti olarak değerlendiriyorum. Döşenen
sarı şeritli çizgi yolların bugün maalesef çoğu deforme olmuş, kalkmış,
bozulmuş durumdadır. Milyonlarca kamu kaynağı maalesef heba olmuştur.
Büyükşehir belediye başkanlarımızın çoğunun bir ayağı Türkiye dışındadır.
Gelişmiş ülkeler bu durumu nasıl çözmüştür, doğrusu merak ediyorum. Herhâlde
bizim gibi çözmeye çalışmamışlardır diye de düşünüyorum. 
Değerli
milletvekilleri, yapılan her türlü projenin merkezine engelli vatandaşlarımızın
kullanabileceği gerçeği oturtulmalıdır. Engellilerin evlerinde hayatlarını
kolaylaştırmanın yolu, çoğunlukla kolay ve az masraflı çözümlerden geçmektedir.
Üstelik bunların sadece onlara özel olması da gerekmiyor, engelliler için
yapılan her çözümden engelsiz insanlar da yararlanabilecektir; geniş bir
tuvalet, merdiven yerine rampa yapılması ya da ulaşılabilir seviyede asansör
butonları gibi. Merdivenlerin üzerine konacak bir rampa, bebeğinin ağladığını
duymayan ebeveynler için titreşimli uyarı sistemi, asansör butonları üzerinde
Braille alfabeli açıklamalar gibi basit çözümlerle engellilerin evlerindeki
hayatlarını kolaylaştırmak mümkündür. 
Engelsiz konut
yapımında, mimarlar, mühendisler ve müteahhitler, binada yaşayan kişilerin
ileride bir kaza sonucu engelli hâle gelebileceğini düşünerek, binaların
girişlerini basamaksız, düz bir zemin üzerinde, asansöre ulaşabilecek şekilde
yapmalıdır. Ayrıca, birkaç tane tuvaletten birinin geniş tuvalet yapılması da
bir çözüm olabilecektir.
Engelliler
deyince akla gelen en büyük grup, ortopedik engellilerdir. Onların konutlarında
rahat yaşayabilmeleri için en önemli şartları, bina girişleri basamaksız ve
eşiksiz olmalıdır. Şayet basamak ve eşik var ise, rampalar yapılırken
uluslararası standartlara uyulmalı ve rastgele eğim verilmemelidir. Yer
döşemeleri kaygan olmayan ve çabuk kuruyabilecek malzemelerden seçilmelidir.
Dar ve yüksek merdivenlerden kaçınılmalı, merdiven yanları mutlaka küpeşteli
olmalı ve her iki taraftan da elle kavranabilmelidir. Kapı açıklıkları,
tekerlekli sandalyenin rahatlıkla geçebileceği gibi, 90 santimetre genişliğinde
yapılmalıdır. Odalar arası eşik olmamalı, olsa da düşük ve eğimli olmalıdır.
Asansörlerin iç genişlikleri tekerlekli sandalyelerin rahatça girebileceği
genişlikte dizayn edilmelidir.
Belediyeler
tarafından yapı ruhsatları verilirken engelliler için uygunluğu aranmalıdır.
Asansör düğmelerine tekerlekli sandalye üzerinden rahatlıkla ulaşılabilmeli ve
düğmeler üzerinde görme engelliler için Braille alfabesiyle yazılar
bulunmalıdır. Asansörlerin tam otomatik kapılı, frekans kontrollü, kat seviyesi
en uygun seviyede, giriş ve çıkışın kolaylıkla yapılacağı şekilde tasarlanması
gerekmektedir. 
Bir
diğer engelli grubu işitme engellilerdir. Genellikle evlerinde ışıklı ya da
titreşimli uyarılar kullanmaktadırlar. Kapı ve telefon zilini duymadıklarından,
bunlara bağlanan basit bir ışıklı sistem onlara bu konuda yardımcı
olabilmektedir. Evin her bir yerinde kullanılabilen bu göstergeler daha güçlü
bir ışık kullanılarak alarm şeklinde de kullanılabilir. Yine, alarm görevi
gören yatak titreşim sistemleri de yapılabilir. 
2005
yılında yürürlüğe giren 5738 sayılı Kanun’un geçici 2’nci maddesinde, kamu
kurum ve kuruluşlarına ait resmî yapıların, mevcut yolların, kaldırımların,
açık ve yeşil alanların, her türlü yapıların yedi yıl içinde özürlülerin
erişebileceği bir duruma getirilmesi öngörülmüştür. Geçici 3’üncü maddesi de
benzer hüküm ihtiva etmektedir. Kanunun açık hükmüne rağmen, gelinen noktada
fazla bir ilerleme sağlanamadığını da üzülerek söylemek istiyorum. 
Engelli
vatandaşlarımızın toplumla iç içe yaşayabilmeleri için tüm kamu binalarının
revizyonu gereklidir. Ortak kullanım alanlarının, sosyal ve kültürel merkezlerin,
şehir içi yol ve kaldırımların, toplu taşıma araçlarının engellilerin
kullanımına uygun hâle getirilmesi de yine kanun gereğidir. 
Engellilerin
önemli bir kısmı okuma yazma bilmemektedir. 2002 istatistiğine göre bu oran
yüzde 36’dır. Bu sebeple engellilerin okuryazar hâle getirilmesi fevkalade
önemli ve öncelikli bir konu olarak ele alınmalıdır. 
Daha
önce de kısaca belirttiğimiz üzere, engellilerin en büyük problemi işsizliktir.
Gerek özel sektörde gerekse kamu sektöründe engelli çalıştırma kontenjanı hızla
doldurulmalıdır. Özellikle belirtmek istiyorum, özel kesimde engelli
çalıştırmadan kaçınma engellenmelidir. 
Engelliliğin
azaldığı bir Türkiye özlemiyle, yüce heyetinizi saygıyla selamlıyorum. (MHP
sıralarından alkışlar)
BAŞKAN
– Teşekkür ederim. 
III.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Ayşe Nur Bahçekapılı’nın,
Diyarbakır Milletvekili Feleknas Uca’nın yaptığı gündem dışı konuşmasındaki
bazı ifadelerine ve ayrımcı dili kullanmanın doğru olmadığına ilişkin konuşması
BAŞKAN
– Sayın milletvekilleri, Sayın Uca’nın konuşmasından sonra konuşma tutanağını
aldım. Şunları söylemiş Sayın Uca: “Asıl mesele şudur: Cumhuriyet kurulduğundan
beri Kürt iradesinin ne merkezde demokratik temsiliyetine ne de Kürtlerin yerelde
kendi yönetim mekanizmalarının inşasına tahammül edilmiştir. Ancak Kürt
meselesinin çözüm yolu bu değildir. Zira devletin kürdistanda şiddet yoluyla
egemenlik tesisine ve asimilasyonuna karşılık Kürtler direnişle cevap vermeye
devam ediyor.” 
“Kürt kentleri,
kürdistan…” Bu dil ayrımcı bir dil. Özellikle bugün, hassas olduğumuz bugünde
böyle bir dili kullanmak hoş değil. Biz burada rahat çalışalım diye bugün
dağlarda şehit olan kardeşlerimizin olduğu bir günde bu ayrımcı dili kullanmak
doğru değil. Hepimizin “Türkler ve Kürtler kardeştir.” ortak payında buluşmamız
gerekiyor. Bunu sizlerle paylaşmak istedim.
Teşekkür ederim.
(AK PARTİ sıralarından alkışlar) 
AHMET YILDIRIM
(Muş) – Sayın Başkan, bir de neresinin ayrımcılık olduğunu söyleseniz, biz de
anlasak. Hangisi?
BAŞKAN –
Okuduklarım, okuduğum bölümler. Diğerlerini okumuyorum. 
AHMET YILDIRIM
(Muş) – Şimdi, cumhuriyet tarihi boyunca çözülmemiş olan Kürt meselesine dikkat
çekme ve devamında da… Keşke devamını da okusanız.
BAŞKAN – Kürtler
direnişle mi cevap veriyor bugün yapılanlara, bu mudur mesele?
AHMET YILDIRIM
(Muş) – Sayın Başkan…
OSMAN AŞKIN BAK
(Rize) – Kürdistan diye bir yer var mı ya! Nerede var kürdistan diye bir yer!
ABDULKADİR
YÜKSEL (Gaziantep) – Yani terörü direniş olarak mı addediyorsunuz?
AHMET YILDIRIM
(Muş) – Bir dinler misiniz Sayın Başkan, eğer müsaadeniz olursa ben de
söyleyeyim.
BAŞKAN –
Buyurun.
AHMET YILDIRIM
(Muş) – Peki, daha önce genelkurmay başkanlarının ve cumhurbaşkanlarının ifade
etmiş olduğu, açığa çıkmış olan isyanları nereye koyacağız? 
BAŞKAN – Ben
bugünden bahsediyorum Sayın Yıldırım.
AHMET YILDIRIM
(Muş) – Sayın Başkan, eğer müsaade ederseniz cümlemi bitireyim.
BAŞKAN –
Toparlayın lütfen.
AHMET YILDIRIM
(Muş) – En sonda da bunların hiçbirinin doğru yol olmadığını; bu işin, Kürt
meselesinin bitip geleceği yerin diyalog, müzakere, barış olduğunu ifade
etmiştir. Eğer tutanaklardan konuşmanın tamamını okursanız ardışık cümlelerde
bunu görürsünüz. 
BAŞKAN –
Konuşmanın tamamını okudum. Tamamında, bugünkü hassasiyette veya da Türkiye
içinde yaşayan ve kardeş olması gerektiğine çağrıda bulunduğumuz; Kürt, Türk,
Alevi, Sünni, bütün halkların birlikte yaşamasının çağrısını yaptığımız bir
ortamda, bir günde bu ayrımcı dili kabul etmek mümkün değil. Tamamını okudum
Sayın Yıldırım, kabul etmek mümkün değil.
AHMET YILDIRIM
(Muş) – Sayın Başkan, o zaman söyleyeyim: Bu hassasiyeti şahsınıza ya da bir
gruba; bugünkü hassasiyeti sadece şahsınıza, bir gruba atfen ele alır,
değerlendirirseniz doğru yaklaşmamış olursunuz diye ifade etmek isterim.
BAŞKAN – Ben
grup adını kullanmadım, sadece konuşmacıdan bahsettim, asla bir grup adından
bahsetmedim, lütfen. 
AHMET YILDIRIM
(Muş) – O zaman, hassasiyet sadece sizin hassasiyetiniz değil.
VII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Van Milletvekili Lezgin Botan ve arkadaşları
tarafından, engelli yurttaşların sorunlarının tespiti amacıyla 10/5/2017
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 1 Haziran 2017 Perşembe günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN -
Halkların Demokratik Partisi grup önerisinin lehinde, son olarak İstanbul
Milletvekili Sayın Yakup Akkaya konuşacak.
Buyurun Sayın
Akkaya. (CHP sıralarından alkışlar) 
YAKUP AKKAYA
(İstanbul) – Teşekkür ediyorum Sayın Başkan. 
Yüce Meclisi
saygıyla selamlıyorum. 
Değerli
milletvekilleri, 16 Nisandan günümüze 56 şehit verdik. Bugün 13 şehidimizi
Hakk’a uğurlayacağız. Hepsinin ayrı bir hikâyesi var. O kadar saldırıya rağmen
onurluca mücadele ettiler. Aydoğan Aydın Paşa’yı, Yarbay Songül Yakut’u
manşetlerine taşıyan o medya bozuntularına söylenecek o kadar çok şey var ki
ama şu mübarek günde sabrediyoruz. Hani Anadolu’da bir söz vardır ya, kan
kusarız ama sorduklarında “Kızılcık şurubu içtik.” deriz, işte o durumdayız.
Şehitlerimize bir kez daha Allah’tan rahmet, kederli ailelerine başsağlığı ve
sabırlar diliyorum. 
Değerli
milletvekilleri, ülkemizde engellilerin sorunları bitmiyor. Hepimiz engelli
adayıyız esasen. Bugün buradan çıktıktan sonra ne olacağımız belli değil. Bugün
içimizde de geçmişte çok sağlıklı olup ama geçirdikleri bir trafik kazası ya da
bir hastalık sonucu engelli olan milletvekillerimiz de var. Esasen engellilerin
ailelerinin en büyük derdi, onlardan sonra çocuklarının ne olacağına ilişkin
düşünceleridir, “Hadi biz hayattayken onlara bakabiliyoruz ama biz bu hayattan
göçüp gittikten sonra onlar ne olacak?” derdindeler. 
Engellilerimizin
eğitim, sağlık, ulaşım, istihdam, sosyal destekler ve sosyal yardımlar, kamu
hizmetlerinden yararlanma hususunda ciddi sorunları bulunduğu bir gerçek.
Engellilerimizin en önemli sorunlarından birisi de istihdam sorunlarıdır. Ne
yazık ki istihdam sorunları uzun yıllardır konuşulmasına rağmen, on dört
yıldır, on beş yıldır bu kürsüde konuşulmasına rağmen, onca yasa teklifleri
verilmesine rağmen ne yazık ki çözüme kavuşturulmuyor. 
Biz HDP’nin grup
önerisini destekliyoruz çünkü bu engelli sorunu bir siyaset malzemesi yapılmamalı,
üzerinde bir siyasi rant hesabı yapılmamalı. Bu, ülkenin kanayan bir yarasıdır;
hangi siyasi parti bu konuyla ilgili bir adım atarsa Cumhuriyet Halk Partisi
olarak onu desteklemeye hazır olduğumuzu, katkı vermeye hazır olduğumuzu en
başından beri söylüyoruz.
Bakın, değerli
milletvekilleri, çalışabilir durumda olan engellilerin işe yerleştirilmelerinde
bile ayrımcılık yapılıyor. İş Kanunu’muza göre, kamuda çalıştırılması gereken
engellilerin sayısı yaklaşık 84 bin ama burada sadece 41 bin engelli
çalıştırılıyor, 43 bin engelli açığı var kamuda istihdam edilmesi gereken. 2016
Kasım ayında engelli sınavı yapıldı, 126 bin engelli başvurdu ama bu kadar açık
olmasına rağmen, o engelliler kamuda yeterince istihdam edilmediler. Yapılanlar
ne? Yapılanlar, her seçim öncesinde engellilerin ağızlarına birer parmak bal
çalarak 1.500, 2 bin, 2.500 kişi gibi rakamlarla istihdam yaratıyorlar ve
burada da bir ayrımcılık var. Bakın, engelli yurttaşlarımız arasındaki
ayrımcılık istihdamda da görülüyor. Kamuda çalışan engellilerin sadece yüzde
25’i kadın, bu doğru bir yaklaşım değil.
Değerli
milletvekilleri, bu yüce Meclisten çıkarılan 5378 sayılı bir Kanun’la 2012
yılına kadar bütün kamu kurumlarının binaları ve kamu hizmetleri engellilerin
kullanımına uygun hâle getirilecekti. Kanunlarımızı çıkarıyoruz, güzel ama
uygulama konusunda ne yazık ki yetersiz kalıyoruz. Bakın, iki kez ertelendi, en
son 2015 son olacaktı, 2015 Temmuzu da geçti ama yasa kâğıt üzerinde kaldı. 
Ben Sabancı
Üniversitesinin bu konuda yapmış olduğu bir araştırmayı bilgilerinize sunmak
istiyorum. Türkiye’de 29.735 kamu binasının yüzde 51’inde engelli rampası,
yüzde 94’ünde görme engelliler için hissedilebilir zemin, çok katlı binaların
yüzde 67’sinde asansör yok. Türkiye’de bulunan 285.871 adet yaya yolunun yüzde
81’inde rampa, yüzde 96’sında da hissedilebilir zemin uygulaması bulunmuyor.
Bunu kim yapıyor? Türkiye'nin ve dünyanın çok tanınmış üniversitelerinden
birisi olan Sabancı Üniversitesinin araştırmasından okuyorum ben size. Demek ki
yasayı çıkarmak yetmiyor. Önemli olan, gelip burada nutuk atmak değil, yasa
çıktıktan sonra da iktidarın o yasanın uygulanmasını temin edecek çalışmalar
yapmasıdır.
Değerli
milletvekilleri, bununla kalıyor mu? Hayır. Engellilerin sağlık sorunları da
oldukça ciddi boyuttadır. Örneğin, tekerlekli sandalyeye muhtaç bir engellimiz
tekerlekli sandalyeyi aldığında, devletimiz ona yardım yaptım zannediyor ancak
eğer siz ona havalı minder veremiyorsanız ona eziyet yaptığınızı bilmemeniz
anlamına geliyor. Havalı minder bugün tekerlekli sandalyenin fiyatından bile
pahalı. Dün, televizyonda Sanayi Bakanının Türkiye Odalar ve Borsalar Birliği
Başkanıyla birlikte yerli otomobil yapma konusuyla ilgili konuşmalarını
izledim. Değerli milletvekilleri, biliyor musunuz, Türkiye tekerlekli sandalye
üretemiyor. Tekerlekli sandalyeler Almanya’nın ikinci sınıf, ikinci el
tekerlekli sandalyeleri ile Çin’den alınıyor ve Türkiye'de tekerlekli sandalye
üretemeyen Türkiye yerli otomobil üretme gibi programlar yapıyor. Yani bunun da
havada kaldığını ne yazık ki göreceğiz.
Değerli
milletvekilleri, engellilerin sağlık sorunları gerçekten ciddi boyutta. MS
hastalığı var, zihinsel bir hastalık biliyorsunuz. Bu, farklı bir hastalık. Bu
hastalık da uzun bir mücadele gerektiriyor ve bu mücadeleyi de normal
hastanelerde, tam teşekküllü devlet hastanelerinde yapmanın mümkün olmadığını
bu tedaviyi gören veliler bize anlatıyorlar. Niçin? Çünkü kısa süreli bir
tedavi yöntemi değil bu, uzun süreli bir tedavi yöntemi ve Türkiye'de yaklaşık
50 bin MS hastası olduğu söyleniyor. Bunların talebi, uzun tedavi gerektirdiği
için, MS hastalığı için tam teşekküllü hastane yapılması yönünde. Bunlar
yapılmıyor ve sadece normal, tüm vatandaşların gitmiş olduğu hastanelerde
bunların tedavisi yapılmak isteniyor, o da yeterli olmuyor. 
Şimdi, zihinsel
engelli çocuklar için hizmet veren yeterli sayıda rehabilitasyon merkezi yok.
Bir de onların mesleki yeterlilik ya da öğrenmeleri için 23 yaş sınırı
getirildi ve ayrıca servisleri de kaldırıldı. Yani kanunlara bakıyorsunuz, işte
“Avrupa normlarında kanun çıkardık.” diyorsunuz ama uygulamaya geldiği zaman,
engellileri eve kapatan, toplumdan dışlayan, sosyalleşmesini engelleyen ve
içine kapanık bir grup yaratıyorsunuz. 8,5 milyon engellimiz var, yaklaşık
2,5-3 milyonu gerçekten bir kişinin bakımına muhtaç bireyler olarak geliyor. Bu
ülkenin bu imkânları var; bu ülkenin bu imkânlarını farklı yerlere kullanmak
yerine, bir Cumhurbaşkanı, bir Başbakan farklı ülkelere gittiği zaman kargo
araçlarıyla kendi makam araçlarını oraya göndermek yerine, oraya harcanan
parayı engellilerin en azından bu sorunlarıyla ilgili harcamaya kalksalar daha
ahlaki ve daha sorumlu bir iş yapmış olurlar. 
Değerli
arkadaşlarım, engellilerin en önemli sorunlarından birisi de sağlık raporları
konusu. Kayıtlara göre yaklaşık 9 milyon ağır engelliden sadece 1,7 milyon
engelliye bakım maaşı verilmektedir. Engelli raporları zaman zaman yenilenerek
engelli oranları düşürülmektedir. Niye engelli oranları düşürülüyor? Çünkü
engelli maaşı vermemek ya da engelli maaşlarını azaltmak için yapılıyor. “Çağ
atladık.” deniyor, “Millî gelirimiz arttı.” deniyor ama ne yazık ki durumumuza
bakalım: Yüzde 70 ve üstü bakıma muhtaç engelli aylığı sadece 530 TL, yüzde 40
ila 69 engelli aylığı 353 TL, 65 yaş üstü yaşlılık aylığı 235 TL değerli
milletvekilleri. Bu göstermelik. Aslında, engellilerin gelirleri ne olursa
olsun, aile gelirleri ne olursa olsun, onlar özel bakıma muhtaç oldukları için,
böyle bir kesinti olmadan, insan onuruna yakışır bir ücret vermek, sosyal olma
anlayışındaki bir devletin önemli bir görevidir diye düşünüyorum. 
Yani, buna
benzer o kadar çok sorun var ki değerli arkadaşlar... Açlık sınırının 1.528 TL
olduğu ülkemizde engelliye 1.185 TL’den az gelir kriteri koymak hiç de
insanlığa yakışmaz. Yani bunu bizim, günün koşullarına göre geliştirmemiz
lazım. Gelin, bu sorunu, parti ayrımı yapmaksızın, siyaset malzemesi
yapmaksızın engellilerin sorunlarını hep beraber, hep birlikte bu Mecliste
çözmek için elimizden gelen çabayı gösterelim diyorum.
Hepinize sevgi
ve saygılar sunuyorum. Çok teşekkür ediyorum. (CHP sıralarından alkışlar) 
BAŞKAN –
Teşekkür ederim Sayın Akkaya.
Halkların
Demokratik Partisi grup önerisinin aleyhinde, son olarak Konya Milletvekili
Sayın Hacı Ahmet Özdemir konuşacak.
Buyurun Sayın
Özdemir. (AK PARTİ sıralarından alkışlar) 
HACI AHMET
ÖZDEMİR (Konya) – Sayın Başkan, kıymetli milletvekilleri; heyetinizi saygıyla
selamlıyorum. Bizleri televizyonları başında izleyen vatandaşlarımıza da
saygılarımızı, sevgilerimizi iletiyorum.
Genelde, ben
burada genel konular üzerinde konuştum, engelliler üzerinde konuştum ama az
önce üzücü bir konuşmaya ve diyaloğa tanık oldum. Zaman zaman da burada
hakikaten, bu tip can sıkıcı konuşmalara tanık olduğum için, izninizle, biraz
da alanım olduğu için, bir tarih hocası olduğum için bazı konulara küçük
değinmelerde bulunarak sözlerime başlamak istiyorum.
Arkadaşlar,
“kürdistan” kelimesi Osmanlılar Dönemi’nde, Selçuklular Dönemi’nde ve
Cumhuriyet Dönemi’nde Kürtlerin yoğun yaşadığı bölgeyi tanımlamak üzere
kullanılmış bir isimdir, sadece bir adlandırmadır; ayrı bir devlete işaret
etmek için, ayrı bir eyalete işaret etmek için, ayrı bir siyasi oluşuma işaret
etmek için kullanılmış bir tabir asla değildir. Onun için, kürdistanda birtakım
yanlışlıklar olduysa da… 
ERKAN AKÇAY
(Manisa) – Ne “kürdistan”ı kardeşim ya!
HACI AHMET
ÖZDEMİR (Devamla) – …ülkenin doğusunda bazı yanlışlar olduysa, batısında aynı
yanlışlar olmadı mı? Sadece Kürtlere karşı mı birtakım yanlışlıklar yapıldı,
Türklere karşı olmadı mı, daha başka burada yaşayan uluslara karşı olmadı mı?
Bu, isyanı gerektirir mi, terörist olmayı gerektirir mi, dağa çıkmayı
gerektirir mi? Şimdi, her haksızlığa uğrayan vatandaş hakkını ihkakıhak
gayesiyle, amacıyla almaya kalkacak olursa sıkıntı büyür. 
Şimdi, bir başka
husus, sosyolojik bir vakadan bahsedelim. İnsanlar ferttirler; evlenirler,
aileyi oluştururlar; aileler birleşir, sülaleleri oluştururlar. Sülalelerin
adına “sülale” dersiniz, “kabile” dersiniz, “aşiret” dersiniz, vesaire; bütün
bunların birleşiminde de devlet oluşur. Bugün burada öyle konuşmalar yapılıyor
ki “Biz tekrar âdeta devletten vazgeçelim, milletten vazgeçelim, aşirete
dönelim, kabileye dönelim.” Biz o aşamaları geçtik, biz devlet olduk. Devlet
olmamız hasebiyle gerisin geri, geriye dönmek çok yanlış bir tutum ve davranış
olacaktır. O bakımdan, Kürdistan’ın bombalanması falan diye bir şey söz konusu
değildir. Devlete isyan eden gruplarla devlet mücadele etmektedir. 
Bir başka yanlış
da şu, sürekli barış vurgusu yaparsanız ben buradan şunu anlarım: Savaş var
ortada. Aslında, “barış” diyenler savaş çığırtkanlığı yapmış olurlar ve kaldı
ki barış veya savaş uluslar arasında olur, devletler arasında olur. Aynı
devlette yaşayan fertler arasında veya fertler ile devlet arasında bir barıştan
yahut savaştan söz etmek mümkün değildir. Ben, kendimi bunları söylemek zorunda
hissettim birtakım konuşmalara tanık olduktan sonra. 
Biliyorsunuz,
bugün 13 şehit verdik fakat öbür yandan da Konya Milletvekiliyim, dün akşam
itibarıyla Konyaspor’un biz Türkiye Ziraat Kupası’nı kaldırdığına tanık olduk.
(AK PARTİ sıralarından alkışlar) Bir arkadaşım telefon açtı, dedi ki: “Tebrik
ediyorum.” Ona benim söylediğim cevap şu, Türkçede güzel bir tabir var: “Bir
gözümüz ağlıyor, bir gözümüz gülüyor.” Biz yıllardır böyleyiz. Her gün, her an
bir gözümüz ağlıyor, bir gözümüz gülüyor çünkü ülke âdeta kan yerine dönmüş,
bundan etkilenmemek mümkün değildir. Dolayısıyla biz kolay millet olmadık ve
kolay vatan edinmedik; Abdülhamit Han’ın kendisinden Filistin’den az bir yer
talep etmek üzere gelenlere söylediği gibi, biz bu ülkeyi eğer gözü olan varsa
aldığımız fiyata satarız, başka değil. O bakımdan, aldığımız fiyat bellidir,
şehitlerimizin kanı pahasına biz bu ülkeyi vatan edinmişizdir, yine
şehitlerimizin kanı pahasına ancak bu ülkeyi biz elimizden çıkartabiliriz.
Böyle bir şey de asla söz konusu olmayacaktır, Allah’ın izniyle ilelebet bu
ülke bizim elimizde kalacaktır, bizim yurdumuz olacaktır, biz de kıyamete kadar
burada huzur içerisinde, refah içerisinde yaşayacağız. 
Şimdi gelelim
engelli konusuna: Ben bütün konuşmaları dinledim ve bütün konuşanlara teşekkür
ediyorum, aleyhte konuşana da teşekkür ediyorum, lehte konuşana da teşekkür
ediyorum. Niye? Çünkü engellilik, bizi tıpkı vatan gibi, tıpkı millet gibi,
tıpkı bayrak gibi din, dil, ırk, meşrep, mezhep, parti, grup ötesinde
birleştiren değerlerimizden bir tanesidir. Dolayısıyla engellilik konusunda,
burada gördüğümüz kadarıyla, bütün parti temsilcileri çok güzel şeyler
söylediler ve dediler ki: “Gelin, bu engellilik konusuyla baş etmede el ele
verelim, iş birliği yapalım ve güzel birtakım gelişmelere sebebiyet verelim.”
Ben de bunların, bütün partilerimizin ve temsilcilerimizin bu çağrısına
“Hayhay, elbette el ele verelim, elbette omuz omuza verelim ve elbette bu
sorunun da üstesinden gelelim.” diye cevap veriyorum. 
Fakat
engellilikle alakalı bir başka şeyin de altını çizmek lazım. Terörde veya
savaşta engelli olmak herhâlde daha zordur ama bundan daha kötüsü nedir,
biliyor musunuz? Terör veya savaş sonucu engelli kalmaktır. Maalesef,
Türkiye’deki engellilerin sayısında dünya ortalamasının az üstüne çıkan bir
rakam söz konusu ise bunun sebebi ülkede meydana gelen terör faaliyetleridir,
ülkeye gelen savaş mağduru insanların yükselttiği bu oranlardır. Kısaca, buna
da ayrıca dikkat çekmek istiyorum. 
İktisatçı
değilim, sosyal bilimciyim ama iktisatçılar çok güzel bir şey söylüyorlar, kim
söylemişse çok güzel söylemiş, “İhtiyaçlar sonsuzdur, imkânlar kısıtlıdır.” Şu
anda ülkeyi yöneten iktidar partisi olarak biz bu ihtiyaçların sonsuzluğuna
karşı elimizdeki imkânlarla birtakım hususları iyileştirmeye, engellilerin
durumlarını düzeltmeye, olgunlaştırmaya çalışıyoruz. Bu anlamda yapılan pek çok
şey var fakat bütün arkadaşlarıma -herhâlde onu ilk söyleyen bendim, basına
yaptığım açıklamalarda da bunu ifade etmiştim- ısrarla altını çizdikleri
hususta katılıyorum: Kanun çıkarmakla, yasal düzenlemeler yapmakla uygulamaları
tam anlamıyla yasaların geldiği, kanunların içerdiği, öngördüğü noktaya
getiremiyorsunuz, doğrudur ama bakın, alınan tedbirlerle… 
Buraya engellilerle
alakalı olarak her çıktığımda bir başka hususta rakamları sizlerle paylaşmak
istiyorum. Sadece eğitimde yapılan iyileştirmelerle engellilerin geldiği
noktaya dikkat çekmek istiyorum. 2016-2017 eğitim öğretim yılında -2 Mayıs 2017
itibarıyla güncel rakamları veriyorum- özel eğitim okullarında, ilkokul,
ortaokul ve meslek lisesinde 45.590 öğrenci eğitim görmektedir. İlkokul ve
ortaokulda özel eğitim sınıflarında 40.887 öğrenci eğitim görmektedir. Ana
sınıfı, ilkokul, ortaokul ve lisede kaynaştırma eğitimi alan öğrenci sayısı ise
219.728’dir. Toplamda 306.205 engelli öğrenci şu anda bizim resmî, formal
eğitim kurumlarımızda eğitim görmektedirler. Dolayısıyla durumlar bir hayli
müspete doğru ilerlemektedir, iyiye doğru gitmektedir. Yeterli midir? Asla yeterli
değildir. Türk ekonomisi nasıl bugün 500 milyar doları ihracat olarak
hedefliyorsa, tarımda biz nasıl 35 milyar dolarlardan 50 milyar dolarların
üstüne çıkmayı hedefliyorsak elbette, 306.205 engelli öğrencinin sayısını da
daha yüksek rakamlara çıkarmayı düşünüyoruz. 
Ben size sadece
eğitim alanında yapılan hizmetlerden bir kısmının rakamlarını takdim ettim. Bu
ülkenin bir vatandaşı olarak -evet, engelli olarak tanımlanıyorum, kendimi ben
öyle tanımlamıyorum- bir engelli milletvekili olarak…
(Mikrofon otomatik
cihaz tarafından kapatıldı)
BAŞKAN –
Tamamlayın lütfen, bir dakika daha. 
HACI AHMET
ÖZDEMİR (Devamla) –…iyi noktalara doğru gittiğimizi kısaca ifade etmek
istiyorum. Bugünümüz dünden daha güzeldi. Allah kısmet ederse yarınımız
bugünden çok daha güzel olacak. İstikbalimiz parlaktır. 
Bu umutlarla, bu
düşüncelerle engellilerin durumunda daha da iyileşmelerin olması dilek ve
temennisiyle yüce Meclisi saygıyla selamlıyorum. (AK PARTİ sıralarından
alkışlar)
BAŞKAN –
Teşekkür ederim. 
Halkların
Demokratik Partisi grup önerisini…
MEHMET MUŞ
(İstanbul) – Sayın Başkan, 60’a göre söz istiyorum. 
BAŞKAN – Buyurun
Sayın Muş. 
V.- AÇIKLAMALAR (Devam)
28.- İstanbul Milletvekili Mehmet Muş’un, Diyarbakır Milletvekili
Feleknas Uca’nın yaptığı gündem dışı konuşmasındaki bazı ifadelerine ve Türkiye
Cumhuriyeti çatısı altında hiçbir milletvekilinin PKK terör örgütünü aklayacak
bir açıklama yapamayacağına ilişkin açıklaması
MEHMET MUŞ
(İstanbul) – Sayın Başkan, burada, sizin de az önce dile getirdiğiniz, bizim
tutanaklarını incelediğimiz konuşmayı kabul etmek mümkün değildir. Bu konuşma
baştan aşağı PKK terör örgütünü aklama çabasıdır, bunu lanetliyoruz. Türkiye
Cumhuriyeti çatısı altında hiçbir milletvekili PKK terör örgütünü aklayacak
açıklama yapamaz. Hele hele 13 şehidimizi toprağa vereceğimiz bugünde böyle
ifadelerin kullanılması asla kabul edilemez. Faşist, ırkçı, ayrımcı bir
konuşmadır. Barıştan dem vuranlar, ortak akıldan dem vuranlar, ortak yaşamdan
dem vuranlar böyle faşist açıklamalar yapamazlar, yapmamalılar. Bölgede sıkışan
PKK, ses HDP Grubundan geliyor. Devletin orada vatandaşın evlerini yapmasından…

(Mikrofon
otomatik cihaz tarafından kapatıldı)
BAŞKAN
– Tamamlayın lütfen, bir dakika daha süre veriyorum size.
Buyurun.
MEHMET
MUŞ (İstanbul) – Devletin evi yıkılan vatandaşın evini yapmasından burada
rahatsızlık duyuluyor. Defalarca söyledik, Türkiye’nin idari yapılanmasında
kürdistan diye bir yer yok. 81 il vardır Türkiye’de, 7 coğrafi bölge vardır;
kanunda da böyledir, Anayasa’sındaki hükümlerde de bu şekilde ifade edilir. 
Devlet,
egemenlik sınırları içerisinde halka baskı ve terör uygulamaya çalışan terör
örgütünü bertaraf etmek için operasyon uygular; kendi egemenlik sınırları
içerisinde kendine hükümranlık alanı kurmaya çalışan hiçbir yapıya, örgüte,
terör örgütüne müsaade etmez. Şu anda güneydoğuda yapılan odur. PKK kendine bir
hükümranlık alanı kurmaya çalışmakta, devlet orada bu işin içerisine giren
teröristlerin başını ezmektedir, olay bundan ibarettir.
Teşekkür
ederim.
BAŞKAN
– Teşekkür ederim.
AHMET
YILDIRIM (Muş) – Sayın Başkan…
BAŞKAN
– Sayın Yıldırım, sisteme girmişsiniz.
Buyurun,
bir dakika...
29.- Muş Milletvekili Ahmet Yıldırım’ın, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması
AHMET
YILDIRIM (Muş) – Teşekkür ederim.
Öncelikle,
bu Meclisin bu ortamına uymayan, sayın hatibin kullandığı “faşist”, “ırkçı”,
“lanetleme” kavramlarını kendisine iade ediyorum. Anlaşılan, sizin dile
getirdiğiniz hassasiyetten hâlâ kendisi ders almamış olacak ki buranın bu ortamına
ve ruhuna denk düşmeyen konuşmalarla tahrikkâr olmaya devam ediyor. Eğer o
kadar hassasiyetse, konuşmalardan önce takdimlerde alkışlar, böyle bir günde
kupa kutlamaları hiç kendilerini rahatsız etmiyor anlaşılan. Ya değilse, hem
takdim ettiğinizde alkışlayacaklar hem konuşma bittiğinde alkışlayacaklar,
ondan sonra kalkacak “ırkçılık”, “faşistlik”, “lanetleme” kelimelerini
kullanacak ki bu sözler sahibine aittir, ısrarla belirtmek isterim. Ya değilse…
(Mikrofon
otomatik cihaz tarafından kapatıldı) 
AHMET
YILDIRIM (Muş) – Tamamlıyorum Sayın Başkan.
BAŞKAN
– Tamamlayın, bir dakika daha…
AHMET
YILDIRIM (Muş) – Biz, bundan sonra, önce söylediğimiz üzere, tarihsel bağlam
içerisinde kullanılmış kavramları kullanırken başkasının aklına ve
terminolojisine bakarak kullanmayız. Ülkenin Cumhurbaşkanı kullandığında normal
olacak, bunu neden kullandığını çıkıp bir grup toplantısında bir de ayrıyeten
savunacak, cumhuriyetin ilk zabıtlarına o kadar atıfta bulunmamıza rağmen ders
almayacaklar, kalkıp bağlamından koparıp başka örgütsel bağlamlar kullanmak
ancak bir yetmezlik sonucu, herhâlde ortamı germek adına açığa çıkarılmış
çabalardır diyorum.
Teşekkür
ederim.
BAŞKAN
– Teşekkür ederim.
MEHMET
MUŞ (İstanbul) – Sayın Başkan…
BAŞKAN
– Sayın Muş…
MEHMET
MUŞ (İstanbul) – Söylediğim çok açıktır, çok nettir. Dikkatlice kullanılan
ifadelere baktım, bir bölge tanımlaması yapılıyor, devletin orayı bombaladığına
dair ifadeler kullanılıyor. Bunlar, az önce de söyledim, faşizmdir, faşist
ifadelerdir. Toplumu kimsenin ayrıştırmaya hakkı yoktur, burada herkes eşit ve
hür vatandaşlık hakkına sahiptir. Türkiye Cumhuriyeti vatandaşları arasında
kesinlikle bir ayrım yapılması söz konusu olamaz. Sandık başında herkes
iradesini ortaya koyar ve burada bir temsiliyet oluşur. Olay bu kadar açıktır.
BAŞKAN
– Teşekkür ederim.
LEZGİN
BOTAN (Van) – YSK’nın kararı belli, tam kanunsuzluk gerçekleşmedi değil mi?
VII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Van Milletvekili Lezgin Botan ve arkadaşları
tarafından, engelli yurttaşların sorunlarının tespiti amacıyla 10/5/2017
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 1 Haziran 2017 Perşembe günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
– Halkların Demokratik Partisi grup önerisini oylarınıza sunuyorum: Kabul
edenler… Kabul etmeyenler… Öneri kabul edilmemiştir. 
Birleşime
on dakika ara veriyorum.
Kapanma Saati: 15.56
İKİNCİ OTURUM
Açılma Saati: 16.13
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mustafa AÇIKGÖZ (Nevşehir), Özcan PURÇU (İzmir) 
-----0-----
BAŞKAN – Sayın
milletvekilleri, Türkiye Büyük Millet Meclisinin 100’üncü Birleşiminin İkinci
Oturumunu açıyorum.
Cumhuriyet Halk
Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım. 
2.- CHP Grubunun, Türkiye Büyük Millet Meclisi gündeminin “Kanun Tasarı
ve Teklifleri ile Komisyonlardan Gelen Diğer İşler” kısmındaki sıralamanın
değiştirilmesi ile Genel Kurulun 1 Haziran 2017 Perşembe günlü birleşiminde
sözlü soruların görüşülmesinden sonra saat 24.00’e kadar çalışmalara devam
edilmesi ve “Kanun Tasarı ve Teklifleri ile Komisyonlardan Gelen Diğer İşler”
kısmındaki işlerin görüşülmesine ilişkin önerisi
Türkiye Büyük Millet Meclisi Başkanlığına
Danışma Kurulu
1/6/2017 Perşembe günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Levent
Gök
 Ankara
 Grup
Başkan Vekili 
Öneri: 
Türkiye Büyük
Millet Meclisi Gündeminin “Kanun Tasarı ve Teklifleri ile Komisyonlardan Gelen
Diğer İşler” kısmında yer alan 420 sıra sayılı 670 Sayılı Olağanüstü Hâl
Kapsamında Alınması Gereken Tedbirler Hakkında Kanun Hükmünde Kararname (1/755)
ve İçtüzük’ün 128’inci Maddesine Göre Doğrudan Gündeme Alınmasına İlişkin
Türkiye Büyük Millet Meclisi Başkanlığı Tezkeresi’nin bu kısmın 1’inci sırasına
alınması ve diğer işlerin sırasının buna göre teselsül ettirilmesi; Genel
Kurulun 1 Haziran 2017 Perşembe günlü birleşiminde sözlü soruların
görüşülmesinden sonra saat 24.00’e kadar çalışmalara devam edilmesi ve “Kanun
Tasarı ve Teklifleri ile Komisyonlardan Gelen Diğer İşler” kısmındaki işlerin
görüşülmesi önerilmiştir. 
BAŞKAN –
Cumhuriyet Halk Partisi grup önerisinin lehinde ilk olarak Çanakkale
Milletvekili Sayın Muharrem Erkek konuşacak. 
Buyurun Sayın
Erkek. (CHP sıralarından alkışlar) 
MUHARREM ERKEK
(Çanakkale) – Sayın Başkan, değerli milletvekilleri; grubumuzun önerisi üzerine
söz almış bulunmaktayım. Yüce Meclisi saygıyla selamlıyorum. 
Bugün, acımız
gerçekten çok büyük. 13 şehit, 80 milyon yaralı var. Tüm şehitlerimize bir kez
daha Allah’tan rahmet diliyorum; yakınlarına, ailelerine sabır diliyorum. 
Gelibolulu
şehidimiz, değerli hemşehrimizdi, Binbaşı Koray Onay’ı ve jandarmamızın ilk
kadın komutanı Yarbay Songül Yakut’u bir kez daha bu yüce kürsüden anmak
istiyorum. Yarbay Songül Yakut, kadına yönelik şiddetle ilgili çok ciddi
mücadeleler veren çok başarılı bir komutandı. Ayrıca kumpas davalarında da
Balyoz davasının da sanığı idi. Yani kumpas davalarının mağduruydu. Mekânları
cennet olsun, milletimizin başı sağ olsun.
Değerli
milletvekilleri, OHAL süreci devam ediyor. Cumhurbaşkanı Erdoğan, AK PARTİ
Genel Başkanı Erdoğan ve iktidar 12 Eylül darbe hukukunun tipik bir uygulaması
olan OHAL dönemini, OHAL uygulamalarını maalesef çok sevdi. Ve toplumu OHAL’le
birlikte yaşamaya alıştırmaya çalışıyorlar. 20 Temmuz sivil darbesinden bu yana
toplam 24 olağanüstü hâl kanun hükmünde kararnamesi yürürlüğe girdi ve
uygulanıyor. Bunlardan yalnızca 5 tanesi Türkiye Büyük Millet Meclisi Genel
Kurulunda görüşülüp karara bağlandı ve yasalaştı. 
Sayın Başkan,
değerli milletvekilleri; hepimizin bildiği gibi, Anayasa ve İç Tüzük uyarınca
olağanüstü hâl kanun hükmünde kararnamelerinin en geç otuz gün içinde
ivedilikle ve diğer kanunlardan, tasarılardan önce mutlaka görüşülüp karara
bağlanması bir zorunluluk arz ediyor hukuken. Gündemimizdeki 670 sayılı Kanun
Hükmünde Kararname’yle ilgili Türkiye Büyük Millet Meclisi Başkanlığının
17/10/2016 tarihli kararına rağmen, ki bu kararda söz konusu kanun hükmünde
kararnamenin komisyonlarda görüşülmesine ilişkin yirmi günlük süre 17 Ekim 2016
tarihi itibarıyla sona erdiğinden kanun tasarı ve tekliflerinden önce
ivedilikle en geç otuz içinde görüşülüp karara bağlanması gerektiği
vurgulanıyor ama Genel Kurulda görüşülmedi diğer kanun hükmünde kararnameler
gibi. Maalesef, Anayasa’ya, hukuka saygı tamamen yitirilmiş durumda. Türkiye bu
şekilde kesinlikle devam edemez.
Değerli
milletvekilleri, olağanüstü hâl kanun hükmünde kararnamelerini Anayasa
Mahkemesi denetlemiyor. Hâlbuki, Anayasa Mahkemesinin olağanüstü hâl döneminde
çıkan kanun hükmünde kararnamelerle ilgili hukuki niteleme yapıp, o
kararnamelerin iç yüzünü ortaya çıkartıp, gerçekten olağanüstü hâlin amacına
uygun mu yoksa bir olağan dönem KHK’sı mı, bu nitelemeyi yaptıktan sonra bir
inceleme yapması aslında bir zorunluluk ama bundan kaçınıyor, görevini yapmıyor
Anayasa Mahkemesi. Olağanüstü hâl döneminde KHK’ları denetlemek için tek
yetkili organ var, tek denetim yeri var, Türkiye Büyük Millet Meclisi ama
Türkiye Büyük Millet Meclisi Genel Kurulu da yani çoğunlukçu bir anlayışla
iktidar partisi de maalesef bu hukuksal görevini yerine getirmiyor. 
OHAL sürecinde
demokrasi ve hukuk askıya alındı, KHK’larla ciddi mağduriyetler yaratıldı, yüz
binlerce insan aileleriyle birlikte giderilmesi imkânsız mağduriyetlere
sürüklendi. Terör örgütleriyle, FETÖ’yle mücadele dışında da muhalefet boğulmak
isteniyor. Cezaların şahsiliği ilkesi, masumiyet karinesi, adil yargılanma
hakkı gibi konular askıda olduğu için maalesef, hukuk devleti temelinden
sarsıldı.
Biz Cumhuriyet
Halk Partisi olarak demokrasi ve hukuk devleti için mücadele ediyoruz ama
maalesef, iktidar çoğunluğunun ve Cumhurbaşkanının, aynı zamanda da Genel
Başkanınızın başka dertleri var. Fiilî tek adam rejimini, suistimalci bir
Anayasa değişikliğiyle 16 Nisan referandumu sonucunda YSK’nın açıkça kanuna aykırı
mühürsüz seçim kararıyla tahkim ettiniz, şeklen yürürlükte bir Anayasa
değişikliği yarattınız ama asla meşru olmayan bir değişiklik ve meşruiyeti çok
uzun süre tartışılacak, 12 Eylül darbe anayasasının bugün bile tartışıldığı
gibi. Türkiye Cumhuriyeti devletinden artık dünyada bahsedilirken “Erdoğan
rejimi” deniyor yani tek adamı rejimi. Adalet ve Kalkınma Partisi
Cumhurbaşkanlığı partisi olmuş durumda, maalesef. Partili Cumhurbaşkanı,
partili hâkimler, partili savcılar. Yasama, yürütme, yargı erkleri tek elde
toplanmış durumda OHAL sürecinde. 
15 Temmuz darbe
girişiminden sonra, herhâlde bu darbe girişimi büyük bir nimet olarak görüldü
ve bir sivil darbeyle tek adam rejimi, fiilî tek adam rejimi hukuki zeminde
yaratıldı. 
Bakın, Avrupa
Konseyi Parlamenterler Meclisi, OHAL sürecinde çıkan KHK’larla ilgili ve
referandumla ilgili raporunu paylaştı. 
Avrupa Konseyini
Avrupa Birliğiyle karıştırmayalım. Avrupa Konseyinin kurucu üyesiyiz. Onun
raporları bizim için çok çok önemli. 
Ne dedi Avrupa
Konseyi Parlamenterler Meclisi? “OHAL sürecinde, demokratik bir ortamda
referandum gerçekleşmemiştir.” dedi.
Başka ne dedi?
“YSK’nın kararı açıkça kanuna aykırıdır.” dedi.
OSMAN AŞKIN BAK
(Rize) – Fransa’ya niye bir şey söylemedi?
MUHARREM ERKEK
(Devamla) – Bizim söylediklerimizi söyledi. 
OSMAN AŞKIN BAK
(Rize) – Fransa’ya niye bir şey söylemedi, Fransa’ya?
MUHARREM ERKEK
(Devamla) – Doğruları söyledi. 
OSMAN AŞKIN BAK
(Rize) – Fransa’da da OHAL vardı.
MUHARREM ERKEK
(Devamla) – Bakın, doğrulardan, gerçeklerden kaçamazsınız. 
OSMAN AŞKIN BAK
(Rize) – Fransa’da da OHAL varken seçim vardı.
MUHARREM ERKEK
(Devamla) – Kaçamazsınız.
BAŞKAN – Sayın
milletvekilleri, lütfen…
MUHARREM ERKEK
(Devamla) – AİHM ne dedi? 
OHAL sürecinde
yarattıklarınıza bir bakalım. Gazeteciler cezaevinde, basın özgürlüğü yok olmuş
durumda. 
Bakın, AİHM…
OSMAN AŞKIN BAK
(Rize) – Fransa’da OHAL yok mu? Seçime gitmedi mi, Cumhurbaşkanlığı seçimine?
BAŞKAN – Sayın
Bak…
MUHARREM ERKEK
(Devamla) – Osman Bey, her zaman doğrudan, haktan, adaletten yana olun. 
OSMAN AŞKIN BAK
(Rize) – Tamam, doğru söylüyorum işte.
MUHARREM ERKEK
(Devamla) – Bir yerde bir hukuksuzluk, adaletsizlik varsa ve siz ona karşı
durmuyorsanız, zalimin yanındasınız demektir. 
OSMAN AŞKIN BAK
(Rize) – Biz karşı duruyoruz, merak etme!
MUHARREM ERKEK
(Devamla) – Biz, nasıl Ergenekon, Balyoz, Odatv, Şike, kumpas davaları
sürecinde adaletten yana tavır aldıysak, bugün de aynı tavrı alıyoruz. 
OSMAN AŞKIN BAK
(Rize) – Yani Avrupa Konseyinin kararı çok doğru, net bir karar mı? 
MUHARREM ERKEK
(Devamla) – Rahatsız olmayın…
BAŞKAN – Lütfen
karşılıklı konuşmayalım Sayın Aşkın Bak.
MUHARREM ERKEK
(Devamla) – Bakın, AİHM gazetecilerin davalarını öncelikle görüşme kararı aldı.
Bu, Türkiye için iyi bir tablo değil.
OSMAN AŞKIN BAK
(Rize) – Muharrem Bey, siz Avrupa Konseyine bir gidin de bir dinleyin bakalım! 
MURAT EMİR
(Ankara) – Bir dinle ya!
LEVENT GÖK
(Ankara) – Muharrem Bey, sen devam et.
MUHARREM ERKEK
(Devamla) – 150’nin üzerinde gazeteci cezaevinde. 
Bakın, ben şimdi
sormak istiyorum: Kadri Gürsel niçin cezaevinde? Musa Kart niçin cezaevinde?
Ahmet Şık niçin cezaevinde? Gökmen Ulu, Mediha Olgun niçin cezaevinde? Bu
insanlar niçin cezaevinde? Bu insanları kurguya dayalı iddianamelerle terörle
ilişkilendirmeniz mümkün değil.
Kumpas
süreçlerinde nasıl o davalar çöktüyse, yarın göreceksiniz bu davalar da
çökecek. Bu davalar da çökecek çünkü Victor Hugo ne güzel söylemiş: “Bir suçsuz
insan cezaevine gireceğine bin suçlu dışarı çıksın.” Bu insanların masum olduğunu,
suçsuz olduğunu aslında siz de biliyorsunuz, biz de biliyoruz. İşte OHAL
sürecinde yarattığınız tablo bu. Hükûmete göre, iktidara göre en iyi gazeteci
yandaş olan gazeteci ya da yandaş değilse tutuklu olan gazeteci, cezaevindeki
gazeteci. Basın özgürlüğünü arıyorsanız Silivri Cezaevine bakmanız yeterli. 
Bakın,
OHAL sürecinde akademisyenleri, gazetecileri, bilim insanlarını, doktorları, bu
toplumun nitelikli bütün kesimlerini maalesef sizlere muhalefet ettiği için,
terörle hiçbir ilişkileri olmadıkları hâlde mağduriyetlere sürüklediniz. İşte
fiilî tek adam rejiminin sonuçları.
Değerli
milletvekilleri, 1921 Anayasası, biliyorsunuz, Meclis hükûmeti sistemini
getirmişti. Kurtuluş Savaşı yıllarında dahi bütün yetkiler -yasama, yürütme,
yargı erkleri- bir kişide değil, Mecliste toplanmıştı. 1924’te de işte
parlamenter sistemin temelleri atıldı. Yıl 1921, vatan işgal altında, bütün
yetkiler Mecliste toplanıyor; yıl 2017, siz bütün yetkileri bir kişide
topluyorsunuz. İşte “evet”in sonuçları. “Evet”in itici gücü devletti, “hayır”ın
itici gücü toplumdu ve “evet” sonucunda işte Genel Başkan oldu Cumhurbaşkanı,
316 milletvekili Parlamentoda, HSK’yla yargı da ele geçirildi, yasama, yürütme,
yargı tek elde toplandı. 
Bir
de sosyal ve kültürel iktidar dayatma derdine düştünüz. Bizim derdimiz OHAL’in
kalkması, bizim derdimiz demokrasi, bizim derdimiz hukuk; sizin derdiniz kendi
yaşam tarzınızı, düşüncelerinizi topluma dayatmak. Toplum mühendisliğini en çok
siz eleştirirdiniz. Kültür, sosyal yaşam, yaşam tarzı bireylerin özgürlük
alanıdır. 
(Mikrofon
otomatik cihaz tarafından kapatıldı) 
MUHARREM
ERKEK (Devamla) – Bir dakika alabilir miyim efendim? 
BAŞKAN
– Tamamlayın, peki. 
MUHARREM
ERKEK (Devamla) – Demokrasinin öznesi özgür bireydir değerli milletvekilleri.
Kültürlerin, türkülerin, dillerin, dinlerin, mezheplerin kardeşliğini asla
unutmayın. Hükûmetlerin görevi bireyin refahını, toplumun refahını sağlamaktır;
sosyal ve kültürel iktidarlarını kurmak değil. OHAL KHK’larıyla tüm muhalefeti
boğmak istiyorsunuz, sizin gibi düşünmeyen insanları maalesef ezmeye
çalışıyorsunuz ama bunu başarmanız mümkün değil.
Bedri
Rahmi Eyüboğlu’nun çok güzel ifade ettiği gibi:
“Marifet hiç
ezilmemek bu dünyada
Ama biçimine
getirip ezerlerse
Güzel kokmak
Kekik misali
Lavanta çiçeği
misali
Fesleğen misali
Itır misali
Yunus misali
Tonguç misali
Nazım misali.”
Teşekkür
ediyorum. Genel Kurulu saygıyla selamlıyorum. (CHP sıralarından alkışlar)
BAŞKAN –
Teşekkür ederim Sayın Erkek.
MEHMET MUŞ
(İstanbul) - Sayın Başkanım…
BAŞKAN - Sayın
Muş…
MEHMET MUŞ
(İstanbul) – Hatip, Genel Başkanımızın referandumu kullanmak suretiyle tek adam
rejimi kurmaya çalıştığı gibi asılsız iddialarda bulunmuştur. Bu bir sataşmadır
grubumuza. Söz talep ediyorum.
BAŞKAN –
Buyurun, iki dakika. (AK PARTİ sıralarından alkışlar)
VIII.- SATAŞMALARA İLİŞKİN KONUŞMALAR
1.- İstanbul Milletvekili Mehmet Muş’un, Çanakkale Milletvekili Muharrem
Erkek’in CHP grup önerisi üzerinde yaptığı konuşması sırasında Adalet ve
Kalkınma Partisi Genel Başkanına sataşması nedeniyle konuşması
MEHMET MUŞ
(İstanbul) – Sayın Başkan, değerli milletvekilleri; 12 Eylülde darbe olmuştur.
20 Temmuzda Anayasa’ya, yasalara uygun şekilde Parlamentoda olağanüstü hâl ilan
edilmiştir yani milletin temsilcilerinin eliyle bir süreç başlatılmıştır. Bu
süreç neydi? Bu süreç, ülkenin karşı karşıya kalmış olduğu durumun bertaraf
edilmesiyle ilgiliydi. Ha, Türkiye’nin karşı karşıya olduğu tehditler bertaraf
edilir, vatandaşın bu anlamdaki huzuru tesis edilir, bu anlamda olağanüstü
hâlle ilgili durum da sonlandırılır.
Bakın,
referandumun sonucunun meşru olup olmadığının kararını buradaki hatip veremez.
Referandumda herkes gitti, fikirlerini, kanaatlerini anlattı, halk yüzde
51,5’la buna onay verdi, bu iş bitmiştir.
TÜRABİ KAYAN
(Kırklareli) – Vermedi, yanlış söylüyorsunuz.
MURAT EMİR
(Ankara) – Mühürsüz, mühürsüz diyoruz.
MEHMET MUŞ
(Devamla) – Milletin verdiği karara sizin “Kabul etmiyorum.” demek gibi bir
şansınız yoktur. Bunu bir kere hazmedeceksiniz, kabul edeceksiniz. Bu,
hazmedemeyişinizin dışa yansımasıdır.
MURAT EMİR
(Ankara) – Meşruiyet diyoruz, anlamamışsınız.
BAŞKAN – Sayın
Emir, lütfen…
TÜRABİ KAYAN
(Kırklareli) – Doğuda zorbalıkla oy aldınız.
MEHMET MUŞ
(Devamla) – Bakın, partili cumhurbaşkanlığı… Geçmiş dönemde partinizde de genel
başkanlar hep olmuştur. AK PARTİ kurulduğu günden itibaren zalimin hep
karşısında oldu. Zalimlerle mücadele ede ede biz bugünlere geldik. (AK PARTİ
sıralarından alkışlar)
TÜRABİ KAYAN
(Kırklareli) – FETÖ’yle onun için mi hep beraberdiniz? FETÖ mazlum muydu?
MEHMET MUŞ
(Devamla) – Tek adam partisi arıyorsanız bir genel başkanın “Yorumu hoşuma
gitmeyeni kapının önüne koyarım.” anlayışına bakacaksınız, tek adamı orada
arayacaksınız. 
OSMAN AŞKIN BAK
(Rize) – Neyi kapının önüne koyuyor? 
BÜLENT YENER
BEKTAŞOĞLU (Giresun) – Ne alakası var? 
MEHMET MUŞ
(Devamla) – Millet gelen değişiklik teklifini, Anayasa değişiklik teklifini
değerlendirdi, bir karar verdi. “Evet” veren de halktı, “hayır” oyu veren de
halktır. Halkın haricinde hiç kimse bu işe etki ve tesir edememiştir, edemez
de. 
Saygılar sunuyorum.
(AK PARTİ sıralarından alkışlar)
TÜRABİ KAYAN
(Kırklareli) – Yasamaya aykırı olarak mı, mühürsüz olarak mı? 
MEHMET MUŞ
(İstanbul) – Sandık sonuç tutanaklarının altında hepinizin imzası var, oraya
bakacaksınız. 
BAŞKAN –
Teşekkür ederim. 
LEVENT GÖK
(Ankara) – Sayın Başkan…
BAŞKAN – Doğal
olarak, Sayın Gök, buyurun. 
2.- Ankara Milletvekili Levent Gök’ün, İstanbul Milletvekili Mehmet
Muş’un sataşma nedeniyle yaptığı konuşması sırasında Cumhuriyet Halk Partisine
sataşması nedeniyle konuşması
LEVENT GÖK
(Ankara) – Sayın Başkan, değerli milletvekilleri; iki anekdotu sizlerle
paylaşmak üzere söz aldım. Umarım yararlı olur. 
1931
seçimlerinden sonra Mustafa Kemal Atatürk Akşam gazetesi muhabirine der ki:
“Başvekillik görevini İsmet Paşa’ya vereceğim. Eğer kabul etmezse belki zorunlu
olarak ben üstlenirim.” Bu, ertesi gün bütün gazetelerde, çevrede duyulunca
herkes şöyle bir tezvirata başlar: “Cumhurbaşkanı Atatürk aynı zamanda Başbakan
mı olmak istiyor?” Bu dedikodular alıp yürüyünce Atatürk bundan büyük bir
üzüntü duyar ve hemen Akşam gazetesinden o demeç verdiği muhabiri çağırır,
İsmet Paşa’yı çağırır, bütün devlet erkânını çağırır ve onlara şunu der: “Benim
bu söylediğimden anlaşılmak istenen şudur: Eğer İsmet Paşa kabul etmezse ve
memleketin umumi temayülü benim Başbakanlık yapmamı gerektiriyorsa ben
Başbakanlığı büyük bir tevazuyla üstlenirim ama bu hâlde de Cumhurbaşkanlığını
bırakırım.” Şimdi, seksen yedi yıl önce, 1931 seçimlerinde Atatürk’ün aldığı
tavra bakın, bir de şimdiki Cumhurbaşkanlığı ile Başbakanlığı birleştiren
modele bakın. (CHP sıralarından alkışlar) 
Bundan tam
yetmiş yıl önce Cumhuriyet Halk Partisi kurultayı oluyor 30 Kasım 1947’de.
İsmet Paşa kendisi “Cumhurbaşkanlığı uhdemde olduğu müddetçe Cumhuriyet Halk
Partisi Genel Başkanlığını bir vekile bırakıyorum.” diye bir önerge veriyor,
tüzük değişikliğini yaptırıyor ve yetmiş yıl önce İsmet Paşa Cumhurbaşkanı
oluyor, Cumhuriyet Halk Partisi kurultayında yapılan değişiklikle Cumhuriyet
Halk Partisi Genel Başkanlığına da Hilmi Uran seçiliyor değerli arkadaşlarım.
Alın size bir de partili Cumhurbaşkanlığı örneği, partili başbakanlık; yetmiş
yıl önce. 
TÜRABİ KAYAN
(Kırklareli) – Yetmiş yıl sonra gelinen noktaya bak!
LEVENT GÖK
(Devamla) – Seksen yedi yıl sonra… Yetmiş yıl sonra geldiğimiz bu tabloyu
dikkatlerinize bir kez daha sunmak bizim başlıca görevimizdir.
Teşekkür ederim.
(CHP sıralarından alkışlar)
MEHMET MUŞ
(İstanbul) – Sayın Başkan, Sayın Gök’ü dikkatle dinledim. Bir konuyu açmamız
gerekiyor. Burada sistem yenileniyor yani yeni sistemde Başbakanlık,
Cumhurbaşkanlığı değil tek Cumhurbaşkanlığı oluyor. Yani “Cumhurbaşkanı hem
Cumhurbaşkanı hem Başbakan” gibi bir tanımlama söz konusu değil. Bunu bir kere
karıştırmamamız gerekiyor.
Teşekkür ederim.

LEVENT GÖK
(Ankara) – Sayın Başkanım, Sayın Muş değerli bir arkadaşımız ama herhâlde,
Anayasa değişikliğiyle Başbakanlık makamının kalktığından ve daha sonra
Cumhurbaşkanının da yürütme yetkisini tek başına üstleneceğinden haberdar
değildir desem kendisine yakışmaz. 
BAŞKAN – Onu
söyledi ama zaten Sayın Gök. Sistemin değiştiğini söyledi Sayın Muş. 
LEVENT GÖK
(Ankara) – Bakın, Mustafa Kemal Atatürk -orada sözlerim tabii zaman sınırı
içerisinde olduğu için- şu sözü de söylüyor Cumhurbaşkanlığı ile Başbakanlığın
birleştirilmesini kendisine yakıştıranlara, diyor ki: “Arkadaşlar, biz bu
zamana kadar bir tek adam rejimine, bir otoriter rejime karşı çıktık. Bundan
sonra kim benim tek adam gibi davranmamı bekleyebilir?” Bunu da ayrıca
belirtmeyi uygun görüyorum.
Saygılarımla. 
BAŞKAN –
Teşekkür ederim. 
VII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Türkiye Büyük Millet Meclisi gündeminin “Kanun Tasarı
ve Teklifleri ile Komisyonlardan Gelen Diğer İşler” kısmındaki sıralamanın
değiştirilmesi ile Genel Kurulun 1 Haziran 2017 Perşembe günlü birleşiminde
sözlü soruların görüşülmesinden sonra saat 24.00’e kadar çalışmalara devam
edilmesi ve “Kanun Tasarı ve Teklifleri ile Komisyonlardan Gelen Diğer İşler”
kısmındaki işlerin görüşülmesine ilişkin önerisi (Devam)
BAŞKAN – Cumhuriyet
Halk Partisi grup önerisinin aleyhinde ilk olarak Bartın Milletvekili Sayın
Yılmaz Tunç konuşacak.
Buyurun Sayın
Tunç. (AK PARTİ sıralarından alkışlar)
YILMAZ TUNÇ
(Bartın) – Sayın Başkan, değerli milletvekilleri; Cumhuriyet Halk Partisi grup
önerisinin aleyhinde söz aldım. Bu vesileyle Genel Kurulu saygılarımla
selamlıyorum. 
Bugün milletçe
üzüntü içerisindeyiz. Şırnak’ta düşen helikopterde hayatını kaybeden
şehitlerimiz var. Tümgeneral Aydın Aydoğan Tokat Milletvekilimiz Yusuf
Beyazıt’ın -Millî Savunma Komisyonu Başkanımız aynı zamanda- dayısının oğlu.
Tümgeneral Aydoğan’a ve kazada hayatını kaybeden tüm kahraman askerlerimize
Allah’tan rahmet diliyorum. Milletimizin ve ailelerinin başı sağ olsun. 
Aynı zamanda,
dün Zonguldak’ta da madende bir göçük meydana geldi, 2 madencimiz hayatını
kaybetti. Bu madencilerimize de Allah’tan rahmet diliyorum, ailelerine sabır
diliyorum, başları sağ olsun. 
Değerli
milletvekilleri, Cumhuriyet Halk Partisi grup önerisiyle, gündemde 420 sıra
sayısıyla yer alan 670 Sayılı Olağanüstü Hâl Kapsamında Alınması Gereken
Tedbirler Hakkında Kanun Hükmünde Kararname ve İçtüzük’ün 128’inci Maddesine
Göre Doğrudan Gündeme Alınmasına İlişkin Türkiye Büyük Millet Meclisi
Başkanlığı Tezkeresi’nin, kanun tasarı ve teklifleri kısmının 1’inci sırasına
alınması ve diğer işlerin de buna göre teselsül ettirilmesi ve Meclisin çalışma
saatinin de bugün 24.00’e kadar devam etmesi öneriliyor. 
Değerli
milletvekilleri, 15 Temmuz darbe girişimi sonrasında, Millî Güvenlik Kurulunun
20 Temmuzda aldığı tavsiye kararı sonrasında Cumhurbaşkanımızın Başkanlığında
toplanan Bakanlar Kurulu kararıyla Anayasa’mızın 120’nci maddesi gereğince ilan
edilen olağanüstü hâl kararı 21 Temmuzda da Türkiye Büyük Millet Meclisi
tarafından onaylandı ve üçer aylık dönemlerle de uzatma kararları alındı. Bu
kararlar çerçevesinde de bugüne kadar 24 tane kanun hükmünde kararname
yayımlanarak yürürlüğe girdi. 
Öncelikle şunu
ifade etmek lazım: 15 Temmuz darbe girişimi FETÖ mensubu teröristlerin
cumhuriyetimize yönelik bir saldırısıydı, demokrasimize yönelik bir
saldırısıydı, ülkemize, milletimize yönelik bir saldırısıydı, âdeta bir işgal
girişimiydi. Millî iradeye, Türkiye Büyük Millet Meclisine, temel hak ve
özgürlüklere dünyanın gözü önünde büyük bir saldırı gerçekleştirildi.
Milletimiz, 15 Temmuz gecesi Cumhurbaşkanımızın, Başbakanımızın ve diğer
siyasilerin açıklamaları sonrasında öncesinde büyük bir kahramanlık göstererek
hemen bu saldırı girişimini püskürtmeyi başardı. Milletimizin göstermiş olduğu
bu insan hakları mücadelesi, demokrasi mücadelesi aslında bütün dünyaya bir
mesajdı, bir örnekti. Şimdi milletimizin bu mücadelesini yarım bırakmamak, akim
bırakmamak, bu terör girişimini, darbe girişimini gerçekleştirenlerin en ağır
cezaya çarptırılmaları ve devletin hangi kurumunda varsa buralardan
temizlenmesi, ayıklanması anlamında tedbirler alınıyor. İdari tedbirler var ve
kanun hükmünde kararnamelerle de yasal tedbirler alınıyor. Bu kanun hükmünde
kararnameler yayımlandıkça, Resmî Gazete’de yayımlandığı gün Türkiye Büyük Millet
Meclisine sevk ediliyor. Tabii, bu usul tamamen Anayasa’mızın ve Türkiye Büyük
Millet Meclisi İçtüzüğü’müzün öngördüğü çerçeve içerisinde gerçekleştiriliyor.
21 Temmuzdan bu yana 24 tane kanun hükmünde kararname yayımlanarak yürürlüğe
girdi. Anayasa’nın 121 ve 122’nci maddeleri gereğince çıkarılan ve Türkiye
Büyük Millet Meclisine sunulan bu kanun hükmünde kararnamelerin görüşülme usulü
de Türkiye Büyük Millet Meclisi İçtüzüğü’nün 128’inci maddesinde açıkça
belirtilmiş. Buna göre OHAL kanun hükmünde kararnamelerinin Anayasa’nın ve
Türkiye Büyük Millet Meclisi İçtüzüğü’nün kanun tasarı ve tekliflerinin
görüşmesi için koyduğu kurallara göre komisyonlarda ve Genel Kurulda diğer
kanun hükmünde kararnamelerle kanun tasarı ve tekliflerinden önce ivedilikle en
geç otuz gün içinde görüşülüp karara bağlanması gerektiği düzenlenmiş. Yine
aynı maddenin ikinci fıkrasında da komisyonlarda en geç yirmi gün içerisinde
görüşmeleri tamamlanamayan kanun hükmünde kararnamelerin Meclis Başkanlığınca
doğrudan doğruya Genel Kurul gündemine alınacağı ifade olunmuş. 17 Ağustos 2016
tarih ve 29804 sayılı Resmî Gazete’de yayımlanarak yürürlüğe giren 670 sayılı
Olağanüstü Hâl Kanun Hükmünde Kararnamesi de aynı gün Türkiye Büyük Millet
Meclisi Başkanlığına sunulmuştur. Söz konusu kanun hükmünde kararname, 18
Ağustos 2016 tarihinde (1/755) esas numarasıyla ilgili komisyona havale
edilmiş. Söz konusu kanun hükmünde kararnamenin komisyonlarda görüşülmesine
ilişkin yirmi günlük süre 17 Ekim 2016 tarihi itibarıyla sona ermiş. Bu nedenle
belirtilen süre içerisinde karara bağlanamadığı için Türkiye Büyük Millet
Meclisi İçtüzüğü 128’inci madde gereğince Türkiye Büyük Millet Meclisi
Başkanlığı tarafından tezkere yazılmış ve Türkiye Büyük Millet Meclisi Genel
Kurulunun “Kanun Tasarı ve Teklifleri ile Komisyonlardan Gelen Diğer İşler”
kısmına alınması için gönderilmiş. Genel Kurulun gündeminde şu anda, bugüne
kadar gelen kanun hükmünde kararname sayısı 10. Yasalaşan, burada görüşmelerini
tamamladığımız kanun hükmünde kararname sayısı ise 5; 5 tanesini tamamladık.
Bunlardan 667, 668, 669, 671 ve 674 sayılı kanun hükmünde kararnameleri Türkiye
Büyük Millet Meclisi görüştü ve kanunlaştırdı. Kanunlaşan kanun hükmünde
kararnamelerin toplam madde sayısına baktığımız zaman 255. Genel Kurulun
gündeminde olan 5 tane daha kanun hükmünde kararname var, komisyonlarda olanlar
da var ve tabii süreleri dolduğunda Genel Kurula gelecek olan kanun hükmünde
kararnameler var; bunları da Genel Kurul olarak bekliyoruz. 
Genel
Kurulun gündeminde olan tasarı ve tekliflerin bir an önce kanunlaşmasını gerek
kanun hükmünde kararnameler gerekse diğer tasarı ve tekliflerin kanunlaşmasını
iktidar partisi olarak öncelikle biz elbette ki istiyoruz. Bir an önce
kanunlaşması için de elimizden gelen gayreti... Meclis çalışmalarının daha
verimli olması anlamında muhalefetten de bu anlamda destek beklediğimizi de her
defasında ifade ediyoruz. Tabii grup önerileriyle Meclisin “tasarı ve
teklifler” bölümüne geçmesi epey bir zaman alıyor, hepiniz görüyorsunuz. Her
gün, her 3-4 siyasi partinin grup önerisi var, bu grup önerileriyle biz akşama
kadar gündemi belirlemek için çalışıyoruz. Evet, toplumun çeşitli kesimlerinin
sorunları burada dile getiriliyor, grup önerisiyle bunlar gündeme alınmak
isteniyor. Evet, bu muhalefetin görevi, bunu takdirle karşılıyoruz ama bu
konuları da mazeret yaparak Meclis gündemini akşam saatlerine kadar tasarı ve
tekliflere geçmeden, geçmeyi engelleme noktasında muhalefetin de biraz böyle
bir taktiği var, İç Tüzük’ten kaynaklanan bu hakkını kullanıyor. Aslında siyasi
partiler uzlaşabilir, kanun hükmünde kararnameler Meclis gündemine geldi,
bunlar görüşülecek, bunların bir an önce görüşülmesi için tüm siyasi partiler
bir araya gelip uzlaşabiliriz. Hangileri önce görüşülsün, hangileri sonra
görüşülsün, bu konuda bir uzlaşma zemininin oluşmasının maalesef muhalefetten
kaynaklandığını da görüyoruz. 
MURAT
EMİR (Ankara) – Anayasa hükmü açık, “ivedilikle” diyor, ivedilikle! Anayasa
hükmü açık, görüşülecek bir şey yok burada!
BAŞKAN
– Sayın Emir, lütfen müdahale etmeyelim. 
YILMAZ
TUNÇ (Devamla) – Muhalefet partileriyle uzlaştığımızda burada 3 bin maddelik 3
tane temel kanunun bir hafta, iki hafta içerisinde nasıl geçtiğini de hepimiz
hatırlıyoruz. Demek ki olabilir. Burada özellikle sizlerden olumlu bir tavır
bekliyoruz. 
Şu anda, 5 tane
kanun hükmünde kararname Mecliste görüşüldü. “Meclis denetiminden kanun
hükmünde kararnameleri kaçırıyor.” dedi Sayın Erkek. 
MUHARREM ERKEK
(Çanakkale) – Evet, aynen öyle.
YILMAZ TUNÇ
(Devamla) – Kesinlikle böyle bir şey söz konusu değil. 
HAYDAR AKAR
(Kocaeli) – Ya, bir aydır bir şey yapmıyor Meclis. Getirin kardeşim, konuşalım.
YILMAZ TUNÇ
(Devamla) – Eğer biz bu niyette olsaydık, kaçırma niyeti olsa… 10 tane gelmiş,
5 tanesini burada görüşmüşüz. Bir an önce diğerlerini de görüşelim, kanunlaşsın.

Bu anlamda ne
Meclis denetiminden kaçırıyoruz ne de yasalaşırsa yargı denetiminden kaçırmak
gibi bir düşüncemiz kesinlikle söz konusu değil. Eğer öyle bir düşüncemiz
olsaydı AK PARTİ olarak… 16 Nisanda gerçekleştirmiş olduğumuz Anayasa
değişikliğinin maddelerinden bir tanesi de OHAL düzenlemesiydi. Orada OHAL
düzenlemesine baktığımız zaman, eski madde-yeni madde arasındaki farkı
gördüğümüz zaman yeni maddenin ne kadar demokratik olduğunu görüyoruz. Orada
olağanüstü hâl kanun hükmünde kararnamelerinin Türkiye Büyük Millet Meclisine
üç ay içerisinde geleceğine ve üç ay içerisinde görüşüleceğine -aynı gün
Meclise gelecek- üç ay içerisinde görüşülme zorunluluğu, görüşülmediği takdirde
olağanüstü hâl kanun hükmünde kararnamesinin hükümsüz kalacağına ilişkin bir
düzenlemeyi bile biz anayasal düzenleme olarak yaptık. O nedenle, OHAL
KHK’larının Meclis denetiminden kaçırıldığına yönelik eleştiriye katılmamız
mümkün değildir. 
Bu nedenle CHP
grup önerisi aleyhinde oy kullanacağımı belirtiyorum. Genel Kurulu saygılarımla
selamlıyorum. (AK PARTİ sıralarından alkışlar)
BAŞKAN –
Teşekkür ederim Sayın Tunç.
Cumhuriyet Halk
Partisi grup önerisinin lehinde son olarak Muş Milletvekili Sayın Ahmet
Yıldırım konuşacak. 
Buyurun Sayın
Yıldırım. (HDP sıralarından alkışlar)
AHMET YILDIRIM
(Muş) – Teşekkür ederim Sayın Başkan. 
Sayın Başkan,
değerli milletvekilleri; Cumhuriyet Halk Partisinin 670 sayılı Kanun Hükmünde
Kararname’nin özellikle gündeme alınması ve Meclisin tatile girmeden bugün
görüşülmesiyle ilgili grup önerisi lehinde söz almış bulunuyorum. Bütün Genel
Kurulu saygıyla selamlıyorum. 
Yine, konuşmama
başlarken tekrar, dün Lice’de, Şırnak’ta hayatını kaybeden güvenlik güçleri ile
Zonguldak’ta bir göçük kazasında hayatını kaybeden maden emekçilerine Allah’tan
rahmet diliyorum, ailelerine içtenlikle başsağlığı diliyorum.
Şimdi, ilan
edildiği 20 Temmuz gününden bugüne kadar, hiçbir şekilde yurt içi ve yurt
dışında bu kadar uzun süreli gündemde tutulması ve ona bağlı olarak alınan
kararların kabulü mümkün olmayan bir olağanüstü hâlin bir defa meşruiyet sorunu
vardır. Çünkü, bir iktidar ülkeyi demokratik ve normal koşulların dışında neden
tutmak ister? Ülkeyi yönetirken hukuk koşullarından kopmayı, OHAL koşulları
içerisinde sürekli olarak tutmayı neden arzular? Aslında bunun cevabı, hemen
darbe sonrasında AKP Genel Başkanının, bugünkü Genel Başkanın “Bu darbe bize
Allah’ın bir lütfuydu.” sözünde gizlidir. Çünkü, demokratik koşullarda, normal
koşullarda, olağan koşullarda hayata geçiremediği ve ulaşamadığı emellerini ancak
OHAL koşullarında baskıcı yöntemlerle, siyasallaştırdığı yargıyla ve YSK’yla
elde edebileceğine duyduğu inançla o gün o sözü etmiş ve hâlâ OHAL’i
uzatmasının temel sebebi de budur. Yoksa, sürekli OHAL koşullarında bir ülkeyi
yönetmek, açık söyleyelim, bir ülkeyi normal yönetmeye dair duyulan âcziyetten
başka bir şey değildir. Siz bir ülkeyi normal koşullarda müesses nizam
içerisinde yönetemiyorsanız ve arzularınıza, emellerinize demokratik yollardan
ulaşamıyor, vatandaşları oylarını alma konusunda bu yönlü ikna edemiyorsanız
olağanüstü hâl koşullarına başvurursunuz. 
Başkaca bir
yoldan, AKP Genel Başkanı, başkan olamayacağını bildiği ve bunu tecrübe ettiği
için OHAL’e ihtiyaç duydu. OHAL olmasaydı, kendisine ve partisine muhalif olan
aydın, yazar, çizer, gazeteci ve siyasetçiyi, siyasallaştırdığı yargı
marifetiyle böyle derdest edemez, rehin alamazdı. Uygulanan, hukuk falan değil;
karşımızda duran yargı, bağımsız, tarafsız yargı değil, boğazına kadar
siyasallaşmış. Mahkemelerin bazen almış olduğu münferit hukuki kararlar
sonrasında mahkeme heyetinin başına nelerin geldiğini son bir ayda kaç örnekte
tecrübe ettik. Dün ifade ettim, yine ifade ediyorum: YARSAV’ın Başkanı, kendisi
bir aile mahkemesi hâkimi, aile konusunda uzman ama bir gece yarısı
kararnamesiyle -hiçbir şekilde uzmanlığının olmadığını kendisi de söylüyor- iş
mahkemesine atanıyor ve Urfa’ya atanıyor. Eğer OHAL olmasa bunlar bu kadar
kolay yapılabilir mi? OHAL, bir iktidarın acziyetinden kaynaklı başvurmuş ve
uzatmakta olduğu yöntemden ve rejimden başka bir şey değildir.
Yine, eğer OHAL
olmasa muhalif olan gazeteler, TV’ler, radyolar bu kadar kolay kapatılabilir
mi? Eğer OHAL olmazsa… OHAL ne bağlamında ilan edildi? Darbeye karşı ilan
edildi ve OHAL kapsamında çıkarılan kanun hükmünde kararnameler -ki bunlardan
biri de bu 670 sayılı Kanun Hükmünde Kararname’dir- darbeye tedbir geliştirmek
üzere çıkarılan kararnameler olur. Şimdi, soruyorum, değerli halkımızın
takdirine sunuyorum: Arabalarda kışın kullanılan kar lastiklerinin darbeyle
nasıl bir iltisakı var? İşte, OHAL kararnamesiyle kar lastikleriyle ilgili
düzenlemeler yapılıyor. 
“Bu darbe bize
Allah’ın bir lütfudur.” dedi ey halkımız, emellerine ancak böyle
ulaşabileceğini bildi. 7 Haziranda, 1 Kasımda elde edemediği başkanlığı ancak
olağan dışı koşullarda, demokrasi dışı koşullarda, meşruiyet dışı koşullarda
elde edebileceğini bildiği için bu yönteme başvurdu. Yoksa, düşünün, kendisi
bir siyasi partinin genel başkanı Sayın Erdoğan ama 299/1 Cumhurbaşkanına
hakaret maddesinin zırhının arkasına sığınmış, bugüne kadar binlerce
yurttaşımız Cumhurbaşkanına hakaretten yargılanıyor. Peki, 299/1’in ruhunu az
biraz hukuktan anlayan herkes bilir. Devletin ve halkın başının bağımsız ve
tarafsız olması hasebiyle kendisine dönük hakaretlerden kaynaklı davalar açılabilir.
Şimdi soruyorum: Sayın Erdoğan’a söylenen bir cümle onun gibi Genel Başkan olan
Sayın Kılıçdaroğluna, Sayın Bahçeli’ye, Sayın Demirtaş’a söylenmesi durumunda
aynı dava açılıyor mu? Hayır. Peki, nasıl 299/1’in arkasına sığınıp bu kadar
milletvekili, siyasetçi, yurttaş, gazeteci, akademisyen hakkında
Cumhurbaşkanına hakaretten dava açılır? Kendisi söylüyor, “Ben tarafsız ve
bağımsız olmayacağım.” dedi, 10 Ağustos 2014’te Cumhurbaşkanı seçildiğinde
söyledi, “Ben bir siyasi kişiliğim.” dedi. O zaman, 299/1 Recep Tayyip Erdoğan
için hükümsüzdür. Recep Tayyip Erdoğan’a hakaret Cumhurbaşkanına hakaret
anlamına, eski Cumhurbaşkanı tanımıyla, gelmiyor, bir siyasi partinin Genel
Başkanıdır. Öyleyse Kılıçdaroğlu’na, Demirtaş’a, Bahçeli’ye yapılan hakaretlerin
de aynı kapsamda değerlendirilmesi lazım. Bunun başkaca bir yolu ve izahı var
mıdır? 
Sayın Başkan,
değerli milletvekilleri; bir diğeri: Bakın, bu OHAL karabasanı adı altında ülke
ekolojik olarak talan ediliyor, kültürel olarak talan ediliyor, emekçilerin
hakları boğazına kadar gasbediliyor, grev hakkı uluslararası evrensel bir hak
olmasına rağmen gasbediliyor ama bunların hepsi OHAL kararnameleriyle özellikle
keyfekeder bir şekilde işletiliyor. Düşünün, bu ülkedeki 167 milyon zeytinliğin
kesilmesi birkaç fabrikanın ve iktidara yakın olan rantçı iş adamlarının
hizmetine sunulmak üzere bir yasa teklifiyle bu cendere altında geçirilmeye
çalışıyor. Zeytinciler şundan ötürü isyan ediyor: Siz her şeye yoktan sahip
olabilirsiniz, siz bir emek vermeden rantla her şeye sahip olabilirsiniz ama
biz çocuklarımızı büyüttüğümüz gibi, gözümüzün nuru gibi o zeytinlikleri
büyüttük.” diyorlar. Yetmiyor, bu yasayı geçirmeye çalışan Bakan bu ülkenin
yetiştirmiş olduğu sanatçılardan biri Tarkan’ın zeytinliklere ve ekolojik sisteme
dair söylemiş olduğu cümleye laf yetiştiriyor. Neymiş? Tarkan kendi işini
yapsınmış. Eğer Tarkan sadece yaptığı işle ilgilenirse şarkıcı, türkücü olur
ama doğaya, insana dönük saldırılara karşı durur, bu konuda görüş beyan eder,
Hükûmetin politikalarını eleştirirse sanatçı olur. Şarkıcılık ve türkücülük ile
sanatçılık arasında böyle bir fark vardır. Toplumun acısını, rahatsızlığını
hissetmek, ona kulak vermek, onun için bir kelamda bulunmak ve bunlara karşı
çözüm üretmekle alakalı bir durumdur. Ama iktidarın sanat tahayyülü şarkıcılık,
türkücülükle sınırlıdır, “Herkes kendi işini yapsın.” Herkes insanların
hissettiği acıya, tasaya, kedere ortak olacak. Bir insanı aydın yapan, bir
insanı insan olmanın erdemine ulaştıran tam da bunlardır. 
Değerli milletvekilleri,
bakın, biz işte işimizi bu OHAL cenderesi adı altında yürütüyoruz diyerek her
şeyi yapabiliriz ama şu OHAL ilan edildi edileli iktidar bu OHAL’i kendi
politik çıkarları için en pespaye şekilde kullandığından beri bu ülkenin
uluslararası itibarı alabildiğine irtifa kaybetmiş, imajı oldukça
zedelenmiştir. Bu ülkenin ciddi bir uluslararası toplum nezdinde imaj ve itibar
sorunu vardır. Bunda da 80 milyon insanımızın bir payı yoktur, yanlışı yapan
iktidar, faturasını ödeyen bütün ülke. Böyle bir yağma yok ve halkımıza
içtenlikle buradan çağrımdır: OHAL denilen melanet haksızca elde edilmiş olan
iktidarın haksızca kalıcılaştırılması ve sürdürülmesine hizmet etmektedir ki
bunun daha fazla sürdürülebilirliği yoktur diyorum. Bu araştırma önergesinin
lehinde oy kullanacağımızı belirtiyorum. 
Bütün Genel
Kurulu saygıyla selamlıyorum. (HDP sıralarından alkışlar)
BAŞKAN –
Teşekkür ederim Sayın Yıldırım.
Cumhuriyet Halk
Partisi grup önerisinin aleyhinde son olarak İstanbul Milletvekili İsmail Faruk
Aksu konuşacak.
Buyurun Sayın
Aksu. (MHP sıralarından alkışlar)
İSMAİL FARUK
AKSU (İstanbul) – Sayın Başkan, sayın milletvekilleri; 420 sıra sayılı 670
sayılı Kanun Hükmünde Kararname’nin gündemin ilk sırasına alınması yönündeki
grup önerisi üzerine Milliyetçi Hareket Partisi Grubu adına söz aldım, Genel
Kurulu ve aziz milletimizi saygıyla selamlıyorum. 
Dün gece millet
olarak yüreğimize kor düştü, Şırnak’ta askerî helikopterin düşmesi sonucu 13
kahramanımız şehit oldu, Hakk’a yürüdü. Şehitlerimize Allah’tan rahmet, Türk Silahlı
Kuvvetlerine, ailelerine ve milletimize başsağlığı ve sabır diliyorum,
mekânları cennet olsun. 
Değerli
milletvekilleri, bugüne kadar OHAL kapsamında 24 kanun hükmünde kararname
çıkartılmıştır. Bunlardan 670 sayılı Olağanüstü Hâl Kapsamında Alınması Gereken
Tedbirler Hakkında Kanun Hükmünde Kararname, ülke genelinde ilan edilen
olağanüstü hâl kapsamında darbe teşebbüsü ve terörle mücadele çerçevesinde
gerekli bazı tedbirlerin alınması ile bunlara ilişkin usul ve esasları
belirlemektedir. Kanun hükmünde kararname, görevden çıkarmalar ve bunların
durumu, hakkında inceleme ve soruşturma yürütülen kişiler ve yakınlarına ait
bilgilerin temini, devir işlemleri, 2010 KPSS sınavı, mali suçlara ilişkin
tedbirler, mağdur olanların tazminat ve istihdam hakları, yeniden ifade alma
işlemleri ve önceki kanun hükmünde kararnamelere ilişkin bazı düzeltmelerden
ibarettir. Buna göre, millî güvenliğe tehdit oluşturduğu tespit edilen
Fetullahçı terör örgütüne aidiyeti, iltisakı veya irtibatı belirlenen 196 kamu
görevlisi, 112 askerî personel, 24 Sahil Güvenlik Komutanlığı personeli, 2.360
Emniyet Genel Müdürlüğü personeli olmak üzere toplam 2.692 kişi başka bir
işleme gerek kalmaksızın görevlerinden çıkarılmıştır. Görevine son verilenler,
rütbe veya memuriyetleri mahkûmiyet kararı aranmaksızın alınacak ve bu kişiler
bir daha kamu hizmetinde istihdam edilemeyecek, doğrudan veya dolaylı olarak
görevlendirilemeyecektir. Bunların silah ruhsatları, pasaportları, gemi
adamlığına ilişkin belgeleri ve pilot lisansları iptal edilecek ve oturdukları
kamu konutlarından veya vakıf lojmanlarından tahliye edileceklerdir. Bu kişiler
özel güvenlik şirketlerinin kurucusu, ortağı ve çalışanı da olamayacaktır. Kamu
görevinden çıkarılanlar, uhdelerinde taşımış oldukları büyükelçi, vali gibi unvanları
ve yüksek mahkeme başkan ve üyeliği, müsteşar, hâkim, savcı, kaymakam ve
benzeri meslek adlarını ve sıfatlarını kullanamayacaklar ve bu unvan, sıfat ve
meslek adlarına bağlı olarak sağlanan haklardan da yararlanamayacaklardır.
Kapatılan ve Vakıflar Genel Müdürlüğüne veya hazineye devredilen kurumlara
ilişkin işlemleri yapmak amacıyla usul ve esasları belirlemeye vakıflar
yönünden Vakıflar Genel Müdürlüğü, diğerleri yönünden Maliye Bakanlığı yetkili
olacaktır. 11 Temmuz 2010 tarihinde uygulanan Kamu Personel Seçme Sınavı’nda
genel yetenek ve genel kültür test sonuçlarına göre veya bu sonuçlar da esas
alınmak suretiyle atanan personelin atama işlemlerinin geçerliliği devam
edecek, ancak bu sınav sorularını veya cevaplarını hukuka aykırı bir şekilde sınav
öncesinde ya da sınav sırasında elde ettiği tespit edilen kişilerin atamaları
iptal edilecektir. Hakkında inceleme ve soruşturma yürütülen kişiler ile
bunların eş ve çocuklarına ilişkin ihtiyaç duyulan her türlü bilgi ve belge
kamu ve özel tüm kamu kurum ve kuruluşlarınca verilecektir. Suç Gelirlerinin
Aklanmasının Önlenmesi Hakkında Kanun’da işlemleri askıya alma ve
gerçekleştirmeme amacıyla “yedi iş günü” olarak belirlenen süre olağanüstü
hâlin devamı süresince “otuz iş günü” olarak uygulanacaktır. Aynı olayla ilgili
olarak yeniden ifade alınması ihtiyacı ortaya çıktığında bu işlem olağanüstü
hâlin devamı süresince cumhuriyet savcısı veya cumhuriyet savcısının yazılı
emri üzerine kolluk tarafından yapılabilecektir. Darbe teşebbüsü ve terör
eylemleri ile bu eylemlerin devamı niteliğindeki eylemlerin ortaya çıkarılması,
etkilerinin azaltılması veya bertaraf edilmesinin sağlanmasında yardımcı ve
faydalı oldukları sırada yaralandıkları tespit edilenlere ilişkin tazminat ve
istihdam imkânı getirilmektedir. Burada gaziler arasındaki ayrımın giderilmesi
gerektiğine dikkat çekmek istiyorum. Terörle mücadele sırasında yaralanıp da
gazi sayılmayanların mutlaka gazi sayılmalarının temin edilmesi gerekmektedir.
Zira gazilik, vatan, millet ve mukaddesat uğruna mücadele sırasında
yaralananlara verilen bir şeref payesidir, az ya da çok yaralanması bunu
değiştirmeyecektir ve malulen emeklilik kriterleriyle ilişkilendirilmesi de
doğru olmayacaktır. Bu nedenle, Hükûmetten Milliyetçi Hareket Partisi olarak
verdiğimiz bu ayrımın giderilmesine ilişkin kanun teklifine destek olmalarını
bekliyoruz.
Değerli
milletvekilleri, OHAL kapsamında bugüne kadar 102.374 kamu görevlisi
kurumlarından ihraç edilmişlerdir. Bilindiği gibi, OHAL sürecinde mağdur
olduğunu iddia edenler için 7 kişilik bir OHAL Komisyonu kuruldu. İlgililer
buraya başvuracak, onların kararları üzerine ise idari işleme karşı dava
açabilme imkânları ortaya çıkacaktır. Bu komisyonun kurulmasını önemli
buluyoruz ve bazı mağduriyetlerin önüne geçileceğini bu vesileyle düşünüyoruz.
Ancak, 100 bin üzerinde başvuru olduğu dikkate alındığında Komisyonun bunları
sonuçlandırabilmesi çok zaman alacaktır. Bu nedenle, Komisyonun hızlı karar
alma adına belirleyeceği ilkeler doğrultusunda bazı konularda karar verme
yetkisinin kurumlara bırakılması daha hızlı sonuç alınmasını ve mağduriyetlerin
giderilmesini mümkün kılabilecektir. Bu noktada, devam eden olağanüstü hâl
uygulaması sırasında vatandaşlarımızın karşılaştığı sorunlar ve taşıdıkları
endişelere işaret etmek, dikkatlerinizi çekmek istiyorum, bunlardan bazıları
şunlardır: Adaletin tesisine ilişkin kaygılar, hak arama özgürlüğünün
kısıtlanması, kamu görevlilerinin somut bulgulara dayanmadan görevine son
verilmesi, savunma hakkının göz ardı edilmesi, asılsız ihbar ve şikâyetlere dayalı
işlem yapılması, alt düzeydeki görevlilerle uğraşılırken üst düzey görevliler
ve siyasiler hakkında bir işlem yapılmaması, iadelerin suçsuzluğa dayalı
olmaktan çok kayırmacılığa dayalı yapılıyor algısı, OHAL kapsamına girmediği
hâlde kanun hükmünde kararnamelerle farklı konularda da düzenleme yapılması,
kripto olarak görevlerine devam eden FETÖ’cülerin bulundukları yerlerde
kasıtlı, yanlış yönlendirmesiyle oluşan mağduriyetlerdir.
Olağanüstü hâl
kuşkusuz bugün olduğu gibi, şartların gerektirdiği durumlarda başvurulması
gereken anayasal bir kurumdur. Bununla birlikte, uygulamanın hukuk ve adalet
anlayışını egemen kılarak ve haklı ile haksızı, suçlu ile suçsuzu birbirinden
ayıracak adil bir yönetim anlayışı ortaya koyarak sürdürülmesi zorunludur. Bu
durumda, ancak, vatandaşlarımızda oluşan soru işareti giderilmiş, topyekûn bir
mücadele anlayışı hâkim kılınmış olacaktır.
Bu çerçevede,
FETÖ’yle mücadele kapsamında çıkarılan 670 sayılı Kanun Hükmünde Kararname’nin
gündemde öne alınarak, daha önce kanunlaşan 5 kanun hükmünde kararname gibi
Genel Kurulda görüşülebileceğini değerlendiriyoruz.
Milliyetçi
Hareket Partisi her gelişmeyi devlet ve millet yararına, hak, hukuk ve adalet
adına titizlikle izleyip, doğru gördüklerini desteklerken, yanlış bulduklarını
da eleştirmeyi sürdürecektir.
Bu düşüncelerle
hepinizi saygıyla selamlıyorum. (MHP sıralarından alkışlar)
BAŞKAN –
Teşekkür ederim Sayın Aksu. 
Cumhuriyet Halk
Partisi grup önerisini oylarınıza sunuyorum: Kabul edenler… Kabul etmeyenler…
Öneri kabul edilmemiştir. 
Gündemin “Sözlü
Sorular” kısmına geçiyoruz. 
IX.- SÖZLÜ SORULAR VE CEVAPLARI(x)
1.- Bolu Milletvekili Ali Ercoşkun’un, yenilenebilir enerji kaynaklarına
ilişkin Enerji ve Tabii Kaynaklar Bakanından sözlü soru önergesi (6/24) ve
Başbakan Yardımcısı Veysi Kaynak’ın cevabı
2.- Bolu Milletvekili Ali Ercoşkun’un, son yıllarda yapılan petrol ve
doğal gaz sondajlarının miktarına ilişkin Enerji ve Tabii Kaynaklar Bakanından
sözlü soru önergesi (6/25) ve Başbakan Yardımcısı Veysi Kaynak’ın cevabı
3.- Bolu Milletvekili Ali Ercoşkun’un, Akkuyu ve Sinop nükleer
santrallerinden elde edilmesi planlanan elektrik üretimine ilişkin Enerji ve
Tabii Kaynaklar Bakanından sözlü soru önergesi (6/26) ve Başbakan Yardımcısı
Veysi Kaynak’ın cevabı
4.- Bolu Milletvekili Ali Ercoşkun’un, son on üç yılda elektrik
üretimindeki artış düzeyine ilişkin Enerji ve Tabii Kaynaklar Bakanından sözlü
soru önergesi (6/27) ve Başbakan Yardımcısı Veysi Kaynak’ın cevabı
5.- Bolu Milletvekili Ali Ercoşkun’un, TANAP Projesi’ne ilişkin Enerji
ve Tabii Kaynaklar Bakanından sözlü soru önergesi (6/28) ve Başbakan Yardımcısı
Veysi Kaynak’ın cevabı
6.- Trabzon Milletvekili Haluk Pekşen’in, Karadeniz Bölgesi’nde
yapılması planlanan HES’lere ilişkin Enerji ve Tabii Kaynaklar Bakanından sözlü
soru önergesi (6/65) ve Başbakan Yardımcısı Veysi Kaynak’ın cevabı
7.- Trabzon Milletvekili Haluk Pekşen’in, Yeşil Yol Projesi’ne ilişkin
Başbakandan sözlü soru önergesi (6/70) (Cevaplanmadı)
8.- Trabzon Milletvekili Haluk Pekşen’in, Trabzon’dan yoğun olarak
gerçekleşen göçe ve yapılan çalışmalara ilişkin Başbakandan sözlü soru önergesi
(6/71) (Cevaplanmadı)
9.- Trabzon Milletvekili Haluk Pekşen’in, TİKA’nın faaliyetlerine
ilişkin Başbakan Yardımcısı Yalçın Akdoğan’dan sözlü soru önergesi (6/78) ve
Başbakan Yardımcısı Veysi Kaynak’ın cevabı
10.- Trabzon Milletvekili Haluk Pekşen’in, kamuda işe alım, terfi ve
meslekten çıkarma uygulamaları ile ilgili iddialara ilişkin Başbakandan sözlü
soru önergesi (6/94) (Cevaplanmadı)
11.- Balıkesir Milletvekili İsmail Ok’un, Balıkesir’de kurulan bir
tesiste fosil yakıtlar kullanılarak enerji elde edilmesine ve çevreye olası
etkilerine ilişkin Enerji ve Tabii Kaynaklar Bakanından sözlü soru önergesi
(6/105) ve Başbakan Yardımcısı Veysi Kaynak’ın cevabı
12.- Niğde Milletvekili Ömer Fethi Gürer’in, yüksek gerilim hatlarının
yer altına alınmasına ilişkin Enerji ve Tabii Kaynaklar Bakanından sözlü soru
önergesi (6/129) ve Başbakan Yardımcısı Veysi Kaynak’ın cevabı
13.- Niğde Milletvekili Ömer Fethi Gürer’in, Niğde’de AVM’lerin şehir
dışına alınması ve şehir içinde parklar yapılması ile ilgili çalışmalar olup
olmadığına ilişkin Başbakandan sözlü soru önergesi (6/175) (Cevaplanmadı)
14.- Balıkesir Milletvekili Ahmet Akın’ın, akaryakıt fiyatlarına ilişkin
Enerji ve Tabii Kaynaklar Bakanından sözlü soru önergesi (6/181) ve Başbakan
Yardımcısı Veysi Kaynak’ın cevabı
15.- Trabzon Milletvekili Haluk Pekşen’in, insansız hava araçları ile
ilgili yasal mevzuata ilişkin Başbakandan sözlü soru önergesi (6/182)
(Cevaplanmadı)
16.- Niğde Milletvekili Ömer Fethi Gürer’in, Rusya’dan alınan doğal gaz
miktarına ilişkin Enerji ve Tabii Kaynaklar Bakanından sözlü soru önergesi
(6/215) ve Başbakan Yardımcısı Veysi Kaynak’ın cevabı
17.- Niğde Milletvekili Ömer Fethi Gürer’in, Osmaniye’nin Kadirli
ilçesine bağlı bir köyde yaşanan elektrik kesintilerine ilişkin Enerji ve Tabii
Kaynaklar Bakanından sözlü soru önergesi (6/219) ve Başbakan Yardımcısı Veysi
Kaynak’ın cevabı
18.- Adana Milletvekili Elif Doğan Türkmen’in, Adana Metrosu ve Adana’ya
hızlı tren hattının getirilmesi ile ilgili çalışmalara ilişkin Başbakandan
sözlü soru önergesi (6/276) (Cevaplanmadı)
19.- Adana Milletvekili Elif Doğan Türkmen’in, Adana’nın Karaisalı
ilçesindeki orman kadastrosu çalışmalarına ilişkin Başbakandan sözlü soru
önergesi (6/277) (Cevaplanmadı)
20.- Adana Milletvekili Elif Doğan Türkmen’in, Adana’nın merkez ve
ilçelerindeki elektrik dağıtım şebekeleri ile ilgili sorunlara ilişkin Enerji
ve Tabii Kaynaklar Bakanından sözlü soru önergesi (6/280) ve Başbakan
Yardımcısı Veysi Kaynak’ın cevabı
21.- Adana Milletvekili Elif Doğan Türkmen’in, elektrik faturalarına
yansıtılan ek bedellere ilişkin Enerji ve Tabii Kaynaklar Bakanından sözlü soru
önergesi (6/281) ve Başbakan Yardımcısı Veysi Kaynak’ın cevabı
22.- Trabzon Milletvekili Haluk Pekşen’in, Doğu Karadeniz Bölgesi’nde
madencilik faaliyetleri için verilen ruhsatlara ilişkin Enerji ve Tabii
Kaynaklar Bakanından sözlü soru önergesi (6/292) ve Başbakan Yardımcısı Veysi
Kaynak’ın cevabı
23.- Trabzon Milletvekili Haluk Pekşen’in, Doğu Karadeniz Bölgesi’nde
kurulması planlanan küçük hidroelektrik santrallerine ilişkin Enerji ve Tabii
Kaynaklar Bakanından sözlü soru önergesi (6/294) ve Başbakan Yardımcısı Veysi
Kaynak’ın cevabı
24.- Trabzon Milletvekili Haluk Pekşen’in, Bakanlık ile bağlı kurum ve
kuruluşların hizmet binalarına ilişkin Enerji ve Tabii Kaynaklar Bakanından
sözlü soru önergesi (6/316) ve Başbakan Yardımcısı Veysi Kaynak’ın cevabı
25.- Trabzon Milletvekili Haluk Pekşen’in, Başbakanlık ile bağlı kurum
ve kuruluşların hizmet binalarına ilişkin Başbakandan sözlü soru önergesi
(6/319) (Cevaplanmadı)
26.- Balıkesir Milletvekili İsmail Ok’un, tarımda enerji kullanımına ve
enerji verimliliğini sağlamaya yönelik çalışmalara ilişkin Enerji ve Tabii
Kaynaklar Bakanından sözlü soru önergesi (6/338) ve Başbakan Yardımcısı Veysi
Kaynak’ın cevabı
27.- Kocaeli Milletvekili Haydar Akar’ın, CNG sisteminin
yaygınlaştırılmasına yönelik çalışmalara ilişkin Enerji ve Tabii Kaynaklar
Bakanından sözlü soru önergesi (6/343) ve Başbakan Yardımcısı Veysi Kaynak’ın
cevabı
28.- Bartın Milletvekili Muhammet Rıza Yalçınkaya’nın, Türkiye Taş
Kömürü Kurumu ile bir madencilik şirketi arasındaki redevans sözleşmesine
ilişkin Enerji ve Tabii Kaynaklar Bakanından sözlü soru önergesi (6/346) ve
Başbakan Yardımcısı Veysi Kaynak’ın cevabı
29.- Bartın Milletvekili Muhammet Rıza Yalçınkaya’nın, Türkiye Taşkömürü
Kurumunun personel ihtiyacına ilişkin Enerji ve Tabii Kaynaklar Bakanından
sözlü soru önergesi (6/347) ve Başbakan Yardımcısı Veysi Kaynak’ın cevabı
30.- Niğde Milletvekili Ömer Fethi Gürer’in, Niğde’de Vakıflar Genel
Müdürlüğünce bakım ve onarımı yapılan tarihi eserlere ilişkin Başbakan
Yardımcısı Yalçın Akdoğan’dan sözlü soru önergesi (6/364) ve Başbakan
Yardımcısı Veysi Kaynak’ın cevabı
31.- Niğde Milletvekili Ömer Fethi Gürer’in, Niğde Çiftehan’da jeotermal
su potansiyelini artırmak için yapılan çalışmalara ilişkin Enerji ve Tabii
Kaynaklar Bakanından sözlü soru önergesi (6/390) ve Başbakan Yardımcısı Veysi
Kaynak’ın cevabı
32.- Diyarbakır Milletvekili Altan Tan’ın, Türkiye’nin elektrik
ihtiyacına ve hidroelektrik santralleri ile üretilen elektrik miktarına ilişkin
Enerji ve Tabii Kaynaklar Bakanından sözlü soru önergesi (6/400) ve Başbakan
Yardımcısı Veysi Kaynak’ın cevabı
33.- Trabzon Milletvekili Haluk Pekşen’in, bir elektrik dağıtım
şirketinin almış olduğu güvence bedellerini zamanında iade etmediği iddiasına
ilişkin Enerji ve Tabii Kaynaklar Bakanından sözlü soru önergesi (6/414) ve
Başbakan Yardımcısı Veysi Kaynak’ın cevabı
34.- Trabzon Milletvekili Haluk Pekşen’in, elektrik kesintileri
nedeniyle dağıtım şirketleri tarafından ödenmesi gereken tazminatlara ilişkin
Enerji ve Tabii Kaynaklar Bakanından sözlü soru önergesi (6/415) ve Başbakan
Yardımcısı Veysi Kaynak’ın cevabı
35.- Balıkesir Milletvekili Ahmet Akın’ın, 5627 sayılı Enerji
Verimliliği Kanunu ve Enerji Kaynaklarının ve Enerjinin Kullanılmasında
Verimliliğin Artırılmasına Dair Yönetmelik kapsamında yapılan verimlilik
artırıcı proje başvurularına ilişkin Enerji ve Tabii Kaynaklar Bakanından sözlü
soru önergesi (6/418) ve Başbakan Yardımcısı Veysi Kaynak’ın cevabı
36.- Trabzon Milletvekili Haluk Pekşen’in, bir elektrik dağıtım
şirketinin uygulamalarıyla ilgili iddialara ilişkin Başbakandan sözlü soru
önergesi (6/419) (Cevaplanmadı)
37.- Trabzon Milletvekili Haluk Pekşen’in, bir elektrik dağıtım
şirketinin uygulamalarıyla ilgili iddialara ilişkin Enerji ve Tabii Kaynaklar
Bakanından sözlü soru önergesi (6/420) ve Başbakan Yardımcısı Veysi Kaynak’ın
cevabı
38.- Trabzon Milletvekili Haluk Pekşen’in, bir elektrik dağıtım şirketinin
uygulamalarıyla ilgili iddialara ilişkin Enerji ve Tabii Kaynaklar Bakanından
sözlü soru önergesi (6/421) ve Başbakan Yardımcısı Veysi Kaynak’ın cevabı
39.- Trabzon Milletvekili Haluk Pekşen’in, elektrik dağıtım şebekesinden
kaynaklanan hasar bedellerinin dağıtım şirketleri tarafından ödenmediği
iddiasına ilişkin Enerji ve Tabii Kaynaklar Bakanından sözlü soru önergesi
(6/422) ve Başbakan Yardımcısı Veysi Kaynak’ın cevabı
40.- Niğde Milletvekili Ömer Fethi Gürer’in, madencilik politikasına
ilişkin Enerji ve Tabii Kaynaklar Bakanından sözlü soru önergesi (6/432) ve
Başbakan Yardımcısı Veysi Kaynak’ın cevabı
41.- Niğde Milletvekili Ömer Fethi Gürer’in, madencilikle ilgili
kurumlarda istihdam edilen mühendislerin işten ayrılmalarının önlenmesine
ilişkin Enerji ve Tabii Kaynaklar Bakanından sözlü soru önergesi (6/433) ve
Başbakan Yardımcısı Veysi Kaynak’ın cevabı
42.- Niğde Milletvekili Ömer Fethi Gürer’in, nişasta bazlı şeker üretim
kotasının artırılmasına ilişkin Başbakandan sözlü soru önergesi (6/436) (Cevaplanmadı)
43.- Niğde Milletvekili Ömer Fethi Gürer’in, MTA Mağara Araştırmaları
Projesi kapsamında Niğde’de incelenen ve açığa çıkarılan mağaralara ilişkin
Enerji ve Tabii Kaynaklar Bakanından sözlü soru önergesi (6/447) ve Başbakan
Yardımcısı Veysi Kaynak’ın cevabı
44.- Niğde Milletvekili Ömer Fethi Gürer’in, Niğde’de İl Özel İdaresi ve
belediyelerin MTA ile birlikte yürüttüğü çalışmalara ilişkin Enerji ve Tabii
Kaynaklar Bakanından sözlü soru önergesi (6/448) ve Başbakan Yardımcısı Veysi
Kaynak’ın cevabı
45.- Niğde Milletvekili Ömer Fethi Gürer’in, Doğu Akdeniz’deki jeotermal
enerji aramalarına ilişkin Enerji ve Tabii Kaynaklar Bakanından sözlü soru
önergesi (6/449) ve Başbakan Yardımcısı Veysi Kaynak’ın cevabı
46.- Niğde Milletvekili Ömer Fethi Gürer’in, Melendiz ve Hasan Dağı’nın
jeotermal potansiyelinin araştırılmasına ilişkin Enerji ve Tabii Kaynaklar
Bakanından sözlü soru önergesi (6/450) ve Başbakan Yardımcısı Veysi Kaynak’ın
cevabı
47.- Niğde Milletvekili Ömer Fethi Gürer’in, Nevşehir’in Acıgöl,
Derinkuyu ve Gülşehir ilçelerindeki jeotermal sahalarda yürütülen çalışmalara
ilişkin Enerji ve Tabii Kaynaklar Bakanından sözlü soru önergesi (6/452) ve
Başbakan Yardımcısı Veysi Kaynak’ın cevabı
48.- Niğde Milletvekili Ömer Fethi Gürer’in, Niğde’nin Kitreli
beldesinde MTA tarafından yapılan su sondajlarına ilişkin Enerji ve Tabii
Kaynaklar Bakanından sözlü soru önergesi (6/457) ve Başbakan Yardımcısı Veysi
Kaynak’ın cevabı
49.- Niğde Milletvekili Ömer Fethi Gürer’in, şans oyunlarına ilişkin
Başbakandan sözlü soru önergesi (6/495) (Cevaplanmadı)
50.- Niğde Milletvekili Ömer Fethi Gürer’in, sivil memurların özlük
haklarının iyileştirilmesine yönelik çalışmalara ilişkin Başbakandan sözlü soru
önergesi (6/501) (Cevaplanmadı)
51.- İzmir Milletvekili Atila Sertel’in, Türkiye’de yabancıların
işlettiği maden ocaklarına ilişkin Enerji ve Tabii Kaynaklar Bakanından sözlü
soru önergesi (6/624) ve Başbakan Yardımcısı Veysi Kaynak’ın cevabı
52.- Mersin Milletvekili Serdal Kuyucuoğlu’nun, FETÖ ile bağlantılı
kuruluşlara ilişkin Başbakandan sözlü soru önergesi (6/629) (Cevaplanmadı)
53.- Balıkesir Milletvekili Ahmet Akın’ın, Balıkesir’in Burhaniye
ilçesine bağlı Kırtık Yaylası’na elektrik hizmeti götürülmemesine ilişkin
Enerji ve Tabii Kaynaklar Bakanından sözlü soru önergesi (6/634) ve Başbakan
Yardımcısı Veysi Kaynak’ın cevabı
54.- Niğde Milletvekili Ömer Fethi Gürer’in, Niğde’de tarımsal sulama
için kullanılan elektriğin üretim maliyetlerini artırdığı gerekçesiyle elektrik
fiyatlarında indirim yapılması ve mevcut elektrik borçlarının faizlerinin
silinmesi talebine ilişkin Enerji ve Tabii Kaynaklar Bakanından sözlü soru
önergesi (6/668) ve Başbakan Yardımcısı Veysi Kaynak’ın cevabı
55.- Niğde Milletvekili Ömer Fethi Gürer’in, kış saati uygulamasına
geçilmemesi nedeniyle konutlarda elektrik ve doğal gaz tüketiminde meydana
gelen artışa ve 2017 yılında kış saati uygulamasına geçilip geçilmeyeceğine
ilişkin Enerji ve Tabii Kaynaklar Bakanından sözlü soru önergesi (6/669) ve
Başbakan Yardımcısı Veysi Kaynak’ın cevabı
56.- Niğde Milletvekili Ömer Fethi Gürer’in, elektrik arz sıkıntısı
nedeniyle organize sanayi bölgelerinde meydana gelen üretim kaybına ilişkin
Enerji ve Tabii Kaynaklar Bakanından sözlü soru önergesi (6/672) ve Başbakan
Yardımcısı Veysi Kaynak’ın cevabı
57.- Niğde Milletvekili Ömer Fethi Gürer’in, özelleştirilmesinin
ardından faaliyetleri sonlandırılan kamu kuruluşlarına ilişkin Başbakandan
sözlü soru önergesi (6/713) (Cevaplanmadı)
58.- Niğde Milletvekili Ömer Fethi Gürer’in, kamu kurum ve
kuruluşlarının özelleştirilmesi kapsamında yapılan taşınmaz satışlarına ilişkin
Başbakandan sözlü soru önergesi (6/714) (Cevaplanmadı)
59.- Niğde Milletvekili Ömer Fethi Gürer’in, Niğde’de taşra teşkilatı
bulunmayan kamu kurum ve kuruluşlarına ilişkin Başbakandan sözlü soru önergesi
(6/715) (Cevaplanmadı)
60.- Diyarbakır Milletvekili Altan Tan’ın, Uğur Mumcu cinayetiyle ilgili
MİT’te bulunan belgelere ilişkin Başbakandan sözlü soru önergesi (6/732)
(Cevaplanmadı)
61.- Diyarbakır Milletvekili Altan Tan’ın, 3 Aralık 1994 tarihinde bir
gazetenin bombalanmasıyla ilgili MİT’te bulunan bilgi ve belgelere ilişkin
Başbakandan sözlü soru önergesi (6/733) (Cevaplanmadı)
62.- Niğde Milletvekili Ömer Fethi Gürer’in, KİT’lerin üretim
tesislerinde kullanılan enerji türlerine ve kullanılan enerjinin üretim
maliyetlerine yansımasına ilişkin Enerji ve Tabii Kaynaklar Bakanından sözlü
soru önergesi (6/750) ve Başbakan Yardımcısı Veysi Kaynak’ın cevabı
63.- Niğde Milletvekili Ömer Fethi Gürer’in, Eti Maden Kırka Bor İşletme
Müdürlüğünde 2010 yılında yapımı tamamlanan buhar kazanı ve türbinine ilişkin
Enerji ve Tabii Kaynaklar Bakanından sözlü soru önergesi (6/751) ve Başbakan
Yardımcısı Veysi Kaynak’ın cevabı
64.- Niğde Milletvekili Ömer Fethi Gürer’in, 2000 yılından itibaren
özelleştirilen şeker fabrikalarına ilişkin Başbakandan sözlü soru önergesi
(6/754) (Cevaplanmadı)
65.- Niğde Milletvekili Ömer Fethi Gürer’in, Eti Maden İşletmelerinde
görev yapan mühendislerin işten ayrılmalarının önlenmesine yönelik çalışmalara
ilişkin Enerji ve Tabii Kaynaklar Bakanından sözlü soru önergesi (6/762) ve
Başbakan Yardımcısı Veysi Kaynak’ın cevabı
66.- Niğde Milletvekili Ömer Fethi Gürer’in, borik asit için uygulanan
gümrük vergilerine ilişkin Enerji ve Tabii Kaynaklar Bakanından sözlü soru
önergesi (6/763) ve Başbakan Yardımcısı Veysi Kaynak’ın cevabı
67.- Trabzon Milletvekili Haluk Pekşen’in, HES inşaatları kapsamında
yapılması gereken peyzaj çalışmalarına ilişkin Çevre ve Şehircilik Bakanından
sözlü soru önergesi (6/59) (Cevaplanmadı)
68.- Trabzon Milletvekili Haluk Pekşen’in, ülkeye kaçak yollarla çay
sokulmasına ve engellenmesi için yapılan çalışmalara ilişkin Gümrük ve Ticaret
Bakanından sözlü soru önergesi (6/60) (Cevaplanmadı)
69.- Trabzon Milletvekili Haluk Pekşen’in, Karadeniz Bölgesi’ndeki
HES’lere ve doğaya etkilerine ilişkin Çevre ve Şehircilik Bakanından sözlü soru
önergesi (6/95) (Cevaplanmadı)
70.- Balıkesir Milletvekili İsmail Ok’un, Balıkesir’de kurulan bir
tesisin çevreye olası etkilerine ilişkin Çevre ve Şehircilik Bakanından sözlü
soru önergesi (6/104) (Cevaplanmadı)
71.- Niğde Milletvekili Ömer Fethi Gürer’in, floresan lambaların insan
sağlığına etkilerine ilişkin sözlü soru önergesi (6/111) ve Sağlık Bakanı Recep
Akdağ’ın cevabı
72.- Balıkesir Milletvekili İsmail Ok’un, nadir görülen bir hastalığın
tedavi olanaklarına ilişkin sözlü soru önergesi (6/115) ve Sağlık Bakanı Recep
Akdağ’ın cevabı
73.- Antalya Milletvekili Çetin Osman Budak’ın, Antalya’da kış aylarında
yaşanan hava kirliliğine ilişkin Çevre ve Şehircilik Bakanından sözlü soru
önergesi (6/122) (Cevaplanmadı)
74.- Niğde Milletvekili Ömer Fethi Gürer’in, dizüstü bilgisayarların
insan sağlığına etkisine ilişkin sözlü soru önergesi (6/130) ve Sağlık Bakanı
Recep Akdağ’ın cevabı
75.- Trabzon Milletvekili Haluk Pekşen’in, Trabzon’un Ortahisar ilçesinde
burun estetiği olan bir vatandaşın hayatını kaybetmesine ilişkin sözlü soru
önergesi (6/131) ve Sağlık Bakanı Recep Akdağ’ın cevabı
76.- İstanbul Milletvekili Ali Özcan’ın, bebek ölüm oranlarına ve bebek
ölümlerinin engellenmesi için yapılan çalışmalara ilişkin sözlü soru önergesi
(6/136) ve Sağlık Bakanı Recep Akdağ’ın cevabı
77.- Niğde Milletvekili Ömer Fethi Gürer’in, Niğde’ye bağlı bir köyün
sağlık hizmetleri ile ilgili sorunlarına ilişkin sözlü soru önergesi (6/143) ve
Sağlık Bakanı Recep Akdağ’ın cevabı
78.- Niğde Milletvekili Ömer Fethi Gürer’in, Niğde’ye bağlı bir
mahalledeki kentsel dönüşüm çalışmalarına ve tarihi yapılar ile ilgili
incelemelere ilişkin Çevre ve Şehircilik Bakanından sözlü soru önergesi (6/144)
(Cevaplanmadı)
79.- Niğde Milletvekili Ömer Fethi Gürer’in, Tuz Gölü’nün dip temizliği
ile atıklardan arındırılmasına ilişkin Çevre ve Şehircilik Bakanından sözlü
soru önergesi (6/166) (Cevaplanmadı)
80.- Niğde Milletvekili Ömer Fethi Gürer’in, tapu çalışanlarının
sorunlarına ilişkin Çevre ve Şehircilik Bakanından sözlü soru önergesi (6/173)
(Cevaplanmadı)
81.- Niğde Milletvekili Ömer Fethi Gürer’in, Niğde’nin Çiftlik
ilçesindeki Uyuz Göleti ile ilgili çalışmalara ilişkin sözlü soru önergesi
(6/220) ve Sağlık Bakanı Recep Akdağ’ın cevabı
82.- Niğde Milletvekili Ömer Fethi Gürer’in, Niğde’nin Çiftlik
ilçesindeki Uyuz Göleti’nin bazı hastalıkların tedavisinde kullanılmasına
ilişkin sözlü soru önergesi (6/221) ve Sağlık Bakanı Recep Akdağ’ın cevabı
83.- Niğde Milletvekili Ömer Fethi Gürer’in, Niğde’de kapanan sağlık
ocaklarına ilişkin sözlü soru önergesi (6/222) ve Sağlık Bakanı Recep Akdağ’ın
cevabı
84.- Isparta Milletvekili Nuri Okutan’ın, sigara kullanımını önlemek
için yapılan çalışmalara ilişkin sözlü soru önergesi (6/258) ve Sağlık Bakanı
Recep Akdağ’ın cevabı
85.- Trabzon Milletvekili Haluk Pekşen’in, Trabzon’un Sürmene
ilçesindeki katı atık arıtma tesisine ilişkin Çevre ve Şehircilik Bakanından
sözlü soru önergesi (6/265) (Cevaplanmadı)
86.- Trabzon Milletvekili Haluk Pekşen’in, Trabzon’un Sürmene
ilçesindeki katı atık arıtma tesisine ilişkin Çevre ve Şehircilik Bakanından
sözlü soru önergesi (6/266) (Cevaplanmadı)
87.- Trabzon Milletvekili Haluk Pekşen’in, Trabzon’un Sürmene
ilçesindeki katı atık depolama sahasına ilişkin Çevre ve Şehircilik Bakanından
sözlü soru önergesi (6/267) (Cevaplanmadı)
88.- Trabzon Milletvekili Haluk Pekşen’in, Doğu Karadeniz Bölgesi’ndeki
ÇED uygulamalarına ilişkin Çevre ve Şehircilik Bakanından sözlü soru önergesi
(6/272) (Cevaplanmadı)
89.- Adana Milletvekili Elif Doğan Türkmen’in, Adana’nın Yüreğir
ilçesindeki hastane ihtiyacına ve Kozan Devlet Hastanesinin hizmete girmemesine
ilişkin sözlü soru önergesi (6/278) ve Sağlık Bakanı Recep Akdağ’ın cevabı
90.- Adana Milletvekili Elif Doğan Türkmen’in, Adana’nın Tufanbeyli
ilçesindeki devlet hastanesinin sağlık personeli ihtiyacına ilişkin sözlü soru
önergesi (6/279) ve Sağlık Bakanı Recep Akdağ’ın cevabı
91.- Trabzon Milletvekili Haluk Pekşen’in, Bakanlık ile bağlı kurum ve
kuruluşların hizmet binalarına ilişkin sözlü soru önergesi (6/315) ve Sağlık
Bakanı Recep Akdağ’ın cevabı
92.- Trabzon Milletvekili Haluk Pekşen’in, Bakanlık ile bağlı kurum ve
kuruluşların hizmet binalarına ilişkin Çevre ve Şehircilik Bakanından sözlü
soru önergesi (6/317) (Cevaplanmadı)
93.- Trabzon Milletvekili Haluk Pekşen’in, Trabzon’un Uzungöl bölgesi
ile ilgili imar çalışmalarına ilişkin Çevre ve Şehircilik Bakanından sözlü soru
önergesi (6/325) (Cevaplanmadı)
94.- Balıkesir Milletvekili Ahmet Akın’ın, Balıkesir Devlet Hastanesi
Onkoloji bölümünün doktor ve sağlık personeli ihtiyacına ilişkin sözlü soru
önergesi (6/340) ve Sağlık Bakanı Recep Akdağ’ın cevabı
95.- Niğde Milletvekili Ömer Fethi Gürer’in, küresel ısınmanın
etkilerine ve alınacak önlemlere ilişkin Çevre ve Şehircilik Bakanından sözlü
soru önergesi (6/348) (Cevaplanmadı)
96.- Adana Milletvekili Elif Doğan Türkmen’in, Adana’nın Ceyhan
ilçesindeki atık su arıtma tesisinin yaydığı kokuya ilişkin Çevre ve Şehircilik
Bakanından sözlü soru önergesi (6/351) (Cevaplanmadı)
97.- Adana Milletvekili Elif Doğan Türkmen’in, Adıyaman’ın Kahta
ilçesindeki atık su arıtma tesisinin çalışmamasına ilişkin Çevre ve Şehircilik
Bakanından sözlü soru önergesi (6/352) (Cevaplanmadı)
98.- Niğde Milletvekili Ömer Fethi Gürer’in, Bakanlığın Niğde Üniversitesine
tıp fakültesi açılması ile ilgili kararına ilişkin sözlü soru önergesi (6/355)
ve Sağlık Bakanı Recep Akdağ’ın cevabı
99.- Niğde Milletvekili Ömer Fethi Gürer’in, alternatif tıp
uygulamalarının denetimine ilişkin sözlü soru önergesi (6/376) ve Sağlık Bakanı
Recep Akdağ’ın cevabı
100.- Niğde Milletvekili Ömer Fethi Gürer’in, Niğde Üniversitesine tıp
fakültesi açılması çalışmalarına ilişkin sözlü soru önergesi (6/386) ve Sağlık
Bakanı Recep Akdağ’ın cevabı
101.- Trabzon Milletvekili Haluk Pekşen’in, Sürmene Çamburnu Kutlular
Düzenli Katı Atık Depolama Sahası’na ilişkin Çevre ve Şehircilik Bakanından
sözlü soru önergesi (6/393) (Cevaplanmadı)
102.- Niğde Milletvekili Ömer Fethi Gürer’in, mısır şurubunun sağlığa
zararlarına ilişkin sözlü soru önergesi (6/412) ve Sağlık Bakanı Recep Akdağ’ın
cevabı
103.- Niğde Milletvekili Ömer Fethi Gürer’in, fırınlarda çalışanların
sağlık kontrollerine ilişkin sözlü soru önergesi (6/437) ve Sağlık Bakanı Recep
Akdağ’ın cevabı
104.- Niğde Milletvekili Ömer Fethi Gürer’in, Niğde’nin Çiftlik
ilçesinde bulunan Uyuz Göleti’nin suyunun tedavi amaçlı kullanılmasına ilişkin
sözlü soru önergesi (6/458) ve Sağlık Bakanı Recep Akdağ’ın cevabı
105.- Niğde Milletvekili Ömer Fethi Gürer’in, kentsel dönüşüm
alanlarında yer alan tarihi yapılara ilişkin Çevre ve Şehircilik Bakanından
sözlü soru önergesi (6/476) (Cevaplanmadı)
106.- Niğde Milletvekili Ömer Fethi Gürer’in, koruma altına alınan
alanlara ve denetimlerine ilişkin Çevre ve Şehircilik Bakanından sözlü soru
önergesi (6/484) (Cevaplanmadı)
107.- Niğde Milletvekili Ömer Fethi Gürer’in, Niğde ilindeki Kızılca
Deresi’ne dökülen atığa ve alınan önlemlere ilişkin Çevre ve Şehircilik
Bakanından sözlü soru önergesi (6/504) (Cevaplanmadı)
108.- Konya Milletvekili Mustafa Hüsnü Bozkurt’un, son on yılda meslek
hastalığı sebebiyle yaşamını yitiren ve tedavi gören kişilere ilişkin sözlü
soru önergesi (6/556) ve Sağlık Bakanı Recep Akdağ’ın cevabı
109.- Konya Milletvekili Mustafa Hüsnü Bozkurt’un, otizmli çocukların
eğitimi için sağlanan devlet desteğinin artırılmasına ilişkin sözlü soru
önergesi (6/566) ve Sağlık Bakanı Recep Akdağ’ın cevabı
110.- Niğde Milletvekili Ömer Fethi Gürer’in, engellilerin
erişebilirliklerinin sağlanmasına yönelik kamu kuruluşları ve belediyeler
tarafından yapılan çalışmalara ilişkin Çevre ve Şehircilik Bakanından sözlü
soru önergesi (6/608) (Cevaplanmadı)
111.- Niğde Milletvekili Ömer Fethi Gürer’in, KPSS-2016/1 Yerleştirme
İşlemleri kapsamında Bakanlığa yerleştirilen mimar ve mühendislerin
atamalarının yapılmamasına ilişkin Çevre ve Şehircilik Bakanından sözlü soru
önergesi (6/665) (Cevaplanmadı)
112.- Niğde Milletvekili Ömer Fethi Gürer’in, optisyenlerin kamuda
istihdamına ilişkin sözlü soru önergesi (6/680) ve Sağlık Bakanı Recep Akdağ’ın
cevabı
113.- Niğde Milletvekili Ömer Fethi Gürer’in, 2015 ve 2016 yıllarında
suda boğulma sonucu hayatını kaybeden kişilere ilişkin sözlü soru önergesi
(6/690) ve Sağlık Bakanı Recep Akdağ’ın cevabı
114.- Niğde Milletvekili Ömer Fethi Gürer’in, küresel ısınma ve iklim
değişikliği konusunda yürütülen çalışmalara ilişkin Çevre ve Şehircilik
Bakanından sözlü soru önergesi (6/693) (Cevaplanmadı)
115.- Niğde Milletvekili Ömer Fethi Gürer’in, salgın hastalığa yakalanan
Suriyeli sığınmacılara ve sağlık sorunları nedeniyle hayatını kaybedenlere ilişkin
sözlü soru önergesi (6/699) ve Sağlık Bakanı Recep Akdağ’ın cevabı
116.- Niğde Milletvekili Ömer Fethi Gürer’in, Türkiye Halk Sağlığı
Kurumu Zoonotik ve Vektörel Hastalıklar Daire Başkanlığında daire başkanı
olarak veteriner hekimlerin görev alıp almadığına ilişkin sözlü soru önergesi
(6/708) ve Sağlık Bakanı Recep Akdağ’ın cevabı
117.- Niğde Milletvekili Ömer Fethi Gürer’in, kişi başına tüketilen
hayvansal besin miktarının günlük protein ihtiyacını karşılayıp karşılamadığına
ilişkin sözlü soru önergesi (6/716) ve Sağlık Bakanı Recep Akdağ’ın cevabı
118.- Adana Milletvekili Zülfikar İnönü Tümer’in, kentsel dönüşüm
çalışmalarına ilişkin Çevre ve Şehircilik Bakanından sözlü soru önergesi
(6/722) (Cevaplanmadı)
BAŞKAN – Sayın
milletvekilleri, soru-cevap işlemine ayrılan süreyi daha verimli kullanmak
için, gruplar arasındaki uzlaşıyı da dikkate alarak önergelerin okunması işlemi
yapılmayacaktır. Önergeler tam metin hâlinde Tutanak Dergisi’nde
bastırılmaktadır. 
Ayrıca,
cevaplanacağı önceden bildirilen soru önergelerinin özet bilgilerini içeren
liste gruplara dağıtılmıştır. 
Şimdi, sözlü
soru önergelerini cevaplandırmak üzere Başbakan Yardımcısı Sayın Veysi Kaynak’ı
kürsüye davet ediyorum. 
Buyurun Sayın
Bakan. (AK PARTİ sıralarından alkışlar) 
BAŞBAKAN YARDIMCISI
VEYSİ KAYNAK (Kahramanmaraş) – Sayın Başkan, çok saygıdeğer milletvekilleri;
başta Değerli Başkanımız olmak üzere, saygıdeğer milletvekillerimizin,
milletimizin, İslam dünyasının ramazanını tebrik ediyorum. Ayrıca, dün Şırnak
Şenoba’da helikopter kazasında şehit olan bütün askerlerimize, tümgeneralimize;
Dicle’de terörle mücadelede şehit olan askerlerimize, bütün şehitlerimize
-polis, asker, korucu- Allah'tan rahmet diliyorum, ailelerine taziyeler
diliyorum. 
Sayın Başkanım,
ben de soruları okumadan cevaplara geçeceğim.
Ömer Fethi Gürer
Milletvekilimizin (6/364) esas numaralı Sözlü Soru Önergesi’ne cevaben: Son beş
yıl içerisinde Sıralı Cami, Afife Hanım Cami, Kıyılı Cami, Yahya Baran Cami ve
Bor Yeni Hamam olmak üzere toplam 5 yapının restorasyon işleri yapılmıştır.
Bugüne kadar harcanan para 1 milyon 207 bin 471,78 kuruştur. 
ÖMER FETHİ GÜRER
(Niğde) – Yeni Hamam’ın müteahhidi gitmişti, daha yeni geldi. İki yıldır
yapılmadı, inşaatı bitmedi. 
BAŞBAKAN
YARDIMCISI VEYSİ KAYNAK (Devamla) – Evet. Bahsetmiştim Saygıdeğer
Milletvekilim, o bizden değil, Kültür Varlıkları Kurulunun projeyi onaylama
sürecinin geciktiğinden kaynaklanmıştı.
ÖMER FETHİ GÜRER
(Niğde) – Yok, yok, müteahhidi kaçtı bunun. 
BAŞBAKAN
YARDIMCISI VEYSİ KAYNAK (Devamla) – Şunlara cevap vereyim, anlatırım efendim.
Trabzon
Milletvekilimiz Haluk Pekşen Bey'in (6/78) esas numaralı Sözlü Soru Önergesi’ne
cevaben: 656 sayılı Kanun Hükmünde Kararname’de Başbakanlığımızla iş birliği
yapılması hedeflenen ülkelerle sadece ekonomik, ticari alanda değil, teknik,
sosyal, kültürel ve eğitim alanlarında da iş birliğinin geliştirilmesi görevi
verilmiştir. Bu kapsamda, Türk İşbirliği ve Koordinasyon Ajansı tarafından
gerçekleştirilen projeler, alıcı ülkelerle ikili iş birliğinin ve ilişkilerin
çok yönlü olarak geliştirilmesine katkı sağlamaktadır. Bunun da Türkiye'ye
yansıması siyasi, diplomatik destek ve dış ticaret hacminin artması gibi farklı
şekillerde olabilmektedir. Türkiye'nin Pasifik’ten Orta Asya’ya, Orta Doğu ve
Afrika’dan Balkanlara, Kafkasya’dan Latin Amerika’ya kadar birçok ülkeyle ikili
sosyoekonomik ilişkileri ve buna bağlı olarak dış ticareti son yıllarda büyük
bir ivme kazanmıştır. Türkiye'nin dış ticaretinin arttığı ülkeler aynı zamanda
TİKA Başkanlığımızın faaliyet alanı içinde yer almakta olup bu durum
Türkiye'nin artan dış ticareti ve TİKA faaliyetleri arasında bir ilişki
kurulabileceğini göstermektedir. TİKA Başkanlığımız üstlenmiş olduğu bu önemli
görev ve sorumlulukların bilincinde olarak gerçekleştirdiği proje ve
faaliyetlere en iyi şekilde katkı sağlayabilecek, gerektiğinde profesyonel ve
akademik niteliklere sahip personelle çalışmakta ve yapılan personel alımları
tamamen cari mevzuata uygun bir şekilde gerçekleştirilmektedir. 
Saygıdeğer
milletvekilleri, ayrıca TİKA, yurt dışı yardımlarının koordinasyon görevini de
yerine getirmektedir.
Bolu
Milletvekili Ali Ercoşkun’un (6/27) esas numaralı Sözlü Soru Önergesi’ne
cevaben: Ülkemizin 2002 yılında toplam elektrik üretimi 129.400 gigavat olup bu
miktar 2016 yılında 273.388 gigavata ulaşmıştır. Üretimdeki on üç yılık artış
miktarı ise yaklaşık yüzde 102,3 olmuştur. Enerji Bakanlığımız 2015-2019
Stratejik Planı’nda elektrik üretiminin artırılması hedefleri doğrultusunda
aşağıdaki hedeflere yer vermiştir: Yerli kömürden üretilen elektrik enerjisi
miktarının dönem sonunda yıllık 60 milyar kilovat düzeyine çıkartılması
sağlanacaktır. 
Bolu
Milletvekili Ali Ercoşkun’un (6/24) esas numaralı Sözlü Soru Önergesi’ne
cevabım: Yenilenebilir enerji kaynaklarına dayalı hidroelektrik, rüzgâr, güneş,
jeotermal, biyokütle elektrik üretim tesislerinin kurulu gücü 31.117,8 megavata
ulaşmıştır. 
Son yıllarda
yapılan petrol, doğal gaz sondajları ve petrol arama ve üretme
faaliyetlerindeki gelişmelere gelince: Son on üç yılda toplam 1.699 adet kuyu
açılmış ve 2,8 milyon metre sondaj gerçekleştirilmiştir. Son on üç yılda 89
üretim sahası keşfedilmiştir. 
Ham petrol:
Mevcut ham petrol rezervimizin yüzde 82’sine karşılık gelen 43,7 milyon ton
rezerv ilavesi sağlanmıştır. 19 şirket tarafından 1.329 kuyudan günlük ortalama
48 bin varil ham petrol üretimi gerçekleştirilmektedir.
Doğal gaz:
Mevcut doğal gaz rezervimizin yüzde 75’ine tekabül eden 2,7 milyar metreküp
rezerv ilavesi sağlanmıştır. 16 şirket tarafından 234 kuyudan günlük ortalama
1,1 milyon metreküp doğal gaz üretimi gerçekleştirilmektedir. 
Arama ve üretim
yatırımları olarak son on üç yılda toplam 9 milyar Amerikan doları yatırım
yapılmış, yüzde 50’si özel sermayeli şirketler tarafından gerçekleştirilmiştir.

HAYDAR AKAR
(Kocaeli) – Türkiye’deki üretimi ne doğal gazın?
BAŞBAKAN
YARDIMCISI VEYSİ KAYNAK (Devamla) – Söyledim az önce, söyledim az önce.
BAŞKAN – Sayın
Bakan, devam edin lütfen.
BAŞBAKAN
YARDIMCISI VEYSİ KAYNAK (Devamla) – Doğal gaz rezervimize 2,7 milyar metreküp
rezerv ilavesi sağlanmıştır. 
HAYDAR AKAR
(Kocaeli) – Yüzde kaçını karşılıyor?
BAŞBAKAN
YARDIMCISI VEYSİ KAYNAK (Devamla) – 234 kuyudan günlük ortalama 1,1 milyon
metreküp doğal gaz sağlanmaktadır.
HAYDAR AKAR
(Kocaeli) – Tamam, orayı anladık. Doğal gazda Türkiye tüketiminin yüzde kaçını
karşılıyor üretim?
BAŞBAKAN
YARDIMCISI VEYSİ KAYNAK (Devamla) – O ayrı bir soru. Ben sadece Türkiye’deki
rezervler bakımından söyledim. Onu da ilaveten cevaplandırayım.
(6/26) esas
numaralı Sözlü Soru Önergesi’ne cevaben: Akkuyu Nükleer Santralinden yıllık toplam
35 milyar kilovat, Sinop Nükleer Santralinden yıllık toplam 33 milyar kilovat
elektrik enerjisi üretilmesi planlanmaktadır. Bu kapsamda, Akkuyu ve Sinop
Nükleer Santralleri işletmeye alındığında şu anki elektrik talebimizin yaklaşık
yüzde 26’sı bu santrallerden karşılanacaktır. 
Enerji Bakanlığı
olarak ülkemiz enerji sektöründe enerji politikalarının sürdürülebilir
koşullarda gerçekleştirilmesi ve tüketicilere en ideal şartlarda elektrik
enerji arzının sağlanması hedeflenmektedir. 
Enerji
kaynaklarının çeşitlendirilmesi, doğal gaza bağımlılığın azaltılması ve arz
güvenliği açısından Akkuyu ve Sinop Nükleer Santralleri büyük önem taşımakta
olup söz konusu santrallerden üretilecek olan elektrik enerjisiyle doğal gaz
ithalatında yıllık 3 milyar dolarlık tasarruf gerçekleştirilecektir.
Var olan yerli
kömür kaynaklarının elektrik enerjisi üretim yatırımlarına dönüştürülmesi ve
yeni kaynakların araştırılması sağlanacaktır.
Nükleer
enerjinin elektrik enerjisi üretim portföyüne dâhil edilmesi sağlanacaktır. 
Ayrıca, yerli ve
yenilenebilir enerji kaynaklarından elektrik üretiminin sağlanması ve bu
üretimin desteklenmesi kapsamında, ülkemizde 2023 yılında elektriğin en az
yüzde 30’unun yenilenebilir kaynaklardan üretilmesi hedeflenmektedir. 
(6/28) esas
numaralı soruya cevaben: Bakü-Tiflis-Ceyhan Ham Petrol Boru Hattı, 4 Haziran
2006 tarihinde işletmeye alınan 1.769 kilometre uzunluğundaki BTC Ham Petrol
Boru Hattı ile başta Azeri petrolü olmak üzere Türkmen ve Kazak petrolleri
emniyetli, ekonomik ve çevresel açıdan uygun bir şekilde Ceyhan’a taşınmakta ve
buradan da tankerlerle dünya pazarlarına ulaştırılmaktadır. 
Irak-Türkiye Ham
Petrol Boru Hattı Taşıma Anlaşması’nın bazı maddelerine yönelik değişiklikleri
içeren ve mezkûr anlaşmanın süresinin uzatılmasını amaçlayan değişiklik
anlaşması 19 Eylül 2010 tarihinde Bağdat’ta imzalanmış, 2011 tarihinde
yürürlüğe girmiştir. Uzun süre kullanılamayan hattan Irak petrollerinin
sevkiyatına 2014 Mayıs ayında başlanmıştır. 
Irak-Türkiye
Doğal Gaz Boru Hattı Projesi’nin 2018 yılında Türkiye’ye gelmesi yönünde
çalışmalar yürütülmektedir. 
Hazar Geçişli
Türkmenistan-Türkiye Avrupa Doğal Gaz Boru Hattı Projesi: 29 Ekim 1998 tarihli
anlaşma kapsamında 30 milyar metreküp Türkmen gazının taşınması öngörülmüşken
Hazar Denizi’nin hukuki statüsündeki belirsizlik ve Türkmenistan’ın 2007’de
benimsediği “gazı sınırda satma politikası” gibi nedenlerden Türkmenistan’la
gaz ticareti maalesef tesis edilememiştir. 
Türkmenistan
doğal gazının sevkiyatı: 30 Mayıs 2013 tarihinde Aşkabat’ta Türkmenistan
Hükûmeti ile Türkiye Cumhuriyeti Hükûmeti Arasında Türkmenistan’dan Türkiye’ye
Doğal Gaz Sevkine İlişkin Çerçeve Anlaşması imzalanmıştır. 
TANAP (Trans
Anadolu Doğal Gaz Boru Hattı Projesi): Gürcistan sınırından başlayarak
Yunanistan ve/veya Bulgaristan sınırına uzanan, başlangıç olarak Azerbaycan’ın
Şahdeniz Sahası’nın ikinci aşamasından üretilecek doğal gazı taşıyabilecek
yaklaşık 1.850 kilometre uzunluğundaki boru hattının inşası devam etmektedir.
TANAP’tan Şahdeniz Sahası’nın ikinci aşama üretimine paralel olarak 2018 yılı
sonunda Türkiye’ye ve 2020 yılı içerisinde Avrupa’ya gaz arzının başlatılması
öngörülmektedir. 
TANAP projesi
temel atma töreni 17 Mart 2015 tarihinde Kars’ta gerçekleştirilmiştir. Projenin
temel mühendislik çalışmaları Nisan 2014 tarihi itibarıyla tamamlanmış, çevre
ve etüt değerlendirme raporu ise Temmuz 2014’te onaylanmıştır. Proje kapsamında
çalışmalar devam etmektedir.
Trabzon
Milletvekilimiz Haluk Pekşen Bey’in (6/65) esas numaralı Sözlü Soru Önergesi’ne
cevaben: Sayın Pekşen’in sorusu: “Karadeniz Bölgesi’nde yapılan ve yapılması
planlanan HES’lere bölge halkı başta olmak üzere konunun uzmanları, STK’lar
karşı çıkarken, son hızla yeni HES’lere izin verilmektedir.” cümlesiyle
başlıyor. 
Evet, Karadeniz
Bölgesi’nde faaliyette, işletme aşamasında olan hâlen 176 HES, inşaat
aşamasında olan 47 HES bulunmaktadır. Karadeniz Bölgesi’ndeki HES projeleriyle
ülkemiz enerji ihtiyacının yüzde 18’i karşılanabilmektedir. Devlet Su İşleri
Genel Müdürlüğü tarafından fizibilite çalışmaları sırasında suların en verimli
şekilde kullanılması maksadıyla ilk önce yöredeki halkın içme suyu ihtiyacı,
sulama suyu ve doğal hayat sularının planlanmasından sonra kalan suların boşa
gitmemesi için enerji maksatlı HES’ler yapılmaktadır. Yapılması planlanan HES için
EPDK tarafından lisans verilmekte olup lisans süresi boyunca enerji maksatlı
kullanılacak su tahsisini kapsayacak şekilde lisans sahibi firma ile Devlet Su
İşleri Genel Müdürlüğümüz arasında su kullanım hakkı anlaşması
düzenlenmektedir. Ayrıca, EPDK tarafından verilen üretim lisansları kurumun
internet sitesinde de yayınlanmaktadır. 
İsmail Ok
Milletvekilimizin (6/105) esas numaralı Sözlü Soru Önergesi’ne cevaben: 6446
sayılı Elektrik Piyasası Kanunu Elektrik Piyasası Lisans Yönetmeliği ve ilgili
mevzuatla lisans alma koşulları belirlenmiş olup bu koşulları yerine getirmiş
şirketlere Enerji Piyasası Düzenleme Kurumu (EPDK) tarafından lisans
verilmektedir. Ayrıca, üretim lisansı başvurusunda Çevresel Etki
Değerlendirmesi Yönetmeliği kapsamında gerekli olan kararın alınması ve EPDK’ya
sunulması gerekmektedir. Söz konusu projenin ÇED süreciyle ilgili çalışmaları
ÇED Yönetmeliği gereği Çevre ve Şehircilik Bakanlığı tarafından yürütülmüş ve
sonlandırılmış olup, 9/10/2015 tarihinde ÇED olumlu kararı verilmiştir.
Niğde
Milletvekilimiz Ömer Fethi Gürer’in (6/129) esas numaralı sorusuna cevaben: Tüm
enerji iletim hatlarının yer altına alınması teknik ve ekonomik olarak mümkün
değildir. Özellikle büyük şehirlerimizde altyapısı tamamlanmış alanlarda yeni
iletim hatlarımız yer altı kablosu olarak tesis edilmekte ve bu bölgelerdeki
mevcut iletim hatlarımız da teknik yapılabilirlik çerçevesinde, belli bir
program dâhilinde yer altı kablosu olarak yenilenmektedir.
ÖMER FETHİ GÜRER
(Niğde) – Yüksek gerilim hatları kanser yapıyormuş Sayın Bakanım.
BAŞBAKAN
YARDIMCISI VEYSİ KAYNAK (Devamla) – Efendim, yüksek gerilim hatları Türkiye
Elektrik İletim A.Ş.’nin sorumluluğunda. Türkiye Elektrik İletim A.Ş.’nin
sorumluluğunda bulunan 154-380 kilovat yüksek gerilim enerji iletim hatları,
Elektrik Kuvvetli Akım Tesisleri Yönetmeliği’nde belirtilen yatay ve düşey
emniyetli yaklaşım mesafelerine uyulacak şekilde tesis edilmektedir. Ancak
enerji iletim hatları için kamulaştırılan alanlar, plansız ve çarpık yapılaşma
nedeniyle yer yer ihlal edilmektedir. 
Balıkesir
Milletvekilimiz Ahmet Akın Bey’in (6/181) esas numaralı sorularına cevaben:
5015 sayılı Petrol Piyasası Kanunu’na göre petrol fiyatları en yakın
erişilebilir dünya serbest piyasa oluşumu dikkate alınarak, serbest piyasa
koşullarına göre oluşmakta olup, rafineri fiyatlarının endeksle oluşturulması,
dağıtıcı ve nakliye paylarının tavanı gibi fiyatların dolaylı veya dolaysız
olarak kamu tarafından belirlenmesine ilişkin uygulamalar sona erdirilmiştir.
Ayrıca, petrol piyasasında dolaşımda bulunan tüm petrollerin fiyatı ham petrol
fiyatındaki değişimlerden etkilenmekle birlikte, fiyatların oluşumuna etki eden
birçok faktörün de bu süreçte rol oynadığı bilinmektedir. Bu kapsamda, fiyatlar
serbest rekabet ortamında, piyasada belirlenmektedir. 
Akaryakıt
fiyatları içerisinde en yüksek vergilerin bulunduğu ülkenin Türkiye olduğu
iddiaları gerçeği yansıtmamaktadır.
HAYDAR AKAR
(Kocaeli) – Doğru, 5’inci sırada!
BAŞBAKAN
YARDIMCISI VEYSİ KAYNAK (Devamla) – 2017 Yılı Mart Ayı Petrol ve LPG Piyasası
Fiyatlandırma Raporu’na göre, EPDK’nın raporuna göre 95 oktan kurşunsuz
benzinden alınan en yüksek vergi oranı yüzde 67,66’yla Hollanda, motorinden
alınan en yüksek vergi oranı ise yüzde 64,16’yla Birleşik Krallık piyasasında
görülmektedir.
HAYDAR
AKAR (Kocaeli) – Bizde yüzde kaçmış Sayın Bakan?
BAŞBAKAN
YARDIMCISI VEYSİ KAYNAK (Devamla) – Yazılı cevap veririm.
HAYDAR
AKAR (Kocaeli) – Ben söyleyeyim bilmiyorsanız, yüzde 63; 5’inci sıradayız
dünyada.
BAŞBAKAN
YARDIMCISI VEYSİ KAYNAK (Devamla) – Yazılı cevap veririm efendim.
CHP
Milletvekilimiz Ömer Fethi Gürer’in (6/215) esas numaralı sorusuna cevaben:
Doğal gaz alım satım anlaşmaları uluslararası ilişkiler açısından ekonomik ve
siyasi etkileri olan ticari akitler olup bu anlaşmaların hükümleri ticari gizlilik
içermektedir. Gizli tutulan konuların açıklanması anlaşmaya aykırılık teşkil
eder. Bu durum, gerektiğinde anlaşmanın feshi veya bu nedenle doğan zararın
tazmini gibi yaptırımlara yol açabilir.
Enerji
Piyasası Düzenleme Kurumunun 2015 yılı sektör raporunda yer alan verilere göre,
İstanbul ilinde tüketilen doğal gaz miktarı 8.344,53 milyon santimetreküptür.
Ülkemiz,
başta Rusya Federasyonu olmak üzere farklı tedarikçi ülkelerden boru hatlarıyla
gaz olarak, deniz yoluyla da LNG ithal etmektedir. İthal edilen doğal gaz
ulusal iletim ve dağıtım kanallarıyla tüketicilerin hizmetine karışık olarak
sunulmaktadır. Bu nedenle Rusya Federasyonu’ndan ithal edilen doğal gazla
çalışan kaç adet doğal gaz yakıtlı termik santral olduğuna ilişkin bir sayı
verilebilmesi mümkün değildir.
ÖMER
FETHİ GÜRER (Niğde) – Toplam rakam yok mu Sayın Bakan? Alınan miktar…
BAŞBAKAN
YARDIMCISI VEYSİ KAYNAK (Devamla) – Ömer Bey, sorular neyse onlara cevap
veriyoruz. 
ÖMER
FETHİ GÜRER (Niğde) – Burada Rusya’dan alınan doğal gaz miktarını soruyoruz.
BAŞKAN
– Sayın milletvekilleri, lütfen, Sayın Bakan cevaplarını versin, kalan sürede
sorunuzu sorarsınız, karşılıklı olmaz.
HAYDAR
AKAR (Kocaeli) – Ama soruların cevapları değil. 
BAŞKAN
– Buyurun Sayın Bakan.
BAŞBAKAN
YARDIMCISI VEYSİ KAYNAK (Devamla) – Ömer Bey, tekrar ediyorum: Cevaplarımdan
tatmin olmazsanız o fırsat var İç Tüzük’ümüz gereğince sorarsınız. Ben devam
ediyorum şimdi, bakın, belki de vardır devamında cevabın. 
2014
yılında ithal edilen gazın yüzde 54,76’sı Rusya’dan karşılanırken, kesin
olmayan verilere göre 2015 yılında bu oran yüzde 56 civarında olmuştur.
Silivri
Doğal Gaz Depolama Tesisinin depolama kapasitesi 2,661 milyar metreküp olup
günlük enjeksiyon kapasitesi 16 milyon metreküp, geri üretim kapasitesi ise 25
milyon metreküptür. Ayrıca, BOTAŞ Genel Müdürlüğü tarafından Tuz Gölü’nde 1
milyar metreküp yer altı doğal gaz depolama projesi yürütülmekte ve Türkiye
Petrolleri Anonim Ortaklığı tarafından ise Silivri’deki mevcut depolama
tesislerinin kapasite artırma çalışmaları sürdürülmektedir. Kış dönemi olarak
değerlendirilen 2014-2015 Ekim-Mart döneminde ülkemiz doğal gaz talep
ortalaması 156,26 milyon metreküp olmuştur. Ülkemizin yer altı doğal gaz
depolama kapasitesi 2,661 milyar metreküp olup günlük üretim kapasitesi olan 25
milyon metreküp miktar kadar katkı sağlamaktadır. 
Yine, Niğde
Milletvekilimiz Ömer Fethi Gürer Bey’in (6/219) esas numaralı sorusuna cevaben:
Osmaniye ili Kadirli ilçesi Köseli köyünün enerji aldığı hat üzerinde
bakımların yapılması, iletkenlere yaklaşan ağaçların budanması, ana dağıtım
merkezinde gerekli iyileştirme çalışmalarının yapılması amacıyla Toroslar EDAŞ
tarafından 2015 yılı içerisinde planlı kesintiler yapılmış olup şu an
itibarıyla Köseli köyünde yaşanan bir elektrik kesintisi bulunmamaktadır.
Kullanıcıların enerji almakta olduğu hatlarda oluşan arızalara yirmi dört saat
çalışan arıza bakım onarım ekipleri tarafından en kısa sürede müdahale
edilmektedir. 
Elif Doğan
Türkmen Milletvekilimizin (6/280) esas numaralı Sözlü Soru Önergesi’ne cevaben:
Dağıtım şirketlerinin hizmet sahası içerisindeki şebekelerde yeni yatırımlar,
bakım onarımlar, üçüncü şahıslara ait hatların bağlantısı nedeniyle planlı
elektrik kesintileri yapılabilmektedir. Şirketin hizmet sahası içerisinde
yapılan bakım çalışmaları, ilgili mevzuatında belirtilen sürelere uygun olarak
planlanmakta ve uygulanmakta olan bakımsızlık nedeniyle yaşanan bir elektrik
kesintisi bulunmamaktadır. 
Yine, Elif Doğan
Türkmen Milletvekilimizin (6/281) esas numaralı Sözlü Soru Önergesi’ne cevaben:
Elektrik enerjisi fon payı, TRT payı ve elektrik ve havagazı tüketim vergisi
gibi fon, pay ve vergilerin belirlenmesi, tüketicilerden tahsil edilmesi ve
ilgili mercilere aktarılması uygulamaları Enerji Bakanlığımızın görev alanı
dışındadır. Enerji Bakanlığımız tarafından düzenlenen tarifeler fonsuz olarak
belirlenmekte ve fon, pay ve vergiler elektrik tedarik faaliyetleriyle iştigal
eden lisans sahipleri tarafından mevzuatına uygun olarak bu tarifelere
eklenerek abonelere yansıtılmaktadır. 
Trabzon
Milletvekilimiz Haluk Pekşen Bey’in (6/292) esas numaralı Sözlü Soru
Önergesi’ne cevaben: Bu, (6/292) esas numaralı Sözlü Soru Önergesi’nin konusu
(7/432) esas numaralı Yazılı Soru Önergesi ve BİMER başvurusunda, Başbakanlık
İletişim Merkezi başvurusunda cevaplandırılmıştır. 
Enerji
Bakanlığımız Maden İşleri Genel Müdürlüğü kayıtlarında yapılan incelemelerde
Artvin, Ordu, Giresun, Gümüşhane, Rize ve Trabzon illerimizde 303 şirket
uhdesinde kayıtlı 1.012 ruhsat, muhtelif kamu kurum ve kuruluşları adına 175
adet hammadde üretim izni ve bölgede kayıtlı muhtelif ruhsat sahiplerine ait 13
adet jeotermal ruhsat bulunmaktadır. Ayrıca, MİGEM kayıtlarında söz konusu
bölgede maden arama ve işletme faaliyetlerinde bulunan ruhsatlar açısından
proje değişikliği talebi bulunmamaktadır. 
Söz konusu
illere ilişkin maden ruhsat sayılarının ve ruhsat alanlarının dağılımları şu
şekildedir: Artvin, ruhsat sayısı 153, ruhsat alanı 292.450,25 hektar; Giresun,
ruhsat sayısı 230, ruhsat alanı 291.832,09 hektar; Gümüşhane, ruhsat sayısı
241, ruhsat alanı 293.587,50 hektar; Ordu, ruhsat sayısı 201, ruhsat alanı
221.796,17 hektar; Rize, ruhsat sayısı 60, ruhsat alanı 171.221 hektar;
Trabzon, ruhsat sayısı 127, ruhsat alanı 101.367 hektar. Bununla birlikte,
toplam 1.012 ruhsat ve 1.372.254,96 hektar. 
Bununla
birlikte, 4982 sayılı Bilgi Edinme Hakkı Kanunu’nun 23’üncü maddesinde yer alan
“Kanunlarda ticarî sır olarak nitelenen bilgi veya belgeler ile, kurum ve
kuruluşlar tarafından gerçek veya tüzel kişilerden gizli kalması kaydıyla
sağlanan ticarî ve malî bilgiler, bu Kanun kapsamı dışındadır.” hükmü gereği
şirket isimlerinin ticari sır kapsamında olduğu Bakanlığımızca
değerlendirilmektedir. 
Trabzon
Milletvekilimiz Haluk Pekşen Bey’in (6/294) esas numaralı sorularına cevaben:
Doğu Karadeniz Küçük Hidroelektrik Santralleri Kalkınma Projesi 2009 yılında
Türkiye Elektromekanik Sanayi A.Ş. (TEMSAN) tarafından planlanmış ve basın
yoluyla kamuoyuna duyurulmuştur ancak söz konusu projenin uygulama aşamasına
geçilememiş ve proje kapsamında herhangi bir çalışma yapılamamıştır. 
Yine, Haluk
Pekşen Bey’in (6/316) esas numaralı sorularına cevaben: Enerji Bakanlığımızın
kullanmış olduğu binanın mülkiyeti Türkiye Elektrik İletim Anonim Şirketi Genel
Müdürlüğüne aittir ancak Yenilenebilir Enerji Genel Müdürlüğünün hizmet binası
hazine adına kayıtlı olup Enerji Bakanlığımız tarafından Yenilenebilir Enerji
Genel Müdürlüğüne tahsis edilmiştir. Bakanlığımızca hizmet binası olarak
kullanılan yerler için herhangi bir kira bedeli ödenmemektedir. Enerji
Bakanlığımız bağlı kuruluşlarından Maden Tetkik ve Arama Genel Müdürlüğünün
Doğu Anadolu Van Bölge Müdürlüğü hizmet binası Feray İnanç’tan ve Orta Anadolu
Kızılcahamam İkinci Bölge Müdürlüğü hizmet binası ise Metin Yıldırım’dan
kiralanmıştır. Diğer bağlı kuruluş olan Türkiye Atom Enerjisi Kurumunun ise
kiralık hizmet binası bulunmamaktadır. 
Balıkesir
Milletvekilimiz İsmail Ok Bey’in (6/338) esas numaralı sorularına cevaben:
Tarımdaki modern tekniklerin enerji tüketimini sormuş. Enerji Bakanlığımızın
revize edilmiş denge tablolarına göre 2015 yılında tarım ve hayvancılık
sektöründe 3 milyon 932 bin ton eş değer petrol enerji kullanılmıştır. Toplam
birincil enerji arzı içerisindeki oranı da yüzde 3,04 olarak gerçekleşmiştir.
Bakanlığımızın doğrudan tarımda enerji verimliliğine ilişkin bir çalışması
bulunmamakla birlikte bu hususta Gıda, Tarım ve Hayvancılık Bakanlığıyla
birlikte çalışmalar yapılmaktadır.
Kocaeli
Milletvekilimiz Haydar Akar Bey’in (6/343) esas numaralı sorularına cevaben:
Ülkemizde, sıkıştırılmış doğal gaz formunda doğal gaz satışları, Enerji
Piyasası Düzenleme Kurumundan sıkıştırılmış doğal gaz satış lisansı alan tüzel
kişilikler tarafından gerçekleştirilmektedir. Sıkıştırılmış doğal gaz lisansı
sahibi şirketler, almış oldukları lisans içeriğine göre doğal gazı yerli
üreticilerden, toptan satış şirketlerinden veya şehir içi dağıtım
şirketlerinden satın alabilmekte ve satın aldıkları gazı sıkıştırmak suretiyle
nihai tüketicilere sunmaktadır. EPDK tarafından yayınlanan sektör raporlarında
yer alan verilere göre yurt içi piyasada aktif olarak faaliyet gösteren
sıkıştırılmış doğal gaz satış şirketi sayısı 2017 yılı Mart ayı itibarıyla 45’e
ulaşmıştır. Ülkemizde, sıkıştırılmış doğal gaz sisteminin kullanılmasının
yaygınlaştırılmasına ilişkin gerekli tedbirler alınmaktadır. 2016 yılı sonu
itibarıyla, yurt içinde nihai tüketicilere yapılan sıkıştırılmış doğal gaz
formunda doğal gaz satışları 191,78 milyon metreküp, toplam yurt içi doğal gaz
satışlarının 46.395,06 olup bu da binde 41’ini oluşturmaktadır. Yurt içi
piyasada gerçekleşen 191,78 milyon metreküp miktarındaki sıkıştırılmış doğal
gaz tüketiminin 15,92 milyon metreküplük kısmı nihai tüketiciler tarafından
araç yakıtı olarak kullanılmaktadır. 
(6/346) esas
numaralı, Bartın Milletvekilimiz Rıza Yalçınkaya Bey’in sorularına cevaben:
Redevans karşılığı taş kömürü işletmeciliği yapmak üzere Hattat Enerji ve Maden
Ticaret A.Ş.’yle redevans sözleşmesi imzalanan Amasra B sahasında 22/1/2016
tarihinde üçüncü üretim yılı sona ermiş ve dördüncü üretim yılına geçilmiştir.
Üçüncü üretim yılı sonu itibarıyla, firmanın Türkiye Taşkömürü Kurumuna gecikme
faizleri hariç 155 milyon 910 bin 62 lira 13 kuruş borcu bulunmaktadır.
İşletmeci firma olan Hattat Enerji ve Maden Ticaret A.Ş.’nin hazırlık süresini
bitirip üretim aşamasına gelinip gelinmediği hususunun tartışmalı ve ihtilaf
konusu olduğu ve otuz altı ay ek hazırlık süresi talepli, Zonguldak 2. Asliye
Hukuk Mahkemesine dava açmıştır. Yargı süreci devam ederken firma ikinci bir
dava daha açmış olup yargı süreçleri devam etmektedir. Bu arada, firmanın
hazırlık süresi için üretmeyi taahhüt ettiği 500 bin ton kömüre ait 8.513.700
lira KDV dâhil redevans bedelinin yasal yollardan tahsili için Zonguldak 1.
Sulh Hukuk Mahkemesine TTK -Türkiye Taşkömürü Kurumu-tarafından alacak davası
açılmıştır.
Yine, Rıza
Yalçınkaya Milletvekilimizin (6/347) esas numaralı sorusuna cevaben: Türkiye
Taşkömürü Kurumunda işçi açıkları her yıl sonunda yayımlanan bir sonraki yıla
ait genel yatırım ve finansman programına istinaden giderilmeye
çalışılmaktadır. Ayrıca, TTK tarafından, toplam 3.200 yeraltı işçisine ihtiyaç
duyulduğu gerekçesiyle Müsteşarlık nezdinde girişimde bulunulmuş ve Hazine
Müsteşarlığının 28/12/2015 tarihli ve (37378) esas sayılı cevabi yazısıyla da
2015 yılı programının 331 numaralı tedbirinde, kuruluşun zarar eden bir yapıdan
çıkarılması amacıyla bir eylem planı hazırlanacağı ve kurumun yeniden
yapılandırılacağı ifadesinin yer aldığı belirtilerek yüksek sayıdaki personel
talebinin kamu üzerinde oluşturabileceği yük, yüksek maliyet dikkate alındığında
talebin yeniden yapılandırma çalışmaları kapsamında değerlendirilmesinin daha
uygun olacağının düşünüldüğü cevaben iletilmiştir.
Niğde
Milletvekilimiz Ömer Fethi Gürer Bey’in (6/390) esas numaralı sorusuna cevaben:
Çiftehan jeotermal sahasında yapılan jeoloji ve jeofizik etüt çalışmaları
sonucunda sahanın geliştirilmesine yönelik sondaj lokasyonları belirlenmiş olup
Niğde İl Özel İdaresi tarafından ihale yoluyla özel sektöre ait sondaj
firmasına yaptırılan ve teknik danışmanlık hizmeti kapsamında Maden Tetkik
Arama Genel Müdürlüğü kontrolünde gerçekleşen sondajda 800 metre derinliğe
ulaşılmıştır. Yapılan sondajda kuyu tabanında maksimum 40,07 santigrat
derecelik sıcaklık değerine ulaşılmış olup yapılan üretim tesisi çalışmalarında
jeotermal akışkan elde edilememiştir. 
Yine, Çiftehan
jeotermal sahasında, sahada bulunan mevcut üretim kuyularının yedeklenmesi
amacıyla 500 metre derinliğinde açılan 3 adet kuyuda 52-54 santigrat derece
sıcaklığında ve 12-18 litre/saniye debi değerinde jeotermal akışkan elde
edilmiştir. 
Diyarbakır
Milletvekili Altan Tan’ın (6/400) esas numaralı Sözlü Soru Önergesi’ne cevaben:
1 Ocak 2015 tarihinden Mart 2016 tarihine kadar Türkiye’nin elektrik ihtiyacı
331.500 gigavat iken aynı tarihler arasında hidroelektrik santrallerinden elde
edilen elektrik enerjisi 84.325,9 gigavattır. 
Trabzon
Milletvekili Haluk Pekşen Bey’in (6/414) esas numaralı Sözlü Soru Önergesi’ne
cevaben: Elektrik Piyasası Tüketici Hizmetleri Yönetmeliği’nin 37’nci
maddesinin (1)’inci fıkrasının (b) bendi “Güncelleme yapılmasını takiben,
tüketicinin görevli tedarik şirketine olan tüm borçların ödenmesinden sonra
varsa güncellenmiş güvence bedelinin bakiyesi, işletme kayıtları veya bulunması
hâlinde tüketicinin güvence alındı belgesi dikkate alınarak talep tarihinden
itibaren en geç beş işgünü içerisinde tüketiciye iade edilir. Güvence bedelinin
iadesi için borcun ödenmesi dışında herhangi bir koşul ileri sürülemez ve belge
istenemez.” hükmü emredici şekilde düzenlenmiştir. 
Çoruh Elektrik
Dağıtım Anonim Şirketinden önergede yer alan hususlara ilişkin bilgi talep
edilmiştir. Gelen bilgi şu şekildedir: Çoruh Elektrik Dağıtım Anonim Şirketi,
1/1/2013 tarihinden itibaren Çoruh Elektrik Dağıtım Anonim Şirketi ve Çoruh
Elektrik Perakende Satış Anonim Şirketi yani görevli tedarik şirketi olarak
ikiye ayrılmıştır. 1/1/2013 tarihinden itibaren güvence bedellerinin alınması
veya iadesi Çoruh Elektrik Perakende Satış Anonim Şirketi tarafından
gerçekleştirilmekte olup Çoruh Elektrik Dağıtım Anonim Şirketinde herhangi bir
güvence bedeli alınması veya iade işlemi yapılmamaktadır. İlgili mevzuat
hükümlerine göre, görevli tedarik şirketince sözleşmesi sona ermiş abonelerin
güvence bedelleri bankacılık kanalıyla abonelerin verdiği IBAN numaralarına
mevzuata uygun şekilde ve süresi içerisinde ödenmektedir. 
Haluk Pekşen
Bey’in (6/415) esas numaralı sorularına cevaben: Elektrik dağıtım şirketlerinin
tamamını kapsayan ve şirketlerin tazminat yükümlülüklerinin kontrolüne yönelik
çalışma, şirketlere ait yıllık kesin tabloları üzerinde incelemelerle devam
etmektedir. Çalışmanın tamamlanmasını müteakip tazminat ödeme yükümlülüğünü
yerine getirmeyen ya da eksik yerine getiren şirketlerin tespit edilmesi
durumunda gerekli idari denetim süreci başlatılacaktır. Ayrıca, müşteri
şikâyetleri, EPDK’ya yapılan bildirimler ve şirketlere yapılan diğer yazışmalar
kapsamında gerekli olduğunda EPDK tarafından da inceleme yapılmakta ve mevzuat
ihlali tespit edilmesi hâlinde denetim süreci işletilmektedir. Elektrik dağıtım
şirketlerinin tazminat ödemesi yükümlülüğünü yerine getirmemesine ya da eksik
yerine getirmesine göz yumulması asla mümkün değildir.
Balıkesir
Milletvekilimiz Ahmet Akın Bey’in (6/418) esas numaralı Sözlü Soru Önergesi’ne
cevaben: 2009-2015 yılları arasında toplam 358 adet verimlilik artırıcı proje
başvurusu yapılmış, bunlardan 230 adet verimlilik artırıcı proje desteklenmeye
hak kazanmıştır. 2016 yılında ise 92 adet verimlilik artırıcı proje başvurusu
yapılmıştır, bu projelerin değerlendirilmesi devam etmektedir. Bugüne kadar
projelerden 46 tanesi tamamlanmış ve destek ödemesi olarak bu projelere toplam
4 milyon 201 bin 845 lira 90 kuruş tutarında ödeme yapılmıştır. Yıllar bazında
ödenen destek miktarı aşağıdaki tabloda gösterilmektedir. 2011, proje sayısı
13. Dolayısıyla toplam proje sayısı 46 olmuştur, rakamı -bir önceki sayfada
verdiğim gibi- 4 milyon 201 bin 845 lira 90 kuruştur. 
Trabzon
Milletvekilimiz Haluk Pekşen Bey’in (6/420) esas numaralı Sözlü Soru
Önergesi’ne cevaben: Çoruh ve Fırat Elektrik Dağıtım Anonim Şirketleri
1/10/2010 tarihinde özel sektöre devredilmiştir. Kamu tarafından ihale edilen
arıza bakım onarım işleri 1/6/2013 tarihine kadar yüklenici firmalar tarafından
yürütülmüştür. Yüklenici firmaların çalışanlarının ücret ve ücret dışı yan
haklarını zamanında ve tam olarak ödemediği, sürekli eleman değişikliği yaptığı
ve benzeri çalışan mağduriyeti yaratan uygulamaların olduğuna dair şikâyetlerin
çoğalması üzerine ihale bedeli ve şartları aynı kalmak kaydıyla çalışanlar
Çoruh ve Fırat Elektrik Dağıtım Anonim Şirketlerinin yüzde 99 hissesine sahip
olan Çoruh Aksa Elektrik Hizmetleri Anonim Şirketi ve Fırat Aksa Elektrik
Hizmetleri Anonim Şirketinin kadrosuna alınmıştır. Söz konusu kadroların
sayıları süreç içerisinde ihtiyaca göre artmış, çalışanların tamamı sendikal
haklara da kavuşmuştur. Kamu döneminde yapılan ihale şartları, bedelleri ve
satış oranları değişmemek şartıyla, Çoruh Aksa Elektrik Hizmetleri Anonim
Şirketi ve Fırat Aksa Elektrik Hizmetleri Anonim Şirketinin kestiği hizmet
faturalarının dışında herhangi bir bedel ödenmesi veya para transferi yapılması
asla söz konusu değildir. 
Yine Haluk
Pekşen Bey’in (6/421) esas numaralı Sözlü Soru Önergesi’ne sorusuna cevaben:
Şirket genelinde norm kadroların tamamı… Yani, yine soru Aksa Enerji Şirketinin
uygulamalarıyla yani Fırat ve Çoruh Elektrik Dağıtım Şirketleriyle ilgili.
Şirket genelinde norm kadroların tamamı dolu olup şirkete norm kadroyla ilgili
herhangi bir fatura kesilmesi söz konusu değildir. Arıza bakım ve onarım işleri
kamu döneminden devam eden ve özelleştirme sonrası yapılan ihalelerin aynı şart
ve bedelleriyle Fırat Aksa ve Çoruh Aksa Elektrik Hizmetleri Anonim Şirketine
yaptırılmaktadır. İşçi sözleşmesi personel ve araçlara ait tüm bedelleri
kapsamaktadır. Fırat ve Çoruh Aksa Elektrik Dağıtım AŞ’ye bu işler için
mükerrer bir fatura ödenmemiştir. Bahse konu holding bünyesinde çalışanlara
Fırat ve Çoruh Elektrik Dağıtım AŞ’den ücret ödenmesi söz konusu değildir.
Fırat ve Çoruh Elektrik Dağıtım AŞ’nin İstanbul’da kurulu iş yerinde insan
kaynakları, muhasebe, finans, yatırım, satın alma, tarife grubu gibi
departmanlarda çalışanlar bulunmaktadır. Bu çalışanlar sadece Fırat ve Çoruh
Elektrik Dağıtım Anonim Şirketine hizmet vermektedir. Sosyal sorumluluk
projeleri kapsamında çeşitli yardım kampanyaları gerçekleştirilmektedir ancak
önergede bahsedildiği şekilde, bugüne kadar hiçbir parti adına veya
aracılığıyla herhangi bir yardım yapılmamıştır. Şirkete başkalarına alınan
hediye ve/veya yardım kolilerinin ödemesi fatura edilmemiş, böyle bir ödeme de
yapılmamıştır. 
Trabzon
Milletvekilimiz Haluk Pekşen Bey’in (6/422) esas numaralı Sözlü Soru
Önergesi’ne cevaben: Elektrik Dağıtım ve Perakende Satışına İlişkin Hizmet
Kalitesi Yönetmeliği’nin 26’ncı maddesi hükümleri doğrultusunda, cihaz
hasarıyla ilgili olarak kullanıcı tarafından dağıtım şirketine başvurulur.
Dağıtım şirketi tarafından yapılan incelemeler sonucunda, eğer hasar
kullanıcının kendi hatasından kaynaklı değil ise cihaz hasarı şirket tarafından
karşılanır. Dağıtım şirketi tazmin talebini ancak makul gerekçelere dayalı
olarak reddedebilir. Kullanıcı zararının tazmini hususunda dağıtım şirketi
tarafından yapılan işlemlere ilişkin şikâyetler EPDK tarafından
değerlendirilmektedir. Gerekmesi hâlinde şirketten bilgi ve belge istenmekte
veya yeniden inceleme ve değerlendirme yapılması istenmektedir. Dağıtım
şirketlerinin reddettiği taleplere ilişkin olarak gerekçe belirtilmemiş veya
makul olmayan gerekçeler ileri sürülmüş ise uygulamayı düzeltmesi
istenmektedir. Konuya ilişkin mevzuata aykırı uygulamalar 6446 sayılı Elektrik
Piyasası Kanunu’nun “Yaptırımlar ve yaptırımların uygulanmasında usul” başlıklı
16’ncı maddesi kapsamında değerlendirilmektedir. Bununla birlikte, reddedilen
tazminat talepleri hakkında kullanıcıların yetkisine göre tüketici hakem
heyetleri veya tüketici mahkemelerine başvurma hakkı bulunmaktadır.
Yine, Niğde
Milletvekilimiz Ömer Fethi Gürer Bey’in (6/432) esas numaralı sorusuna cevaben:
Enerji Bakanlığımızın 2015-2019 Stratejik Planı’nda, madencilik politikaları
kapsamında tüm madencilik işletmelerinin E-Devlet Projesi kapsamında elektronik
ortamda yürütülmeye başlanması, enerji dışı doğal kaynaklara yönelik arama
faaliyetlerinin artırılması, enerji dışı doğal kaynaklar için entegre bilgi
bankası alt yapısının oluşturulması, ülkemiz için kritik hammaddeleri de içeren
ulusal hammadde strateji belgesi hazırlanması, ülkemiz maden kaynaklarının
aranmasının uluslararası standartta yapılması ve raporlandırılmasına ilişkin
altyapı çalışmalarının yapılması, işlenmiş ürün üretiminin ve ihracatın
artırılması, ithal ve yerli konsantreler ile ikincil ürün dönüşümünden değerli
mineraller elde edilmesine yönelik tedbirlerin tasarlanıp hayata geçirilmesi ve
ulusal standartlarda etkin, verimli ve güvenli madencilik yapılmasına imkân
sağlayacak işletme ve denetim yapısının oluşturulması hedefleri belirlenmiştir.
Hedeflerin tamamının 2019 yılı sonuna kadar gerçekleştirilmesi amaçlanmaktadır.
Ülkemizdeki
madencilik faaliyetleri 3213 sayılı Maden Kanunu ve ilgili yönetmeliklerle
düzenlenmektedir. Mevzuatın güncelliğini ve etkinliğini sağlamak amacıyla
gerekli değişiklikler yapılmaktadır. Bu kapsamda, Yetkilendirilmiş Tüzel
Kişilikler Yönetmeliği 3 Haziran 2016 tarihinde Resmî Gazete’de yayımlanarak
yürürlüğe girmiştir. Ayrıca, Maden Kanunu Uygulama Yönetmeliği’nin yayımlanmasına
dair çalışmalar da devam etmektedir. Aynı zamanda, sektörün mevcut sorunlarına
veya sektöre ait gelişmelere ilişkin yapılan çalışmalara ilgili STK
temsilcileri ve üniversite temsilcileri de davet edilmektedir.
Yine,
Niğde Milletvekili Ömer Fethi Gürer Bey’in (6/433) esas numaralı Sözlü Soru
Önergesi’ne cevaben: Yetişmiş mühendislerin kurumlardan ayrılmaması için
gerekli imkânların sağlanması adına Enerji Bakanlığımızda çalışmalar
yürütülmektedir. Önergede adı geçen kurumlarda son beş yılda 3.113 mühendis işe
alınmış ve ölüm, emeklilik, istifa, kurum dışı nakil ya da özelleştirme gibi
sebeplerle 1.522 mühendis ayrılmıştır. Yeni göreve başlayan mühendislere
oryantasyon eğitimi verilmekte olup yıllık eğitim programları kapsamında
hazırlanan eğitimlere katılmak için başvuruda bulunan personel talep ettiği
eğitim programına katılabilmektedir. Son beş yılda işe alınan ve işten ayrılan
mühendislerin tablosunu şöyle sunacak olursam: MTA, 214 işe alınan, 201 işten
ayrılan; Eti Maden, 266 işe alınan, 49 işten ayrılan; TKİ, 244 işe alınan, 27
ayrılan; Türkiye Taş Kömürü Kurumu, 186 işe alınan, 52 ayrılan; Elektrik Üretim
AŞ, 550 işe alınan, 86 ayrılan; Devlet Su İşleri, 871 işe alınan, 940 işten
ayrılan; KGM, 782 işe alınan, 167 işten ayrılan. Böylece, toplam 3.113 personelin
işe alındığı ve 1.522 personelin de çeşitli nedenlerle, ölüm, istifa,
emeklilik, kurum değişikliği gibi nedenlerle ayrıldığı görülmektir.
Yine,
Niğde Milletvekili Ömer Fethi Gürer Bey’in (6/447) esas numaralı Sözlü Soru
Önergesi’ne cevaben: Maden Tetkik ve Arama Genel Müdürlüğümüz tarafından
gerçekleştirilen Türkiye Karst ve Mağara Araştırmaları Projesi kapsamında,
Niğde ilinde Çamardı ilçesinde Pancarlık, Çavdar Deresi, Vayvay Deliği, Kar
Kuyusu, Cinbar 1, 2 ve 3, Karga Deliği ve Han Yazısı mağaraları; Uukışla
ilçesinde, Seriyenkaya, Mal Deliği, Mevlüt İni, Kemer ve Dipsiz Deliği
mağaraları; merkez ilçede Damlataş, Samanlı Keleri, Tunlu Gözü, İtulumaz 1, 2
ve 3, Çarşak ile Kocaarkaç mağaralarının etüt çalışmaları yapılmıştır. 
Ömer Fethi
Bey’in (6/448) esas numaralı Sözlü Soru Önergesi’ne cevaben: Önerge tarihi ile
Niğde İl Özel İdaresi ve belediyeleri ile Maden Tetkik ve Arama Genel Müdürlüğü
iş birliğiyle uygulanmakta olan bir araştırma çalışması bulunmamaktadır. Son on
yıllık dönemde ise sadece Niğde İl Özel İdaresi adına tescilli jeotermal kaynak
arama ve işletme ruhsat sahalarında Niğde İl Özel İdaresi adına jeotermal
kaynak arama ve geliştirme çalışmaları kapsamında 2013 ve 2014 yıllarında
lokasyon yeri belirlemeye yönelik olarak jeotermal etüt, jeolojik etüt,
jeofizik etüt ve hidrojeokimyasal inceleme çalışmaları gerçekleştirilmiştir.
Niğde İl Özel İdaresi adına tescilli Niğde merkez jeotermal ruhsat sahası Niğde
Acıgöl, Narlıgöl jeotermal ruhsat sahası ve Niğde Çitfehan jeotermal ruhsat sahalarında
jeotermal etüt çalışmaları yapılmış olup gerçekleştirilen etüt çalışmalarının
birlikte değerlendirilmesi sonucunda söz konusu sahalarda jeotermal araştırma
ve üretim sondaj lokasyonları önerisi yapılmıştır. 
Ömer Fethi
Bey’in (6/449) esas numaralı Sözlü Soru Önergesi’ne cevaben: Doğu Akdeniz
Bölgesinde Maden Tetkik ve Arama Genel Müdürlüğü tarafından Hatay merkez ve
Kırıkhan, Erzin, Kumlu, Hassa ilçeleri; Gaziantep Araban, Islahiye ilçeleri,
Kahramanmaraş, Osmaniye, Şanlıurfa ve Diyarbakır merkez ve Karacadağ bölgesinde
yapılan detay jeotermal etüt çalışmaları, jeolojik etüt, jeofizik etüt ve
hidrojeokimyasal incelemeler sonucunda jeotermal anomali alanı olabileceği
değerlendirilen alanlarda belirlenen lokasyonlarda jeotermal araştırma
sondajları Şanlıurfa ilinde 1 adet, Diyarbakır ilinde 1 adet, Gaziantep ilinde
1 adet ve Hatay ilinde 5 adet yapılmıştır. Diğer illerde bulunan jeotermal
kaynak arama ruhsat sahaları ise jeotermal kaynak anomalisi anlamında olumlu
olarak değerlendirilmediğinden terk edilmiştir. Söz konusu sahalarda yapılan
sondajlarda, özellikle Hatay ili ve ilçelerinde yapılan sondajlarda olumlu
jeotermal sonuçlar elde edilmiştir. Hatay ilinde yapılan sondajlarda 552 metre
ve 2.200 metre derinlikleri arası 37,8 ila 57,5 santigrat derece kuyu taban
sıcaklıkları 42 ila 93 santigrat derece arasındadır. Sıcaklık değerinde ve 1
ila 180 litre/saniye debi değerinde jeotermal akışkanlar elde edilmiştir.
Niğde
Milletvekili Ömer Fethi Gürer Bey’in (6/450) esas numaralı Sözlü Soru
Önergesi’ne cevaben: Melendiz ve Hasandağı bölgelerinde Maden Tetkik ve Arama
Genel Müdürlüğü tarafından jeotermal enerji aramalarına yönelik yapılan
jeotermal enerji aramaları sonucunda jeotermal anomali olarak belirlenen
Aksaray, Güzelyurt, Şahin Kalesi ve Niğde Altunhisar Akçaören mevkilerinde
birer adet jeotermal kaynak araştırma sondajları yapılmıştır. Aksaray,
Güzelyurt, Şahin Kalesi mevkisinde 1.700 metre derinliğinde yapılan sondajda 55
santigrat derece sıcaklığında, kuyu tabanı 130 derece ve 10 litre/saniye debide
jeotermal akışkan elde edilmiştir. Niğde Altunhisar, Akçaören sahasında 2.198
metre derinliğinde yapılan sondajda kuyu tabanında 91 santigrat derece sıcaklık
değeri ölçülmüştür.
Niğde
Milletvekilimiz Ömer Fethi Gürer Bey’in (6/452) esas numaralı Sözlü Soru Önergesi’ne
cevaben: Nevşehir Acıgöl, Derinkuyu ve Gülşehir ilçeleriyle çevresinde MTA
tarafından jeotermal anomali olabileceği değerlendirilen Nevşehir Acıgöl
Alacaşar, Nevşehir merkez Göre, Nevşehir Ürgüp Mustafa Paşa, Nevşehir merkez
Kepez ve Nevşehir Derinkuyu Kuyulutatlar, Suvermez jeotermal kaynak arama
ruhsat sahalarında birer adet araştırma sondajı yapılmıştır. Söz konusu sahada
yapılan, ruhsat sahasında yapılan sondajlarda, Nevşehir merkez Kepez mevkisinde
2.198 metre derinliğinde yapılan sondajda 82,6 derece sıcaklıkta ve 18
litre/saniye debide jeotermal akışkan elde edilmiştir. Nevşehir merkez Göre’de
2.908 metre derinliğinde yapılan sondajda ise 65 derece sıcaklıkta, kuyu tabanı
183 derece olmak üzere ve 3 litre/saniye debide jeotermal akışkan elde
edilmiştir. 
Nevşehir Acıgöl
Alacaşar’da 2.200 metre derinlikte yapılan sondajda ise, 64 derece sıcaklıkta,
kuyu tabanı 107 derece olmak üzere ve 5 litre/saniye debide jeotermal akışkan
elde edilmiştir.
Nevşehir Ürgüp
Mustafapaşa’da 2.198 metre derinlikte yapılan sondajda ise, 58 derece
sıcaklıkta, kuyu tabanı 99,8 santigrat ve 13 litre/saniye debide jeotermal
akışkan elde edilmiştir.
Nevşehir
Derinkuyu Kuyulutatlar Suvermez’de 2.505 metre derinlikte yapılan sondajda ise,
64 derece sıcaklıkta, kuyu tabanı 133,9 derece ve 33 litre/saniye debide
kompresörle, 24 litre/saniye debide artezyenle jeotermal akışkan elde
edilmiştir. 
Niğde
Milletvekilimiz Ömer Fethi Gürer Bey’in (7/457) esas numaralı sorusuna cevaben:
Niğde ili Kitreli bölgesinde Maden Tetkik ve Arama Genel Müdürlüğünce yürütülen
Niğde ili Jeotermal Enerji Aramaları Projesi kapsamında söz konusu alanda
kuvaterner yaşlı volkanik piroklastik jeolojik birimler içerisinde sıcaklığı
30,5 derece ölçülen bir adet sıcak su kaynağı doğal çıkış tespit edilmiştir.
Bunun yanında, söz konusu sahada mevcut sıcak su kaynağının yakınında MTA
tarafından yapılan maden arama çalışmaları kapsamında sahada 140 metre
derinliklerde 17 derece sondaj çamur sıvısı sıcaklığı ölçülmüş olup yapılan
maden arama sondajlarında herhangi bir jeotermal anomaliye rastlanmamıştır.
İzmir
Milletvekilimiz Atila Sertel Bey’in (6/624) esas numaralı Sözlü Soru
Önergesi’ne cevaben: Türkiye’de yabancı ve/veya yabancı ortaklı 853 adet ruhsat
bulunmaktadır; bunların dağılımı şu şekildedir: Akdeniz Bölgesi’nde 2 (b) grubu
mermer ruhsat 24 adet ve diğer maden grubu -2 (a) grubu, 2 (c) grubu, 3’üncü
grup, 4’üncü grup, 6’ncı grup- ruhsat 42 adet; Doğu Anadolu Bölgesi’nde diğer
maden grubu ruhsat 83 adet, Ege Bölgesi’nde 2 (b) grubu ruhsat 20 adet ve diğer
maden grubu ruhsat 153 adet, Güneydoğu Anadolu Bölgesi’nde 2 (b) grubu ruhsat 2
adet ve diğer maden grubu ruhsat 9 adet, İç Anadolu Bölgesi’nde 2 (b) grubu
ruhsat 20 adet ve diğer maden grubu ruhsat 200 adet, Karadeniz Bölgesi’nde
diğer maden grubu ruhsat 71 adet, Marmara Bölgesi’nde 2 (b) grubu ruhsat 12
adet ve diğer maden grubu ruhsat 217 adettir. 
Maden İşleri
Genel Müdürlüğünün sistem kayıtlarında, 2/11/2016 tarihi itibarıyla 2002
yılında 434 adet ruhsatta 48 adet, 2016 yılında 853 adet ruhsatta 159 adet
yabancı şirket tarafından işletme faaliyetinde bulunulmuştur.
MİGEM tarafından
verilen ruhsatlar kapsamında, üretilen madenden 3213 sayılı Maden Kanunu
hükümleri çerçevesinde devlet hakkı alınmakta olup, orman ağaçlandırma bedeli,
arazi kirası vesaire gibi herhangi bir isim altında başka bir bedel
alınmamaktadır ancak işletme faaliyetinde bulunan yerin orman arazisi olması
durumunda, Orman ve Su İşleri Bakanlığınca verilen iznin 5 hektarı geçmemesi
hâlinde, tahakkuk eden devlet hakkına ilaveten yüzde 30 fazla ek devlet hakkı
alınmaktadır.
Balıkesir
Milletvekilimiz Ahmet Akın Bey’in (6/634) esas numaralı sorusuna cevaben:
Balıkesir Burhaniye Kırtık Mahallesi, bölgede görev yapan özel dağıtım şirketi
Uludağ Elektrik Dağıtım Anonim Şirketinden (Uludağ EDAŞ) önergede yer alan
hususlara ilişkin bilgi talep edilmiş ve şirket tarafından iletilen bilgi şu
şekildedir: Yaylanın bulunduğu yerde, Uludağ EDAŞ’a, özel kişi veya kuruluşlar
ayrımı olmamak üzere hiçbir orta gerilim veya alçak gerilim elektrik şebekesi
bulunmadığı, yaylanın iki ayrı yerleşim yerinden oluştuğu ve iki yerleşim yeri
arasında yaklaşık 2 kilometre mesafe bulunduğu, Kırtık Mahallesi muhtarıyla
yapılan görüşmede, yaylalara havaların durumuna göre her yıl nisan ayı sonu
veya mayıs ayı başında çıkıldığı, kasım ayı içerisinde de dönüldüğü ve
yaylalarda ortalama altı ay durulduğunun beyan edildiği, yaylalara en yakın
mesafedeki orta gerilim şebekesinin birinci yaylaya 5 kilometre, ikinci yaylaya
da 7 kilometre mesafede bulunan Kırtık Mahallesi köy trafosu direği olduğu,
Kırtık Mahallesi yaylalarına enerji götürülebilmesi için yaklaşık 7 kilometre
enerji nakil hattı ve 2 adet direk tipi trafo tesis edilmesi gerekeceği,
Burhaniye ilçe sınırları içerisinde Kırtık Mahallesi yaylaları dışında 5 adedi
Karadere Mahallesi’nde, 1 adedi Avunduk Mahallesinde, 1 adedi Kurucaoluk
Mahallesi’nde, 1 adedi Yaylacık Mahallesi’ne ve 1 adedi de Sübeylidere
Mahallesi’ne ait olmak üzere toplam 9 adet daha yayla bulunduğu tespit
edilmiştir. Bölgedeki yenilenmeyi veya yeni tesis edilmeyi bekleyen tesis
yatırımlarının öncelik sıralaması ve aciliyet durumları göz önüne alınarak
yapılan değerlendirmeye göre Burhaniye ilçesi Kırtık Mahallesi Yaylalarına
elektrik şebekesi tesis edilmesi işi üçüncü uygulama dönemi 2020 yatırım programında
değerlendirilebilecektir. 
Niğde
Milletvekilimiz Ömer Fethi Gürer Bey’in (6/668) esas numaralı Sözlü Soru
Önergesi’ne cevaben: Niğde ilimizde tarımsal sulama abone grubuna ait elektrik
fiyatları mesken, ticarethane ve aydınlatma abone gruplarından daha düşüktür.
Ayrıca bölgede görev yapan özel dağıtım şirketi Meram Elektrik Dağıtım Anonim
Şirketinden önergede yer alan hususlara ilişkin bilgi talep edilmiş olup
iletilen bilgi şu şekildedir: Şirket kayıtlarında yapılan araştırmada Niğde
ilinde son beş yıl içerisinde borçtan dolayı elektriği kesilen abone sayısı
1.370’tir. Elektrik fiyatları düzenlemesinde şirketin herhangi bir tasarruf
yetkisi olmayıp bu yetki Enerji Piyasası Düzenleme Kurumuna aittir. Aynı
zamanda borç faizi silinmesiyle ilgili olarak dağıtım şirketinin bir çalışması
bulunmamaktadır. 
Ömer
Fethi Gürer Bey’in (6/669) esas numaralı Sözlü Soru Önergesi’ne cevaben:
Ülkemizde yaz saatinin yıl boyunca uygulanmasına geçilmiş olup uygulamanın
etkileri Enerji Bakanlığımızca yakından izlenmekle birlikte bu aşamada saat
uygulamasının yeniden değerlendirilmesine yönelik alınmış herhangi bir karar
veya bu yönde yapılan herhangi bir hazırlık bulunmamaktadır. Kış saati
uygulamasına geçilmeyerek yaz saati uygulamasının etkilerinin görüldüğü dönem
başlamıştır. Daha detaylı çalışmalara veri miktarı, çeşidi, istatistiksel
karşılaştırılabilirlik yöntemleri geliştirilerek devam edilmektedir. Ancak kısa
süreli veriler üzerinde yapılan analizlerde tasarruf açısından olumlu sonuç
verdiği görülmüştür. 
Ömer
Fethi Gürer Bey’in (6/672) esas numaralı Sözlü Soru Önergesi’ne cevaben:
Bilindiği üzere ulusal doğal gaz iletim şebekesine doğal gaz arzı İran,
Azerbaycan ve Rusya’dan boru hatlarıyla, Cezayir ve Nijerya’dan da
sıvılaştırılmış LNG olarak gemilerle sağlanmaktadır. 2016 yılı Kasım ayı sonu
itibarıyla başlayan ve Aralık ayında da devam eden ağır kış koşullarına bağlı
olarak mevsim normallerinin oldukça altında seyreden hava sıcaklıkları,
konutlarda ısınma amaçlı doğal gaz kullanımında ve elektrik üretimi amaçlı doğal
gaz tüketiminde maksimum seviyelere ulaşılmasına sebep olmuştur. 2016 yılı
Aralık ayı yurt içi doğal gaz talebi, bir önceki yıla göre yüzde 22 artmıştır.
Bu kapsamda, elektrik üretimi amaçlı doğal gaz kullanan müşterilerimize yönelik
kısıntı-kesinti uygulaması nedeniyle oluşan arz açığı diğer enerji
kaynaklarının elektrik üretimindeki paylarının artırılmasıyla önlenmiştir.
Ömer Fethi
Bey’in (6/750) esas numaralı Sözlü Soru Önergesi’ne cevaben: Eti Maden
İşletmeleri Genel Müdürlüğüne bağlı işletme müdürlüklerinde enerji kaynağı
olarak doğal gaz, kömür ve LNG kullanılmaktadır. 2016 yılında üretim
tesislerinde kullanılan doğal gaz, kömür ve LNG maliyetlerinin toplamının
toplam üretim giderlerine oranı ise yüzde 22,51’dir.
Elektrik Üretim
AŞ termik santrallerinde doğal gaz ve linyit kullanmaktadır. 2016 yılı
verilerine göre doğal gaz santralleri yakıt maliyetinin toplam maliyet
içerisindeki oranı yüzde 75,04; linyit kömürü santralleri yakıt maliyetinin
toplam maliyet içerisindeki oranı ise yüzde 43,86’dır.
Ayrıca
hidroelektrik santrallerinde ise baraj, doğal göl ve akarsular
kullanılmaktadır.
Türkiye Kömür
İşletmeleri Kurumu Genel Müdürlüğü termik santrallerinin tamamında kömür
kullanılmaktadır.
(6/751) esas
numaralı Sözlü Soru Önergenize cevaben: Gerçekleştirilen son tadilat sonrasında
160t/h kapasiteli kazan ve 10 megavatlık turbo jeneratör üniteleri 9 Nisan 2016
tarihinde devreye alınmış olup bir yılı aşan süreyle sorunsuz çalışmaktadır.
Tesis, bir yıllık sorunsuz çalışması gereken teminat dönemini doldurduğu için
işin kesin kabulü 26 Nisan 2017 tarihinde gerçekleşmiştir. Hâlihazırda tesisin
verimli ve kapasitesinde çalışmasına engel bir durum bulunmamaktadır.
BAŞKAN – Sayın
Bakan, altmış dakika oldu.
BAŞBAKAN
YARDIMCISI VEYSİ KAYNAK (Devamla) – Evet, iki soru kaldı, tamamlayayım
isterseniz birer dakikayla.
BAŞKAN – Tamam,
peki, tabii ki buyurun.
BAŞBAKAN
YARDIMCISI VEYSİ KAYNAK (Devamla) – Teşekkür ederim Değerli Başkanım.
Ömer Fethi Gürer
Bey’in (6/762) esas numaralı sorusuna cevaben: Eti Maden İşletmeleri Genel
Müdürlüğünde kurumsal hafızanın, üretim kültürünün devamlılığına katkı verecek
taşra teşkilatından merkez teşkilatına olan talepleri en aza indirecek bir
ücret ve terfi sistemi oluşturulmasına ilişkin tedbirlerin alınması
gerekmektedir. Ayrıca, faaliyetlerin sürdürülebilirliğinin sağlanması amacıyla
çalışanların uzmanlaşması, planlı eğitim faaliyetleriyle liyakat ve kariyer
planları ise görevde yükselme ve unvan değişikliği mevzuatıyla sağlanmaktadır.
Diğer yandan, çalışanların teşkilat içerisindeki dağılımının planlanması,
merkez ve taşra birimlerinde çalışma sürelerinin belirlenmesi ve kurum
içerisindeki rotasyonların belirli bir sistem içerisinde gerçekleşmesine
yönelik çalışmalar yapılmaktadır. 
Son soru olarak,
yine, Niğde Milletvekilimiz Ömer Fethi Gürer Bey’in (6/763) esas numaralı Sözlü
Soru Önergesi’ne cevaben: Eti Maden İşletmeleri Genel Müdürlüğü, bor ürünleri
için çok önemli pazarları olan Çin’de Güney Amerika menşeili bor ürünleri
lehine uygun alınmakta olan avantajlı gümrük vergisi uygulamasının Türkiye
menşeili bor ürünlerine de uygulanmak suretiyle rekabet dezavantajının ortadan
kaldırılmasına yönelik olarak gerek bağlı bulunduğu Enerji ve Tabi Kaynaklar
Bakanlığı gerekse Ekonomi Bakanlığı ile İstanbul Maden İhracatçıları Birliği
nezdinde girişimlerde bulunmuştur. 
Arz ederim
efendim. 
Teşekkür ederim.

BAŞKAN –
Teşekkür ederiz Sayın Bakan. 
ÖMER FETHİ GÜRER
(Niğde) – Başbakanla ilgili soruları cevaplandırmadınız. 
BAŞKAN – Sayın
Gürer, sorunuz var mı?
ÖMER FETHİ GÜRER
(Niğde) – Var, var. 
BAŞBAKAN
YARDIMCISI VEYSİ KAYNAK (Kahramanmaraş) – Süre bittiği için onu da daha sonra
inşallah… Sayın Başbakana olan soruları soruyor. 
ÖMER FETHİ GÜRER
(Niğde) – Başbakanla ilgili sorular yanıtlanmadı. 
BAŞBAKAN
YARDIMCISI VEYSİ KAYNAK (Kahramanmaraş) – Süre bittiği için… Onları biliyorum,
yanıtlayacağım. 
BAŞKAN – Hayır,
hayır, Sayın Bakan, siz lütfen yerinize buyurun. 
Bir sorusu
varsa, kısa olmak kaydıyla…
ÖMER FETHİ GÜRER
(Niğde) – Teşekkürler Sayın Bakan. 
Yerleşim
yerlerinde yüksek gerilim hatları ve kent içi elektrik dağıtımının yer altına
alınması yönündeki çalışmalar yetersizdir. Yüksek gerilim hatları altındaki
yerleşmeler insan sağlığının riskine neden olmaktadır.
Rusya’dan alınan
doğal gaz miktarının ve fiyatın açıklanmamasının anlaşmalara dayandırılması da
anlaşılabilir bir durum değildir. 
Kamuda
mühendislerin yarısının işten ayrıldığı görülmektedir. Bu konuda düzenleme acil
ihtiyaçtır. 
MTA’nın
bölgelerde yaptığı sondaj çalışmalarının sonuçları da yalnızca çalışma olarak
kalmaktadır. Altunhisar’da, Nevşehir’de, Niğde’de yapılan bu bağlamdaki
çalışmaların da yatırıma dönüşmesi değerlendirilebilecek bir şeyse
beklenmektedir. 
Niğde’de
tarımsal sulamayla ilgili elektrik fiyatlarının yüksekliği üreticileri mağdur
etmektedir. Bu konuda da bir düzenleme beklenmektedir. 
KİT’lerdeki
AR-GE çalışmaları da ne yazık ki mühendislerin sürekli işten ayrılmaları
nedeniyle yeterli yürümemektedir. Bu anlamda da çalışma yapılması gerektiğini
düşünüyor, teşekkür ediyorum. 
BAŞKAN –
Teşekkür ederim. 
Cevap verecek
misiniz Sayın Bakanım? 
BAŞBAKAN
YARDIMCISI VEYSİ KAYNAK (Kahramanmaraş) – Evet, teşekkür ederim saygıdeğer
milletvekillimize. 
Aslında
jeotermal konularla ilgili çok detaylı bilgiler, personelle ilgili bilgiler
var. Söylediğinin bir kısmı benim de katıldığım temenniler yatırıma bir an önce
dönüşmesi bakımından. Ancak, biliyorsunuz, jeotermal sahalarda bu süreci
yürütecek olan özel idaresi bulunan yerlerde özel idareler. Yüksek gerilim
hatları da tekniğin gerektirdiği zorunlulukla o şekilde yapılmaktadır. 
Personel
hususunu söyledim; ayrılanın 2 mislinden fazla personel alınmış Enerji ve Tabii
Kaynaklar Bakanlığımızın şirketlerine. 
Rusya’yla ilgili
doğal gaz anlaşması, bildiğiniz gibi, bu Mecliste daha önce Sayın
Başbakanlardan Mesut Yılmaz hakkında, diğer Enerji ve Tabii Kaynaklar Bakanları
hakkında gensoru konusu bile oldu. Bu anlaşmalar mahiyeti itibarıyla gizlilik
derecesi taşıyan anlaşmalardır ve cevap verilmesi asla mümkün değildir. 
Biz şuna
bakabiliriz: Türkiye, doğal gaz ithal eden bir ülke. 
(Mikrofon
otomatik cihaz tarafından kapatıldı) 
BAŞKAN –
Tamamlayın lütfen. 
Buyurun. 
BAŞBAKAN
YARDIMCISI VEYSİ KAYNAK (Kahramanmaraş) –Tüketiciye verdiğimiz doğal gaz
fiyatlarını kıyasladığımızda diğer benzeri ülkelerden daha pahalı değildir. 
Diğer sorulara
da tutanaklardan bakıp -Ömer Fethi Bey’in diğer sorularına da- gerekli
cevapları ileteceğim. 
Sayın
Başbakanımızla ilgili sorular vardı, vakit yetmediği için… Sağlık Bakanımız
diğer soruları cevaplandıracak. Onları da bilahare yine huzurunuza gelip cevaplandıracağım
efendim. 
BAŞKAN –
Teşekkür ederim. 
Soru önergeleri
cevaplandırılmıştır. 
Sayın
milletvekilleri, şimdi Sağlık Bakanı Sayın Recep Akdağ az önce sizlere
bildirdiğim soru önergelerini cevaplandıracaklardır. 
Buyurun Sayın
Bakanım. (AK PARTİ sıralarından alkışlar) 
SAĞLIK BAKANI
RECEP AKDAĞ (Erzurum) – Saygıdeğer Başkanım, değerli milletvekilleri; benden
önce Sayın Bakanımız Dr. Mehmet Müezzinoğlu’na ve benim dönemimde de tarafıma
yöneltilen, Sayın Başkanımızın ifade ettiği soruları cevaplamak üzere
huzurlarınızdayım. Hepinizi saygıyla selamlıyorum. 
Değerli
milletvekilimiz, Ömer Fethi Gürer’in floresan lambalarla ilgili bir sorusu var.
Floresan lambalarının sağlık üzerine baş ağrısı, görme bozukluğu gibi bazı
olumsuz etkileri zaman zaman tartışmalara yol açsa da bunu gösteren güvenilir
delile dayalı bir bilgi söz konusu değildir. Floresan lambalarının kullanımını
kısıtlayıcı herhangi bir uygulama dünya genelinde olmadığı gibi Dünya Sağlık
Örgütü gibi kuruluşların da bu hususta üye ülkelere herhangi bir tavsiyesi
bulunmamaktadır.
ÖMER FETHİ GÜRER
(Niğde) – Profesörlerin açıklaması var Sayın Bakan.
BAŞKAN – Sayın
Gürer, lütfen…
SAĞLIK BAKANI
RECEP AKDAĞ (Devamla) - Değerli milletvekilimiz İsmail Ok’un ülkemizde görülen
bir hastalıkla ilgili bir sorusu var. 
Değerli
Başkanım, nörofibromatoz tip 1 von recklinghausen hastalığı olarak da bilinen
bir hastalıktır. 1/33 bin ile 1/4 bin canlı doğumda bir görülebilmektedir. Bu
hastalıktaki çeşitli sorunlar birbirinden farklı uzmanlık alanlarını
ilgilendiriyor. Bunların tedavileri, rehabilitasyonları genellikle tıp
fakültelerimizde, uygulama araştırma merkezlerinde, Bakanlığımız eğitim
araştırma hastanelerinin tıbbi genetik, çocuk nörolojisi, cildiye, beyin
cerrahisi, göz gibi branşlarınca verilmektedir. Ayrıca genel sağlık
sigortalıları ve bakmakla yükümlü olduğu kişilerin hastalarıyla ilgili
ihtiyaçları Sosyal Güvenlik Kurumu tarafından karşılanmaktadır. 
Yine Ömer Fethi
Gürer milletvekilimizin dizüstü bilgisayar kullanımının sağlığa olumsuz
etkileriyle ilgili bir suali var. Dizüstü bilgisayarların erkeklerde kısırlığa
yol açtığına dair iddialar, bu cihazların kullanım sürecinde ısınması
sebebiyle, ısıl etkilerine bağlı olarak spermatogenezin bozulmasına
dayandırılmaktadır. Yapılan kısıtlı sayıdaki çalışmalarda ısıl etkinin
çoğunlukla geçici olarak sperm sayısı ya da hareketliliği üzerinde olumsuz
etkisi olabileceği yolunda yayınlar vardır, ancak kalıcı bir erkek kısırlığına
yol açtığına dair kanıta dayalı bilimsel veri mevcut değildir. Dile getirilen
endişeler günümüz itibarıyla teorik düzeydedir. Bununla birlikte Bakanlığımızın
ilgili bilimsel danışma kurulları kullanıcıların bu cihazları masa üzerinde ya
da bilgisayar altlığıyla kullanmalarını önermektedir. 
Haluk
Pekşen Milletvekilimizin Ortahisar ilçemizde bulunan bir klinikle ilgili bir
sorusu var. Burada bir vatandaşın başına gelen bir problemle ilgili olarak
yapılan soruşturmadan bahsedeceğim.
Milletvekilimizin
bahsettiği olayla ilgili adli ve idari soruşturma yapılmış durumdadır. İdari
soruşturma il sağlık müdürlüğünün başkanlığında plastik cerrahi uzmanı ile
anestezi uzmanından oluşan bir komisyon tarafından yapılmıştır. Yapılan iş ve
işlemlerde tıbbi açıdan bir kusur bulunmadığı kanaatine varmıştır ilgili
soruşturmacılar.
Ayrıca,
cumhuriyet savcılığı tarafından yapılan soruşturmada Adli Tıp Kurumunun vermiş
olduğu rapor doğrultusunda doktor ve yardımcı sağlık personelinin kusuru
bulunmadığından kovuşturma yapılmasına yer olmadığı kararı da verilmiştir. 
Bu
klinikte daha önce benzer bir durum yaşanmamıştır. Ayrıca, genel anlamda ayakta
teşhis ve tedavi yapılan özel sağlık kuruluşları hakkında yönetmelik
hükümlerine göre ruhsatlandırılmış bir kliniktir, faaliyetleri il sağlık
müdürlüğünce denetlenmektedir. 
Bu
soru vesilesiyle şu hususa da işaret etmek isterim: Biz gerçekten
vatandaşımızın hukukunu korumak için büyük bir çaba sarf ediyoruz. Ancak
vatandaş şikâyetlerinde -bunlar basına yansımış olabilir, değerli
milletvekillerimize ulaşmış olabilir- sonucun soruşturmalarla, idari soruşturma
ya da adli soruşturmalarla tamamlanmasından önce sağlık çalışanları hakkında
önyargılı birtakım gazete haberleri, televizyon haberleriyle karşılaşmaktayız,
bunun da bir haksızlık olduğunu ifade etmek isterim. Yani herhangi bir hususta
soruşturmalar tamamlanmadan, kararlar verilmeden hüküm konulması, başlıklar
atılması da sağlık çalışanlarımızı doğrusu rahatsız etmektedir.
Ali Özcan
Milletvekilimizin bebek ölümleriyle ilgili soruları var. Ülkemizde bebek ölüm
oranları 2014 yılında binde 7,6 olarak tespit edilmiştir. Ülkemiz, OECD
ülkelerinin bebek ölümlerinde otuz yılda katettiği mesafeyi sekiz yılda almayı
başarmıştır ve Dünya Sağlık Örgütünün raporları bu hususta Türkiye’nin çok
büyük bir başarısına da işaret etmektedir. 
Bir Bebek
Ölümleri İzleme Sistemi’miz var; bebek ölüm hızları bu sistemden alınan
verilerle Türkiye İstatistik Kurumunun, Bakanlığımız ve İçişleri Bakanlığımızın
ortak kullandığı Ölüm Bildirim Sistemi verileri karşılaştırılarak ve yine
TÜİK’in yayınladığı canlı doğum sayıları baz alınarak hesaplanmaktadır. Bu kapsamda;
2014 yılında 7,6 olan bebek ölümü 2015 yılında aynı oranlarda; 2016’da 7,3
olarak gerçekleşmiştir. Burada da şöyle bir gerçeğe işaret etmek isterim: Dünya
Sağlık Örgütünün geçmiş yıllardaki tavsiyelerine göre bebek ölümlerini
hesaplarken yirmi sekiz haftalık gebelik üzerinde bebek ölümlerini
hesaplıyoruz. Ancak Türkiye artık gelişmiş bir ülke; dolayısıyla doğrudan
doğruya yirmi sekiz haftanın altında bebekleri de hesaplamaya başladık. O zaman
biraz önce bahsettiğim bebek ölüm hızlarına 2-3 puan eklenmektedir. Ancak bebek
ölüm hızlarımız sürekli olarak azalıyor. İnşallah içinde bulunduğumuz yıl da
bunu daha da azaltmış olacağız.
Yine, Değerli
Milletvekilimiz Ömer Fethi Gürer’in Niğde’nin bir köyüyle ilgili sorusu var.
Niğde ilinin merkeze bağlı Dikilitaş köyünün TÜİK nüfusu 896’dır; Aile
Hekimliğine bağlı kayıtlı nüfusu da 781’dir. Bu nüfuslar her zaman birbirini
tutmuyor yani, kaydı köyde olduğu hâlde şehirde yaşayan insanlar var. Dikilitaş
köyüne Merkez Karatlı Aile Sağlığı Merkezi, Aile Hekimliği birimi tarafından
gezici sağlık hizmeti de verilmektedir. Sağlık hizmeti planlarımıza uygun
olarak Dikilitaş köyünde bir ebenin görev yaptığı sağlıkevimiz mevcuttur.
Soruda bulunduğu
için ifade ediyorum: Her köye sağlık memuru, hemşire ve ambulans vermek gibi
bir uygulamamız yoktur. Fiziken de, finansal olarak da, insan kaynağı olarak da
böyle bir uygulamanın zaten imkânı yoktur. Ayrıca dünyada da bu benzeri
uygulamalar mevcut değildir ama söylediğim gibi, köylerimizin ihtiyaçlarını
gezici sağlık hizmetlerimizle büyük ölçüde görüyoruz, büyük köylerimizde de, bu
köyümüzde olduğu gibi, sağlık evleri bulunduruyoruz.
Yine, Ömer Fethi
Gürer Milletvekilimizin Uyuz Göleti çevresinde su kaynaklarıyla ilgili bir
sorusu: Konu, Enerji ve Tabii Kaynaklar Bakanlığının görev ve sorumluluğunda
olduğu için ilgili Bakanlığımıza tevdi edilmesi gerektiği kanaatindeyim.
Yine, Ömer Fethi
Gürer Milletvekilimizin aynı göletle ilgili bir başka sorusu var. Ülkemizde
bulunan şifalı suların tıbbi endikasyonları işleticileri tarafından başvuru
yapılması hâlinde Bakanlığımızca belirlenmektedir. Yani Sağlık Bakanlığının
doğrudan böyle şifalı sularla ilgili bir işletmesi olmadığı için bu
belirlemeleri biz yapmıyoruz ancak Niğde’nin Çiftlik ilçesindeki Uyuz Göleti
suyu içeriğinin incelenmesi, endikasyonun belirlenmesi için Bakanlığımıza bir
başvuru yapılmış değildir. Tabii ki böyle bir başvuru olursa bunu değerlendirip
incelemesini yaparız. 
Yine, Ömer Fethi
Gürer Milletvekilimiz, Niğde ilimizde kapanan sağlık kuruluşlarıyla alakalı
sorular sormaktadır. Kapanan bir sağlık ocağımız yoktur Niğde ilimizde. 5 adet
sağlık istasyonu eski bir kavram olarak, belki soru bundan dolayı soruluyor.
ÖMER FETHİ GÜRER
(Niğde) – 5 tane yıkılmış var, kapanmış değil.
SAĞLIK BAKANI
RECEP AKDAĞ (Devamla) – Onu söylüyorum efendim. 5 adet sağlık istasyonu, yapım
yılları eski olduğundan ve artık ihtiyaç bulunmadığından kullanılmamaktadır. Bu
anlamda yıkılan bir bina yok ama böyle 5 tane istasyon var. 
Peki, ne
yapmışız biz bunları? Bunların, Millî Emlake devir yapmak üzere, resmî yazışma
süreçlerini başlatmış durumdayız. Devir işlemlerinin tamamlanmasını müteakip bu
taşınmazlarla ilgili tasarruf hakkı defterdarlık makamında olacaktır.
Bahsettiği gibi Değerli Milletvekilimizin köy konağı olarak kullanılması bu
kurumlar tarafından değerlendirilebilir. Ben bu sorudan sonra bu yazışma
sürecini de hızlandıracağım. 
Kapanan sağlık
ocağı bulunmamakla birlikte -haklı bir soru olarak- sağlık hizmeti sunan bütün
tesislerimizin bakım ve onarım çalışmalarının illerde titizlikle takip
edilmesini talimatlandırıyoruz. Bu hususta Niğde’yi özel olarak değerlendirerek
bir eksiğin olmamasına gayret edeceğim.
Ayrıca eski bir
binamızla ilgili olarak, bu binanın mevcut taşınmazının tahsisi valiliğimize
devredilmiştir -doğrudur, eski bir bina çünkü- aynı arazi üzerinde valilik
tarafından Hükûmet konağı yapılmak üzere yıkım çalışmaları da başlatılmıştır.
İnşallah Niğde ilimize Hükûmet konağı olarak güzel bir hizmet verecek bir alan
oluşmuş olur. Bazen kurumlar arasında böyle kurum taassubu oluyor, “Benim
arsamın sana tahsisini veremem, yapamam.” diye. Tabii ki, biz bunu hiçbir zaman
yapmıyoruz, önemli olan vatandaşlarımızın ihtiyacının görülmesidir. Sonuçta
bunların hepsi hazinenin malıdır, Sağlık Bakanlığının bir arsası, binası falan
yok aslında. Tahsis edilmiş binayı, yenisini yaptığımız için başka bir amaçla
kullanmak üzere geriye vermiş oluyoruz. 
Çiftlik İlçe
Hastanesi, 2000 yılında hizmete açılmıştır yani biz iktidar olmadan önce. Ancak
depremsellik yönünden sağlam olmadığına dair bulgular ortaya çıkınca yeni bir
hastane yapılmasına karar verilmiştir. Mevcut deprem yönetmeliklerine uygun,
Bakanlığımız hizmet standartlarında, modern mimariye sahip, 30 yataklı yeni bir
hastane yapılmış, 2015’in 10’uncu ayda hizmete açılmıştır. Aynı şekilde merkez
3 ve 5 no.lu aile sağlığı merkezlerine ait binalar da bu gaye doğrultusunda
yenilenmiştir.
Sayın Nuri
Okutan’ın sigarayla ilgili soruları var. Aslında bu soru için teşekkür
ediyorum, çok da uygun bir zamana denk geldi, Dünya Sigarasızlık Günü’ydü dün.
Biliyorsunuz, Türkiye, ülkemiz, sigarayla mücadelede Dünya Sağlık Örgütü’nün
“şampiyon ülke” olarak ilan ettiği ve üst üste ödüller verdiği bir ülkedir
çünkü sigara mücadelesinin bütün kavramsal gereklerini imzaladığımız
uluslararası anlaşma çerçevesinde yerine getirmiş bir ülkeyiz. Dünya Sağlık
Örgütü, bütün ölçütlerin tamamını yerine getiren tek ülke olarak Türkiye’yi
ilan etmiştir. 3 temel üzerine kurmuştuk başından beri; öncelikle gençlerimiz
sigaraya başlamasın, toplum sigara dumanından pasif maruziyetten kurtulsun,
sigara içenler de bırakmaları için kendilerine destek bulsunlar. Bunların
hepsini gerçekleştirdik, altı kriterle. Bu arada denetim faaliyetlerimizi yedi
gün yirmi dört saat esasına göre sürdürüyoruz. Bu kapalı mekânlarda tütün
kullanımıyla alakalı olarak bugüne kadar 16 milyon denetim yaptık, yaklaşık 190
milyon Türk lirası idari para cezası uyguladık. Bir taraftan sigarayı
bıraktırma hattımız 171 var, Meclis kürsüsünden bir kere daha ilan etmiş
oluyorum. Bu hususta yardım isteyen bütün vatandaşlarımız 171 numaralı hattı
aramalılar. Bu 171 numaralı hattan aldıkları desteği bir taraftan da sigarayı
bırakma polikliniklerinde devam ettireceklerdir. Danışma hattımıza, kurulduğu
2010 yılından bugüne kadar yaklaşık 25 milyon çağrı girişi olmuştur. Sigara
bırakma polikliniklerimizde de 2 milyon civarında vatandaşımıza hizmet ettik. 
Şimdi, bütün
bunlar aslında 2008 ile 2012 arasında sigara içme oranlarında ciddi bir düşüş
sağladı. Maalesef, 2012 ile 2014 arasında sigara içme oranları yine yükseldi.
TÜİK’in 2016’da yaptığı yeni araştırmalar şunu gösteriyor: 2014 yılından 2016
yılına kadar geçen iki yıllık süre zarfında yine sigara içme oranlarını
düşürmeyi başardık. Yani bu husustaki trend, eğilim olumluya doğru döndü. 2014
yılında 15 yaş ve üzeri tütün kullanım oranı yüzde 32,5 iken 2016 yılında bu
yüzde 30,5’e düştü, 2 puan aşağıya indi. Ama şunu söylemek gerekir: 
Türkiye,
gerçekten sigaranın çok fazla içildiği bir ülke. Bu hususta önümüzdeki günlerde
ciddi yeni tedbirlerimiz var. Bir taraftan denetimleri güçlendirirken öbür
taraftan düz pakete geçmek için sizlere bir madde getireceğiz. Bunlarla beraber
sigara kutularının marketlerde, bakkallarda, raflarda görünmemesini sağlayacak
kanun maddeleri de getireceğiz. Bütün bu hususlarda yüce Meclisimizin daha önce
olduğu gibi bundan sonra da destek vereceğinden eminim.
ÖMER
FETHİ GÜRER (Niğde) – Sayın Bakanım, tek tek satıyorlar artık. Tek tek
satıyorlar, paketle değil, okul önlerinde.
SAĞLIK
BAKANI RECEP AKDAĞ (Devamla) – Doğru.
Sayın
milletvekilimiz uyarıyorlar, tek tek satılıyor. Aslında bunun çok büyük cezası
var, hapis cezası var çocuklara sigara satmanın. İşin üstünde hep birlikte
duracağız Değerli Milletvekilim. Bu çok önemli bir mesele gerçekten. Yani
geleceğimiz açısından sigara mücadelesini kazanmamız şart. Ben her zaman
söylüyorum, eğer Türkiye’de sigara mücadelesini, eğer Türkiye’de şişmanlık ve
hareketsizlik mücadelesini kazanamazsak Türkiye’nin bir sağlık geleceği olmaz.
Bunları sizlerle birlikte, inşallah, bu gayreti, bu çabaları devam ettireceğiz.
Yüreğir
bölgesinde bir hastaneyle ilgili, Elif Doğan Türkmen Sayın Milletvekilimiz, bir
soru sormuş. Adana Devlet Hastanesinin Karataş Bulvarı üzerinde içinde hizmet
verilmesi doğru olmayan çok eski binaları vardı. Bunların boşaltılan binaları
yıkıldı. Yüreğir bölgesi için 200 yataklı hastane Bakanlığımız yatırım
programındadır ve ihale aşamasındadır.
Kozan
Devlet Hastanemizin 200 yataklı yeni binasını Ekim 2016 tarihinde hizmete
soktuk. 
2010
yılı sonunda bütün illerimizde aile hekimliği uygulamasına geçmiş durumdayız.
Feke
ilçesinde 2 binada, 7 aile hekimliği birimimiz, Kozan’da da 13 aile sağlığı
merkezi binasında 37 aile hekimimiz vatandaşlarımıza hizmet vermektedir.
Sayın
Elif Doğan Türkmen Tufanbeyli Devlet Hastanesiyle ilgili bir soru sormuştur.
Aslında Türkiye’deki nüfuslar dikkate alındığında her 30 bin nüfusa 1 iç
hastalıkları uzmanı ancak verebiliyoruz, doktor sayımız bu kadar.
HAYDAR
AKAR (Kocaeli) – Kartepe’de108 bin nüfus var, hastane yok Sayın Bakan, 108 bin
nüfus var.
SAĞLIK
BAKANI RECEP AKDAĞ (Devamla) – Her 9 bin çocuk nüfusuna 1 çocuk doktoru
verebiliyoruz. Tufanbeyli ilçesinin genel nüfusu 17 bin. Mesela, çocuk nüfusu 3
bin, kadın nüfusu 3 bin olmasına rağmen, uzak olduğu için, Tufanbeyli’de bugün
iç hastalıkları, çocuk sağlığı hastalıkları konusunda uzman doktorlarımız
hizmet veriyor, geçici görevle de cerrah ve kadın doğumuna hizmet vermektedir. 
Bakanlığımıza
bağlı bütün hastanelerde olduğu gibi, Tufanbeyli Devlet Hastanesinde de hizmet
alımı yoluyla çalıştırılan personellerimiz yüklenici firmalar tarafından
belirlenmektedir, teknik şartname ve sözleşme hükümlerine uygunluğu
hastanelerimizin insan kaynakları birimlerince kontrol edildikten sonra da
bunlar göreve gelip hizmet etmektedir. 
Bakanlığımızın
doğrudan doğruya merkeze ait hizmet binalarıyla ilgili bir soru var: Bilindiği
üzere, Kamu İhale Kanunu’na göre gerekli sözleşmelerle kiralamalar yapıyoruz.
Maalesef, Sağlık Bakanlığımızın şu anda 14 adedi farklı, gerçek ve tüzel
kişilerden olmak üzere kiralanmış binası var ve bu hususta sıkıntı da
çekiyoruz. Yeni yapılan bir binamız var, Bilkent bölgesinde. İnşallah, bu yaz
oraya taşınmaya çalışacağız. Bu 14 binanın toplam kapalı alanı 84.579
metrekaredir. Aylık ortalama toplam kira bedeli, KDV dahil 1,3 milyon Türk
lirasıdır. Metrekare fiyatı da yaklaşık 15 liradır. Ankara’daki rayiç
bedellerinin sınırında olduğunu böylece rahatça görebiliyoruz. 
Sayın Ahmet
Akın’ın, Balıkesir Devlet Hastanesi Onkoloji Bölümüyle ilgili bir sorusu var:
2016 yılında tıbbi onkoloji branşında görev yapan uzman tabibin buradan
ayrılması sebebiyle önce geçici görevlendirme yapılmıştır. Şu anda, Mayıs 2017
itibarıyla tıbbi onkoloji branşında 1 uzman tabip, radyasyon onkoloji branşında
5 uzman tabip ve 3 de nükleer tıp uzmanı bu hastanemizde görev yapmaktadır. Günlük
toplam hasta sayısı 75-80 civarındadır. Bu bahsettiğimiz medikal onkolog ve
radyasyon onkologları, nükleer tıp uzmanları bu hastalarımıza hizmet
etmektedir. 
Değerli
milletvekillerimizin özellikle doktor sayılarıyla, uzman sayılarıyla ilgili
sorduğu soruların aslında ortak bir cevabı var sayın milletvekilleri. Türkiye,
doktor sayısı itibarıyla Dünya Sağlık Örgütünün Avrupa bölgesi ülkeleri içinde
sondan ikincidir; sonuncuyduk, sondan ikinci duruma geldik. Bu Meclis
kürsüsünde bundan on sene, on iki sene önce “Türkiye'de doktor sayısı az,
doktor sayısı fazlalaşmalı, artırılmalı.” diye ifade ettiğimi hatırlıyorum.
Akademiden gelen bir değerli hocamız, doktor milletvekilimiz, bu kürsüye çıkıp
beni çok acımasızca eleştirmişti, “Kendisi de bir akademisyen olan Sağlık
Bakanı, nasıl olur da Türkiye'de doktor sayısı eksik?” falan diye. Muhtemelen
yanlış bir bilgiden kaynaklanıyordu. O günden beri biz Sağlık Bakanı olarak
üniversiteler nezdinde, YÖK nezdinde tıp fakültesi öğrencilerinin sayılarının
artırılmasını istiyoruz. Buna başlangıçta muvaffak olamadık, neticeten muvaffak
olduk. 2003’te tıp fakültelerine yaklaşık olarak yılda 4.500 tıp öğrencisi
alınıyordu şu anda 11-12 bin civarında öğrenci alınıyor. Öyle umut ediyoruz ki
cumhuriyetimizin 100’üncü yılına doğru giderken Türkiye'de hekim eksikliğini,
hekim açığını kapatmış olacağız. 
BÜLENT
YENER BEKTAŞOĞLU (Giresun) – Ama eğitim çok kalitesizleşti Sayın Bakan. 
SAĞLIK
BAKANI RECEP AKDAĞ (Devamla) – Yok. Oradan “Hekim kalitesizleşti.” diye bir laf
atma var, bunu kabul etmem mümkün değildir.
BÜLENT
YENER BEKTAŞOĞLU (Giresun) – Ama kadavra görmeden mezun olanlar var. 
BAŞKAN
– Sayın Bektaşoğlu, lütfen…
SAĞLIK
BAKANI RECEP AKDAĞ (Devamla) – Türk hekimleri, kendi çağdaşları gibi modern
tıbbı öğrenen ve hizmet eden değerli hekimlerimizdir. 
BÜLENT
YENER BEKTAŞOĞLU (Giresun) – Kadavra yok. Kadavra görmeden mezun oluyorlar. 
SAĞLIK
BAKANI RECEP AKDAĞ (Devamla) – Ömer Fethi Gürer kardeşimizin, Niğde
Üniversitesine tıp fakültesi açılmasına ilişkin bir sorusu var. Bu konu Yükseköğretim
Kurumunun faaliyet alanına girmektedir, Sağlık Bakanlığımızın faaliyet alanı
içinde değildir. 
Yine,
Değerli Milletvekili Ömer Fethi Gürer’in çok önemli bir sorusu var: Ülkemizde,
doktor yerine farklı bitkilerle sağlık bulunacağı yönünde televizyonlarda kimi
profesörlerin anlattığı tedavi yöntemleri, kitaplar… Bu hususlarda ne dememiz
lazım? Önemli bir konu gerçekten. Konuyu iki boyutuyla ele almamız lazım.
Birincisi: Eğer tıp doktorları tarafından anlatılıyorsa bitkisel tedavi de bir
tedavi biçimidir gerçekten. İçeriğine bakmak lazım. İçeriğinde bilim dışı bir
söz, tutum varsa Hekimlik Meslek Etiği Kuralları’nı ihlalden işlem yapıyoruz.
Eğer bu yöntemler yetkisiz, hekim dışı kişilerce anlatılmakta ise durum
değişiyor. Yürürlükteki kanunumuza göre bu suçtur, bu fiilî işleyen kişiler bir
yıldan üç yıla kadar hapis cezasıyla cezalandırılırlar. 
Peki, biz ne
yapıyoruz, nasıl mücadele ediyoruz? Bu bağlamda özellikle internet siteleri ve
uydu kanalları çok kullanılıyor. Rakamlarla mücadelemizden bahsedeyim. 2016
yılında 5.056 internet sitesini tamamen erişime engellenmesi talebiyle Erişim
Sağlayıcıları Birliğine bildirmiş durumdayız. Çok yakın takip ediyoruz bu
meseleyi. Ayrıca 4.590 adet internet sitesi de yapılan tanıtımların tüketiciyi
yanıltıcı nitelikte olması sebebiyle Gümrük ve Ticaret Bakanlığımızın Piyasa
Gözetimi Genel Müdürlüğüne bildirilmiştir. Bu hususta 8 milyon 700 bin lira
idari para cezası uygulanmıştır. Tüketicinin bilgi eksikliğini istismar ederek
ürün tanıtımı yapan, satışını gerçekleştiren kişiler için de cumhuriyet
başsavcılıklarına 138 suç duyurusunda bulunmuş durumdayız. Ama bu çok enteresan
bir konu. Gerçekten bu işin şarlatanlığını yapanları kapıdan kovsanız bacadan,
bacadan kovsanız pencereden içeri girmeye çalışıyorlar. Hep birlikte bu hususta
toplumdaki farkındalığı da artırmak zorundayız. Bunun için de Bakanlığımız kamu
spotlarıyla ve diğer çalışmalarla bu farkındalığı da artırmaya çalışmaktadır. 
Ayrıca, mesela,
RTÜK’e 5 televizyon kanalının kapatılması talebimizi iletmiş bulunmaktayız.
1.115 televizyon ve radyo programı CD’lerini yine incelemiş ve bunlara idari
para cezası uygulanması için yazmış durumdayız. 
Şimdi bütün
hususlarda ben bu soruyu da vesile bilerek hem RTÜK’ü hem cumhuriyet
başsavcılıklarını görevlerini hızlı biçimde yerine getirmeleri için buradan,
sizin huzurunuzda uyarıyorum. Bu mahkemeler iki sene, üç sene sürdüğü zaman bu
işin iki sene, üç sene süreceğini bilen adamlar zaten yapacaklarını yapıyorlar,
atı alan Üsküdar’ı geçiyor. Onun için biz üstümüze düşeni yapıyoruz ama bu
yetmiyor, gerekli kurumların, RTÜK ve Cumhuriyet Savcılıklarının, mahkemelerin
de işlerini, vazifelerini hızla yerine getirmeleri gerekiyor. 
Yine, Ömer Fethi
Gürer Milletvekilimizin Niğde Üniversitesiyle ilgili sorusu müteaddit olarak
sorulmuş. Söylediğim gibi, Yükseköğretim Kurulunun yetki alanı içerisindedir. 
Bugün soruları
hep Ömer Fethi Bey’le götürüyoruz. 
LEVENT GÖK
(Ankara) – Efendim, günlerdir böyleyiz. 
BAŞKAN – İki
gündür böyleyiz Sayın Bakan.
SAĞLIK BAKANI
RECEP AKDAĞ (Devamla) - Sağ olsun yani bize de bazı hususları açıklama fırsatı
vermiş oldu değerli kardeşim.
BAŞKAN – İki
gündür böyleyiz Ömer Fethi Gürer Bey’le.
SAĞLIK BAKANI
RECEP AKDAĞ (Devamla) - Şimdi, mısır şurubundan elde edilen yüksek fruktoz
içerikli şekerle alakalı bir soru var, bu çok tartışıldı bir zaman kamuoyunda,
şimdi biraz sıcaklığını kaybetti ama aslında yüksek fruktozlu mısır şurubu ya
da nişasta bazlı şeker olarak gündeme getirilen fruktoz gıdalarda tek başına
bulunmuyor. Halk arasında şeker adıyla bilinen glikozla beraber yer alır.
Bahsedilen bu şeker cinsleri vatandaşlarımızın günlük olarak kullandığı çay
şekerinin içinde de bulunmaktadır. Bilim çevreleri gıda maddelerinde birlikte
bulunmalarından dolayı glikoz ve fruktozdan ibaret şekerle nişasta bazlı şeker
arasında insülin salgılanması ve tokluk duygusu veren hormonlar üzerindeki
etkiler yönünden bir farklılık bulunmadığını ifade etmektedirler. Eğer fruktoz
kendi başına bir gıdada kullanılırsa bunun insülin salgısını olumsuz etkileme
imkânı var ama birlikte kullanıldığında bu etkisinin ortaya çıkmadığı bilim
çevrelerince ifade edilmektedir. 
ÖMER FETHİ GÜRER
(Niğde) – Orada da merdiven altı var. 
SAĞLIK BAKANI
RECEP AKDAĞ (Devamla) - Mevcut beslenme şeklimizde fruktozun yalnız başına
tüketilmesi pek mümkün görülmemektedir. Dolayısıyla, buradaki önemli konu
şudur: Kişilerde obezite oluşması, bunun da bir şeker hastalığına zemin
hazırlaması aslında vücuda alınan enerji ile harcanan enerji arasındaki
dengenin bozulması, harcanandan daha çok enerji alınmasıdır, kalori
tüketilmesidir yani. Dolayısıyla, sadece nişasta bazlı şeker değil, şeker
olarak adlandırılan bütün maddelerin fazla miktarda tüketimi bu dengeyi bozarak
bizde rahatsızlıklara yol açmaktadır. 
Yine bu soru
vesilesiyle hem sizlere hem kamuoyumuza ifade etmek isterim ki burada önemli
olan husus şekeri azaltmak, toplam kaloriyi azaltmak, hareketi artırmaktır. 
Bu hususta daha
önce de Kanser Danışma Kurullarımızdan, Ulusal Kanser Danışma Kurullarımızdan
-ki Türkiye'nin seçkin öğretim üyelerinden oluşan kurullardır- 2011-2014
yıllarında görüşleri istenmiş, uluslararası makaleler değerlendirilmiş, bunlara
göre, glikoz şurubunun fazla tüketildiğinde obeziteye yol açması, dolayısıyla
dolaylı yoldan kanserojen etki gösterebileceğini söylemek mümkün olmuştur. Yani
şekerin adı ne olursa olsun eğer obeziteye yol açıyorsa, şişmanlığın kolon
kanseri başta olmak üzere kansere zemin hazırladığını biliyoruz. 
Bu konuda daha
geniş çaplı çalışmalara muhtemelen ihtiyaç vardır. Bu çalışmalar Dünya Sağlık
Örgütü, Avrupa Birliği Kanser Komisyonları ve Dünya Sağlık Örgütüne bağlı
Kanser Araştırma Ajansının da konuları arasındadır. Biz de Yönetim ve Bilimsel
Kurul üyesiyiz bu kuruluşlarda. Bütün bu çalışmaları yakından takip ediyoruz. 
Bakanlığımız,
Sağlık Bakanlığımız ve Sağlık Bakanı olarak ben şahsen de bütün sağlık
otoriteleri tarafından tavsiye edilen bir hususu tekrarlamak isterim: Düzenli,
dengeli, taze sebze ve meyveden zengin, kalorisi ve şeker oranı düşük bir
beslenme şekli öneriyoruz bütün vatandaşlarımıza. 
Ömer Fethi
Gürer’in bir diğer sorusu: Fırınların hijyeni açısından… Geçmişte bu işlere
Sağlık Bakanlığı bakıyordu Gıda, Tarım ve Hayvancılık Bakanlığı yokken.
Türkiye'nin en eski bakanlıklarından birisidir Sağlık Bakanlığı biliyorsunuz.
“Sıhhat ve İçtimai Muavenet” diye adı geçerdi. Sosyal güvenlik de içindeydi.
Çevre Bakanlığının işlerini de yapıyordu. Yani Sağlık Bakanlığı geçmişte
bugünkü dört bakanlığın işini birden yapıyordu. 5996 sayılı Kanun ve
yönetmeliklerden sonra bu işlemler Gıda, Tarım ve Hayvancılık Bakanlığımız
tarafından yürütülmektedir. 
ÖMER FETHİ GÜRER
(Niğde) – Onlarda da eleman yok, denetim yok Sayın Bakan.
SAĞLIK BAKANI
RECEP AKDAĞ (Devamla) – Onlara söylemeliyiz. Onlar bu işleri iyi takip
etmeliler. 
ÖMER
FETHİ GÜRER (Niğde) – Çünkü fırınlarda kaçak işçiler de var şimdi. 
SAĞLIK BAKANI
RECEP AKDAĞ (Devamla) - Yine, Çiftlik ilçesiyle ilgili, bu Kitreli beldesi Uyuz
Göleti… Bununla ilgili soruya cevap vermiştim. 
Sayın Mustafa
Hüsnü Bozkurt’un bir sorusu: Meslek hastalığı sebebiyle hastalananlar, yaşamını
yitirenler… Sosyal Güvenlik Kurumu meslek hastalıklarının istatistik yıllığını
yayımlamakta ve bu husustaki istatistiki bilgileri onlar derlemektedir. 2007 ve
2015 yılları arasında meslek hastalığı sebebiyle yaşamını yitirenlerin sayısı
bu istatistik yıllığına göre 23’tür. Detaylı istatistiki bilgiler Sosyal
Güvenlik Kurumundan temin edilebilir ancak şunu söyleyeyim: 2005 ve 2015
yılları arasında meslek hastalığı teşhisi konulan hasta sayısı da 6.249’dur.
Bizim meslek hastalıkları hastanelerimiz meslek hastalarıyla birlikte başka
hastalara da hizmet verirler. Ankara Meslek Hastalıkları Hastanesine 2.946
kişi, İstanbul’a 1.216, Zonguldak’a da 7 bin kişi muayene olmak üzere başvuruda
bulunmuşlardır. 
Biz şöyle bir
tespitte bulunduk, bu gerçek bir ihtiyaç: Kayıt sistemlerini de düzeltmek
gerekiyor. Dolayısıyla, ülkemizdeki bu 3 meslek hastalıkları hastanesine
ilaveten, kayıtlı istihdamın, iş yeri sayısının da artması dikkate alınarak,
meslek hastalıkları olmayan illerde farkındalığın artırılması gereğini de
dikkate alarak 6 ilimizde, İstanbul, Ankara, İzmir, Kocaeli, Bursa, Antalya’da
14 genel sekreterliğimize bir talimat verdik, buralarda mesleki ve çevresel
hastalıklar birimleri kurduk ve bunları hizmete aldık. Öyle umut ediyorum ki bu
başlattığımız hizmetten sonra tıbbi kayıt sistemlerimiz biraz daha gerçekçi
hâle de gelecektir. 
Sayın Mustafa
Hüsnü Bozkurt’un otistik çocukların eğitimleriyle alakalı bir sorusu var. Sayın
Başkanım, herhâlde bir üç, beş dakika içinde bitiririm inşallah. Şunu ifade
etmem lazım: Çocukların psikososyal gelişimiyle alakalı çok dikkatli bir
program yürütüyoruz. Aile hekimlerimizin eğitimlerinin bir parçası hâline
getirdik bunu ve taramalarının da bir parçası hâline getirdik. Türkiye’de
“otizm” denen hastalık –aslında otizm yeni bir hastalık değil, çok eski bir
hastalık- benim Bakanlığa başladığım dönemden sonra gün yüzüne çıktı.
Bilinmiyordu bu, hekimler de bilmiyordu, aileler de bunu zamanında tespit
edemiyorlardı. Dolayısıyla ailelerde farkındalığın artması, aile hekimlerinde
bilginin ve eğitim düzeyinin yükselmesi teşhis sayılarını artırmaya başladı.
Bir de, Avrupa’da kullanılan, Amerika’da kullanılan tarama testlerini Türkçeye
çevirdik, kendi kültürümüze adapte ettik. Bu, zor bir işti, aşağı yukarı bir
buçuk yılımızı aldı bilim insanlarıyla beraber ve bunları aile hekimlerimiz,
hemşirelerimiz kullanıyorlar. 
Burada sayılar
gittikçe artınca gerçekten rehabilitasyon işi zorlaşmaya başladı çünkü yetişmiş
psikolog yok, yetişmiş elemanımız eksik. Sekiz saatlik bir eğitim imkânı tanıyabiliyor
şu anda bunlara kamu kaynakları. Bu kaynakların artırılması gerektiğine ben de
inanıyorum ancak şu anda bu sekiz saati artırsak da zaten bunu karşılayabilecek
yetişmiş elemanımız da yok. Bir taraftan yetişmiş elemanı artırırken bir
taraftan da bu miktarı artırmanın bir yoluna bakmalıyız diye düşünürüm.
Sayın Ömer Fethi
Gürer’in optisyen okulu mezunlarıyla ilgili bir sorusu var. Şimdi, aslında
optisyen okulu mezunlarını Sağlık Bakanlığında istihdam etmek üzere böyle bir
sağlık mesleği tanımlaması yapmadık. Optisyenlik bir meslek. Gözlük verirken
size bir optisyenin gözlük vermesi gerekir. Gözlüğü Sağlık Bakanlığı
hastanelerinde vermiyoruz biz malum, sadece gözlüğün derecesini belirliyoruz.
Bu geçmişte tamamen böyle -işte nasıl diyelim ona- çekirdekten yetişen
elemanlar tarafından yapılırdı. Biz, mevcut çalışanlara bundan yıllarca önce
-on yılı geçti zannediyorum- şöyle esaslı bir kurs düzenledik; o kursla,
sınavla onları optisyen sınıfına aldık ama artık Türkiye'de optisyenler dışında
gözlükçülük mesleğine başka kimse başlayamaz. 
ÖMER FETHİ GÜRER
(Niğde) – Hastanelerde istihdamları mümkün olacak mı, olmayacak mı? Bekliyorlar
bu soruyu çünkü, hep soruyorlar. 
SAĞLIK BAKANI
RECEP AKDAĞ (Devamla) – Biliyorum, bana da sosyal medyadan o kadar çok geliyor
ki. Şu andaki planlamalarımızda yok. Yani, optisyenlere nasıl bir iş alanı
açabiliriz…
ÖMER FETHİ GÜRER
(Niğde) – Onlara da bir bakın Sayın Bakan.
SAĞLIK BAKANI
RECEP AKDAĞ (Devamla) – Bu kadar soru sormuşsunuz Değerli Milletvekilim, tabii
ki bakarız, ne demek. 
UĞUR BAYRAKTUTAN
(Artvin) – Sayın Bakan, Niğde’den mi aday olmak istiyorsunuz? Hep Niğde’nin
sorularını cevaplıyorsunuz. 
SAĞLIK BAKANI
RECEP AKDAĞ (Devamla) – Vallahi, kim sorarsa onlara cevap veriyoruz. 
Bak, yine Niğde,
Ömer Fethi Gürer. Aslında, Ömer Fethi Gürer’le bizim çalışmamız lazım, yani bu
kadar Sağlık Bakanlığına alaka duyan bir arkadaşımızla, bir sayın
milletvekiliyle. 
BAŞKAN – Sayın
Bakanım, bütün bakanlıklarla ilgili, maşallah, Sayın Gürer’in soruları var. 
SAĞLIK BAKANI
RECEP AKDAĞ (Devamla) – Şimdi, boğulmalarla ilgili bir soru var. 
İşte, Değerli
Başkanım, biz de fırsat bulup kamuoyunu, değerli milletvekillerimizi
aydınlatmış oluyoruz. 
BAŞKAN –
Teşekkür ederiz, sağ olun. 
SAĞLIK BAKANI
RECEP AKDAĞ (Devamla) – 2015 yılında 19, 2016 yılında 16 kişi, TÜİK’in
kesinleşmiş ölüm sebebi verilerine göre boğulmayla, maalesef, hayatını
kaybetmiştir. Türkiye'de şu anda gerçekten çok esaslı bir ölüm bildirim
sistemimiz var. Bunu kurmak için çok uğraştık. Bu bize lazım, politikalarımızı
geliştirmek için. Mesela, bu sayıları bilmesek buna yönelik politikaları
geliştirmekte zorluk çekeriz. Burada, çok paydaşlı yaklaşımla ele aldığımız
konulardan biridir. Boğulma sonucunda, doğrudan Sağlık Bakanlığının
önleyebileceği bir şey değil ama, neticeleri itibarıyla vatandaşlarımız, Allah
korusun, hayatlarını kaybediyorlar ya da ömür boyu nörolojik sekelli
kalabiliyorlar, engelli kalabiliyorlar. 
Dolayısıyla, bu
hususta, yüzme alanları belirlenirken bölgenin fiziksel özelliklerinin de
dikkate alınması, cankurtaranın varlığı, en yakın sağlık tesisi, plajların
kumlu, taşlı olması gibi fiziksel özellikleri de içeren bilgileri biz gerekli
kurumlarla paylaşıyoruz. Onların, aslında, mevzuatlarına da bu yansıyor. Bundan
sonrası işin iyi takip edilmesi, uygulamaların doğru yapılması olmalı. 
Ayrıca, yüzme
esnasında uyulması gereken kurallara ilişkin bilgilerle ilgili de eğitim
çalışmaları yapıyoruz. Bu hususta “web” sitelerimizde de gerekli bilgiler var.
Bu vesileyle, ifade etmeliyim ki gerçekten, suya girerken bir kimse, bilmediği
bir suya girerken, bu kanal olabilir, deniz olabilir, çok dikkatli olmalı.
Allah korusun, hayatın kaybedilmesiyle sonuçlanabiliyor.
ÖMER FETHİ GÜRER
(Niğde) – Yaz ayı geldi, iyi oldu bu uyarı.
SAĞLIK BAKANI
RECEP AKDAĞ (Devamla) – Çok doğru oldu. Teşekkür ederiz.
“Suriyeli
-misafirlerimiz- sığınmacılar…” diye sorulmuş. Biz “sığınmacılar” lafının
yanına bir “misafir” lafını eklemeyi çok uygun görüyoruz.
ÖMER FETHİ GÜRER
(Niğde) – Mülteciler…
SAĞLIK BAKANI
RECEP AKDAĞ (Devamla) – Bunlarla ilgili acaba özel bir salgın hastalık oluştu
mu? Ya da bunlarda ölüm oranları arttı mı? Bunların anne ve bebek ölümleri
arttı mı? 
Şu anda
elimizdeki bilgiler böyle bir artışın olmadığı yönünde. Biz Türkiye’de,
biliyorsunuz, her yıl sağlıkla ilgili araştırmalar yapıyoruz, toplumun sağlık
durumuyla ilgili. Özel olarak şimdi Suriyeliler üzerinde de bu araştırmayı
yapacağız, sadece Suriyeliler üzerinde. Ama şundan eminiz: Suriyeli
misafirlerimizden dolayı Türkiye’de herhangi bir salgın hastalık olmadı çünkü
bu hususta çok itinalıyız. Çocuklarını aşılıyoruz, hijyen açısından temiz su
kullanmalarına –ki salgınlara daha çok bunlar yol açar- büyük itina
gösteriyoruz. Ülkemizde ölüm oranı binde 5’tir, Suriyelilerde on binde 5 olarak
gördük. Neden? Çünkü Türkiye’ye gelen Suriyeliler daha genç bir nüfus. Belki
bir kısmı Türkiye’de…
ÖMER FETHİ GÜRER
(Niğde) – Sokaklarda araba camı filan silen bir sürü Suriyeli çocuk var. Sağlık
açısından…
SAĞLIK BAKANI
RECEP AKDAĞ (Devamla) – Doğru ama bunlar sağlık açısından çok büyük bir
olumsuzluğa yol açmıyor ve bunu özel olarak da, söylediğim gibi, takip
ediyoruz, edeceğiz.
“Bulaşıcı
Hastalıklar Kontrol Programlarında veteriner…” Böyle bir sorusu var Ömer Fethi
Bey’in. Bakanlığımız bağlı kuruluşu olan Türkiye Halk Sağlığı Kurumunda Laboratuvar
Hizmetleri Daire Başkanı olarak veteriner bir hekim görev yapmıştır, yapıyor;
Zoonotik ve Vektörel Hastalıklar Daire Başkanlığında yapmamıştır. Böyle bir
soru sormuşsunuz.
Protein
tüketimiyle ilgili, son soru: Dünya Sağlık Örgütü sağlıklı bir insanın vücut
ağırlığının her bir kilogramı için günde 1 gram protein tüketilmesini
önermektedir, hayvansal ve bitkisel protein olarak. Sadece, biliyorsunuz,
proteinler hayvansan protein değil, aynı zamanda bitkisel protein de olabilir.
Yine, yaptığımız
Türkiye Beslenme ve Sağlık Araştırması 2010, ayrıca da Sağlık Bakanlığı olarak
Hacettepeyle birlikte yaptığımız bir başka araştırmadan aldığımız sonuçlar
şunlar, örnekler verebilirim size: Mesela erişkiler açısından 19-30 yaş
arasında günlük protein alımı 48 gram civarında, aşağı yukarı diğer yaşlarda da
buna benziyor kadınlarda, erkeklerde de bu 70 gram civarında. Yani hemen hemen
Dünya Sağlık Örgütünün önerdiği miktara yakın bir proteini Türk toplumu da
tüketmektedir. Maalesef, bizde ekmek tüketimine ilişkin, hani geliri düşük
ailelerin ekmek tüketimiyle ilgili alışkanlıklarının biraz daha yüksek olmasını
anlayabiliriz ama geliri yüksek ailelerde de orta gelirli ailelerde de ekmek
tüketimi Türkiye’de çok fazla, bu biraz da kültürel bir durum. Bu soru
vesilesiyle gerek bitkisel gerek hayvansal protein tüketme açısından da
toplumumuzu bir kere daha teşvik etmiş oluyoruz. 
Değerli
Başkanım, sizi ve yüce Meclisi saygıyla selamlıyorum. (AK PARTİ sıralarından
alkışlar)
BAŞKAN – Çok
teşekkür ederim Sayın Bakan.
LEVENT GÖK
(Ankara) – Sayın Bakan, efendim, sizi burada gören, televizyondan izleyen
yurttaşlarımız bana ulaştırdılar, bir 12.500 atama sözü vermişsiniz. Şimdi,
defalarca telefon geldi, ben de o soruyu soracağımı ifade ettim. Bu çerçevede,
12.500 atamanın ne zaman yapılacağını bir de ben size sormak isterim.
SAĞLIK BAKANI
RECEP AKDAĞ (Devamla) – Teşekkür ederim sorunuz için.
BAŞKAN –
Aslında, tabii, Sayın Gök’ün böyle bir soru sorma hakkı yoktu ama tabii ki…
LEVENT GÖK
(Ankara) – Tabii, usule aykırı oldu ama…
BAŞKAN –
Buyurun.
SAĞLIK BAKANI
RECEP AKDAĞ (Devamla) – Bize de takdir edersiniz çok fazla bu hususta şey
geliyor. ÖSYM yapıyor alımları yani puanlara göre yerleştirmeleri daha doğrusu.
Biz 12.500 kadronun yerleştirilmesiyle alakalı pozisyonları belirledik, ÖSYM’ye
de bildirdik. ÖSYM kendi takvimine göre önümüzdeki günlerde bu alımları
yapacak, biz de acele ediyoruz, bir an önce lütfen yapın diye ÖSYM’ye de
uyarıda bulunuyoruz.
BÜLENT YENER
BEKTAŞOĞLU (Giresun) – Sayın Bakanım, bu randevu sisteminde çok büyük bir
sıkıntı var hastanelerde. Bununla ilgili bir çalışmanız var mı yakında, bunu
gidermek için?
SAĞLIK BAKANI
RECEP AKDAĞ (Devamla) – Nasıl bir sıkıntı?
BÜLENT YENER
BEKTAŞOĞLU (Giresun) – Adam, şimdi, kalp hastası, arıyor, on beş gün sonra,
yirmi gün sonra…
SAĞLIK BAKANI
RECEP AKDAĞ (Devamla) – Yok.
BAŞKAN – Sayın
milletvekilleri, usulümüze göre, soru soran milletvekilleri ancak Sayın Bakana
soru sorabilir, usule uyalım lütfen. 
Yani bu durumda
sadece Sayın Gürer soru sorabilecek, sözü ona bırakalım.
SAĞLIK BAKANI
RECEP AKDAĞ (Devamla) – Şöyle efendim: Türkiye’de acil her vaka acil servise
gider ve bakılır, bunun siz de farkındasınız. Bu hususta, acil servislerimizin
yoğun olması pahasına bu yükü çekiyoruz. Onun dışında da metropol kentlerimizde
bazı branşlarda randevu süreleri açısından, evet, kısa sürelerle de olsa
sıkıntı çektiğimiz oluyor. Şunu açıkça ifade edeyim: Hiçbir Batı Avrupalı
ülkeyle kıyaslanmayacak kadar randevu sürelerimiz kısadır. Bakın, bu iddialı
bir laf, hiçbir Batı Avrupa ülkesiyle kıyaslanmayacak kadar randevu sürelerimiz
kısadır. Ama bunun çözümü, değerli milletvekilim, neticesinde –takdir edersiniz
ki- doktor sayısından geçiyor. Doktor sayısını artırmadığımız müddetçe bu yükü
karşılamamız çok kolay değil ve doktorlarımızın üstüne de büyük yük biniyor.
Ama bu sayının artmaya başladığını ifade ettim, inşallah önümüzdeki yıllarda
daha rahatlayacağız. 
ÖMER FETHİ GÜRER
(Niğde) – Sayın Başkanım…
BAŞKAN – Buyurun
Sayın Gürer.
ÖMER FETHİ GÜRER
(Niğde) – Öncelikle teşekkür ediyorum Sayın Bakan, bilgilendirmenizden dolayı.
Hastanelerin
acilleriyle ilgili biraz evvel açıklamada bulundunuz ama sorun çok fazla.
Doktorlar insanüstü çalışıyorlar ama yığılmalar, “sarı, kırmızı, yeşil” diye de
ayrılmış, birikmeler var ve oldukça da tartışmalı, sıkıntılı bir dönem
yaşanıyor o konuda, gece yarılarında. Bu sorunla ilgili Bakanlığın daha yoğun
çalışması gerekiyor herhâlde.
Ayrıca,
Niğde’deki sağlık hizmetlerinde yapılanlar var ama yetersiz, çünkü hastaların
bir kısmı Kayseri, bir kısmı Ankara’dan yer için bizlere, milletvekili olarak
başvuruyorlar. Bu konuda da Niğde için bir çalışma olursa memnun oluruz. 
Floresan
konusunda 2014 yılında İstanbul Üniversitesi Cerrahpaşa Tıp Fakültesi Öğretim
Üyesi Profesör Doktor Tunaya Kalkan, “Baz istasyonları kadar, cep telefonları,
floresan lambaları ve dizüstü bilgisayarları insan sağlığı açısından tehlikeli
birer unsurdur. En büyük tehlike yüksek gerilim hatlarıdır, İstanbul’un yüzde
50’si…”
(Mikrofon
otomatik cihaz tarafından kapatıldı)
ÖMER FETHİ GÜRER
(Niğde) – “…yüksek gerilim hattı altında yaşıyor, büyük risk var.” diye
açıklamalarda bulunmuştu. Sanırım, Sağlık Bakanlığında da o dönem bir
kuruldaydı. Bu floresan sorununu onunla ilgili sormuştum.
BAŞKAN –
Teşekkür ederiz Sayın Gürer.
SAĞLIK BAKANI
RECEP AKDAĞ (Devamla) – Değerli milletvekilim şöyle: Şimdi, ben de akademiden
geldim, ben de bir bilim insanıyım. Bizim bazı düşüncelerimiz olur; bu
düşünceler belli delillere dayanır, dayanmaz. Bu bahsettiğiniz arkadaşımız için
söylemiyorum ama bazen bir delile dayanmadan da konuşuluyor.
ÖMER FETHİ GÜRER
(Niğde) – Efendim, Bakanlık kurulundaydı o zamanlar.
SAĞLIK BAKANI
RECEP AKDAĞ (Devamla) – Olabilir ama o kuruldaki bir kişinin görüşü hiçbir
zaman asıl olmaz, hatta bir kurulun görüşü de kendi başına asıl olamaz bilimde.
Hele bilimsel bilgiyle ilgili verilerin çok güzel bir biçimde tasnif
edilebildiği ve bunların da kanıta dayalı tıp hâline dönüştürülebildiği bir
çağda yaşıyoruz. Bilgiye ulaşmak kolaylaştı, onun için “meta analiz” dediğimiz
analizler var. Yapılan çalışmalar toplanıyor, bunların gerçekten delile dayalı
olanları bu işin uzmanlarınca değerlendiriliyor ve bir karara varılıyor. Yani
bu sorunuz vesilesiyle ifade etmek isterim ki -tekrar söylüyorum, ismini
verdiğiniz kişiyi kastetmiyorum- maalesef zaman zaman kamuoyunda indi bazı
mütalaalar biraz da popüler olma arzusuyla ön plana çıkarılıyor ve sonuçta buna
siz, ben karar veremeyiz, o kişi de karar veremez. İşte, dünyada birçok örgüt
var. Dünya Sağlık Örgütü bu meselelerle ilgileniyor, kurulları var. Biz onların
yönetim kurullarındayız ayrıca. Yani bilimin toplu olarak ne dediğine bakmak
lazım bir kişinin söylediğinden çok ama haklısınız, bu meseleleri takip etmeye
de devam etmek gerekiyor.
Çok teşekkür
ederim. (AK PARTİ sıralarından alkışlar)
BAŞKAN –
Teşekkür ederiz Sayın Bakanım.
Soru önergeleri
cevaplandırılmıştır. 
LEVENT GÖK
(Ankara) – Sayın Başkan...
BAŞKAN – Buyurun
Sayın Gök.
V.- AÇIKLAMALAR (Devam)
30.- Ankara Milletvekili Levent Gök’ün, Anayasa’da yapılan değişiklikle
kaldırılan sözlü sorular uygulamasının yararlı ve verimli bir uygulama olduğuna
ilişkin açıklaması
LEVENT GÖK
(Ankara) – Sayın Bakana teşekkür ediyorum.
Sayın Başkan,
tarihe bir not düşmek için söz aldım. Bakın, burada dün de bugün de sözlü
sorularla Hükûmetin bakanları soru soran milletvekillerinin sözlü sorularına
cevap verdiler ancak hepimiz biliyoruz ki 16 Nisanda yapılan referandumda bu
sözlü sorular kaldırıldı değerli arkadaşlarım.
Bakın, bir
milletvekilinin yöresinin sorunlarını takip etmek için bakanla karşı karşıya
gelerek bir soru alışverişinde bulunmasının yararlarını görüyoruz. Yani
yapılan, hatalı bir uygulama olmuştur. Sözlü soruların ne kadar verimli
olduğunu iki gündür yaptığımız uygulamayla gördük. Ben bu konuda sadece tarihe
bir not düşmek için söz aldım. 
Söz verdiğiniz
için teşekkür ederim. 
BAŞKAN –
Teşekkür ederim ben de. 
Gündemin 6’ncı
sırasında yer alan, İstanbul Milletvekili Erkan Kandemir'in, telekomünikasyon,
internet ve bilişim sektöründe kaydedilen gelişmelere ilişkin Ulaştırma,
Denizcilik ve Haberleşme Bakanından sözlü soru önergesinin görüşmelerine
başlıyoruz. 
IX.- SÖZLÜ SORULAR VE CEVAPLARI (Devam)
119.- İstanbul Milletvekili Erkan Kandemir’in, telekomünikasyon,
internet ve bilişim sektöründe kaydedilen gelişmelere ilişkin Ulaştırma,
Denizcilik ve Haberleşme Bakanından sözlü soru önergesi (6/47) (Cevaplanmadı)
BAŞKAN – Soruyu
cevaplandıracak Sayın Bakan? Yok.
Ertelenmiştir. 
Bundan sonra da
sayın bakanların bulunamayacağı anlaşıldığından, sözlü soru önergeleri ile
kanun tasarı ve teklifleri ile komisyonlardan gelen diğer işleri sırasıyla
görüşmek için, 6 Haziran 2017 Salı günü saat 15.00’te toplanmak üzere birleşimi
kapatıyorum. 
İyi akşamlar
diliyorum. 
Kapanma Saati:
18.54




(x) Sözlü soru önergeleri Genel Kurulda
okunmamış olup tutanağa eklidir.




