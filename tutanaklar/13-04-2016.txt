



TBMM Tutanak Müdürlüðü




 
 TÜRKİYE
BÜYÜK MİLLET MECLİSİ
 TUTANAK DERGİSİ

 72’nci
Birleşim
 13
Nisan 2016 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Konya Milletvekili Mustafa Hüsnü Bozkurt’un, 10
Nisan Laiklik Günü’ne ilişkin gündem dışı konuşması 
2.- Afyonkarahisar Milletvekili Hatice Dudu Özkal’ın,
Kutlu Doğum Haftası’na ilişkin gündem dışı konuşması 
3.- Gaziantep Milletvekili Mahmut Toğrul’un, Kahramanmaraş’ta
Suriyeli mülteciler için yapılacak konteyner kente ilişkin gündem dışı konuşması 

V.- AÇIKLAMALAR
1.- Hatay Milletvekili Serkan Topal’ın, Çevre ve
Şehircilik Bakanlığı tarafından yapılan uzman yardımcılığı sınavını kazanan 20
kişinin yaklaşık dört aydır işe başlatılmadığına ilişkin açıklaması
2.- İstanbul Milletvekili Ahmet Hamdi Çamlı’nın, Kutlu
Doğum Haftası’na ilişkin açıklaması
3.- İstanbul Milletvekili Didem Engin’in, 4/C
statüsünde çalışanların sorunlarına ilişkin açıklaması
4.- İstanbul Milletvekili Mihrimah Belma Satır’ın, “Nimri’de
Yeniden Hayat” projesiyle Yves
Rocher Vakfı’nın düzenlediği yarışmada dünya birinciliğini kazanan Mimar Özgül
Öztürk Aksu’yu tebrik ettiğine ilişkin açıklaması
5.- Niğde Milletvekili Ömer Fethi Gürer’in, Niğde’nin
sorunlarına ilişkin açıklaması
6.- Balıkesir Milletvekili Ahmet Akın’ın, Balıkesir’in
Karesi ilçesine bağlı Toygar Mahallesi’ne bir PTT tahsilat veznesi açılmasını
talep ettiğine ilişkin açıklaması
7.- Mersin Milletvekili Hüseyin Çamak’ın, yetkililerin
Fukuşima kazasından ders çıkarması gerektiğine ilişkin açıklaması
8.- Denizli Milletvekili Cahit Özkan’ın, 31 Mart
Olayı’nın yıl dönümüne ve millî iradeye karşı tüm darbe girişimlerini lanetlediğine
ilişkin açıklaması
9.- Manisa Milletvekili Tur Yıldız Biçer’in, Sağlık
Bakanlığının kamu-özel ortaklığıyla şehir hastaneleri kurmasına ilişkin açıklaması
10.- Mersin Milletvekili Serdal Kuyucuoğlu’nun, Mersin
İl Müftülüğü ile Mersin Millî Eğitim Müdürlüğünün bazı uygulamalarına ilişkin
açıklaması
11.- İstanbul Milletvekili Filiz Kerestecioğlu Demir’in,
Amasya’daki Yeni Çeltek Maden İşletmesinde 220 işçinin dokuz gündür açlık
grevinde olduğuna ilişkin açıklaması
12.- Bursa Milletvekili Nurhayat Altaca Kayışoğlu’nun,
23 Nisan’da Mecliste yapılacak resepsiyonun ertelenmesini kınadığına ilişkin
açıklaması
13.- İstanbul Milletvekili Şirin Ünal’ın, 10 Nisan 2016
Pazar günü İstanbul’da açılışı gerçekleştirilen Türkiye’nin ilk akıllı stadının
hayırlı olmasını temenni ettiğine ilişkin açıklaması
14.- Adana Milletvekili İbrahim Özdiş’in, Adana’nın Ceyhan
ilçesinin Üçdutyeşilova köyündeki rayiç bedellerle ilgili sıkıntı hakkında bir
düzenleme ve hayvanlara karşı işkence, eziyet, cinayet gibi eylemlerle ilgili daha
caydırıcı bir düzenleme yapılıp yapılmayacağını öğrenmek istediğine ilişkin
açıklaması 
15.- Kayseri Milletvekili Çetin Arık’ın, Ensar Vakfı
Kayseri Şube Başkanı Ahmet Erkan’ın bazı ifadelerine ilişkin açıklaması
16.- Manisa Milletvekili Erkan Akçay’ın, Kilis’e düşen
roketlerin vatandaşların can ve mal güvenliğini tehdit ettiğine, Hükûmetten
Suriye sınırındaki vatandaşların can ve mal güvenliğini teminat altına almak
için daha kararlı adımlar atmasını beklediklerine ve çocuk istismarlarıyla
ilgili araştırma komisyonunun faaliyetlerinin bir an evvel başlaması için
Türkiye Büyük Millet Meclisi Başkanına çağrıda bulunduğuna ilişkin açıklaması
17.- Diyarbakır Milletvekili İdris Baluken’in,
dokunulmazlıklarla ilgili Anayasa değişikliği teklifinin açık bir şeklide
Meclis iradesini vesayet altına almayı içerdiğine, sınırdan IŞİD ve çete
saldırılarının devam ettiğine ve bu saldırıların AKP eliyle meşrulaştırılmaya
çalışıldığına ilişkin açıklaması
18.- Aksaray Milletvekili İlknur İnceöz’ün, dokunulmazlıklarla
ilgili Anayasa değişikliği teklifi gündeme geldiğinde milletvekilleri
tarafından değerlendirileceğine, Parlamentoyu itham eden açıklamaları talihsiz
bulduğuna, Kutlu Doğum Haftası’na ve toplumun tüm katmanlarında terörle mücadelenin
kararlılıkla süreceğine ilişkin açıklaması
19.- Manisa Milletvekili Erkan Akçay’ın, Aksaray
Milletvekili İlknur İnceöz’ün yaptığı açıklamasındaki bazı ifadelerine ilişkin
açıklaması
20.- Diyarbakır Milletvekili İdris Baluken’in,
Hükûmetin Kilis sınırındaki çete saldırıları ve sınır ihlalleriyle ilgili Genel
Kurulu ve kamuoyunu bilgilendirmesi gerektiğine ilişkin açıklaması
21.- Trabzon Milletvekili Salih Cora’nın, İzmir
Milletvekili Aytun Çıray’ın sataşma nedeniyle yaptığı konuşmasındaki bazı
ifadelerine ilişkin açıklaması
22.- Çalışma ve Sosyal Güvenlik Bakanı Süleyman
Soylu’nun, Aydın Milletvekili Hüseyin Yıldız’ın 273 sıra sayılı Kanun
Tasarısı’nın 19’uncu maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
23.- Diyarbakır Milletvekili İdris Baluken’in, Kilis’e yönelik
çete saldırıları ve sınır ihlalleriyle ilgili Hükûmetin Genel Kurulu ve
kamuoyunu bilgilendirmesini ısrarla talep etmelerine rağmen bu isteğin yerine
getirilmediğine ve IŞİD’in Türkiye içerisinde 70 ilde uyuyan hücrelerinin
olduğu ve HDP ile CHP bürolarına saldırmak üzere hazırlık içerisinde oldukları
iddialarına ilişkin açıklaması
24.- Samsun Milletvekili Erhan Usta’nın, Amasya Yeni
Çeltek Maden İşletmesindeki sorunun çözülmesinden memnuniyet duyduğuna ilişkin
açıklaması
25.- Çalışma ve Sosyal Güvenlik Bakanı Süleyman Soylu’nun,
Amasya’daki Yeni Çeltek Maden İşletmesinin durumuna ilişkin açıklaması

VI.- SATAŞMALARA
İLİŞKİN KONUŞMALAR
1.- Diyarbakır Milletvekili İdris Baluken’in, Aksaray
Milletvekili İlknur İnceöz’ün yaptığı açıklaması sırasında Halkların Demokratik
Partisine sataşması nedeniyle konuşması
2.- Amasya Milletvekili Mehmet Naci Bostancı’nın,
Diyarbakır Milletvekili İdris Baluken’in sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
3.- Diyarbakır Milletvekili İdris Baluken’in, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında Halkların Demokratik Partisine sataşması nedeniyle konuşması
4.- Amasya Milletvekili Mehmet Naci Bostancı’nın,
Diyarbakır Milletvekili İdris Baluken’in sataşma nedeniyle yaptığı konuşması
sırasında Adalet ve Kalkınma Partisine tekraren sataşması nedeniyle konuşması
5.- Diyarbakır Milletvekili İdris Baluken’in, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında Halkların Demokratik Partisine tekraren sataşması nedeniyle konuşması
6.- İstanbul Milletvekili Engin Altay’ın, Diyarbakır
Milletvekili İdris Baluken’in sataşma nedeniyle yaptığı konuşması sırasında
Cumhuriyet Halk Partisine sataşması nedeniyle konuşması
7.- Şanlıurfa Milletvekili Osman Baydemir’in, Elâzığ
Milletvekili Ömer Serdar’ın HDP grup önerisi üzerinde yaptığı konuşması
sırasında şahsına sataşması nedeniyle konuşması
8.- Kars Milletvekili Ayhan Bilgen’in, Elâzığ Milletvekili
Ömer Serdar’ın HDP grup önerisi üzerinde yaptığı konuşması sırasında şahsına ve
HDP Grubuna sataşması nedeniyle konuşması
9.- İstanbul Milletvekili Engin Altay’ın, Elâzığ
Milletvekili Ömer Serdar’ın HDP grup önerisi üzerinde yaptığı konuşması sırasında
CHP Grubuna sataşması nedeniyle konuşması
10.- Elâzığ Milletvekili Ömer Serdar’ın, İstanbul
Milletvekili Engin Altay’ın sataşma nedeniyle yaptığı konuşması sırasında
şahsına sataşması nedeniyle konuşması
11.- Antalya Milletvekili Atay Uslu’nun, İstanbul
Milletvekili Engin Altay’ın sataşma nedeniyle yaptığı konuşması sırasında
şahsına sataşması nedeniyle konuşması
12.- Kars Milletvekili Ayhan Bilgen’in, Elâzığ
Milletvekili Ömer Serdar ile Antalya Milletvekili Atay Uslu’nun sataşma
nedeniyle yaptıkları konuşmaları sırasında şahsına sataşması nedeniyle
konuşması
13.- Diyarbakır Milletvekili İdris Baluken’in, Trabzon
Milletvekili Salih Cora’nın CHP grup önerisi üzerinde yaptığı konuşması
sırasında Halkların Demokratik Partisine sataşması nedeniyle konuşması
14.- İzmir Milletvekili Aytun Çıray’ın, Trabzon
Milletvekili Salih Cora’nın CHP grup önerisi üzerinde yaptığı konuşması
sırasında şahsına sataşması nedeniyle konuşması
15.- İstanbul Milletvekili Engin Altay’ın, Trabzon
Milletvekili Salih Cora’nın yaptığı açıklaması sırasında Cumhuriyet Halk
Partisine sataşması nedeniyle konuşması
16.- Antalya Milletvekili Mehmet Günal’ın, Trabzon
Milletvekili Salih Cora’nın CHP grup önerisi üzerinde yaptığı konuşması
sırasında Milliyetçi Hareket Partisine sataşması nedeniyle konuşması

VII.- BAŞKANLIĞIN
GENEL KURULA SUNUŞLARI
A) Meclis Araştırması Önergeleri
1.- Afyonkarahisar Milletvekili Burcu Köksal ve 31
milletvekilinin, çocuk yaşta evliliklerin nedenlerinin ve olumsuz etkilerinin araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/154)
2.- Antalya Milletvekili Niyazi Nefi Kara ve 32
milletvekilinin, Suriyeli sığınmacıların toplum sağlığına etkilerinin araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/155)
3.- Çanakkale Milletvekili Muharrem Erkek ve 33
milletvekilinin, 6360 sayılı Kanun sonrası yerel yönetimlerde yaşanan
sorunların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/156)

B) Gensoru Önergeleri
1.- CHP Grubu adına Grup Başkan Vekilleri Ankara
Milletvekili Levent Gök, İstanbul Milletvekili Engin Altay ve Manisa
Milletvekili Özgür Özel'in, Ankara ve İstanbul'da meydana gelen 4 ayrı terör
saldırısı öncesi gerekli önlemleri almadığı iddiasıyla İçişleri Bakanı Efkan
Ala hakkında gensoru açılmasına ilişkin önergesi (11/7)
2.- CHP Grubu adına Grup Başkan Vekilleri İstanbul
Milletvekili Engin Altay, Ankara Milletvekili Levent Gök ve Manisa Milletvekili
Özgür Özel'in, eğitim ve öğretim faaliyetlerinin niteliğini düşürdüğü ve
çocuklara yönelik istismar vakalarının artmasına neden olduğu iddiasıyla Millî
Eğitim Bakanı Nabi Avcı hakkında gensoru açılmasına ilişkin önergesi (11/8)

C) Tezkereler
1.- (10/2, 7, 8, 9, 10, 11, 12, 13, 14, 15, 16, 17, 18)
esas numaralı Meclis Araştırması Komisyonu Başkanlığının, görev süresinin
uzatılmasına ilişkin tezkeresi (3/662)

VIII.- ÖNERİLER
A) Siyasi Parti Grubu Önerileri
1.- HDP Grubunun, Şanlıurfa Milletvekili Osman Baydemir
ve arkadaşları tarafından, mülteciler meselesine dair artan sorunların tespit
edilmesi, bölge halkının hassasiyetlerinin, tedirginliklerinin ve taleplerinin
araştırılması amacıyla 13/4/2016 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 13
Nisan 2016 Çarşamba günkü birleşiminde sunuşlarda okunmasına ve ön görüşmelerinin
aynı tarihli birleşiminde yapılmasına ilişkin önerisi
2.- CHP Grubunun, İzmir Milletvekili Aytun Çıray ve
arkadaşları tarafından, İranlı bir iş adamının Türkiye’de rüşvet dağıttığı
iddialarının tüm boyutlarıyla araştırılması amacıyla, 12/4/2016 tarihinde
Türkiye Büyük Millet Meclisi Başkanlığına verilmiş olan Meclis araştırması önergesinin
Genel Kurulun 13 Nisan 2016 Çarşamba günkü birleşiminde sunuşlarda okunmasına
ve ön görüşmelerinin aynı tarihli birleşiminde yapılmasına ilişkin önerisi

IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- 65 Yaşını Doldurmuş Muhtaç, Güçsüz ve Kimsesiz Türk
Vatandaşlarına Aylık Bağlanması Hakkında Kanun ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı, Genel Kadro ve Usulü
Hakkında Kanun Hükmünde Kararnamede Değişiklik Yapılmasına Dair Kanun Tasarısı,
Konya Milletvekili Mustafa Kalaycı’nın; 65 Yaşını Doldurmuş Muhtaç, Güçsüz ve
Kimsesiz Türk Vatandaşlarına Aylık Bağlanması Hakkında Kanunda Değişiklik
Yapılmasına Dair Kanun Teklifi, Milliyetçi Hareket Partisi Grup Başkan Vekili
Manisa Milletvekili Erkan Akçay’ın; 2022 sayılı 65 Yaşını Doldurmuş Muhtaç,
Güçsüz ve Kimsesiz Türk Vatandaşlarına Aylık Bağlanması Hakkında Kanunda
Değişiklik Yapılmasına Dair Kanun Teklifi, Diyarbakır Milletvekili Nursel
Aydoğan’ın; 2022 sayılı 65 Yaşını Doldurmuş Muhtaç, Güçsüz ve Kimsesiz Türk
Vatandaşlarına Aylık Bağlanması Hakkında Kanunda ve 2828 Sayılı Sosyal
Hizmetler Kanununda Değişiklik Yapılmasına Dair Kanun Teklifi, Denizli
Milletvekili Kazım Arslan’ın; 2022 Sayılı 65 Yaşını Doldurmuş Muhtaç, Güçsüz ve
Kimsesiz Türk Vatandaşlarına Aylık Bağlanması Hakkında Kanunda Değişiklik
Yapılmasına Dair Kanun Teklifi, Bursa Milletvekilleri Hüseyin Şahin ve Hakan
Çavuşoğlu ile 115 Milletvekilinin; Bazı Kanunlarda Değişiklik Yapılmasına Dair
Kanun Teklifi, Şanlıurfa Milletvekilleri Faruk Çelik ve Ahmet Eşref Fakıbaba
ile 7 Milletvekilinin; Şanlıurfa İline İstiklal Madalyası Verilmesi ile Bazı
Kanunlarda Değişiklik Yapılmasına Dair Kanun Teklifi ile Plan ve Bütçe
Komisyonu Raporu (1/694, 1/689, 2/393, 2/403, 2/404, 2/899, 2/922, 2/923) (S.
Sayısı:273) 

2.- Avrupa Konseyi Terörizmin Önlenmesi Sözleşmesine Ek
Protokolün Onaylanmasının Uygun Bulunduğuna Dair Kanun Tasarısı (1/672) ve
Dışişleri Komisyonu Raporu’nun (S. Sayısı: 248)
13 Nisan 2016 Çarşamba
BİRİNCİ OTURUM
Açılma Saati: 14.02
BAŞKAN: Başkan Vekili Pervin BULDAN 
KÂTİP ÜYELER: İshak GAZEL (Kütahya), Mücahit DURMUŞOĞLU
(Osmaniye)
----- 0 -----
BAŞKAN
– Türkiye Büyük Millet Meclisinin 72’nci Birleşimini açıyorum.
III. YOKLAMA
BAŞKAN
– Elektronik cihazla yoklama yapacağız. 
Yoklama
için üç dakika süre vereceğim. Sayın milletvekillerinin oy düğmelerine basarak
salonda bulunduklarını bildirmelerini, bu süre içerisinde elektronik sisteme
giremeyen milletvekillerinin salonda hazır bulunan teknik personelden yardım
istemelerini, buna rağmen sisteme giremeyen üyelerin ise yoklama pusulalarını
görevli personel aracılığıyla üç dakikalık süre içerisinde Başkanlığa
ulaştırmalarını rica ediyorum.
Yoklama
işlemini başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır, görüşmelere başlıyoruz.
Sayın
milletvekilleri, gündeme geçmeden önce üç sayın milletvekiline gündem dışı söz
vereceğim.
Gündem dışı ilk söz, 10 Nisan Laiklik Günü münasebetiyle
söz isteyen Konya Milletvekili Sayın Mustafa Hüsnü Bozkurt’a aittir.
Sayın Bozkurt, buyurun. (CHP sıralarından alkışlar)
Süreniz beş dakikadır.
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Konya Milletvekili Mustafa Hüsnü Bozkurt’un, 10
Nisan Laiklik Günü’ne ilişkin gündem dışı konuşması 
MUSTAFA
HÜSNÜ BOZKURT (Konya) – Sayın Başkan, değerli milletvekilleri; hepinizi
saygıyla selamlıyorum. Laikliğin kabulünün yıl dönümü nedeniyle söz aldım.
Tabii,
Sayın Başkanım, eğer salondaki uğultu dinerse konuşmaya çalışacağım.
BAŞKAN
– Evet, sayın milletvekilleri, Genel Kurulda bir uğultu var, kendi aramızda
konuşmaları lütfen yapmayalım, sayın hatibi dinleyelim.
Buyurun
Sayın Bozkurt.
MUSTAFA
HÜSNÜ BOZKURT (Devamla) – Sürem geçti ama Sayın Başkanım.
BAŞKAN
– Vereceğim, bir dakika daha vereceğim.
Buyurun,
siz konuşun.
MUSTAFA
HÜSNÜ BOZKURT (Devamla) – Efendim, birtakım olaylar yaşıyoruz. Değerli Adalet
ve Kalkınma Partili saygıdeğer üyelere de seslenmek istiyorum: Gerçekten burada
bir parti farkı gözetmeksizin samimi duygularımla hitap ettiğimi kabul etmenizi
istirham ediyorum. Pek çok olay yaşıyoruz, örneğin “Karaman olayı” diye siyasi
literatürümüze giren vahim bir olayı yaşadık. Aynı günlerde sadece Karaman’la
sınırlı olmayan, işte Rize’den Osmaniye’ye, Elâzığ Harput’tan Balıkesir’e,
Aydın Nazilli’den Adana’ya, Kayseri’den Antalya’ya, Ankara’ya, Trabzon’a, Konya
Selçuklu’ya, Afyonkarahisar’a, Kars’a, Bartın’a, Tokat’a, Konya Ereğli’ye kadar
pek çok il ve ilçemizde ilköğretim okullarında, yurtlarda, vakıf evlerinde ya
da yetiştirme yurtlarında kız ya da erkek çocuklarımızın tecavüze, cinsel
istismara tabi olduklarını, uğradıklarını gördük. 
Değerli
arkadaşlar, altmış beş yıldır ülkemizi -1950’den beri- siyasi literatürde sağda
tavsif edebileceğimiz partiler yönetiyor, on dört yıldır da Adalet ve Kalkınma
Partimiz iktidarda. Tabii ki halkın oylarıyla geliyor, son derece saygıdeğer.
Ama, özellikle son dört yıl, beş yıl içinde AKP iktidarlarının laikliği yok
sayan, laik eğitimi ortadan kaldıran, yasalarımızın Millî Eğitim Bakanlığına
verdiği ilk ve orta dereceli okul çocuklarımız için yurt açma görevini bilerek
ortadan kaldırıp bu alanı vakıf ve derneklerin yurt ve evlerine açan, eğitimin
laik temelini, bilimsel temelini yok eden ve laik cumhuriyet kurucularına savaş
açan, laik cumhuriyeti tahrip eden bir anlayışıyla karşı karşıyayız. Bunun
bilinçsiz yapıldığını söylemek mümkün değil. 
Bakın,
asla kişiselleştirmeden şunu görmemiz gerekiyor: Eğer bu coğrafyada, bin yıldır
yurt edindiğimiz Anadolu’da laik cumhuriyet olarak devam edemezsek,
yurttaşlarımızı öğretim birliği ilkesi içinde laik, özgür yurttaş bilinciyle
yetiştiremezsek bu coğrafyada, inanın, ne ulusal birliğimizi ne millî
birliğimizi ne de vatan bütünlüğümüzü tehdit altında kalmaktan kurtarma şansımız
yoktur. Ben, bütün iyi niyetimle hepinize istirham ediyorum: Lütfen laik
cumhuriyeti koruyalım, kollayalım. Türkiye Cumhuriyeti’nin kilit taşı, sevgili
AKP’li kardeşlerim, Mustafa Kemal Atatürk’tür, laiklik ilkesidir. Atatürk’ü
kötüleyerek… 
Bakın,
geçen hafta, Eskişehir’de İkinci İnönü Zaferi’nin 95’inci yıl kutlamalarına
gittik, Twitter’da paylaştım, altına bir kardeşimiz “İnönü’nün neyini
kutluyorsunuz?” diyor. Geçen gün bir şehit ailesi, şehit yakını Sayın İçişleri
Bakanımıza sitem ediyor; bir başka arkadaşımız “Bu da paralelci, vikvikleyip
duruyor, dışlansın.” diyor. Bu şekilde toplumda kin ve nefret tohumları ekerek
ve hele hele dindar ve kindar nesiller yetiştirme amacına yönelerek inanın bana
varabileceğiniz hiçbir yer yok. Bu toplum bin yıldır Müslüman, bu toplum bin
yıldır dindar, ilk defa AKP’yle dindar olmadı ama kin dinle bir arada telaffuz
edilebilecek bir şey değil. O bakımdan, lütfen laik cumhuriyeti, cumhuriyetin
kurucu babalarını asla ama asla yok ederek, aşağılayarak, onlara hakaret ederek
varabileceğimiz bir nokta olmadığının bilinciyle gelin, gelin… 
(Mikrofon
otomatik cihaz tarafından kapatıldı) 
MUSTAFA
HÜSNÜ BOZKURT (Devamla) – Sayın Başkanım, bir dakika daha sözünüz vardı. 
BAŞKAN
– Ekliyoruz, tamam.
MUSTAFA
HÜSNÜ BOZKURT (Devamla) – Gelin, tekrar hepinizden rica ediyorum, şu Mecliste
bir araya gelelim 4 parti; bakın ülkemiz kan revan içinde, gelin hep beraber bu
sorunlara çözüm üretelim kardeşlerim. Bizi buraya gönderen halk iradesi
hepimize bu cumhuriyetin Anayasası’na bağlı olduğumuz için bu kürsülerde hitap
edebilme yetkisini verdi. “Bu Anayasa’yı tanımıyoruz.” diyerek, “Bu yasalara
uymayın.” diyerek, kurucu babalara hakaret ederek varabileceğimiz hiçbir yer yok.
Türkiye
Cumhuriyeti’nin -tekrar altını çizerek söylüyorum- kilit taşı, o kubbeyi bir
arada tutan Mustafa Kemal Atatürk ve laikliktir. (CHP sıralarından alkışlar)
Bunu burada çekersek inanın o yıkılacak kubbenin altında hep beraber kalacağız,
bu kan deryasının içinde boğulacağız. Gelin, hep beraber lütfen bu ülkenin
geleceğine sahip çıkalım diyorum.
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederiz Sayın Bozkurt.
Gündem
dışı ikinci söz, Kutlu Doğum Haftası münasebetiyle söz isteyen Afyonkarahisar
Milletvekili Sayın Hatice Dudu Özkal’a aittir. 
Buyurun
Sayın Özkal. (AK PARTİ sıralarından alkışlar)
Süreniz
beş dakika.
2.- Afyonkarahisar Milletvekili Hatice Dudu Özkal’ın,
Kutlu Doğum Haftası’na ilişkin gündem dışı konuşması 
HATİCE
DUDU ÖZKAL (Afyonkarahisar) – Sayın Başkan, değerli milletvekilleri; 14-20
Nisan tarihleri arası Kutlu Doğum Haftası olması nedeniyle bu konuda gündem
dışı söz almış bulunuyorum.
Değerli
milletvekilleri, Peygamber Efendimiz’in doğum tarihi olan 12 Rebiyülevvel 571,
Miladi takvime göre 20 Nisan tarihini göstermektedir. Doğduğu tarihi sabitlemek
adına 14-20 Nisan tarihleri arasındaki günler Kutlu Doğum Haftası olarak
kutlanmaktadır. Peygamber Efendimiz Allah tarafından seçilmiş bir kuldur, onun
için ismi Mustafa’dır. 
Enbiya
Suresi 107’nci Ayetikerime’de… 
(Hatip
tarafından Enbiya Suresi 107’nci Ayetikerime’nin okunması) 
HATİCE
DUDU ÖZKAL (Devamla) – “Biz seni ancak âlemlere rahmet olarak gönderdik.” diye
buyurulmaktadır. Onun görevi aldığı vahyi tebliğ etmektedir; bunun yanı sıra
vahiy robotu değil, bir insandır. Melek değil, insan olmasından dolayı tüm
insanlar için örnek teşkil eder. O, peygamber olmadan önce Mekkelilerin “Emin”
lakabı verdikleri güvenilir bir insan. Hılful Fudul’da görev alan sivil
toplumcu bir insan. Peygamber olmadan, önce, o toplum için önem arz eden
Hacerülesved’in taşınması konusunda bir beze Hacerülesved’i koymuş, her kabile
reisine de bir ucundan tutturarak taşıtmış; böylece büyük bir problemi
uzlaşmacı, katılımcı bir üslupla çözen bir insan. 
O,
25 yaşındaki bir delikanlı iken 40 yaşındaki bir kadın olan Hatice’yle ilk
evliliğini yapıp onunla tek eşli yaşayan ve çocukları olan bir eş. Eşleri ondan
onun karşılayamadığı dünyalık bir şeyler istediklerinde onlara asla şiddet
uygulamayan, bir köşeye çekilip üzülen hassas yürekli bir eş. Söküğünü kendisi
dikecek kadar kendi işini kendi yapan mütevazı bir insan. Evlatlarını
hayattayken kaybettiğinden dolayı kabirlerini ziyaret edip için için gözyaşı
döken bir baba. Kızı Fatıma odaya girdiğinde ayağa kalkacak kadar nazik bir
erkek. Torunları namaz kılarken omzuna bindiğinde öylece namazını tamamlayan
sevimli bir dede. Onun ahlakını soranlara, Hazreti Ayşe “Onun ahlakı
Kur'an’dır.” diye özetleyecek kadar ahlaklı bir insan. Eşi Hazreti Ayşe’nin
tarihteki en önemli hadis tenkitçisi olarak yetişmesine imkân sağlayan bir eş.
Seçilmiş bir insan olmasına rağmen, ayakları şişip alnı nasır tutacak kadar
secdede kalıp ibadet eden bir kul. 
(Hatip
tarafından Hûd Suresi 112’inci Ayetikerime’nin okunması) 
HATİCE
DUDU ÖZKAL (Devamla) – “Emrolunduğun gibi dosdoğru ol” ayeti için “Beni on yıl
ihtiyarlattı.” diyecek kadar dosdoğru olmayı önemseyen bir insan. Amcası Ebu
Talip ve Hazreti Hatice’yi kaybettiği yıl Taif’e gitmiş, onlara İslam’ı tebliğ
ettikten sonra taşlanarak yaralandığı zaman bile sığındığı hurma dalının altında
“Onlar cahil, onları affet.” diye dua edecek kadar engin yürekli bir insan.
Bedir Savaşı’nda esir düşen 10 müşriki, 10 çocuğa okuma yazma öğretmesi
karşılığında serbest bırakacak kadar özgür düşünceli, ilme değer veren bir
insan. Uhud Savaşı için sahabeyle istişare edip farklı düşünmesine rağmen
çoğunluğunun fikrine uyup zırhını giydikten sonra vazgeçen sahabeye “Bir
Peygamber zırhını giydikten sonra geriye dönmez.” diyerek istişare sonuçlarına
riayet eden bir komutan.
Bu
ve benzeri örnekler çoğaltılabilir ve günlerce anlatabiliriz. Elhasılı, o ve
ben iki insan, farkımız tek şey: O, bensiz her şey; ben, onsuz hiçbir şey.
Üstadın ifadeleriyle: “Müjdecim, kurtarıcım, efendim, Peygamberim; sana olmayan
ölçü, hayat olsa teperim!”
Saygılarımla.
(AK PARTİ sıralarından alkışlar) 
BAŞKAN
– Teşekkür ederiz Sayın Özkal.
Gündem
dışı üçüncü söz, Kahramanmaraş’ta Suriyeli mülteciler için yapılacak konteyner
kent hakkında söz isteyen Gaziantep Milletvekili Sayın Mahmut Toğrul’a aittir.
Buyurun
Sayın Toğrul.
Beş
dakika.
3.- Gaziantep Milletvekili Mahmut Toğrul’un, Kahramanmaraş’ta
Suriyeli mülteciler için yapılacak konteyner kente ilişkin gündem dışı konuşması 
MAHMUT
TOĞRUL (Gaziantep) – Sayın Başkan, değerli milletvekilleri; öncelikle hepinizi
saygıyla selamlıyorum. Genel Kurulun sevgili emekçileri, hepinize saygılar
sunuyorum.
Günlerdir
Kahramanmaraş’ta bir mülteci kampına karşı yerel halkın “Burada bir DAİŞ, bir
cihadist kampı istemiyoruz; burası uygun değil.” diye mücadele verdiği bir
alandan bahsetmek istiyorum değerli milletvekilleri.
Bakın,
daha önce de defalarca söyledik; bu kampın yapılmak istendiği yer -şu ovayı
düşünün, şu kısımdır değerli arkadaşlar- birinci sınıf tarım arazisinin yanı
başı. Bu alan habitat koruması altındadır bitki ve hayvan türleri açısından.
Kampın kurulacağı alan burası; işte, kampın çalışmaları tüm hızıyla devam
ediyor. Direnenler oranın otantik yaşayan, ağırlıklı Alevi halkıdır ve
günlerdir dertlerini anlatmaya çalışıyorlar. 
Burası
seçilirken hiçbir şekilde yerelle bir bağlantı kurulmamış, yerelin fikri
alınmamıştır. Yerel yöneticiler, valilik bile “Buranın uygun olmadığını biz de
biliyoruz.” diyebiliyorlar. Ayrıca, burası köyün merası değerli arkadaşlar.
Hayvanlarını otlatabilecekleri bir tek bu alan var, onun dışı ovadır ve burası
küçücük bir yerdir, 360 dönüm. Orada yaşayan halkın toplamı 3 bin, 4 bin civarındayken
buraya yapılacak kampın hacminin 25 bin, 27 bin olacağı söyleniyor. Buradaki
halk bu kampı kendileri için demografik yapıyı bozmaya, kendilerini göçürtmeye
zorlayan bir karar olarak algılıyorlar çünkü şunu biliyorlar değerli
arkadaşlarım: Bu cihadist DAİŞ, IŞİD çetelerinin, El Nusra’nın, Ahrar el-Şam’ın
açıkça hedef gösterdiği bir kitledir bu kitle. Açıkça bu kitleler Ezidileri,
Alevileri birinci derecede katledilmesi gereken düşmanları olarak algılıyorlar.

Yine,
değerli arkadaşlarım, hepiniz biliyorsunuz -hâlâ hafızalarımızda canlı- bu
bölge halkının yaşadığı 1978 Maraş olaylarının acı hatırası hâlâ hafızalardan
silinebilmiş değil ve hatta, daha da önemlisi bu olayların, bebeklerin
katilleri ortaya çıkarılabilmiş değil, yargılanabilmiş değil. 
Şimdi,
değerli arkadaşlar, daha da önemlisi bu mera alanı daha Büyükşehir Belediyesi
Yasası’na göre kamulaştırılmadan ortaya çıkıyor ki TOKİ ihaleye çıkmış. TOKİ
ihalesi kamulaştırmadan öncedir yani birileri karar almışlar. Bu kararın
tesadüf olmadığını -bölge halkından bir insan olarak ben de böyle düşünüyorum-
bölge halkı bunu kendilerini göçürtmeye, bu alanı boşaltmaya, cihadist bu
grupları oraya koymaya yönelik bir davranış olarak algılıyorlar. Buradaki
insanlar Alevi’siyle, Sünni’siyle, Kürt’üyle, Türk’üyle bir arada yaşayan bir
avuç insan, bunların otantik yaşamlarını bozmaya hiç kimsenin hakkı yok. 
Anlaşılıyor
ki AKP bu mülteci meselesini hem iç politikada hem dış politikada araç olarak
kullanıyor. Dış politikada Avrupa’yla nasıl pazarlık konusu yaptığı hepimizin
bilgisi dâhilinde. Yine, iç politikada da kendine muhalif gördükleriyle
demografik yapıyı bozmaya yönelik bir çaba olduğu ortada. Bakın, sadece burada
bir kamp yapılmıyor; devamında, Malatya’da, Ören beldesinde -tamamı Alevilerin
yaşadığı bir alan- yine, Sivas Zara’da aynı, Alevilerin yaşadığı alana kamp
yapıyorlar. 
Daha
da önemlisi, değerli arkadaşlar, birileri bir gecede “Esad”ı “Esed” yaptı ya,
onun babasına özeniyor. Nasıl ki o, 1970’lerde Rojava’da bir Arap kemeri
oluşturmuşsa, şu anda aynı özentiyi gösteren yöneticiler maalesef…
(Mikrofon
otomatik cihaz tarafından kapatıldı) 
MAHMUT
TOĞRUL (Devamla) – Başkanım, bir dakika… 
BAŞKAN
– Yok.
MAHMUT
TOĞRUL (Devamla) – Ama birinci konuşmacıya verdiniz Sayın Başkanım.
BAŞKAN
– Sayın Toğrul, onun sözünü kesmiştim, Genel Kurula çağrı yapmıştım, o yüzden
verdim. Grup başkan vekillerinin almış olduğu bir karar var, bu karar benim
kararım değil. 
MAHMUT
TOĞRUL (Devamla) – Peki. Ben sözümü bitireyim, kayıtlara geçsin Sayın Başkan.
Değerli
arkadaşlar, oraya özenenler, işte, şimdi, Kürt bandında Rojava Kürtleri ile
Türkiye Kürtleri arasına ikinci bir Arap kemeri yapmaya çalışıyorlar,
kentlerimizi yıkıp orada Arap politikası, bir Arap kemeri oluşturmaya
çalışıyorlar. Bu, son derece tehlikelidir. Bu ayrıştırıcı, ayrımı
derinleştirici politikanızdan bir an önce vazgeçmenizi diliyorum, Genel Kurulu
saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Toğrul. 
Sayın
milletvekilleri, gündeme geçmeden önce sisteme giren ilk 15 milletvekiline
yerlerinden 60’ıncı maddeye göre söz vereceğim. 
Ancak,
sayın milletvekillerine söz vermeden önce, dün Genel Kurulda konuşma yapan
Sayın Filiz Kerestecioğlu’nun bizden bir talebi olmuştu. 24 Mart tarihinde
çocuk istismarlarını araştırma ve önleme komisyonunun kurulmasına dair bir
karar alınmıştı ancak bu Komisyonun henüz kurulmadığını ifade ettiniz ve bizden
de Sayın Meclis Başkanıyla görüşme yapmamızı istediniz. 
Ben
bugün Sayın Meclis Başkanına ulaşmaya çalıştım ancak Sayın Meclis Başkanı yurt
dışında, Pakistan’da bir gezide. Dolayısıyla, kendisine ulaşma imkânım olmadı
ancak döner dönmez bu talebinizi bir kez daha Sayın Meclis Başkanıyla
görüşeceğim. Bilgilerinize sunmak istiyorum Sayın Kerestecioğlu. 
FİLİZ
KERESTECİOĞLU DEMİR (İstanbul) – Teşekkür ederim. 
BAŞKAN
- Evet, sayın milletvekilleri, sırasıyla sayın milletvekillerine söz vereceğim.

Sayın
Topal…
V.- AÇIKLAMALAR
1.- Hatay Milletvekili Serkan Topal’ın, Çevre ve Şehircilik
Bakanlığı tarafından yapılan uzman yardımcılığı sınavını kazanan 20 kişinin yaklaşık
dört aydır işe başlatılmadığına ilişkin açıklaması
SERKAN
TOPAL (Hatay) – Teşekkür ediyorum Sayın Başkan. 
Çevre
ve Şehircilik Bakanlığı tarafından Ocak 2016 tarihinde yapılan uzman
yardımcılığı sınavı sonucunda sınavı kazandığı ilan edilen 20 kişi yaklaşık
dört aydır işbaşı yapamamıştır. Geçen sene yapılan ve mülakatları da dört ay
önce yapılmış olan sınavı kazanan yurttaşlarımıza herhangi bir açıklama da
yapılmamıştır. Kendilerinin bu mağduriyetlerinin çözülmesini ve bu
vatandaşlarımızın hak ettikleri atamalarının yapılmasını talep ediyorum. 
Teşekkür
ediyorum. 
BAŞKAN
– Sayın Çamlı…
2.- İstanbul Milletvekili Ahmet Hamdi Çamlı’nın, Kutlu
Doğum Haftası’na ilişkin açıklaması
AHMET
HAMDİ ÇAMLI (İstanbul) – Teşekkür ediyorum Sayın Başkan. 
Ben
de Kutlu Doğum Haftası çerçevesinde âlemlere rahmet olarak gönderilmiş
Efendimiz Hazreti Muhammed Mustafa’yı, yıllarca onun davasını kıtalardan
kıtalara koşturan, sürükleyen bu millettin, aziz milletin Meclisinde
hatırlamayı, yâd etmeyi bir görev olarak addediyorum.
Teşekkür ediyorum. 
BAŞKAN – Sayın Engin…
3.- İstanbul Milletvekili Didem Engin’in, 4/C
statüsünde çalışanların sorunlarına ilişkin açıklaması
DİDEM ENGİN (İstanbul) – Teşekkürler
Sayın Başkan. 
Geçtiğimiz yıllarda özelleştirmeler
sonrasında kamuya 4/C’li statüsünde geçirilen çalışanlar bütün kazanılmış özlük
haklarından mahrum bırakılmıştı ve mağduriyetleri hâlâ devam ediyor.
Unvanlarını kullanamıyorlar, imza yetkileri yok; görevde yükselme, derece,
kıdem gibi haklardan yoksun olarak çalışmak mecburiyetinde bırakılıyorlar. 
Ayrıca, aynı kurumda aynı işi yapan
kadrolu ve 4/C’li çalışanlar arasında da ciddi maaş farkları mevcut.
2015 yılı Ağustos ayında Hükûmet, kamu
görevlilerinin 2016-2017 yıllarını kapsayan üçüncü dönem toplu sözleşmeyi
imzalamıştı ve bu sözleşmede hem üniversiteli işçilerin hem de aynı zamanda
4/C’li çalışanların mağduriyetini giderme sözünü vermişti. Toplu sözleşmenin
üzerinden neredeyse bir yıl geçti ve hâlâ bu konuda somut bir adım atılmadı.
Seçim öncesinde vermiş olduğu kadro sözünü Hükûmete tekrar hatırlatmak
istiyorum.
Teşekkür ederim. 
BAŞKAN – Sayın Satır…
4.- İstanbul Milletvekili Mihrimah Belma Satır’ın, “Nimri’de
Yeniden Hayat” projesiyle Yves Rocher
Vakfı’nın düzenlediği yarışmada dünya birinciliğini kazanan Mimar Özgül Öztürk
Aksu’yu tebrik ettiğine ilişkin açıklaması
MİHRİMAH BELMA SATIR (İstanbul) –
Teşekkür ederim Sayın Başkan.
Sayın Başkan, değerli milletvekilleri,
bugün, yine, başarılı ve örnek bir kadından bahsedeceğim; Mimar Özgül Öztürk
Aksu. 
Türkiye’de köyden kente göçün
yoğunlaştığı 1950’lerden sonra birçok köyde olduğu gibi Elâzığ’ın Nimri köyü de
yoğun göç nedeniyle boşaldı. İki kuşak öncesi bu köyden İstanbul’a göç eden
Özgül Öztürk Aksu bir mimar. Sosyal dayanışmayı artırmayı, köyün kültürel
özelliklerini, kaybolmaya yüz tutan değerlerini yeniden ortaya çıkarmayı ve köy
halkının yaşam kalitesini artırmayı hedefleyen bir proje yaptı. “Nimri’de
Yeniden Hayat” isimli bu proje Fransa’da Yves Rocher Vakfının on beş yıldır
dünya kadınlarının katılımıyla düzenlediği Toprağın Kadınları Yarışması’nda
halk oylaması ödülü ve büyük jüri ödülüyle birlikte iki ödülü alarak dünya
1’inciliğini kazandı. 
Elâzığ’ın Nimri köyünde yaptığı
çalışmaları dünya çapında görünür hâle getiren, Anadolu insanına ve gençlere
örnek bu projeyi hayata geçiren Özgül Öztürk Aksu’yu tebrik ediyor, başarılı
çalışmalarının devamını diliyorum. 
Bu vesileyle Genel Kurulu saygılarımla
selamlarım. 
BAŞKAN – Sayın Gürer…
5.- Niğde Milletvekili Ömer Fethi Gürer’in, Niğde’nin
sorunlarına ilişkin açıklaması
ÖMER FETHİ GÜRER (Niğde) – Teşekkürler
Başkan.
Türkiye İstatistik Kurumunun illerin
yaşam endeksiyle ilgili açıklamasında Niğde ili 51’inci sırada görülmektedir.
Konut, çalışma hayatı, gelir ve servet, sağlık, eğitim, çevre, güvenlik, sivil
katılım, altyapı hizmetleri, erişim, sosyal yaşam ve yaşam memnuniyetini
kapsayan değerlendirmede on bin yıldır kesintisiz yaşamın olduğu Niğde’nin
51’inci sırada olması düşündürücü ve üzüntü vericidir. Bu veriler Niğde’nin AKP
iktidarı döneminde hizmet almadığının somut göstergesidir. Güvenlikte ilk 19’da
olmanın ötesinde, Niğde ne Ahiler Kalkınma Ajansı ne KOP kapsamında illerle
aynı durumda değildir. Niğde hizmet beklemektedir. Niğde, Avrupa Birliği Kırsal
Kalkınma Programı’na, (IPARD) alınmazken Niğde’den daha iyi illerin alınması da
Niğde çiftçisine büyük darbe olmuştur. Niğde köyleri göç vermektedir. Niğde’de
herkes zor durumdadır. 
Hükûmeti
Niğde sorunlarına eğilmeye, havaalanı, tıp fakültesi ve su sorununu konuşmak
yerine çözmeye çağırıyorum. Gazetelerdeki manşetlerle…
(Mikrofon
otomatik cihaz tarafından kapatıldı) 
BAŞKAN
– Sayın Akın…
6.- Balıkesir Milletvekili Ahmet Akın’ın, Balıkesir’in
Karesi ilçesine bağlı Toygar Mahallesi’ne bir PTT tahsilat veznesi açılmasını
talep ettiğine ilişkin açıklaması
AHMET
AKIN (Balıkesir) – Teşekkür Sayın Başkan.
Balıkesir’imizde
Karesi ilçemize bağlı Toygar Mahallemiz var; büyük bir mahalle, 25 bin
civarında nüfusun yaşadığı bir mahalle. Fakat, mahallede bir PTT tahsilat
veznesi yok. Mahalle muhtarı başta olmak üzere, mahallelilerin gerekli müracaat
ve taleplerini yapmalarına, gerekli girişimlerde bulunmalarına rağmen PTT
tahsilat veznesi hâlâ açılmadı. Hemşehrilerim bu konudaki işlerini yapmak,
fatura yatırma veya başka ihtiyaçları için uzun bir mesafe gitmek zorunda
kalıyorlar. Toygar Mahallemizde açılacak PTT tahsilat veznesinden komşu
mahallelerdeki hemşehrilerimiz de yararlanacak. Buradan hemşehrilerimizin bu
talebini Ulaştırma, Denizcilik ve Haberleşme Bakanının dikkatine sunuyorum.
Teşekkürler.
BAŞKAN
– Sayın Çamak…
7.- Mersin Milletvekili Hüseyin Çamak’ın, yetkililerin
Fukuşima kazasından ders çıkarması gerektiğine ilişkin açıklaması
HÜSEYİN
ÇAMAK (Mersin) – Sayın Başkan, Fukuşima kazasından önce Erdoğan’la bir
görüşmemde kalitesinden emin olduğum Japon nükleer teknolojisini tavsiye
etmiştim. Şimdi anladım ki benim bu sözlerim tamamen hataymış. Bunun için
pişmanım. Ayrıca, bir terör saldırısı riskinden ötürü nükleer santrallerin
güvenliğinin garanti edilmesi oldukça zordur. Türk halkı için de Japon halkı
için de en iyi ve en güvenilir şehir, nükleer santrali olmayan şehirdir. Güneş
ya da rüzgâr enerjisine yatırım yapılmalıdır. Enerji politikaları yenilenebilir
enerjiler üzerine kurulmalıdır. Türkiye gibi sismik ve terör riski olan bir
ülke nükleer santralden vazgeçmelidir.” Bu sözler Japonya eski Başbakanı Naoto
Kan’a aittir. Nitekim Başbakan Fukuşima kazasından sonra istifa etmiştir. 
(Mikrofon
otomatik cihaz tarafından kapatıldı)
HÜSEYİN
ÇAMAK (Mersin) – Kendisinin bu felaketten sonra fark ettiği bu hatayı bizim
yetkililerimiz de çok geç olmadan fark edecekler mi? 
Teşekkür
ediyorum.
BAŞKAN
– Sayın Özkan…
8.- Denizli Milletvekili Cahit Özkan’ın, 31 Mart
Olayı’nın yıl dönümüne ve millî iradeye karşı tüm darbe girişimlerini lanetlediğine
ilişkin açıklaması
CAHİT
ÖZKAN (Denizli) – Teşekkürler Sayın Başkan.
Bugün
13 Nisan 2016, Rumi takvime göre 31 Mart. Yani Ulu Hakan Sultan Abdülhamit
Han’a karşı, yani millî iradeye karşı yapılan darbenin yıl dönümü. Aynen bugün
yaşadığımız, sözde kutuplaşma gerekçesiyle o gün çıkan isyanın yıl dönümüdür.
Asıl gerekçe Sultan Abdülhamit’i tahttan indirerek otuz üç yıl toprak kaybı
vermeyen imparatorluğu parçalamak, iş birlikçi yöneticilerle ülkeyi sömürmekti.
Maalesef, bu darbe planı tam yüz yedi yıl önce başarıya ulaştı ve imparatorluk
çöktü, medeniyetimiz fetret dönemine başladı. Ne hazindir ki benzer tartışmalar
bir fetret dönemi kapanırken Gezi kalkışması, çukur siyaseti, yargı darbesi
olarak yeniden karşımızda. Bu vesileyle millî iradeye karşı tüm darbe
girişimlerini lanetliyor, yüce Meclisi saygıyla selamlıyorum.
BAŞKAN
– Sayın Yıldız Biçer…
9.- Manisa Milletvekili Tur Yıldız Biçer’in, Sağlık
Bakanlığının kamu-özel ortaklığıyla şehir hastaneleri kurmasına ilişkin açıklaması
TUR
YILDIZ BİÇER (Manisa) – Teşekkür ederim Sayın Başkan.
Sağlık
politikalarının alarm vermeye başladığı, sistemin çöküşe geçtiği bir noktada
sağlıktan çok rantın konuşulduğu, kullanım değeri yüksek arazilere yapılacak
hastaneler kime ne sağlıyor biliyor muyuz? Sağlık Bakanlığının kamu-özel
ortaklığıyla kuracağı şehir hastanelerinde şirketlerin cebinden 9,5 milyar
dolar para çıkacak. Devletse bu şirketlere 27 milyar dolar kira ödeyecek.
Sağlık Bakanlığı kiracı, şirketler mülk sahibi olacak. Sağlık Bakanlığı para
yok diye sağlık çalışanlarına dağıtmadığı döner sermayeden şirketlere bina
yaptırarak kendi hizmet binasında da kiracı mı olacak?
Saygılar
sunuyorum.
BAŞKAN
– Sayın Kuyucuoğlu…
10.- Mersin Milletvekili Serdal Kuyucuoğlu’nun, Mersin
İl Müftülüğü ile Mersin Millî Eğitim Müdürlüğünün bazı uygulamalarına ilişkin
açıklaması
SERDAL
KUYUCUOĞLU (Mersin) – Teşekkürler Sayın Başkan. 
Mersin
ilimiz neredeyse her gün il müftülüğü ve millî eğitim müdürlüğünün ortaya çıkan
yeni skandallarıyla çalkalanıyor. Aldığımız bilgilere göre müftülük “Değerler
Eğitimi” adı altındaki bazı uygulamalarıyla aileleri ve öğrencileri tedirgin
etmeye devam ediyor. Müftülük görevlilerince Yenişehir Dr. Kamil Tarhan
Ortaokulunda kız öğrencilere “Neden örtünmüyorsunuz? Bakın, elmanın bile kabuğu
var.” gibi saçmalıklarla çocuklara baskı yapıldığı; Gazi Anaokulunda ise
müftülük yetkililerinin anaokulu çocuklarına ölümü övdükleri, o yaştaki
çocuklara ölümün faziletli bir şey olduğunu, cennetin dünyadan kat kat daha
güzel olduğunu anlatmaları üzerine bazı çocukların ailelerine ölmek
istediklerini söyledikleri; yine aynı anaokulunda “En sevdiğiniz manevi kişilik
kim?” sorusuna çocukların “Atatürk” demeleri üzerine “Hayır, yanılıyorsunuz,
Hazreti Muhammed’dir.” diye çocuklara kızdıkları gelen haberler arasındadır.
İlim Mersin’de yaşanan ve izahı mümkün olmayan bu konuların araştırılmasını
bekliyoruz. 
BAŞKAN
– Sayın Kerestecioğlu…
11.- İstanbul Milletvekili Filiz Kerestecioğlu
Demir’in, Amasya’daki Yeni Çeltek Maden İşletmesinde 220 işçinin dokuz gündür
açlık grevinde olduğuna ilişkin açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan.
Amasya’daki
Yeni Çeltek Maden İşletmesinde 220 işçi dokuz gündür açlık grevinde ve 34 işçi
de dün fenalaşarak hastaneye kaldırıldı. Soma faciası davasının görüldüğü bu
günlerde hâlâ madende çalışmak isteyenlerin olması ve bunun için açlık grevine
dahi gitmeleri insanların çaresizliğini gösteriyor. Aslolan tarım arazilerini
yok edip insanları madenlere mahkûm etmek değildir. Ancak bu insanlar, kazaya
ve güvencesizliğe rağmen, seçenekleri olmadığı için açlık grevindeler. Bir an
önce bu soruna el atılması gerekiyor. 
Teşekkürler.
BAŞKAN
– Sayın Kayışoğlu…
12.- Bursa Milletvekili Nurhayat Altaca Kayışoğlu’nun,
23 Nisan’da Mecliste yapılacak resepsiyonun ertelenmesini kınadığına ilişkin
açıklaması
NURHAYAT
ALTACA KAYIŞOĞLU (Bursa) – Teşekkür ediyorum Sayın Başkan.
Her
yıl türlü bahanelerle resmî bayramlarımız, kutlamalar engelleniyor. Yine 23
Nisan’la ilgili de hem yerel yönetimlerin görmezden gelmeleri hem bu Mecliste
yapılacak resepsiyonların ertelenmesi, her fırsatta ağızlarına “millîlik”
kelimesini alanlara yakışmıyor çünkü 23 Nisan 1920’yi yok saymak bu Meclisi yok
saymaktır, dolayısıyla bu çatı altında bulunmayı kabullenememektir. Bunu kınıyorum
ve bu yanlıştan dönülmesini talep ediyorum. 
Teşekkürler.
BAŞKAN
– Sayın Ünal…
13.- İstanbul Milletvekili Şirin Ünal’ın, 10 Nisan 2016
Pazar günü İstanbul’da açılışı gerçekleştirilen Türkiye’nin ilk akıllı stadının
hayırlı olmasını temenni ettiğine ilişkin açıklaması
ŞİRİN
ÜNAL (İstanbul) – Teşekkür ederim Sayın Başkan.
10
Nisan 2016 Pazar günü İstanbul’da açılışını gerçekleştirdiğimiz Türkiye’nin ilk
akıllı stadı yüzde 70 oranında futbolcu sakatlanma riskini azaltan hibrit çime
sahip, 41.903 seyirci kapasiteli, çeşitli açıları görebilen toplam 787
kameralı, üst düzey güvenlik sistemiyle ve son model teknolojiyle donatılmış,
350 milyon liralık bir yatırım bütçesine sahip; sadece stadyumdan ibaret
olmayarak bünyesinde alışveriş merkezi, restoranlar, eğlence merkezini de
bulundurabilecek kadar nezih bir platform olan Vodafone Arena’nın güzide futbol
takımlarımızdan Beşiktaş’a, Beşiktaş taraftarına ve camiasına, Türk futboluna,
Türk Millî Takımı’mıza hayırlı olmasını temenni ediyorum. Ülkemize bu nadide eserin
kazandırılmasında gizli kahraman rolünü üstlenmiş olan başta Sayın
Cumhurbaşkanımıza, Sayın Başbakanımıza, Beşiktaş Kulübümüzün Değerli Başkanı
Sayın Fikret Orman’a ve tüm yönetici arkadaşlarımıza iyi bir futbolsever olarak
şahsım adına teşekkür ediyor, saygılarımı sunuyorum.
BAŞKAN
– Sayın Özdiş…
14.- Adana Milletvekili İbrahim Özdiş’in, Adana’nın Ceyhan
ilçesinin Üçdutyeşilova köyündeki rayiç bedellerle ilgili sıkıntı hakkında bir
düzenleme ve hayvanlara karşı işkence, eziyet, cinayet gibi eylemlerle ilgili daha
caydırıcı bir düzenleme yapılıp yapılmayacağını öğrenmek istediğine ilişkin
açıklaması 
İBRAHİM
ÖZDİŞ (Adana) – Teşekkür ediyorum Sayın Başkan. 
Sorum
Sayın Maliye Bakanına; Ceyhan’ın Üçdutyeşilova köyünde yaşanan rayiç bedellerle
ilgili sıkıntı hakkında bir düzenlemeniz olacak mı? Vatandaşlar dönüm başı 4
bin lira gibi astronomik bir ücret ödemek zorunda bırakılmaktadır. Yeniden bir
değerlendirme yapıp vatandaşın ödeyeceği makul bir seviyeye rayiç bedeli
çekmeyi düşünüyor musunuz? 
Bir
sorum yine Gıda, Tarım ve Hayvancılık Bakanına, Sayın Faruk Çelik’e; 5199
sayılı Hayvanları Koruma Kanunu artık yetersiz kalmaktadır. Hayvanlara karşı
işkence, eziyet ve cinayet gibi eylemlerin Kabahatler Kanunu kapsamından
çıkarılması gerekmektedir. Bu konuda daha caydırıcı bir düzenleme yapmayı
düşünüyor musunuz?
Teşekkür
ediyorum Sayın Başkan. 
BAŞKAN
– Son konuşmacı, Sayın Arık… 
15.- Kayseri Milletvekili Çetin Arık’ın, Ensar Vakfı
Kayseri Şube Başkanı Ahmet Erkan’ın bazı ifadelerine ilişkin açıklaması
ÇETİN
ARIK (Kayseri) – Teşekkürler Sayın Başkan. 
Karaman’da,
hepimizin bildiği, insanın kanını donduran bir dizi olay yaşandı. Bu yaşanan
olayların ardından, maalesef, iktidar partisi mağdur olan çocukları ve
ailelerini değil de olayın yaşandığı vakfı koruma gayretine girdi. Güya bu
vakıf örnek bir vakıf. Şimdi, Kayseri Millî Eğitim Müdürlüğü bu vakıf ile
“Lider Gençlik Projesi” adı altında bir projede birlikte çalışıyor. Ensar Vakfı
Kayseri Şube Başkanı Ahmet Erkan başı açık kadınlarımız için bakınız ne diyor:
“Söz anlayana; örtüsüz kadın perdesiz eve benzer. Perdesiz ev ya satılıktır ya
da kiralıktır.” Sayın Millî Eğitim Bakanı, siz lider gençliği böyle sapkın
düşünceleri olan kişilerle mi yetiştireceksiniz? Çocuklarımız bu sapkın
fikirleri, kişileri mi örnek alacak? Bu sapkınlar mı sizin referans olduğunuz
insanlar? Kadın hakları savunucusu kesilen sayın AKP’li vekil arkadaşlar, bu
edepsize bir “Edep yahu!” diyebilecek misiniz?
BAŞKAN
– Teşekkür ederiz sayın milletvekilleri.
Şimdi
sayın grup başkan vekillerine yerlerinden söz vereceğim.
Sayın
Akçay’la başlayalım.
Buyurun
Sayın Akçay.
16.- Manisa Milletvekili Erkan Akçay’ın, Kilis’e düşen
roketlerin vatandaşların can ve mal güvenliğini tehdit ettiğine, Hükûmetten
Suriye sınırındaki vatandaşların can ve mal güvenliğini teminat altına almak
için daha kararlı adımlar atmasını beklediklerine ve çocuk istismarlarıyla
ilgili araştırma komisyonunun faaliyetlerinin bir an evvel başlaması için
Türkiye Büyük Millet Meclisi Başkanına çağrıda bulunduğuna ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Yaklaşık
son iki yıldır Suriye sınırımızdaki yerleşim yerleri Suriye kaynaklı terör
tehdidi altındadır. Son günlerde Kilis’e düşen roketler vatandaşlarımızın can
ve mal güvenliğini çok ciddi şekilde tehdit etmektedir. Dün sabah saatlerinde
düşen 2 roket mermisiyle 2 vatandaşımız hayatını kaybetmiş ve 6 vatandaşımız da
yaralanmıştır. 
Suriye’de
IŞİD mevzilerinden ateşlenen füzeler okul binalarına, valilik bahçesine ve
vatandaşlarımızın evlerine isabet etmektedir. Türk Silahlı Kuvvetlerinin bu
füzelerden sonra füzelerin geldiği yerlere top atışları yaptığını biliyoruz.
Ancak, bu müdahalelerin çözüm getirmediği anlaşılmaktadır. 
Kilis’e
roketler düşerken Hükûmet sessiz kalmaya devam etmektedir. Biraz evvel Sayın
Başbakanın bu konuda bir iki cümlelik kısa bir açıklaması oldu fakat bu
hadiseleri izah etmekten uzak bir açıklamadır. Kilis’te ne oluyor? Bu sorunun
cevabını vermesi gereken Hükûmettir ve Hükûmeti bir an önce Meclise bilgi
vermeye davet ediyorum. Bu davet dün de yapılmıştı ve yine görüyoruz ki Hükûmet
sıraları boş. Hükûmetin Suriye sınırındaki vatandaşlarımızın can ve mal
güvenliğini teminat altına almak için daha kararlı adımlar atmasını bekliyoruz.
Sayın
Başkan, ayrıca, biraz evvel de ifade ettiğiniz gibi, çocuk istismarlarına
ilişkin bu araştırma komisyonunun kurulması oy birliğiyle kabul edildi,
kararlaştırıldı. Ancak, komisyon aradan iki haftadan fazla bir süre geçmesine
rağmen hâlâ teşkil edilip faaliyete başlayamadı. Bu faaliyeti geciktirici bir tutum
gözlediğimi ifade edebilirim. Bu Komisyon faaliyetlerinin gecikmeden bir an
evvel başlaması için Sayın Türkiye Büyük Millet Meclisi Başkanına çağrıda
bulunuyorum. 
Teşekkür
ederim.
BAŞKAN
– Teşekkürler Sayın Akçay.
Sayın
Baluken, buyurun. 
17.- Diyarbakır Milletvekili İdris Baluken’in,
dokunulmazlıklarla ilgili Anayasa değişikliği teklifinin açık bir şeklide
Meclis iradesini vesayet altına almayı içerdiğine, sınırdan IŞİD ve çete
saldırılarının devam ettiğine ve bu saldırıların AKP eliyle meşrulaştırılmaya
çalışıldığına ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Sayın
Başkan, bugün, Türkiye demokrasi tarihi açısından utanç verici bir gün olarak
tarih kayıtlarına geçecek. 7 Hazirandan sonra devreye konan saray darbesi, 1
Kasım seçimlerinden sonra bir kez daha Meclise uzanmış durumda. Sokağa yansıyan
darbenin… Dün sarayın talimatı ve AKP’nin bu talimatın gereği olarak mevcut
Anayasa’yı askıya alacak şekilde vermiş oldukları geçici anayasa teklifiyle
birlikte bir kez daha Meclise el uzatmış durumdadır. Verilen teklif, açık bir
şeklide Meclis iradesini vesayet altına almayı içeriyor. Bu teklifin yaşama
geçmesi durumunda Türkiye Büyük Millet Meclisi, saray külliyesinin sadece bir
şubesi hâline gelecek. Sarayın rehinesi pozisyonunda olan bir milletvekili ve
Parlamento tablosuyla karşı karşıya kalmış olacağız. 
O
açıdan, 12 Eylül darbesinin bizim demokrasi tarihimizdeki yeri neyse dün
sarayın dayatmasıyla verilmiş olan teklifin de bizim açımızdan tarihimize
geçecek yeri aynıdır. Mesele, milletvekillerinin dokunulmazlığı meselesinden
çok Türkiye demokrasisinin dokunulmazlığı meselesidir. Adım adım Parlamento
tasfiye edilerek, demokrasi tamamen bir kenara bırakılarak bir diktatörlük
rejimi tahkim edilmeye çalışılıyor. Bunu kınadığımızı, bu yaklaşımı kabul
edilemez bulduğumuzu ifade etmek istiyorum. 
Diğer
taraftan, dün de değinmiştim, IŞİD ve birtakım çete yapılarıyla AKP’nin
içerisine girmiş olduğu ilişkiler…
(Mikrofon
otomatik cihaz tarafından kapatıldı)
İDRİS
BALUKEN (Diyarbakır) – …her geçen gün daha fazla teşhir oluyor.
BAŞKAN
– Ek süre veriyorum Sayın Baluken.
Buyurun.
İDRİS
BALUKEN (Diyarbakır) – Bugün de, Sayın Başkan, basına yansıyan haberlerden de
gördüğümüz gibi, Ankara Garı’nda meydana gelen patlamayla ilgili çok öncesinden
istihbarat bilgileri olmasına rağmen, bombacıların isimleri AKP Hükûmetinin
mevcut devlet yapısının elinde olmasına rağmen bu katliam önlenmemiş, âdeta
katliamın yapılmasına çanak tutulmuştur. Başbakanın deyimiyle, evet, bir
kokteyl saldırı, bir kokteyl terör saldırısı gerçekten söz konusu olmuş. Bu
kokteylin adlandırması da “AKP-IŞİD” şeklinde, son çıkan belgelerle birlikte
tescillenmiştir.
Aynı
şekilde, sınırdan IŞİD ve çete saldırıları devam ediyor. Kilis’e her gün
yapılan saldırılarla 2 yurttaşımızın yaşamını yitirmesi ve onlarca
yurttaşımızın yaralanması normal bir durummuş şeklinde ele alınıp IŞİD ve çete
saldırıları AKP eliyle meşrulaştırılmaya çalışılıyor. Bu anlayışı kınadığımızı,
Kilis halkının can güvenliğinin her şeyden önemli olduğunu, AKP’nin bu
yaklaşımının da tarih önünde, halklarımız önünde mutlaka hesap vereceğini ifade
etmek istiyorum.
Teşekkür
ederim Sayın Başkan.
BAŞKAN
– Teşekkür ederiz Sayın Baluken.
Sayın
İnceöz, buyurunuz.
18.- Aksaray Milletvekili İlknur İnceöz’ün, dokunulmazlıklarla
ilgili Anayasa değişikliği teklifi gündeme geldiğinde milletvekilleri
tarafından değerlendirileceğine, Parlamentoyu itham eden açıklamaları talihsiz
bulduğuna, Kutlu Doğum Haftası’na ve toplumun tüm katmanlarında terörle mücadelenin
kararlılıkla süreceğine ilişkin açıklaması
İLKNUR
İNCEÖZ (Aksaray) – Sayın Başkan, değerli milletvekili arkadaşlarım; öncelikle
teşekkür ediyorum.
Tabii,
biraz evvelki söylemleri kabul etmek mümkün değildir, şu açıdan mümkün
değildir: Türkiye’de bir demokrasi uygulanıyor, herkes seçimle gelmekte ve
meşruiyetimizi seçimle alıyoruz. Bu tür baskılarla Parlamentoyu itham etmek,
ilzam altında bırakmak hakikaten son derece talihsiz açıklamalar diyorum. Bu,
bundan sonraki süreçte de devam edecektir, her söylendiğinde biz buna cevap
vereceğiz. 
Bugün
dokunulmazlıklarla ilgili geldiğimiz noktada, herkesin bu anlamda destek
veriyor pozisyonda olmasını bekliyoruz önümüzdeki süre içerisinde. Çünkü burada
sadece bir kesime değil, her şekilde, bugün fezlekeleri bulunan tüm partilerden
kim varsa… Çünkü her çıkan arkadaşımız kürsüde, dışarıda, içeride şaibe
bırakacak şekilde, itham edici şekilde, ilzam edici şekilde söylemlerde
bulunmakta. Evet, bu fezlekelerde ne varmış, ne yokmuş, hodri meydan diyoruz;
burada her partiden de destek bekliyoruz işin doğrusu. Fezlekelerde ne olduğu
milletimizin de izleyeceği, göreceği, bileceği şekilde ortaya çıkacaktır.
Bununla ilgili bir anayasa değişiklik teklifi verildi, partilerin de bundan
sonraki alacakları tavırları hep birlikte göreceğiz. Sanki burada bizim bazı
arkadaşlarımızın bir şeyleri varmış, üstü örtülecek, gizlenecek, saklanacakmış
gibi bir intiba oluşturulmaya çalışılıyordu. Bununla beraber -bu fezlekeler
içerisinde- elbette teröre destek veren, terörü övücü, sempati duyan,
kışkırtıcı şekilde eylemleriyle beraber kamuda, kamu vicdanında yara açacak
şekildeki eylemlere girmiş olan milletvekilleriyle ilgili de buradaki
fezlekeler işleme alınmış olacak. Terörle mücadele ettiğimiz bir ortamda,
terörle haklı, meşru, hukuki bir zemin içerisinde mücadele ettiğimiz bir
ortamda bunlar kabul edilebilir davranışlar değil. Bunlarla ilgili de inşallah
önümüzdeki süre içerisinde, sürecin kendi mecrasında ilerlemesiyle birlikte
partili milletvekili arkadaşlarımızın tutumları da görülecektir. Burada her
milletvekili arkadaşımız bağımsız bir şekilde, vicdanına uygun bir şekilde bir
karar verecektir. 
(Mikrofon
otomatik cihaz tarafından kapatıldı)
BAŞKAN
– Ek süre veriyorum Sayın İnceöz, tamamlayın lütfen.
Buyurun.
İLKNUR
İNCEÖZ (Aksaray) - Bu değişiklik teklifi gündeme geldiğinde değerlendirilecek,
her milletvekili arkadaşın tavrını burada görmüş olacağız. 
Bununla
birlikte, bulunduğumuz hafta içerisinde Kutlu Doğum Haftası’nı idrak
etmekteyiz. Birlik ve beraberliğin ne kadar önemli olduğunu… Üç ayların, Kutlu
Doğum Haftası’nı kutladığımız bugünlerin de hayırlara vesile olmasını temenni
ediyorum. 
Ülkemizin
birlik ve beraberliği için terörle mücadele ettiğimiz bu süre içerisinde de
herkesin tek ve yek bir duruş sergilemesi gerektiğinin öneminin özellikle
altını çizmek istiyorum. Bu Parlamento da dâhil olmak üzere toplumun tüm
katmanlarında bu mücadele kararlılıkla sürecektir ve bu duruşun da sergilenmesi
gerekmektedir. 
Teşekkür
ediyorum.
BAŞKAN
– Teşekkür ederiz Sayın İnceöz.
İDRİS
BALUKEN (Diyarbakır) – Sayın Başkan…
BAŞKAN
– Sayın Akçay da sisteme girmiş Sayın Baluken, bir dinleyelim, daha sonra sizi
dinleyeceğim.
19.- Manisa Milletvekili Erkan Akçay’ın, Aksaray
Milletvekili İlknur İnceöz’ün yaptığı açıklamasındaki bazı ifadelerine ilişkin
açıklaması
ERKAN
AKÇAY (Manisa) – Teşekkür ederim Sayın Başkan.
Sayın
İnceöz Adalet ve Kalkınma Partisi sözcülerinin daha evvelki, son günlerdeki
sözlerini tekrarladı yine “Hodri meydan.” diyerek. Bu hodri meydanı, elbette
biz daha evvel de açıkladığımız gibi karşılıksız bırakacak değiliz. Yalnız, bir
hususu hatırlatmak gerekir: Anayasa’nın ve İç Tüzük’ün açık hükümlerine rağmen,
Anayasa’nın 14’üncü, 76’ncı ve 83’üncü maddeleri ortada dururken, yani kapı
açıkken bacadan girmeye çalışılmaz. Adalet ve Kalkınma Partisinin bu girişimini,
kapı açıkken bacadan girme gayretini ve işi sulandırmasını, ipe un serme
şeklinde algılamak lazım. O nedenle yani sadece AKP’nin teklifi yok, bu konuda
bütün siyasi partilerin önerileri var. Onları dikkate almadan, bir dayatma
şeklinde Meclis iradesini farklı şekilde kilitleme ve ipe un serme gayretlerini
doğru bulmadığımızı ifade etmek istiyorum. Elbette, önümüzdeki günlerde
Milliyetçi Hareket Partisinin başka adımları da olacaktır.
Teşekkür
ederim.
BAŞKAN
– Teşekkür ederiz Sayın Akçay.
Buyurun
Sayın Baluken.
İDRİS
BALUKEN (Diyarbakır) – Sayın Başkan, Sayın İnceöz değerlendirmelerinde bizim İç
Tüzük’ün gerektirdiği mekanizmalardan kaçtığımızı ve fezlekelerin içeriğiyle
ilgili de bir korku içerisinde olduğumuzu söyledi. Açık bir sataşmada bulundu. 
BAŞKAN
– Buyurun Sayın Baluken, iki dakika size söz veriyorum. (HDP sıralarından
alkışlar)
VI.- SATAŞMALARA
İLİŞKİN KONUŞMALAR
1.- Diyarbakır Milletvekili İdris Baluken’in, Aksaray
Milletvekili İlknur İnceöz’ün yaptığı açıklaması sırasında Halkların Demokratik
Partisine sataşması nedeniyle konuşması
İDRİS
BALUKEN (Diyarbakır) – Teşekkür ederim. 
Sayın
Başkan, değerli milletvekilleri; hepinizi saygıyla selamlıyorum. 
Öncelikle
şunu ifade edeyim: HDP Grubu olarak korkacağımız ya da utanacağımız hiçbir
fezleke dosyasına sahip değiliz. Orada bize isnat edilen suçların tamamını
halkımızın demokrasi, barış ve özgürlük mücadelesiyle ilgili ortaya koyduğumuz
siyasi çalışmaların bir parçası olarak değerlendiriyoruz. Bedeli ne olursa
olsun o siyasi çalışmalarımızın da sonuna kadar arkasındayız.
Şimdi,
İç Tüzük’ü baypas eden, İç Tüzük’ten kaçan sizsiniz. Fezlekelerin
tartışılmasını engelleyen, önleyen, halkın gerçekleri bilmesini istemeyen
sizlersiniz. İç Tüzük’te açıkça yazıyor; fezleke dosyaları, dokunulmazlık
dosyaları nasıl ele alınacak, hazırlık komisyonu, karma komisyon nasıl kurulur,
hangi süreci işletir, milletvekillerinin savunma hakkı nasıl göz önünde
bulundurulur. Bütün bunlar İç Tüzük’te nettir. Ancak, siz bunları bilmenize
rağmen, sizinle ilgili fezleke dosyalarında bizim gibi sahip çıkamayacağınız
hırsızlık, yolsuzluk, cinsel istismar, taciz, ahlaki yozlaşmayla ilgili birçok
suç unsuru olduğu için bunları kamuoyunun gözünden kaçırmak istiyorsunuz. O
yüzden, o mekanizmayı tamamen baypas ederek, bir gün içerisinde, Genel Kurulun
bir oylamayla bu konuda darbe sürecinin bir parçası olmasını istiyorsunuz. Bunu
bizim kabul etmemiz mümkün değil.
Bizim
söylediğimiz net: İlgili mekanizmalar işletilsin, ulusal, evrensel hukuk
normları doğrultusunda o süreç işletilsin ve o sürecin tamamı da şeffaf olsun,
halka açık olsun, kamuoyuna açık olsun. Kimin dosyasında ne yazıyor, kimin
fezleke dosyalarında hangi suçlamalar var halkımız onu bilsin. Ondan sonra, hep
beraber, emrinizdeki siyasal yargının da önüne çıkalım diyoruz.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Baluken.
Sayın
Bostancı, buyurun.
MEHMET
NACİ BOSTANCI (Amasya) – Hırsızlığı, uğursuzluğu saklamaya çalıştığımızı
söyledi.
BAŞKAN
– Buyurun Sayın Bostancı. 
NURSEL
AYDOĞAN (Diyarbakır) – O zaman herkesinki kalksın, sadece dokunulmazlığı
olanlar değil, hepimizinki kalksın.
2.- Amasya Milletvekili Mehmet Naci Bostancı’nın,
Diyarbakır Milletvekili İdris Baluken’in sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
MEHMET
NACİ BOSTANCI (Amasya) – Sayın Başkan, değerli arkadaşlar; yapılan her şey hukuk çerçevesinde
oluyor, hukukun dışında bir iş yok. 
FİLİZ KERESTECİOĞLU DEMİR (İstanbul) – Hukuk sizin
elinizde olunca böyle oluyor.
MEHMET
NACİ BOSTANCI (Devamla) – Biz 316 imzayla dokunulmazlıklara ilişkin bir teklif
getirdik, Anayasa 83’üncü maddeye ilişkin bir geçici maddeyle değişiklik
teklifi. 
TANJU
ÖZCAN (Bolu) – Niye geçici?
MEHMET
NACİ BOSTANCI (Devamla) – Olağan usullerle fezlekelerin nasıl işleneceğini
biliyoruz. Bunun dışında, ne kadar fezleke varsa Meclise intikal etmiş, sizin
iddia ettiğiniz suçlamalar dâhil -var ise- hepsi açığa çıksın, hepsi yargıya
gitsin ve böylelikle, şaibe yaratmaya dönük bu siyasal dil yargı tarafından
açığa çıkarılsın; istediğimiz bu Sayın Baluken.
SELİNA
DOĞAN (İstanbul) – Hangi yargı? Hangi yargı?
MEHMET
NACİ BOSTANCI (Devamla) – Destek verin, destek verin çıksın. Siz de gidin, bu
terörle ilgili açılmış fezlekeleri onurla yargıda savunun. Bir ülkede birkaç
tane hukuk olmaz, herkesin kafasına göre hukuk olmaz. 
TANJU
ÖZCAN (Bolu) – Sonra suç ortaklığı ortaya çıkarsa ne yapacaksınız?
MEHMET
NACİ BOSTANCI (Devamla) – Sizin de, bizim de bağlı olduğumuz bir hukuk var. Siz
onurla savunmanızı yapın, o hukuk da emin olun, onurla gerekeni yapsın. 
NURSEL
AYDOĞAN (Diyarbakır) – Niye bize fezlekeyi hazırlayanlar size hazırlamıyor?
MEHMET
NACİ BOSTANCI (Devamla) – İzin verin, izin verin, gerekeni yapsın. Kafamıza
göre hukuk ihdas etmeyelim. Bizim yaptığımız, yüce Meclisin takdirine bir
değişiklik önerisi getirmek. Meclis kabul ederse hukuki bir yöntem olarak bu
uygulanır; kabul etmezse, o zaman olağan yollarla o işe bakılır. Sonuçta,
yapılan iş, tamamen meşru zeminlerde, Parlamentonun çalışma usulleri içerisinde
bir iştir, arkasındaki 316 imzaya dikkatinizi çekerim. Onu küçümseyen, onu
hakir gören, onu birtakım böyle siyasi spekülasyonların konusu yapan anlayış,
demokrasiye karşı saygılı bir anlayış, halkın iradesine karşı saygılı bir
anlayış olmaz. Sizin de borçlu olduğunuz ve gereken saygıyı göstermeniz icap
eden halkın iradesi 316 tane imzanın arkasındadır. O saygıyı sizden beklemek
Parlamentonun ve bizim hakkımızdır. 
Saygılarımla.
(AK PARTİ sıralarından alkışlar) 
NURSEL
AYDOĞAN (Diyarbakır) – İyi de savcılar size dava açmıyorlar ki! Bize adımbaşı
dava açan savcılar size tek bir dosya açmıyor. Hepsi sizin savcılar, maşallah!
BAŞKAN
– Teşekkür ederiz Sayın Bostancı. 
Buyurun
Sayın Baluken. 
İDRİS
BALUKEN (Diyarbakır) – Sayın Başkan, Sayın Bostancı hukuku keyfî bir şekilde
yorumladığımızı ve halkın iradesine saygı duymadığımızı ifade etti. 
BAŞKAN
– Buyurun Sayın Baluken, iki dakika daha söz veriyorum. 
NURSEL
AYDOĞAN (Diyarbakır) – Bağımsız savcılar olsaydı siz çok haklıydınız da
bağımsız savcı yok ülkede. 
3.- Diyarbakır Milletvekili İdris Baluken’in, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında Halkların Demokratik Partisine sataşması nedeniyle konuşması
İDRİS
BALUKEN (Diyarbakır) – Tekrar teşekkür ediyorum. 
Sayın
Bostancı, biz ne yapılmak istendiğini çok iyi biliyoruz, biraz tarih bilinci
olan herkes de bunu çok iyi görüyor. Bakın, hep Hitler dönemine atıflar
yapıyoruz. O dönemde parlamentonun nasıl vesayet altına alındığını, nasıl adım
adım feshedildiğini, nasıl milletvekillerinin ve Meclis iradesinin devre dışı
bırakıldığını çok iyi biliyoruz. Şu anda da yapılan şey aynı, aynı yöntemle bir
diktatöryal rejim tahkim edilmeye çalışılıyor. Acı olanı, bu diktatöryal rejim
için Meclis aracı olarak kullanılıyor. Yani, yurttaşlıktan çıkarma meselesi de
aynı. 1935 Nürnberg yasalarını biliyorsunuz herhâlde değil mi? Aynı şeyler yani
“Parlamentoyu devre dışı bırakayım, bana biat etmeyeni yurttaşlıktan çıkarayım,
ondan sonra, halka yönelik katliamlar yapayım, sonrasında da otoriter,
diktatöryal bir rejim kurayım.” Açıkça şu anda yapılmak istenen şey budur. Onun
dışında, burada söylediğiniz şeyleri ne biz değerlendirmeye, dikkate almaya
değer buluruz ne de toplum, kamuoyu bunu değerlendirmeye, dikkate almaya değer
bulur çünkü siz mevcut durumda bütün İç Tüzük ve Anayasa kurallarını
çiğniyorsunuz.
İç Tüzük’e uygun getirin diyoruz fezleke
dosyalarını; 506’sı gelsin, Karma Komisyonda o süreci şeffaf işletelim. Bütün
oradaki tartışmaları kamuoyu, halk medya aracılığıyla takip etsin. Ondan sonra
da “Oğlan bizim, kız bizim.” dediğiniz, işte, “Yargısı, yürütmesi, yasaması
elimizdedir.” dediğiniz yargının önüne yani sizin elinizdeki yargının önüne de
birlikte çıkalım. Ama siz bunların tartışılmasından da korktuğunuz için, o
fezleke dosyalarının içeriğiyle yüzleşmekten korktuğunuz için darbe yöntemine
başvuruyorsunuz, Meclisi darbeyle ipotek altına alıp vesayet rejimini kurmaya
çalışıyorsunuz. 
Buna izin vermeyiz Sayın Bostancı. (HDP
sıralarından alkışlar)
BAŞKAN – Teşekkürler Sayın Baluken. 
MEHMET NACİ BOSTANCI (Amasya) – Sayın
Başkan…
ENGİN ALTAY (İstanbul) – Biz de girelim
bari bu topa Sayın Başkan! Ne oluyor böyle, tek kale maç yapıyorlar!
BAŞKAN – Sayın Altay, siz konuşmak
isterseniz söz hakkınız bakidir çünkü gündeme henüz geçmedik. O yüzden CHP
Grubundan kimse konuşmadı. 
ENGİN ALTAY (İstanbul) – Tamam Başkanım.
BAŞKAN – Buyurun Sayın Bostancı. 
MEHMET NACİ BOSTANCI (Amasya) – Sayın
Baluken Hitler benzetmesi üzerinden bizim diktatöryal bir idare kurmaya
çalıştığımız iddiasında bulunmuştur. Bu çerçevede 69’a göre…
BAŞKAN – Sayın Bostancı, buyurun. 
İki dakika…
4.- Amasya Milletvekili Mehmet Naci Bostancı’nın,
Diyarbakır Milletvekili İdris Baluken’in sataşma nedeniyle yaptığı konuşması
sırasında Adalet ve Kalkınma Partisine tekraren sataşması nedeniyle konuşması
MEHMET NACİ BOSTANCI (Amasya) – Sayın
Başkan, değerli arkadaşlar; bu Hitler benzetmesinden gına geldi, önce onu
söyleyeyim. Hitler bir kere seçimle geldi, bir daha da seçime gitmedi. Biz kaç
kere seçimle geldik Sayın Baluken? Kaç kere AK PARTİ iktidarlarının arkasında
bu halkın helal oyları var, bunları görmüyor musunuz? Her seçimden zaferle
çıkan bir iktidar ve her seçimde halk 2002’den beri bu iktidarın arkasında saf
tutmuş “Siz yönetin.” demiş, “Sizin fikirleriniz daha iyi.” demiş. Hitler böyle
mi yaptı? Tutturmuşsunuz bir Hitler, işinize geldiği için, propaganda.
Yaptığınız nedir, biliyor musunuz? Tam da Goebbels’in propagandaya ilişkin
tekniğine uygun bir yaklaşım. Goebbels’e diyorlar ki: “Niye hep aynı şeyleri
söylüyorsun, biraz değişik laflar et nasyonal sosyalizme ilişkin.” O da diyor
ki: “Credo iki bin yıldır aynı lafları söyleyerek insanları etkiliyor. Biz de
aynı yöntemi kullanacağız.” İlginç, karşı olduğunuz Goebbels’e rahmet okutacak
bir yöntemle propaganda yapıyorsunuz. Ama millet yemez, millet yemez! Millet,
neyin ne olduğunu biliyor, helal oylarla, o sandıklar gelince de, arkasında,
kendi karar ve iradesini koyuyor kardeşim. (AK PARTİ sıralarından alkışlar)
Öte taraftan, neyin saklanmasından
bahsediyorsunuz Sayın Baluken, hangi dosyaların saklanmasından bahsediyorsunuz?
Sizin böyle spekülasyonlar yapmanıza mâni olmak ve kimin, neyi var ise -şaibe
yaratma çirkin siyaseti dâhil- açığa çıksın diye biz bu usule başvuruyoruz. Siz
de destek verin, gidelim, hepsi çıksın, yargılansın, konuşulsun…
NURSEL AYDOĞAN (Diyarbakır) – O zaman
hepsini kaldıralım.
MEHMET NACİ BOSTANCI (Devamla) –
…dedikleriniz var mı görelim, kim ne yapmış ortaya dökülsün, ne varsa bu
fezlekelerde bunlar açığa çıksın. Böyle kürsüye gelip “Vay efendim, dosyalar
var, hırsızlık var, uğursuzluk var.” lafları da son bulsun, son!
Saygılarımla. (AK PARTİ sıralarından
alkışlar)
BAŞKAN – Teşekkürler Sayın Bostancı.
İDRİS BALUKEN (Diyarbakır) – Sayın
Başkan…
BAŞKAN – Sayın Baluken…
MEHMET NACİ BOSTANCI (Amasya) – Bir daha
da cevap hakkı istemeyeceğim, Sayın Baluken istediği kadar çatabilir.
İDRİS BALUKEN (Diyarbakır) – Sayın
Bostancı “Goebbels” benzetmesi üzerinden sataştı.
BAŞKAN – Buyurun Sayın Baluken.
Daha sonra, Sayın Altay, size söz
vereceğim.
ENGİN ALTAY (İstanbul) – Bu tartışmayı
bitirmek istiyoruz da onun için yani.
5.- Diyarbakır Milletvekili İdris Baluken’in, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında Halkların Demokratik Partisine tekraren sataşması nedeniyle konuşması
İDRİS BALUKEN (Diyarbakır) – Teşekkür
ediyorum.
MEHMET NACİ BOSTANCI (Amasya) – Sayın
Baluken, cevap vermeyeceğim, ona göre; istediğiniz kadar sataşabilirsiniz.
İDRİS BALUKEN (Devamla) – Sayın Bostancı,
hırsızlıkla, yolsuzlukla ilgili bütün dünyanın bildiği gerçekleri bu kürsüden
ifade ediyoruz.
Siz, bu Mecliste, 17-25 Aralık hırsızlık,
yolsuzluk dosyalarını aklamış bir siyasi parti adına burada konuşuyorsunuz. 
ENGİN ALTAY (İstanbul) – Hadi, gel de
cevap verme şimdi.
İDRİS BALUKEN (Devamla) – O nedenle,
lütfen, belli bir dozda savunmaya çalışın ama böyle, çok ileri düzeyde, bütün
toplumu âdeta alay edercesine hafife alma üzerinden bir yaklaşımla burada ifade
etmeyin.
MEHMET NACİ BOSTANCI (Amasya) – Seçim
yeni oldu, toplum adına konuşma.
İDRİS BALUKEN (Devamla) – Biz, yolsuzluğu
ve hırsızlığı aklama konusunda, o suçlarla yüzleşme konusunda sizin karnenizin
ne olduğunu çok iyi biliyoruz.
Diğer taraftan, bu darbeyle ilgili
süreçte defalarca ifade ettik; 7 Haziran halk iradesini siz tanıdınız mı? Orada
çıkan seçim sonuçlarına saygı duydunuz mu? O seçim sonuçlarına bir darbe yapıp
bu Parlamentonun kapısına kilit vuran siz değil miydiniz? Hani, “siz” derken
şahsınızı söylemiyorum… 
TANJU
ÖZCAN (Bolu) – Kimi söylüyorsun?
İDRİS
BALUKEN (Devamla) - …Saray’ın yapmış olduğu darbeden bahsediyorum. Siz, bir ana
muhalefet partisinin hükûmet kurma yetkisini bile yine saray eliyle
gasbetmediniz mi; anayasal olarak henüz hükûmet kurma sürecine bir hafta varken
bile o hükûmet kurma yetkisini hukuksuz bir şekilde, haksız bir şekilde
gasbetmediniz mi; siyasi partilerin çalışmalarına yönelik saldırılar
planlamadınız mı; siyasi partilerin genel merkezlerini yaktırmadınız mı?
“Darbe” derken işte bütün bunları kastediyoruz. Evet, 7 Hazirandan itibaren
ortaya konan darbe bir savaş süreciyle pekiştirildi ama şu anda ortaya çıkan
toplumsal itirazlar sizi zorladığı için bu darbe sürecini şimdi Meclise taşıma,
Meclisten ortaya çıkacak bir tahakkümcü anlayışla birlikte bir diktatöryal
rejim kurma arayışındasınız. Bizim açımızdan tablo son derece nettir.
Teşekkür
ediyorum. (HDP
sıralarından alkışlar)
BAŞKAN – Teşekkür ederiz Sayın Baluken.
MAHMUT TOĞRUL (Gaziantep) – Cevap vermeyecektiniz, ne
oldu?
MEHMET NACİ BOSTANCI (Amasya) – Cevap hakkı için değil,
cevap hakkı için değil. 
Sayın Baluken’in 1 milyon 256 bin 376 defa söylediği bu
iddiaların cevabı zaten zabıtlarda var.
BAŞKAN
– Sayın Altay, buyurun, size söz veriyorum.
ENGİN
ALTAY (İstanbul) – Benim yerimden söz hakkım ayrı da, Sayın Baluken
konuşmasında AKP’ye yönelik olarak “Ana muhalefet partisinin hükûmet kurma
hakkını gasbettiniz.” demek suretiyle bizim hakkımızı koruyamayacak durumda
olduğumuz zannını oluşturabilecek bir beyanda bulundu, sataşmadan söz
istiyorum.
BAŞKAN
– Yani, sataşmadan mı söz istiyorsunuz Sayın Altay?
Buyurun.
(CHP sıralarından alkışlar)
6.- İstanbul Milletvekili Engin Altay’ın, Diyarbakır
Milletvekili İdris Baluken’in sataşma nedeniyle yaptığı konuşması sırasında
Cumhuriyet Halk Partisine sataşması nedeniyle konuşması
ENGİN
ALTAY (İstanbul) – Teşekkür ederim Sayın Başkan.
Sayın
milletvekilleri, bu Parlamento, kimi odakların kimi siyasi emellerine,
tuzaklarına alet olmayacak kadar tecrübeli, birikimli bir Parlamentodur, en
azından ben öyle zannediyorum. 
Sayın
Bostancı, dokunulmazlıklarla ilgili sürecin başladığı andan itibaren ortaya
attığınız teklif ve karşılıklı “hodri meydan”laşmalardan sonra size bizzat ben
çok yapıcı, çok daha olumlu üç ayrı seçenekle geldim. Siz de en azından
seçeneğin birinin sizce de kabul edilebilir olduğunu söylediniz. Aradan iki
aylık bir süre geçti. Döndünüz dolaştınız, hani muhalefeti ipe un sermekle
suçluyorsunuz ya, siz çok güzel top çevirdikten sonra, doksan dakikayı
tamamladıktan sonra top çevirerek, aynı o günkü teklifinizle geldiniz. 
Allah
aşkına, samimiyetle şunu söyleyin: Siz ne istiyorsunuz? Samimiyetle, elinizi
kalbinizin üstüne koyun, söyleyin. Ne istiyorsunuz? 
FİLİZ
KERESTECİOĞLU DEMİR (İstanbul) – Bizi buradan çıkarmak.
ENGİN
ALTAY (Devamla) – Devlete kurşun atanı, devleti böleni elbette yargılayalım. 
NURSEL
AYDOĞAN (Diyarbakır) – Kemal Kılıçdaroğlu’nu yargılamak istiyorlar.
ENGİN
ALTAY (Devamla) – İyi de, bu devleti soyanları ne yapacağız, devleti soyanları
ne yapacağız? (CHP sıralarından alkışlar) Gelin yürekli olun, gelin sizden
sonraki torunlarınıza, gelecek kuşaklarınıza daha saygın bir siyasi miras
bırakın. Bizim üç teklifimiz hâlen geçerlidir ama iş, bizi, özellikle CHP’yi şu
tuzağa düşürmekse, “Bak, gördünüz mü CHP kıvırdı.”, hayır, CHP başından beri
aynı şeyi söylüyor. 2002 yılında oluşan Parlamentoda, o Parlamentonun
oluşmasına vesile olan seçimlerde ne söylediysek aynısını söylüyoruz. O günkü
Genel Başkanımızla şimdiki Cumhurbaşkanının televizyonlarda karşılıklı o günkü
72 milyona verdikleri söz bizim için geçerlidir. Dilerim ki saraydaki zatın da
o gün millete verdiği söz hâlâ geçerli olsun.
Saygılar
sunuyorum. (CHP sıralarından alkışlar)
BAŞKAN
– Teşekkür ederiz Sayın Altay.
Buyurun
Sayın Bostancı. 
MEHMET
NACİ BOSTANCI (Amasya) – Ayırdığımız, kenara koyduğumuz hiçbir fezleke yok.
Sayın Altay’ın kastettiği fezlekeler varsa onlar da gitsin, hepsi gitsin,
isteğimiz budur.
İDRİS
BALUKEN (Diyarbakır) – Bakanları niye dâhil etmediniz?
ENGİN
ALTAY (İstanbul) – Bakanları söylüyorum ben.
BAŞKAN
– Peki, teşekkür ederiz sayın milletvekilleri.
Sayın
Altay, buyurun, gündeme geçmeden size söz verebilirim. 
ENGİN
ALTAY (İstanbul) – İşgal etmeyeyim Meclisin mesaisini efendim.
BAŞKAN
– Peki, teşekkür ederiz Sayın Altay.
Sayın
milletvekilleri, gündeme geçiyoruz. 
Başkanlığın
Genel Kurula sunuşları vardır. 
Meclis
araştırması açılmasına ilişkin üç önerge vardır, ayrı ayrı okutuyorum:
VII.- BAŞKANLIĞIN
GENEL KURULA SUNUŞLARI
A) Meclis Araştırması Önergeleri
1.- Afyonkarahisar Milletvekili Burcu Köksal ve 31
milletvekilinin, çocuk yaşta evliliklerin nedenlerinin ve olumsuz etkilerinin araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/154)
Türkiye Büyük
Millet Meclisi Başkanlığına
Toplumda “çocuk gelinler” olarak bilinen erken
evliliklerin nedenlerinin ve yarattığı olumsuz etkilerin ortadan kaldırılması
ile birlikte erken evliliklerin önüne geçilmesi amacıyla alınması gereken
tedbirlerin belirlenmesi ve yasal düzenlemelerin yapılması amacıyla Anayasa’nın
98’inci ve Türkiye Büyük Millet Meclisi İçtüzüğü’nün 104 ve 105’inci maddeleri
gereğince bir Meclis araştırması açılması hususunda gereğini arz
ederiz.10/12/2015
1) Burcu Köksal (Afyonkarahisar)
2) Nurettin Demir (Muğla)
3) Cemal Okan Yüksel (Eskişehir)
4) Akif Ekici (Gaziantep)
5) Şenal Sarıhan (Ankara)
6) Kadim Durmaz (Tokat)
7) Eren Erdem (İstanbul)
8) Haydar Akar (Kocaeli)
9) Mustafa Tuncer (Amasya)
10) Kemal Zeybek (Samsun)
11) Mehmet Gökdağ (Gaziantep)
12) Tur Yıldız Biçer (Manisa)
13) Ceyhun İrgil (Bursa)
14) Nurhayat Altaca Kayışoğlu (Bursa)
15) Hilmi Yarayıcı (Hatay)
16) Özcan Purçu (İzmir)
17) Zülfikar İnönü Tümer (Adana)
18) Mustafa Sezgin Tanrıkulu (İstanbul)
19) Ömer Fethi Gürer (Niğde)
20) Okan Gaytancıoğlu (Edirne)
21) Muharrem Erkek (Çanakkale)
22) Çetin Osman Budak (Antalya)
23) Didem Engin (İstanbul)
24) Hüseyin Çamak (Mersin)
25) Orhan Sarıbal (Bursa)
26) Yakup Akkaya (İstanbul)
27) Ali Yiğit (İzmir)
28) Kazım Arslan (Denizli)
29) Namık Havutça (Balıkesir)
30) Aydın Uslupehlivan (Adana)
31) Elif Doğan Türkmen (Adana)
32) Haluk Pekşen (Trabzon)
Gerekçe:
Türkiye'deki en önemli toplumsal sorunlardan bir tanesi
çocuk yaştaki evliliklerdir. Ülkemizde ne yazık ki hâlâ arkadaşlarıyla oyun
oynayacak yaşlardaki kız çocukları babası, hatta dedesi yaştaki adamlarla
evlendirilmektedirler. Pek çok kez bu çocuklar yaşlı adamların ikinci eşi veya
üçüncü eşi olmaktadırlar.
Uluslararası belgelere göre, 18 yaşının altında yapılan
her evliliğe “çocuk evliliği” ve evlenen kıza “çocuk gelin” denilmektedir.
Burada “çocuk evliliği” derken, “evlilik” sözü ile kastedilen hukuki anlamda
değil, sosyolojik anlamda evliliktir. Örneğin Türkiye'de bu tür evlilikler,
genellikle dinî nikâha (imam nikâhı) dayanan evliliklerdir.
Türk Medeni Kanunu çerçevesinde, kanunun öngördüğü
evlenme yaşından daha küçük yaşta evlenen kıza “çocuk gelin” demek mümkündür.
Türk hukuk sisteminde çocuk gelin kavramının tarifinin kanuna göre değiştiğini
söylemek mümkündür. Nitekim, Türk Medeni Kanunu'na göre 17 yaşını doldurmamış
kızlar, Çocuk Koruma Kanunu'na göre 18 yaşını doldurmamış kızlar, Türk Ceza Kanunu'na
göreyse 15 yaşını doldurmamış kızlar çocuk gelin sayılmaktadırlar. Kanunlar
arasındaki bu uyumsuzluk yüzünden ne yazık ki özellikle kırsal kesimdeki
ailelerin kız çocuklarını erken yaşta evlendirmelerine karşı verilen tüm
mücadeleleri sonuçsuz bırakmaktadır.
Özellikle
kırsal yerleşim yerlerinde kızlar evliliklerine kendileri karar
verememektedirler. Kızların evlendirilmek üzere okuldan alınması, ne yazık ki
hala olağan karşılanmaktadır. Kızın kendini korumayacak yaşta ve eğitimden
koparılarak evlendirilmesi durumunda, evlilik sonrasında eşi tarafından şiddete
maruz kalabileceği ihtimali düşünülmemekte, kız çocuğu, ailesi tarafından
kocaya bağımlı bir hayata hapsedilmektedir.
Aile
içi şiddet, eğitim seviyesinin düşük oluşu, geçimsizlik, baskı, çocuk sevgisinin
yokluğu, küçük yaşlarda anne veya babadan birinin kaybedilmesi ve üvey anne
veya babaya sahip olunması çocuklarda evlenme sonucunda bu durumdan kurtulacağı
inancını geliştirmekte ve erken yaşta evliliklere yol açmaktadır.
Küçük
yaşta evlilik pek çok soruna yol açıyor. Çoğu kez evliliğinin ilk senesinde
ilk, sonraki yıllarda diğer çocuklar oluyor, erken yıpranıyor, yaşlanıyor,
hastalanıyor. Kendini bir kul gibi hissediyor, kaderine küsüyor, ruhsal ve
bedensel gelişmeleri olumsuz etkileniyor. Çoğu kez imam nikâhıyla evlenerek ikinci
hatta üçüncü eş oluyor, eğitim ve öğretimi yarıda kalıyor. Kendisi çocuk olduğu
hâlde çocuk büyütme yükümlülüğünü üstleniyor. Psikolojisi bozuluyor. Erken
evlilik aile içinde şiddete muhatap olma riskini artırıyor, erken yaşta hamile
kalınca çocuğun ölüm riski 3 kat artıyor.
Toplumda
çocuklar ekonomik bir yük olarak değil, toplumun değerli bireyleri olarak
görülmelidir. Önce ailede daha sonra toplumda, özellikle kız çocuklarının
eğitimi için olanak sağlanmalı, kadının iş yaşamındaki yerini alması
özendirilmelidir. Çocuk gelinlerin önlenmesinde en önemli koruyucu faktörler
tüm çocukların, özellikle kız çocuklarının eğitiminin sağlanması ve sosyal
eşitsizliklerin en aza indirilmesidir.
Erken
yaşta yapılan evlilikler, toplumda kadına karşı yapılan ayrımcılığın ve
toplumsal cinsiyet eşitsizliğinin boyutlarını gözler önüne sermektedir. Buradan
hareketle, erken yaşta evliliklerin önüne geçilmesi için, öncelikle kız
çocuklarının eğitimine önem vermeyen ve eğitim ve öğretimini yarıda kesen
ailelere yönelik özel yasal düzenlemeler yapılmalıdır. Toplumda “çocuk gelinler”
olarak geçen erken evliliklerin nedenlerinin ve yarattığı olumsuz etkilerin
ortadan kaldırılmasıyla birlikte erken evliliklerin önüne geçilmesi amacıyla
alınması gereken tedbirlerin belirlenmesi ve yasal düzenlemelerin oluşturulması
amacıyla Anayasa’nın 98’inci ve Türkiye Büyük Millet Meclisi İçtüzüğü’nün
104’üncü ve 105’inci maddeleri gereğince bir Meclis araştırması açılmasının
yararlı olacağı görüşündeyiz. 
2.- Antalya Milletvekili Niyazi Nefi Kara ve 32
milletvekilinin, Suriyeli sığınmacıların toplum sağlığına etkilerinin araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/155)
Türkiye Büyük Millet Meclisi Başkanlığına
Ülkemizde
bulunan Suriyeli sığınmacıların sağlık takiplerinin düzenli yapılmaması
nedeniyle toplum sağlığı için oluşan tehditlerin en aza indirilmesi, düzenli
kayıt ve takip sisteminin oluşturulması açısından alınması gereken tedbirlerin
belirlenmesi için Anayasa'nın 98'inci, İç Tüzük’ümüzün 104 ve 105'inci
maddeleri uyarınca bir Meclis araştırması açılması hususunda gereğini saygılarımla
arz ederim. 09/12/2015
1)
Niyazı Nefi Kara (Antalya)
2)
Candan Yüceer (Tekirdağ)
3)
Çetin Osman Budak  (Antalya)
4)
Mustafa Hüsnü Bozkurt (Konya)
5)
Ömer Süha Aldan (Muğla)
6)
Şenal Sarıhan (Ankara)
7)
Mehmet Gökdağ (Gaziantep)
8)
Barış Yarkadaş (İstanbul)
9)
Elif Doğan Türkmen (Adana)
10)
Ahmet Tuncay Özkan (İzmir)
11)
Kemal Zeybek (Samsun)
12)
Akın Üstündağ (Muğla)
13)
Mustafa Sezgin Tanrıkulu (İstanbul)
14)
Ali Şeker (İstanbul)
15)
Muhammet Rıza Yalçınkaya (Bartın)
16)
Orhan Sarıbal (Bursa)
17)
Aydın Uslupehlivan (Adana)
18)
Akif Ekici (Gaziantep)
19)
Ali Özcan (İstanbul)
20)
Oğuz Kaan Salıcı (İstanbul)
21)
Utku Çakırözer (Eskişehir)
22)
Gülay Yedekci (İstanbul)
23)
Selin Sayek Böke (İzmir)
24)
Nurettin Demir (Muğla)
25)
Mustafa Ali Balbay (İzmir)
26)
Uğur Bayraktutan (Artvin)
27)
Cemal Okan Yüksel (Eskişehir)
28)
Yakup Akkaya (İstanbul)
29)
Ali Yiğit (İzmir)
30)
Kazım Arslan (Denizli)
31)
Haydar Akar (Kocaeli)
32)
Namık Havutça (Balıkesir)
33)
Haluk Pekşen (Trabzon)
Gerekçe:
2010
yılından itibaren ülkemize sığınan Suriyeli sığınmacıların sayıları her geçen
gün artmakta ve geçen zaman göz önünde bulundurulduğunda artık geçici bir
süreliğine ülkelerinden ayrılmamış oldukları anlaşılmaktadır. Savaş
koşullarından kaçarak ülkelerini terk eden Suriyeliler ilk zamanlarda kampta
barındırılırken, artık Türkiye'nin her iline yayılarak kalıcı bir nüfus
oldukları anlaşılmaya başlanmıştır. Geçtiğimiz aylarda Uluslararası Af Örgütü
de bu doğrultuda açıklamalar yapmış ve birçoğunun asla ülkelerine dönmeyeceğini
bildirmiştir. 
Birleşmiş
Milletler Mülteciler Yüksek Komiserliğinin geçtiğimiz aylarda yayınladığı
verilere göre, Türkiye'de 1 Milyon 805 bin 255 Suriyeli sığınmacı
bulunmaktadır. Yine, Uluslararası Af Örgütünün resmî rakamlarına göre
Türkiye'nin sınır bölgelerine kurduğu kamplarda 265 bin ila 270 bin arasında
Suriyeli yaşamakta, dolayısıyla 1,5 milyondan fazlası Türkiye'de devlet
kontrolündeki geçici yerleşim alanlarının dışında yaşamaktadır. Hükûmet
kaynakları ise bu rakamı 2,5 milyon civarında telaffuz etmektedir. 
Ülkelerindeki
savaş nedeniyle Türkiye'ye gelen Suriyeli sığınmacıların yaşadığı en büyük
sıkıntı ise barınma, geçim ve sağlıktır. Ucuz iş gücü nedeniyle tercih edilen
Suriyelilerin barınma ve sağlık problemleri ise son dönemlerde basından da
takip edildiği üzere, kendi hâllerine bırakılmış ve sokaklarda, parklarda
yaşamaya çalışmaktadırlar. Sığınmacıların da insanca, nitelikli ve sağlıklı bir
yaşam hakkına sahip olması gerektiğinin kabul edilmesi gerekir. Maalesef
sığınmacıların yaşayabilecekleri sağlıklı bir sosyal çevrenin yaratılması
mümkün olamamıştır. Özellikle barınma ve beslenme anlamında yaşadıkları
sıkıntılar da sağlık koşullarını tetiklemektedir.
Sağlıksız
bir şekilde hayatlarını devam ettirmek zorunda kalmaları toplum sağlığını da
tehdit etmeye başlamıştır. Özellikle Türkiye'de çocuklara uygulanan kızamık,
hepatit A ve B, sıtma gibi zorunlu aşıların Suriyeli çocuklara uygulanmasında
yeterli bilgilendirme ve uygulamanın yapılmadığı gözlemlenmektedir. Koruyucu
aşılar düzenli olarak yapılmadığı gibi, kontroller de yetersiz kalmakta ve
özellikle çocukların sağlığı açısından sıkıntılar ortaya çıkmaktadır. Suriyeli
sığınmacılar arasında artan kızamık ve çocuk felci hastalıklarının toplumun
sağlığını da olumsuz etkilediğini ve Türkiye'de de bu hastalıkların çocukken
alınan önlemlere rağmen artmaya başladığını gözlemlemekteyiz.
Toplum
sağlığı açısından oluşan risk ve tehditlerin en aza indirilmesi, sığınmacıların
kayıt altına alınarak takip sisteminin sağlıklı bir şekle kavuşturulması,
özellikle Suriyeli çocuk ve yeni doğan bebeklerin sağlık takiplerinin yapılması,
engellilik, kronik hastalık ve yaşlılık gibi özel bakım durumlarının tespit
edilmesi ve kontrol altında tutulması için alınacak tedbirlerin belirlenmesi
amacıyla Anayasa'nın 98'inci, İç Tüzük’ümüzün 104 ve 105'inci maddeleri
uyarınca bir Meclis araştırması açılması gerektiğini düşünmekteyiz.
3.- Çanakkale Milletvekili Muharrem Erkek ve 33
milletvekilinin, 6360 sayılı Kanun sonrası yerel yönetimlerde yaşanan
sorunların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/156)
Türkiye Büyük Millet Meclisi Başkanlığına
12/11/2012
tarih ve 6360 sayılı On Dört İlde Büyükşehir Belediyesi ve Yirmi Yedi İlçe
Kurulması ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun çıktığı günden bu yana çeşitli açılardan tartışma konusu
olmuştur.
Kanunun
yürürlüğe girmesiyle büyükşehir belediyesi statüsüne geçen illerde ve aynı
zamanda kapanan belde belediyelerinin ölçek esasında hizmet alımında, buralarda
çalışan personelin ve araç, gereç, teçhizatın naklinde, yöre halkının
temsiliyetinde yaşanan sorunlar henüz çözülebilmiş değildir.
Özellikle
yeni büyükşehir belediyelerinin nüfuslarının çokluğu ve sınırların mülki idare
sınırlarıyla bir olması nedeniyle yüz ölçümlerinin büyüklüğü bakımından
yetersizliği hizmet sunumu açısından aksaklıklar yaşanmasına neden olmaktadır.
Buna paralel olarak, kırsalda yaşayan yurttaşların köy yerine, mahalle ismiyle,
saatlerce uzaktaki il merkezinden hizmet beklemesi mağduriyetlerin artması
sonucunu doğurmuştur. Örneğin, kanunla birlikte, köye ait taşınmazlar ilçe
belediyesine devredilmişken, aynı yere hizmetin önemli bir kısmını büyükşehir
belediyesi götürmektedir. Büyükşehir belediyesinin herhangi bir hizmet için
taşınmaz ve personel ihtiyacı çoğu zaman karşılanamadığı için hizmet sunumunda
aksaklıklar meydana gelmektedir. Bunlarla birlikte, kapanan belde
belediyelerinde Avrupa Yerel Yönetimler Özerklik Şartı'nın “Yerel yönetimlerin
sınırlarında, mevzuatın elverdiği durumlarda ve mümkünse bir referandum yoluyla
ilgili yerel topluluklara önceden danışılmadan değişiklik yapılamaz.” hükmünü
içeren 5’inci maddesine aykırı biçimde uygulamaya gidilmesi demokratik yerel
yönetim gelenekleriyle de bağdaşmamıştır.
6360
sayılı Kanun’la yaşanan en büyük sorunlardan biri de personele ilişkin
olmuştur. Kapanan belediyelerin personelinin ücret ve koşullarında eş değerlik sağlanmadan
yapılan nakiller çok sayıda davaya konu olmuş, yurttaşlarımız büyük
mağduriyetler yaşamıştır. Bunların önemli bir kısmı, aynı mağduriyetleri yaşamaya
devam etmektedir. Çanakkale ilimizin Ayvacık ilçesine bağlı Gülpınar, Biga
ilçesine bağlı Balıklıçeşme, Kozçeşme, Yeniçiftlik, Ezine ilçesine bağlı
Mahmudiye Mahallesi, Gelibolu ilçesine bağlı Bolayır, Merkez ilçesine bağlı
Erenköy, Kumkale, Yenice ilçesine bağlı Akçakoyun, Hamdiköy, Pazarköy, Denizli
ilimizin Tavas ilçesine bağlı Kızılcabölük, Acıpayam ilçesine bağlı Yeşilyuva,
Serinhisar ilçesine bağlı Yatağan Mahalleleri, belde niteliğini kaybeden ve
bunun ardından mağduriyet yaşanan yerlerden sadece birkaçına örnektir.
Kanunun
yerelleşme politikasının gerekçesinden çok, kısır siyasi oy hesaplarıyla
hazırlandığı; iktidar partisinin kazanamayacağı kimi belediyeleri kazanmak için
özel olarak düzenleme yaptığı tartışmaları, kanunun Türkiye Büyük Millet
Meclisinde Komisyon ve Genel Kurul aşamalarında yoğun biçimde yapılmıştır. 2014
yerel seçimlerinde bunu doğrulayan nitelikte çok sayıda sonuç alındığı
bilindiği gibi, kanunun uygulanması esnasında da sorunlar olduğu, iktidar
partisinin kazanamadığı büyükşehir belediyelerinde özellikle il özel
idarelerinin taşınır ve taşınmaz mallarının adaletsiz biçimde dağıtıldığının
örnekleri de görülmüştür. Aydın Büyükşehir Belediyesinin, bu adaletsizliği
hukuk yoluyla çözüme götürmek zorunda kaldığı kamuoyunca bilinmektedir.
Bu
bağlamda; 6360 sayılı Kanun’un büyükşehir, ilçe, belde belediyelerinin, il özel
idarelerinin, köylerin ve mahallelerin yönetimi ve hizmet sunumu,
yurttaşlarımızın temsiliyeti ve hizmet alımı açısından doğurduğu sorunların
araştırılması, konunun taraflarının ve uzmanlarının görüşlerinin alınması ve
çözüm önerilerinin tespiti amacıyla, Anayasa'nın 98’inci ve TBMM İçtüzüğü'nün
104 ve 105’inci maddeleri gereğince Meclis araştırması açılmasını
saygılarımızla arz ederiz.
1)
Muharrem Erkek  (Çanakkale)
2)
Mustafa Hüsnü Bozkurt  (Konya)
3)
Kazım Arslan  (Denizli)
4)
Şenal Sarıhan  (Ankara)
5)
Tahsin Tarhan  (Kocaeli)
6)
Candan Yüceer  (Tekirdağ)
7)
Ali Özcan  (İstanbul)
8)
Akif Ekici  (Gaziantep)
9)
Utku Çakırözer  (Eskişehir)
10)
Kemal Zeybek  (Samsun)
11)
Gülay Yedekci  (İstanbul)
12)
Mehmet Gökdağ  (Gaziantep)
13)
Niyazi Nefi Kara  (Antalya)
14)
Barış Yarkadaş  (İstanbul)
15)
Çetin Osman Budak  (Antalya)
16)
Ahmet Tuncay Özkan  (İzmir)
17)
Akın Üstündağ  (Muğla)
18)
Nurettin Demir  (Muğla)
19)
Mustafa Ali Balbay  (İzmir)
20)
Ali Şeker  (İstanbul)
21)
Muhammet Rıza Yalçınkaya  (Bartın)
22)
Ömer Süha Aldan  (Muğla)
23)
Aykut Erdoğdu  (İstanbul)
24)
Orhan Sarıbal  (Bursa)
25)
Uğur Bayraktutan  (Artvin)
26)
Cemal Okan Yüksel  (Eskişehir)
27)
Mustafa Sezgin Tanrıkulu  (İstanbul)
28)
Yakup Akkaya  (İstanbul)
29)
Ali Yiğit  (İzmir)
30)
Haydar Akar (Kocaeli)
31)
Namık Havutça  (Balıkesir)
32)
Aydın Uslupehlivan  (Adana)
33)
Elif Doğan Türkmen  (Adana)
34)
Haluk Pekşen  (Trabzon)
BAŞKAN
– Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler, sırası geldiğinde yapılacaktır.
İki
gensoru önergesi vardır. Önergeler daha önce bastırılıp sayın üyelere
dağıtılmıştır. 
Şimdi
önergeleri sırasıyla okutuyorum:
B) Gensoru Önergeleri
1.- CHP Grubu adına Grup Başkan Vekilleri Ankara
Milletvekili Levent Gök, İstanbul Milletvekili Engin Altay ve Manisa
Milletvekili Özgür Özel'in, Ankara ve İstanbul'da meydana gelen 4 ayrı terör
saldırısı öncesi gerekli önlemleri almadığı iddiasıyla İçişleri Bakanı Efkan
Ala hakkında gensoru açılmasına ilişkin önergesi (11/7)
Türkiye Büyük Millet Meclisi Başkanlığına
Bakanlığı
döneminde Ankara ve İstanbul’da meydana gelen ve onlarca yurttaşımız ile
yabancı ülke yurttaşının yaşamını yitirdiği 4 ayrı terör saldırısı öncesinde
gerekli önlemlerin alınması noktasında sorumluluğu bulunan İçişleri Bakanı
Sayın Efkan Ala hakkında Anayasa’nın 98 ve 99’uncu, TBMM İçtüzüğü’nün 106’ncı
maddeleri uyarınca gensoru açılmasını arz ve teklif ederiz.
 Levent Gök Engin
Altay Özgür Özel
 Ankara 
İstanbul Manisa
 CHP
Grubu Başkan Vekili CHP Grubu Başkan Vekili CHP
Grubu Başkan Vekili
Gerekçe:
AKP'nin
iktidara geldiği 2002 yılında durma noktasına gelen terör olayları, izlenen
yanlış politikalar sonucunda kontrol edilemez bir noktaya taşınmıştır. Halka
gerçeklerin anlatılması yerine kapalı kapılar ardından yürütülen bir dizi
girişim terör örgütünün zayıflaması yerine, meşrulaşması ve güçlenmesi sonucunu
doğurmuştur. Terör olayları lokal olaylar olmaktan çıkmış, kitleselleşmeye
yönelmiş, ulusal bütünlüğümüzü tehlikeye atacak bir konuma gelmiştir. Bununla
birlikte izlenen yanlış dış politika çizgisi Türkiye'yi uluslararası terör
örgütlerinin yaşam alanı hâline getirmiş, yurttaşlarımız bu terör örgütlerinin
açık hedefi hâline getirilmiştir. Terör örgütlerinin Türkiye'nin en stratejik
noktalarında eylem yaparak, Türkiye'yi âciz bir devlet konumuna düşürmelerine
ortam hazırlanmıştır. Türkiye, terör korkusundan sokaklarında insanların
dolaşamadığı, spor müsabakalarının yapılamadığı, tüm uluslararası
organizasyonların iptal edildiği bir ülke hâline dönüştürülmüştür.
Sadece
yaklaşık son iki aylık dönemde;
12
Ocak 2016 tarihinde İstanbul Sultanahmet'te meydana gelen canlı bomba eylemi
sonucunda 12 yabancı ülke vatandaşı yaşamını yitirmiş, 14 kişi yaralanmıştır.
17
Şubat 2016 tarihinde Ankara Merasim Sokak’ta meydana gelen bombalı terör
saldırısında 29 yurttaşımız yaşamını yitirmiş, 60 yurttaşımız yaralanmıştır.
13
Mart 2016 tarihinde yine Ankara Kızılay'da meydana gelen bombalı terör
saldırısında 37 yurttaşımız yaşamını yitirmiş, 71 yurttaşımız yaralanmıştır.
19
Mart 2016 tarihinde İstanbul İstiklal Caddesi’ndeki canlı bomba eylemi
sonucunda 4 yabancı ülke vatandaşı yaşamını yitirmiş, 36 kişi yaralanmıştır.
Terör
örgütlerinin canlı bomba tehdidi herkes tarafından bilinen bir durum olmasına
karşın, sadece yaklaşık iki aylık bir süreçte 4 büyük terör eyleminin
gerçekleşmiş olması istihbarat ve güvenlik konularındaki ihmal noktasına
ulaşmış zafiyeti ortaya koymaktadır. AKP iktidarında Türkiye, yurttaşlarının
yapılacak terör eylemlerine ilişkin yaşamsal uyarıları yabancı ülke
temsilciliklerinden öğrendiği bir ülke hâline getirilmiştir. Anılan canlı bomba
eylemleri öncesinde Ankara Emniyet Müdürünün aylarca atanmamasının, güvenlik
güçlerinin sevk ve idaresinde yarattığı zafiyetin en büyük sorumlusu İçişleri
Bakanıdır.
Türkiye'yi
âdeta terör örgütlerinin cephe ülkesine dönüştüren, istikrarsızlaştıran, kaos
ortamına sürükleyen terör sarmalında siyasi iktidarın sorumluluğu bulunmasına
karşın bu sorumluluğu üstlenen hiçbir açıklama yapılmamıştır. Kuşku yok ki,
İçişleri Bakanı söz konusu yanlış politikaların en önemli belirleyicisi ve
uygulayıcıları arasındadır. Bu nedenle, istihbarat ve güvenlik konularındaki
ihmal noktasındaki zafiyetlerin siyasi sorumlularının başında İçişleri Bakanı
gelmektedir.
İçişleri
Bakanının TBMM Genel Kurulunda yaptığı ve tutanaklara yansıyan tespitleri,
terör olaylarına siyasi rant anlayışıyla yaklaştığını ortaya koymaktadır. Sayın
Efkan Ala, TBMM tutanaklarına yansıyan ifadelerinde, çözüm süreci kapsamında
terör örgütünün gerçekleştirdiğini iddia ettiği geri çekilmenin Gezi olayları
nedeniyle durduğu değerlendirmesinde bulunarak terör olaylarının başlamasında
muhalefetin ve ana muhalefet liderinin payı bulunduğunu belirtmiştir. Yani,
siyasi iktidara karşı yapılan meşru muhalefet ile terör olayları arasında bir
ilişki olduğunu iddia etmiştir. Terör olaylarının başlamasının nedenleri somut
olarak ortada iken böyle çarpık bir değerlendirme yapması, İçişleri Bakanının
bir partinin siyasi çıkarlarının ülke çıkarları üzerinde gördüğünün belgesi
niteliğindedir.
Terör
eylemleri öncesinde güvenlik ve istihbarat konularında kendine bağlı birimlerin
yönlendirilmesi, denetim ve kontrollerini yeterli ve etkin bir biçimde
yapılmasını gözetmediğinden İçişleri Bakanı Sayın Efkan Ala hakkında gensoru
önergesi verilmesi zorunluluğu ortaya çıkmıştır.
2.- CHP Grubu adına Grup Başkan Vekilleri İstanbul
Milletvekili Engin Altay, Ankara Milletvekili Levent Gök ve Manisa Milletvekili
Özgür Özel'in, eğitim ve öğretim faaliyetlerinin niteliğini düşürdüğü ve
çocuklara yönelik istismar vakalarının artmasına neden olduğu iddiasıyla Millî
Eğitim Bakanı Nabi Avcı hakkında gensoru açılmasına ilişkin önergesi (11/8)
Türkiye Büyük Millet Meclisi Başkanlığına
Eğitim
öğretim faaliyetlerini kimi vakıf ve derneklere protokollerle devrederek
eğitimin niteliğini düşüren, çocuklara yönelik istismar vakalarının artmasına
neden olan, yönetme gücünü kaybeden Millî Eğitim Bakanı Nabi Avcı hakkında Anayasanın
98 ve 99’uncu, TBMM İçtüzüğü'nün 106’ncı maddeleri gereğince gensoru açılmasını
arz ederiz.
 Engin
Altay Levent Gök Özgür
Özel
 İstanbul Ankara Manisa
 CHP
Grubu Başkan Vekili CHP Grubu Başkan Vekili CHP
Grubu Başkan Vekili

Gerekçe:

2002
yılından sonra eğitim politikamız çağdaş, bilimsel, laik eğitim normlarından
uzaklaşılarak dogmatik bir yapıya doğru evrilmiştir. Bu anlayışla vakıf, dernek
ve cemaatler eğitim sisteminde etkin bir rol almaya başlamışlardır. 2010
yılından sonra bazı vakıf ve derneklerle çeşitli protokoller imzalanmış, bu
yapıların örgün ve yaygın eğitim kurumlarında etkin olmalarının önü açılmıştır.
Millî Eğitim Bakanlığı çeşitli kurumlarla bilinen 231 protokol imzalamıştır.
Ensar, TÜRGEV, Birlik, Hayrat, Hizmet Vakıfları MEB'in protokol yaptığı,
okullarda faaliyet yapmalarına izin verdiği başlıca vakıflardır. Bu kurumların
neredeyse tamamı Bakanlar Kurulu kararı ile vergiden muaf vakıflar arasına
alınmıştır.
6287
sayılı Kanun’un yürürlüğe girmesiyle eğitim sitemindeki dönüşüm hız
kazanmıştır. Eğitimin planlanması adı geçen vakıfların güdümünde ve
yönlendirmeleri ile gerçekleşmektedir.
Ülkemizde
eğitim ortamlarında çocukların intihar ettiği, uyuşturucu kullanımının
yaygınlaştığı, yaşanan cinsel istismar vakalarının sistematik olarak arttığı,
bu vakaların ya farkına varılmadığı veyahut görmezden gelindiği süreçler
yaşanmaktadır.
Siyasi
iktidar tarafından desteklenen vakıflar, büyük yerleşim merkezlerinde
ortaöğretim ve yükseköğretim düzeyinde yurt açarken, görece kısıtlı imkânlara
sahip olan yerleşim merkezlerinde ilkokul ve ortaokul düzeyinde yasal dayanağı
olmayan evlerle faaliyetlerini sürdürmektedir. Özellikle yatılı ilköğretim
bölge okullarının 4+4+4 süreciyle işlevsiz kalmasıyla köylerin boşalması ve
akabinde öğrencilerin eğitim-öğretim için ilçelere ya da il merkezlerine
kanalize olmasını fırsat bilen bazı vakıfların bu durumu lehine çevirmesi,
Millî Eğitim Bakanlığının görevini üstlenmelerine neden olmuştur. Denetimsiz
yapıdan güç alan bu vakıf ve dernekler, her türlü istismara açtıkları evlerde
ve yurtlarda uygun ortamlar bulmuşlardır. Ne yazık ki bu ortam bilinçli olarak
Millî Eğitim Bakanlığınca yaratılmıştır.
Millî
Eğitim Bakanlığı bazı vakıf ve dernekler tarafından kaçak olarak açılmış ve
Bakanlık müfredatına aykırı olarak eğitim veren okullara göz yumarak Anayasa’ya
aykırı hareket etmektedir. Anayasa’nın 42’nci maddesinde özetle "Eğitim ve
öğretim, Atatürk ilkeleri ve inkılapları doğrultusunda, çağdaş bilim ve eğitim
esaslarına göre, Devletin gözetim ve denetimi altında yapılır."
ifadelerine yer verilmiştir. Anayasa’nın 41’inci maddesinde ise “Devletin
çocuklara yönelik her türlü istismar ve şiddete karşı bütün tedbiri alması
zorunludur.”
Ayrıca,
Anayasa’mızın 174’üncü maddesi ile koruma altına alınmış devrim yasaları arasında
yer alan Tevhid-i Tedrisat Kanunu dinî eğitim odaklı alternatif bir eğitimin
verilmesini engellemiştir. AK PARTİ Hükûmeti Millî Eğitim Bakanlığı kaçak ve
yasal dayanağı olmayan ev, yurt, eğitim merkezi açılmasına, korunup
kollanmasına sessiz kalarak suça ortak olmuşlardır.
2002
sonrası yapılan değişikliklerin sonucunda Türkiye, eğitim ve öğretim
faaliyetlerinde sınıfta kalmıştır. Uluslararası sınavlarda alınan sonuçlar,
eğitimdeki başarısızlığın somut kanıtlarını sunmaktadır. 2012 yılında yapılan
son PISA sınavında Türkiye, 34 OECD ülkesi arasında ancak 32’nci olabilmiştir.
Son iki yıldır yapılan TEOG sınavlarının not ortalaması 5 üzerinden 2'dir.
Millî
Eğitim Bakanı ve üst yöneticileri yetkilerini vakıf, cemaat ve derneklere
teslim ederek yönetim gücünü kaybetmiştir.
İstismar
vakaları, vakıf ve derneklerin Millî Eğitim Bakanlığına müdahil olmaları,
bakanın vakıf, cemaat ve derneklerden talimat alarak yönetim gücünü kaybetmesi
nedeniyle gensoru açılması zorunlu hâle gelmiştir.
BAŞKAN
– Bilgilerinize sunulmuştur.
Önergelerin
görüşme günleri Danışma Kurulunca daha sonra belirlenerek oylarınıza
sunulacaktır.
Aile
Bütünlüğünü Olumsuz Etkileyen Unsurlar ile Boşanma Olaylarının Araştırılması ve
Aile Kurumunun Güçlendirilmesi için Alınması Gereken Önlemlerin Belirlenmesi
Amacıyla Kurulan Meclis Araştırması Komisyonu Başkanlığının Komisyon görev
süresinin uzatılmasına dair bir tezkeresi vardır, okutuyorum:
C) Tezkereler
1.- (10/2, 7, 8, 9, 10, 11, 12, 13, 14, 15, 16, 17, 18)
esas numaralı Meclis Araştırması Komisyonu Başkanlığının, görev süresinin
uzatılmasına ilişkin tezkeresi (3/662)
13/4/2016
Türkiye
Büyük Millet Meclisi Başkanlığına
14/1/2016 tarihinde
çalışmalarına başlayan Aile Bütünlüğünün Korunması Komisyonu, 13 Nisan 2016
tarihli toplantısında aldığı karar gereğince çalışma süresinin Türkiye Büyük
Millet Meclisi İçtüzüğü'nün 105'inci maddesinin ikinci fıkrası uyarınca 14/4/2016
tarihinden geçerli olmak üzere bir ay uzatılması hususunda gereğini
saygılarımla arz ederim.
 Ayşe
Keşir
 Düzce
 Komisyon
Başkanı
BAŞKAN
– Sayın milletvekilleri, İç Tüzük’ün 105’inci maddesinin ikinci fıkrasında yer
alan “Araştırmasını üç ay içinde bitiremeyen komisyona bir aylık kesin ek süre
verilir.” hükmü gereğince Komisyona bir aylık ek süre verilmiştir.
Sayın
milletvekilleri, birleşime beş dakika ara veriyorum.
Kapanma
Saati: 15.27
İKİNCİ
OTURUM
Açılma
Saati: 15.41
BAŞKAN:
Başkan Vekili Pervin BULDAN
KÂTİP
ÜYELER: Mücahit DURMUŞOĞLU (Osmaniye), Ömer SERDAR (Elâzığ)
----- 0
-----
BAŞKAN-
Sayın milletvekilleri, Türkiye Büyük Millet Meclisinin 72’nci Birleşiminin
İkinci Oturumunu açıyorum. 
Halkların Demokratik Partisi Grubunun İç
Tüzük’ün 19’uncu maddesine göre verilmiş bir önerisi vardır, okutup işleme
alacağım ve oylarınıza sunacağım.
VIII.- ÖNERİLER
A) Siyasi Parti Grubu Önerileri
1.- HDP Grubunun, Şanlıurfa Milletvekili Osman Baydemir
ve arkadaşları tarafından, mülteciler meselesine dair artan sorunların tespit
edilmesi, bölge halkının hassasiyetlerinin, tedirginliklerinin ve taleplerinin
araştırılması amacıyla 13/4/2016 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 13
Nisan 2016 Çarşamba günkü birleşiminde sunuşlarda okunmasına ve ön görüşmelerinin
aynı tarihli birleşiminde yapılmasına ilişkin önerisi
13/4/2016
Türkiye
Büyük Millet Meclisi Başkanlığına
Danışma Kurulu 13/4/2016 Çarşamba günü (Bugün)
toplanamadığından, grubumuzun aşağıdaki önerisinin İç Tüzük’ün 19 uncu maddesi
gereğince Genel Kurulun onayına sunulmasını saygılarımla arz ederim.
 Çağlar
Demirel
 Diyarbakır
 Grup
Başkan Vekili
Öneri:
13
Nisan 2016 tarihinde Şanlıurfa Milletvekili Sayın Osman Baydemir ve arkadaşları
tarafından (1725 sıra numaralı) mülteciler meselesine dair artan sorunların
tespit edilmesi, bölge halkının hassasiyetlerinin, tedirginliklerinin ve
taleplerinin araştırılması amacıyla Türkiye Büyük Millet Meclisi Millet
Meclisine verilmiş olan Meclis araştırması önergesinin Genel Kurulun bilgisine
sunulmak üzere bekleyen diğer önergelerin önüne alınarak 13/4/2016 Çarşamba
günlü birleşimde sunuşlarda okunması ve görüşmelerin aynı tarihli birleşiminde
yapılması önerilmiştir. 
BAŞKAN
– Halkların Demokratik Partisi grup önerisinin lehinde ilk konuşmacı, Şanlıurfa
Milletvekili Osman Baydemir, buyurun. (HDP sıralarından alkışlar)
Süreniz
on dakikadır. 
OSMAN
BAYDEMİR (Şanlıurfa) – Sayın Başkan, saygıdeğer milletvekilleri; hepinizi
muhabbetle, iyi niyetle selamlıyorum. 
Şüphesiz
ki dünyanın neresinde olursa olsun savaş acı demektir, gözyaşı demektir, yıkım
demektir. Hemen yanı başımızda, Suriye’de neredeyse beş yıllık zaman dilimi
içerisinde tanıklık ettiğimiz husus da tam da acıdır, gözyaşıdır, yıkımdır.
Suriye rejiminin kendi halklarının, insanlarının, yurttaşlarının taleplerine
kulak vermemesi üzerine, baskıcı rejimi derinleştirmesi üzerine, yurttaşların
isyanına, yurttaşların talebine şiddetle, kanla, gözyaşıyla yanıt vermesi
üzerine büyük bir trajedi yaşandı ve bu trajedi yaşanmaya devam ediyor. 
Suriye’de
yaşayan Araplar, Kürtler, Türkmenler, Müslümanlar, Hristiyanlar, Sünniler,
Aleviler, bir bütün olarak bütün insanlar bu savaşın sadece ve sadece
mağdurlarıdır. Maalesef, bu savaş ilk etapta kendi iç dinamikleri içerisinde
gerçekleşmiş olsa bile, daha sonra gerek komşu ülkeler ve gerekse de dünyadaki
kimi siyaset belirleme mekanizmaları âdeta vekâlet savaşını yürüttüler ve bu
vekâlet savaşının da yine en büyük mağdurlarından bir tanesi sivil halkın ta
kendisi oldu. Maalesef, bu acıların önümüzdeki uzun bir zaman dilimi içerisinde
de yaşanmaya devam edeceği gözlemlerinde bulunuyoruz. Tam da bu noktada olması
gereken Türkiye'nin bu savaşa su dökmesi iken vekâlet savaşını yürüten bir dış
politika Hükûmet tarafından benimsendi ve bugün, Türkiye’de sayıları neredeyse
3 milyona yaklaşmış olan mültecilerin mülteci pozisyonuna düşmelerinin
nedenlerinden bir tanesi de yine, Türkiye'nin Suriye politikasının ta
kendisidir. Ama Türkiye'nin Suriye politikası, Hükûmetin Suriye politikası, dış
politikası, aynı zamanda Kürt düşmanlığı ekseni üzerine oturtulduğu için bu
sorun sadece Suriye’yle de sınırlı kalmadı. Bugün Türkiye’de yaşamış olduğumuz,
kürdistanda yaşamış olduğumuz, neredeyse İstanbul’dan Hakkâri’ye kadar bütün
yurttaşlarımızı derin bir çıkmazın içerisine koyan, derin bir trajedinin
içerisine koyan nedenlerden bir tanesi de yine Suriye dış politikasının ta kendisidir
diye düşünüyorum.
Tam
da bu noktada, öyle bir hâl aldı ki mülteciler meselesi, artık bir ulus üstü
mesele hâline dönüşmüş durumda. Gerek Birleşmiş Milletlerin verileri gerekse
Hükûmet ile Avrupa Birliği arasında en son yapılan ve bize göre etik dışı olan
anlaşmayla bir nevi, mültecilerin pozisyonundan, mültecilerin trajedisinden bir
gelir elde etme, bir kaynak elde etme cihetine gidildi. İşte, bütün bunlar öyle
bir noktaya geldi ki dört yıllık zaman dilimi içerisinde, sınır illerimiz
-başta Urfa olmak üzere, Gaziantep olmak üzere, Kilis olmak üzere, Hatay olmak
üzere- mültecilerin tümünün yükünü de sırtlamak durumunda kaldı. 
İşte,
bütün bu hadisenin sağlıklı bir şekilde ele alınması ve mülteci sorununun köklü
bir şekilde, ciddi bir politik zeminde ve insani altyapısı oluşturularak çözüme
kavuşturulması için de mutlak suretle Meclisin devreye girmesi gerekiyor.
Maalesef, Hükûmetin şu ana kadar uygulamış olduğu akıl, bu sorunun çözümüne
yetecek bir akıl değildir ve daha korkunç bir noktaya doğru da hızla ilerliyor.
Şüphesiz ki Hükûmetin Türkiye’deki etnik, dinsel, mezhepsel ve sosyal
farklılıkları bir arada, eşitçe ve özgürce yaşatma konusundaki, özellikle, son
bir yıllık zaman dilimi içerisinde girmiş olduğu handikap, bugün Türkiye’de
mülteci sorununu bambaşka bir siyasi fay hattı hâline dönüştürme riskiyle de
karşı karşıyadır. Irak’taki Baas rejimi, Musul ve Kerkük’te bir Arap kemeri
oluşturdu. Yine, baba Esad, Rojava Kürdistan’ında Arap kemeri oluşturdu.
Doğrusunu ifade etmek gerekirse şu anda Türkiye’de yapılmak istenen temel
siyasi duruşlardan bir tanesi de bir selefi kemerinin bu sınır illerinde, Urfa,
Antep, Maraş’ta oluşturulması girişimiyle, süreciyle karşı karşıyayız. Bu
bambaşka bir geleceğe, on yıllara, belki yüz yıla yeni sorun yumaklarını da
beraberinde getirecektir. 
Tekrar
etmek istiyorum ki: Osmanlı geleneği olan bu iskân politikası, sadece ve sadece
gözyaşını derinleştirecektir; etnik kimlikler arasında, mezhepsel kimlikler
arasındaki çatışmayı derinleştirmenin ötesinde hiçbir hizmeti olmayacaktır. Tam
da bu noktada, Suriyeli mülteciler meselesini ele alırken Hükûmetin AFAD eliyle
yürütmüş olduğu çalışmaların özü itibarıyla büyük bir yükünün de bölgedeki
sınır illerinin yurttaşlarının sırtında olduğunu bir kez daha kayıtlara
geçirmek gerekiyor.
Urfa’yı
düşünün ki 9 milyon dönüm ekilebilir bir tarım arazisi; hayvancılık coğrafyası,
güneşin ve bereketin coğrafyası ama Urfa, şu anda varlık içerisinde yokluğu,
varlık içerisinde yoksunluğu yaşıyor. Urfa elektriksiz, Urfa susuz, Suruç
Ovası’nı sulayacak kanal projesinin neredeyse 4 kez açılışı yapıldı ama hâlen
su verilebilmiş değil. Hastaneler içler acısı bir durumda, çocuk hastanesinde
bir yatakta birden fazla çocuk tedavi görüyor. Doğum hastanesinde hemen hemen
her gün, teknik altyapı, donanım eksikliğinden kaynaklı, doğum yapan anneler
hayatlarını yitiriyor ve 500 bine yakın Suriyeli mülteci kardeşimiz de Urfa’nın
zaten kendi nüfusuna yetmeyen bu sağlık tesislerinin üzerine yeni bir yoğunluğu
beraberinde getirmiş bulunuyor.
Doğrusunu
ifade etmek gerekirse Hükûmetin bir konuda hakkını teslim etmek gerekiyor.
Hükûmetin özellikle de on dört yıllık iktidarı döneminde çok başarılı olduğu
bir alan var; o da kapkaranlık bir tabloyu tozpembe olarak gösterilebilme
yeteneği, becerisi, yine olmamış bir şeyi olmuş gibi gösterme yeteneği ve
becerisi. Biliyorsunuz, yakın geçmişte Türkiye Büyük Millet Meclisi, doksan bir
yıl sonra Urfa’nın hakkı olan bir takdiri, bir madalyayı teslim etti haklıya.
Ama, bu madalyayı öyle bir balon şişirmeyle Urfa’ya lanse etti ki Hükûmet,
sanki Urfa’nın on dört yıllık iktidarı bu Hükûmet değil de sanki muhalefetmiş
gibi bir edayla, sanki Urfa’da bu madalyayla bütün sorunlar aşıldı, bütün
sorunlar çözüldü gibi bir perspektifle topluma, kamuoyuna yine bir algı
operasyonu düzenledi. 
Değerli
milletvekilleri, madalyanın Urfa’ya tevdi edildiği, verildiği pazartesinden
bugüne değin elektrikler Urfa’da kesilmeye devam ediyor yani Urfa yine
karanlıkta kalmaya devam ediyor. Urfa’da 300 bini aşkın mevsimlik göç,
işsizlikten kaynaklı göç şu anda yollarda, kamyon sırtlarında Türkiye’nin 48
vilayetine ekmek yolculuğuna çıkmış bulunuyor. Dolayısıyla, yoksullaştırma
politikası derinleştikçe bu tür argümanlarla âdeta gerçekler perdeleniyor,
gerçeklerin üstü örtülmeye çalışılıyor. Bu vesileyle bir kez daha ifade etmek
istiyorum, Türkiye Büyük Millet Meclisinin Hükûmetin gerek Suriye politikası ve
gerekse sınırda bulunan kentlerin yükünün hafifletilmesi adına mutlak suretle
bu sürece el koyması gerekiyor. Meclisin, mülteciler sorununun aşımı konusunda
mutlaka Hükûmet politikalarının eksikliklerini de açığa çıkaran ve yeni bir yol
haritası, yeni bir perspektif sunan bir dahliyetini ortaya koyması gerekiyor
aksi takdirde buradan demokrasi çıkmayacaktır. Zira, Meclis 7 Hazirandan bugüne
değin, benim bildiğim kadarıyla, sayın milletvekilleri, sadece bir konuda
araştırma önergesini kabul etmiştir, sadece bir konuda. Peki, Meclis bu
sorunları araştırmayacak da, Meclis bir perspektif sunmayacak da ne yapacaktır?
(Mikrofon
otomatik cihaz tarafından kapatıldı) 
OSMAN
BAYDEMİR (Devamla) – Ben bu duygularla bir kez daha Meclisin sürece dâhil
olması ve Meclisin işlevsizleştirilmesi sürecinin de önüne geçilmesi adına bu
önergeye desteklerinizi bekliyorum.
Teşekkür
ederim. (HDP sıralarından alkışlar) 
BAŞKAN
– Teşekkür ederiz Sayın Baydemir.
Grup
önerisinin aleyhinde ilk konuşmacı, Isparta Milletvekili Sayın Nuri Okutan.
(MHP sıralarından alkışlar)
Süreniz
on dakika Sayın Okutan. 
Buyurun.
NURİ
OKUTAN (Isparta) – Sayın Başkan, değerli milletvekilleri; herkesi saygıyla,
hürmetle selamlıyorum.
Esasen,
önergenin ve konunun çok önemli bir konu olduğunu, muhakkak hem bizim, bu Gazi
Meclisin hem bütün milletimizin ve Hükûmetimizin derinliğine ele alıp
konuşması, tartışması gereken bir husus olduğunu burada belirtmek istiyorum.
Ama, bu vesileyle… Ben, 2009, 2010, 2011 yıllarında Urfa Valiliği yaptım
dolayısıyla Suriye’ye değişik vesilelerle ki tamamı programlı şekilde, 33 kere
gitme fırsatı buldum; birtakım projeleri oradaki yetkilerle birlikte ele alma
fırsatı bulduk ve belki, o kadar da oradaki yetkililerle Urfa’da buluştuk, çok
güzel bir sonuçtu. Bu manzarayı görmeden, bu manzarayı dile getirmeden bugünkü
sonucu ele almak, bugünkü sonucu tartışmak doğru değil. Gördüğümüz o günkü
manzara şuydu: Suriye’ye gidince Suriye’de bir kardeş, komşu devletin ve kardeş
bir ülkenin valisi gelmesi muamelesi hep yapıldı ve biz daha çok ekiplerle hep
oralara gittik. Mesela, ilk ele aldığımız hususlardan birisi, Arapların gözüyle
Türkler, Türklerin gözüyle Araplar. Biz, Türkiye Yazarlar Birliği ve Avrasya
Yazarlar Birliğiyle birlikte bu projeyi yürüttük ve değişik illerde, oralarda
çalışmalar yaptık. Onun Türkiye ayağını da Urfa’da gerçekleştirdik. 
Başka
bir çalışmamız; “Sınırsız Kardeşlik Projesi” çerçevesinde biz Türkiye’de Arapça
kursları açtık, başta Halep, Rakka olmak üzere orada da Türkçe kursları açıldı
ve yaklaşık 20 bin gençle sosyal, kültürel çalışmaları birlikte yürüttük.
Neredeyse -Hükûmetle o günkü yazışmalarımızda vardı- 3 kapının muhakkak
açılması ve oradan ilişkilerimizin daha da hızlı gitmesine yönelik çalışmaları
hep önerdik ve esasen çok da güzel gidiyordu. 
Yine
Süleyman Şah etkinliğini birlikte yaptık, Halep Üniversitesiyle ve Harran
Üniversitesiyle birlikte yaptık. Urfa’dan değişik aşiret liderleri ve
akademisyenlerle birlikte Urfa’da bir sempozyum yapıldı; karşı tarafa geçtik,
Halep’te bir gün kaldık ve orada sempozyum yapıldı. Süleyman Şah’ın
akrabalarıyla, hem Suriye sınırındaki akrabaları hem de Türkiye’deki
akrabalarıyla birlikte çok güzel bir proje yürütülmüş oldu. Hülasa, belki son
elli yıl, altmış yıl içerisinde gelinebilecek en üst düzeye, kardeşlik
ilişkileri bakımından, dostluk ilişkileri bakımından gelinebilecek en üst
ilişkiye taşınmış noktasındaydı. Yapılması gereken, belki bu ilişkilerin daha
da güçlendirilmesi ve Türkiye’nin temel politikası olan komşu ülkelerin toprak
bütünlüğünün korunması ve halklarla olan ilişkilerin artırılmasına yönelik
çalışmaların güçlendirilmesi ve desteklenmesi gerekiyordu. Bizim yaptığımız
gibi, bu çalışmaların daha da -belki merkezî Hükûmet kanalıyla- artırılarak
sürdürülmesi gerekiyordu ama biz, maalesef, belki, oradaki çatışmalara -ne
diyelim- ateşe benzinle giderek oradaki alevlenmeye ve bugünkü noktaya
gelmesine âdeta, belki bir tür önayak olduk diyebiliriz. Yapılması gereken,
önceden gördüğümüz gibi, o kardeşlik duygularının, sosyal, kültürel
çalışmaların, ticaretin, diğer faaliyetlerin artırılması gerekiyordu ve
Suriye’nin toprak bütünlüğüne de muhakkak hassasiyetin sürdürülmesi gerekiyordu
ama bu gerçekleştirilemedi. 
Bugün
geldiğimiz noktada, bu gelinen noktada aslında bize, tarihî rolümüzü bu göç
meselesi, Irak’la olan ilişkilerimiz, Suriye’yle olan ilişkilerimiz tekrar
hatırlatır oldu, bir tür bize ayna tutuyor. Bizim buralarda o olan bitenleri
görmezden gelmemiz filan bu manada mümkün değil, muhakkak hassas davranmamız
icap ediyor. Bu, bizim için şu anda bir külfet gibi gözüküyor. Yani, işsizlik
oranlarımız zaten artıyordu, şimdi bir de Suriyeli kardeşlerimiz ortaya çıktı
ve sağlık, kültürel, sosyal, diğer alanlarda da, sorunları beraberinde
getiriyor, hatta siyasi sorunları da beraberinde getiriyor ama bu, bizim için
aslında, doğru kullanırsak bir nimete de çevrilebilir. Bu, eğer devlet aklıyla
yürütülürse… “Devlet aklıyla yürütmek.” demek, ne demek? Bu Meclise bu konuları
getireceksiniz, bu Mecliste bunları tartışacağız, muhalefetle bunları
tartışacaksınız, bu konuyla ilgili sözü olan herkesi dinleyeceksiniz, ortak
akıl üreteceksiniz ve “Ya, biz bu kez de yanıldık, gelin, hep birlikte bir
açıklama yapalım, deklarasyon yayınlayalım.” demeyeceksiniz. Bu, memleket için
önemli bir husus, sözü olan herkesi dinleyeceksiniz, bu Mecliste bunları
tartışmış olacağız. Eğer tartışırsak, ortak akıl üretirsek bu bizim için külfet
gibi duran bu husus nimete de çevrilebilir. 
Maalesef
şimdi güvenlik madem bu noktaya geldi, biz Milliyetçi Hareket Partisi olarak
güvenlikli bölgeyi savunuyoruz ve mültecilerimizin, göçmenlerimizin o bölgede,
güvenlikli bölgede kalarak yardımların sürdürülmesini hep savunuyoruz. 
Diğer
taraftan, biz sadece göçmen meselesini ele aldığımızda bizim elimizdeki
kayıtlara göre, yaklaşık, şu anda 2-2,5 milyon arasında -tam da kayıtları net
olmamakla birlikte- göçmen var. Bunun yüzde 10’una biz mülteci kampları
kurmuşuz. O mülteci kamplarında da devlet tecrübesiyle, bilhassa deprem
döneminde yaşanılan devlet tecrübesiyle yapılabileceklerin en iyisinin
yapıldığı kanaatindeyim ama Allah kimseyi toprağından koparmasın, kimseyi
yuvasından ayırmasın, kimseyi aileleriyle darmadağın yapmasın, yani, çektikleri
acılar, zulümler, orada katlandıkları sosyal, psikolojik ruh hâlini de Allah
kimsenin başına vermesin. Dolayısıyla, bunu sarmak çok zor. Devlet, gerek Göç
İdaresi gerek AFAD oralarda olabildiğince önlemleri alıyor ama bu
katlanılabilir hayat değil, bunun muhakkak normale çevrilmesi lazım. 
Belki,
işte, bütün bu kamplara rağmen, insanlar Ege sularını aşmaya çalışıyor; bütün o
gördükleri hakaretlere, eziyetlere rağmen Batı’ya geçip değişik hayat
arayışlarını sürdürüyorlar. Çünkü, ben bazen şaşırıyorum, bir yaşlı Suriyeli
amcamız da ifade ettiler, “Bizim için oralarda, botlarda falan ölmek belki de
bir kurtuluş yani hayat o kadar çekilmez hâle geldi ki oralarda -topraklarından
kopmuş olmak, bu acıları yaşamış olmak- buradaki botlarda, Ege sularında
gömülmüş olmak da belki bizim için bir kurtuluş, bunu denemek zorundayız.”
şeklinde söyledi ve hakikaten benim için çok da şaşırtıcı ve dikkat çekici bir
husus oldu. 
Bir
başka şeyi muhakkak değerlendirmek istiyorum. Evet, bu kardeşlerimiz Suriye’den
buraya geleceklerdi ve biz bunlara bakmak durumundayız her hâlükârda, hem bu
sorunun bu hâle gelmesinde katkımız olması bakımından hem bizim kardeşlerimiz
oradakiler. Suriye demek, Halep demek, Rakka demek, biz demek aslında. o
bakımdan biz bunları sahiplenmek durumundayız. Bu böyle ama Avrupa Birliğiyle
18 Martta yürütülen müzakere sonucunda gelinen nokta nedir? Burada, bizim bu
büyüklüğümüze yakışmayacak bir tavır içine girdik. Bir kere, insan haklarına
aykırı bir anlaşmadır. 
Şimdi,
efendim, zaman zaman, işte, Deniz Kuvvetleri vesair basına şeyler yansıyor
“Kimseyi geçirtmiyoruz.” filan… Ya, Ardıççık Adası iki gün önce işgal edildi,
orada herhangi bir devlet varlığını göremedik ama bu insan haklarına aykırı
tutum, Avrupa Birliğiyle biraz daha küçültücü bir şekilde yapılan bu anlaşmalar
sonrasında bizim Deniz Kuvvetlerimiz çıktı, devlet görevlileri ortaya çıktı,
Dışişleri Bakanlığımızın var olduğu ortaya çıktı. 
(Mikrofon
otomatik cihaz tarafından kapatıldı) 
NURİ
OKUTAN (Devamla) – Böyle bir şeye soyunmuş olduk. Devletin, nihayetinde Hükûmet
tarafının bu kez bari hata yapmamasını, muhalefetle birlikte hareket etmesini,
sözü olan herkesle birlikte hareket etmesini, bu konuları bu Meclise getirip
tartışmasını ve belki son kozumuz olan bu göçmen hususunu daha da kötüye
gitmeden çözmemizi temenni ediyorum.
Bu
duygularla herkesi saygıyla hürmetle selamlıyorum. (MHP sıralarından alkışlar)
BAŞKAN
– Teşekkür ederiz Sayın Okutan.
Grup
önerisi lehinde ikinci konuşmacı Bolu Milletvekili Sayın Tanju Özcan.
Süreniz
on dakika.
Buyurun.
(CHP sıralarından alkışlar)
TANJU
ÖZCAN (Bolu) – Sayın Başkan, değerli milletvekilleri; tabii, yine önemli bir
konuyu konuşacağız. Ama Türkiye’de milyonlarca insanı ilgilendiren, aslında
bütün Türkiye’yi ilgilendiren bu konuya sanki ülkenin böyle bir sorunu yokmuş
gibi, AKP Grubunun ilgisiz kalmasını şaşkınlıkla izlemiyorum, alıştık çünkü. Ne
zaman böyle önemli bir konu konuşulsa AKP milletvekilleri kuliste başka şeyler
konuşmayı tercih ediyorlar. 
Sayın
milletvekilleri, Sayın Cumhurbaşkanının ifadesine göre, en sonki ifadesine
göre, en son güncel rakama göre 2 milyon 750 bini aşmış mülteci sayısı
Türkiye’de, Suriye’den gelen mülteci sayısı 2 milyon 750 bini aşmış. Tabii, bu
resmî rakam; gayriresmî rakamlar bunun 3 milyonun üzerinde bile olabileceğini
söylüyor. 
Sayın
milletvekilleri, Suriye’den ülkemize gelen ve şu anda ağırladığımız
mültecilerin her gün 100’e yakın yeni çocuğunun dünyaya geldiğini görüyoruz ve
bu sayı önümüzdeki süreçte hızlı bir şekilde artmaya devam edecek. Ancak,
mülteci sorunu AKP’nin sorumsuz ve basiretsiz dış politikası sebebiyle bu
noktaya gelmişken ve bu noktaya kadar süreç hep yanlış götürülmüşken, maalesef,
bundan sonrasına bakıyoruz, bu sorunun çözümü konusunda da AKP’nin herhangi bir
B planı olmadığını üzülerek müşahede ediyoruz. 
Mülteci
sorunu aslında bir sonuç sayın milletvekilleri. Neyin sonucu? İşte, AKP’nin
izlediği basiretsiz politikaların sonucu. 2002 yılında AKP iktidara geldiğinde
Türkiye’nin mülteci sorunu diye bir sorunu yoktu. Türkiye’nin terör sorunu da
yoktu ama AKP döneminde mülteci sorunu başladı, mülteci sorunuyla bana göre
bağlantılı olan terör de hızlı bir şekilde artış göstermeye başladı. 
Sayın
milletvekilleri, elbette biz misafirperveriz, elbette mazlum insanlara sahip
çıkacağız, bunlar kesin. Ancak, bu mültecilerin Türkiye’de yarattığı sorunu da
görmemezlikten gelemeyeceğiz. Şimdi, mülteciler Türkiye’ye gelmeye başladıktan
sonra Türkiye’deki sosyal ve ekonomik yapı ciddi anlamda bozuldu, Türkiye’de
güvenlikle ilgili zafiyetler arttı, fuhuş bile bu dönemde hızlı bir şekilde
artış gösterdi. Ancak, bakıyorsunuz, bu konularda kafa yoran var mı Hükûmet
kanadından? Yok. Burada aşağı yukarı her gün konuşuluyor bu sorun ama Hükûmet,
sanki ülkenin böyle bir sorunu yokmuş gibi tavır ve davranışlar sergiliyor. Bu
konuyla ilgili bir geri kabul anlaşması imzalandı sayın milletvekilleri ama
iddia ediyorum, AKP milletvekilleri içerisinden bu anlaşmanın içeriğini merak
edip inceleme ihtiyacı duyan arkadaşımız yok. Ben isterseniz size göndereyim
Türkçe metnini. Gerçekten, bu anlaşmayı okuduğunuzda, ülkenin çıkarlarının
nasıl peşkeş çekildiğinin resmi olarak karşımıza çıkıyor.
Şimdi, az önce dedim “Bu anlaşmayı
imzalayanların aslında vesayet altına alınması gerekir.” Sayın Haluk Pekşen
dedi ki “Deme bunu.” Ama arkadaşlar, bu anlaşmanın içeriğine bakıyorsunuz,
ülkenin menfaatleri yok sayılıyor. Bu anlaşmayı Türkiye Cumhuriyeti devleti
adına hangi yetkili hangi saikle imzalayabilir, bunu ben anlamakta güçlük
çekiyorum, başka türlü de izah edemiyorum. Arkadaşlar, bunun Türkçe metnini
okuduğunuz zaman, sizler de bu anlaşmayı imzalayanlardan, arkadaşlarınızdan
utanacaksınız. Bu, bir ihanet belgesi gibi. Bu anlaşmanın sonucunda Türkiye’nin
kazandığı hiçbir şey yok, kaybettiği çok şey var. Hani siz aylardır şunu
söylüyorsunuz: “Bir tampon bölge oluşturalım, tampon bölge oluşturalım.”
Aslında bu anlaşmayla tampon bölge oluşmuş sayın milletvekilleri. Tampon bölge
bütün Türkiye’yi içine alan bir bölge olmuş. Siz Esad’ın bölgesinde tampon
bölge oluşturamadınız ama Avrupa Birliği Türkiye’nin tamamını tampon bölge ilan
etti ve siz de bu anlaşmanın tarafı oldunuz. Artık, bu anlaşmaya göre, gerçek
anlamda Suriyeli mültecilerle ilgili tampon bölge maalesef ülkemiz oldu. Bu
ayıbı da tarih yazacak. 
Şimdi, bu anlaşmanın karşılığında ne
alındı? 3 milyar avro, 3 milyar avro daha gelecek; bu söyleniyor, değil mi?
Sayın Başbakan bir de bu anlaşmayı anlatırken “Avrupa’yla bir Kayserili
pazarlığı, Kayserili gibi pazarlık ettik.” diyor. Biz geçenlerde
Kayseri’deydik, Kayserililer bu lafa çok alınmış; dediler ki orada: “Sayın Başbakan
bizi tanımıyor. Biz insan üzerinden pazarlık yapmayız, bu bir; biz ticari
pazarlık yaparız. (CHP sıralarından alkışlar) İkincisi ve daha önemlisi, keşke
bu pazarlığı bize bıraksaydı, biz 3 milyon Suriyeliyi Avrupa’ya verirdik, 6
milyar dolar üzerine biz verirdik.” Yani, gerçekten burada bir pazarlık söz
konusu değil. Burada konuşulacaksa bunun adı “pazarlık” olmaz, bunun adı
“peşkeş” olur, başka bir şey değil. Siz ülkenin çıkarlarını 6 milyar euro
karşılığında Avrupa'ya peşkeş çektiniz. 
Bir
de para konusu açılmışken -siz paradan konuşmayı seversiniz- enteresan bir
tespitim var, bunu sizinle paylaşmak istiyorum. Şimdi, bu ülkenin Cumhurbaşkanı
her fırsatta diyor ki: “10 milyar dolar para harcadık biz Suriyeli mülteciler
için.” Doğrudur, bu para harcanmıştır da bu para nereye nasıl harcanmış, gelin,
biraz bunun üzerinde duralım. Benim iddiam şu: Siz mülteci sorunu üzerinden
bile yandaş firmalara peşkeş çektiniz bu paraları. Şimdi ben soruyorum burada,
bunu açıklayın: Suriyeli mülteciler için 10 milyar dolar hangi mal ve hizmet
alımında kullanılmış? Kızılay aracılığıyla, AFAD aracılığıyla, Başbakanlık
aracılığıyla, hangi kurum aracılığıyla olursa olsun Suriyeliler için bu para
harcanırken hangi yandaş firmalar sadece korunmuş kollanmış? Bunun cevabını ben
sizden istiyorum.
Aslında
bu soruyu sormak benim nereden aklıma geldi biliyor musunuz? Bu geri kabul
anlaşmasına göre Avrupa Birliği size 3+3 milyar avroyu verirken bir şart
koşuyor, diyor ki: “Bu paranın nereye harcanacağını ben denetleyeceğim.” Avrupa
Birliği niye bunu yapmak zorunda hissediyor kendisini? Çünkü, onlar bizden önce
çözmüşler tezgâhı. Sizin bu paraları “Suriyelilere yardım” adı altında,
“Suriyelilerin harcamaları için kullanacağız.” lafı adı altında yandaş
firmalara peşkeş çekeceğinizi herkesten önce görmüşler, değerlendirmişler. Siz
bu parayı alacaksınız ama Avrupa Birliği gerçekten şu anlaşmada söylendiği gibi
paraların nereye harcanacağını denetlemeye kalkarsa bu işin altından çok şey
çıkacak.
Sayın
milletvekilleri, bir de bir konu daha var, bu mültecilerin geleceğini hiç
düşündünüz mü? Bakın, Türkiye'de yasa dışı örgütlenmeler -mafyayı kastediyorum-
nasıl oluşmuş? Göçe bağlı olarak oluşmuş. Bir bölgeden insanlar göçmüş, gelmiş
büyük şehirlere, eğitimleri olmadığı için, meslek sahibi olmadıkları için bir
süre sonra o şehirde suç örgütü oluşturmuşlar, haraç toplamaya başlamışlar, o
şehrin mafyası olmuşlar. Sonra, başka bölgeden daha eğitimsiz insanlar gelmiş,
yapacağı bir şey olmadığı için onlar başka bölge mafyacılığına soyunmuşlar.
Şimdi milyonlarca Suriyeli var. Bunlara eğitim verilmiyor. Yarın bir gün bu
insanlar Türkçeyi öğrenecekler, Türkiye'yi kendilerine yurt edinecekler ama
eğitimsiz ve meslek sahibi olmadıkları için ne yapacaklar? Bakın, bugünden
uyarıyorum, biz on yıl sonra Türkiye'de Suriye mafyasını konuşmaya başlarız bu
kafayla gidersek, bu kafayla giderseniz. Bunun ben özellikle altını çizmek
istiyorum.
Sayın
milletvekilleri, bir de bir konu var, ben bunu pek anlayamadım. Şimdi, Suudi
Arabistan Kralı bir süredir ülkemizde heyetiyle birlikte, bütün aşiretle
birlikte. Şimdi, ben Suudi Arabistan Kralına neden Devlet Nişanı verildiğini
bir türlü çözemedim. Ata yadigârı kaleyi yıktığı için mi bu devlet nişanını
verdiniz, soruyorum ben. 2002 yılında Suud ailesi sizin ve hepimizin atası olan
Osmanlı’nın tarihî mirasını yerle bir etti. Doğru mu? Hatta bu Suudi yetkililer
son on yılda binlerce hacımızın ölümüne sebebiyet verdi. Şimdi, siz bu adama
niye veriyorsunuz Devlet Nişanı, ne yaptı bu adam? Bu Devlet Nişanı’nı alma
sebebini ben çok merak ediyorum. Hacılarımızı öldürdüğü için mi, yoksa oradaki
kalemizi yıktığı için mi? (CHP sıralarından alkışlar) Bunun cevabını merak
ediyorum. Ha, “Bunlar değil.” diyorsanız o zaman aklıma şu soru geliyor: Siz
parayı seviyorsunuz, Suudilerde de para var, demek ki diyorum artık AKP
Hükûmeti döneminde Devlet Nişanı parayla satılır hâle gelmiş. Bu mudur cevap
Sayın Kubat, merak ediyorum ben. Yani Suudi Arabistan Kralı ne yaptı da Türkiye
Cumhuriyeti devletinin nişanını almaya hak kazandı? Bu sorunun cevabını ciddi
anlamda merak ediyorum, kamuoyunun da bu sorunun cevabını beklediğini
düşünüyorum.
Sayın
milletvekilleri, son olarak şunu söyleyeyim: Bu Suriyelilere yapılan 10 milyar
dolarlık harcamanın yandaş firmalar üzerinden yapıldığını, yandaş firmaların
ihya edildiğini söyledim. Bir hafta içerisinde de 10 milyar doların dökümünü
ben bir milletvekili olarak istiyorum. Nereye ne harcanmış, hangi firmadan ne
alışveriş yapılmış, hangisinden ne mal ve ne hizmet satın alınmış, bunun
cevabını bekliyorum.
(Mikrofon
otomatik cihaz tarafından kapatıldı) 
TANJU
ÖZCAN (Devamla) – Siz açıklamazsanız ben buradan açıklamaya başlayacağım.
Teşekkür
ediyorum. (CHP sıralarından alkışlar)
ADNAN
BOYNUKARA (Adıyaman) – İstersen şimdi açıkla.
BAŞKAN
– Teşekkür ederiz Sayın Özcan.
Grup
önerisinin aleyhinde ikinci ve…
İLKNUR
İNCEÖZ (Aksaray) – Sayın Başkan…
BAŞKAN
– Buyurun Sayın İnceöz.
İLKNUR
İNCEÖZ (Aksaray) – Sayın Başkan, kayıtlara girmesi bakımından söylüyorum.
Bunlarla ilgili ne varsa açıklamaktan çekineceğimiz herhangi bir şey yoktur.
Kamu kurum ve kuruluşlarından görüşler alındıktan sonra muhakkak açıklanır.
Yani bu konuda endişe etmesin. Sanki bir şey varmış gibi burada müfteri
pozisyonunda olmasına gerek yok. Birtakım iddialarla, “Daha sonra
açıklayacağım.” vesaire, gerek yok. Bunlarla ilgili tüm bilgiler, belgeler
açıklanır.
BAŞKAN
– Peki, teşekkür ederiz Sayın İnceöz, kayıtlara geçmiştir.
ADNAN
BOYNUKARA (Adıyaman) – Açıklayacak, açıklayacak. Sen açıklayacaksın,
açıklayacaksın.
FUAT
KÖKTAŞ (Samsun) – Siz hemen başlayın açıklamaya.
BAŞKAN
– Grup önerisinin aleyhinde ikinci ve son konuşmacı Elâzığ Milletvekili Sayın
Ömer Serdar.
Süreniz
on dakika.
Buyurun.
(AK PARTİ sıralarından alkışlar) 
ÖMER
SERDAR (Elâzığ) – Sayın Başkan, Divanın değerli üyeleri, çok kıymetli
milletvekili arkadaşlarım; HDP grup önerisi aleyhinde parti grubum adına söz
almış bulunmaktayım. Öncelikle bu önergenin aleyhinde olduğumuzu ve “ret” oyu
vereceğimizi beyan etmek istiyorum. 
Tabii,
26’ncı Dönem Parlamentosu göreve başladığı günden bu yana HDP Grubunun aslında
içerikleri aynı fakat konu başlıkları farklı olan bu önergeleri çok buraya
geldi. Bu da aslında aynı şeyleri tekrar edip farklı sonuçlar beklemek gibi bir
strateji. Bunun doğru olmadığını belirtmek istiyorum.
Bir
diğer konu ise, ben bu konuya çalışmadan önce, grup başkan vekillerimiz bu
görevi bana verdiğinde hemen İnsan Hakları Komisyonu Başkanımızı aradım ve
dedim ki: Bu konu en fazla sizi ilgilendiriyor, ne yaptınız bu konuda? Dedi ki:
“Bu konuda bir alt komisyon, Mülteciler Alt Komisyonu oluşturduk ve bu komisyon
çalışmalara başladı.” Ben de Alt Komisyon Başkanımızı aradım. Atay Bey burada.
“Ne yaptınız?” O da “Arkadaşım, biz onun üzerinde toplantı yaptık. Bugüne
kadar, HDP Grubunu temsilen komisyonda olan, Mülteciler Alt Komisyonunda olan
Ayhan Bey toplantıya bir kez, CHP Grubunu temsilen Zeynep Altıok toplantıya 2
kez katıldı.” Bu, işte, bu grupların samimiyetini gösterir. Asıl çalışması
gereken alanda çalışmayıp gelip burada Meclise önergeler vererek gündem
oluşturma gibi bir çaba var. Tabii, Meclise araştırma önergesi verilmez diye
bir şey yok, Meclisin denetim gibi bir fonksiyonu var ama bu denetim
fonksiyonunu, yasama faaliyetlerini de engelleyecek şekilde, aynı şekilde
tekrar etmenin de doğrusu hiçbir anlamı yok. 
Hemen
şeyden başlamak istiyorum, Sayın Baydemir, burada önergesine açıklık
getirirken, Türkiye'nin dış politikasını Kürt düşmanlığı üzerinden ve
göçmenlerle, mültecilerle ilgili, sınırda bir selefi bant oluşturma gayesinden
bahsetti. Bakın, bunun hiçbir rasyonel tarafı yok; doğal olarak, göçmenler
geldiğinde sınırda ikamet ettirilirler, orada birtakım yerleşkeler oluşturulur
ve bunun yine rasyonel tarafı yok ki, Sayın Baydemir, bu beyanıyla, bu
coğrafyada, bu milletin kültürüne vâkıf olmadığını, dinine vâkıf olmadığını
ortaya koymuştur çünkü bu coğrafyada seleflik hiçbir zaman için karşılık
bulmamıştır, bulamayacaktır da. 
Değerli
arkadaşlar, HDP araştırma önergesinin gerekçesine bakıldığında, Suriye’deki iç
savaş sonrası Türkiye’ye yerleşen mültecilerin sorunlarından hareketle bir dış
politika eleştirisi ve Suriyeli mültecilerin sorunlarına ilişkin yapılanların
geçici çözümler olduğundan hareketle bir Hükûmet eleştirisi olduğu açıktır. Bu
noktada, Türkiye Cumhuriyeti devletinin mültecilerle ilgili yaptıklarını ortaya
koymadan önce bu sorununa nasıl yaklaştığımız önemlidir. Bilindiği üzere,
Sykes-Picot Anlaşması’yla yüz yıl önce Orta Doğu coğrafyasında birtakım
paylaşımlar yapılırken, bölgenin sosyolojisi, etnik ve mezhebî yapısı dikkate
alınmadan, doğal sınırlar göz ardı edilmek suretiyle birtakım planlamalar
yapılmıştır. Dönemin paylaşımcı aktörleri geriye egemenlerini bırakarak
bölgenin kaynaklarından azami derecede yararlanmayı pratik olarak ortaya
koymuşlardır. Ama sonuçta, insan unsurunu göz ardı eden ve tamamen kendi
çıkarlarına dayalı bu yaklaşım, Arap Baharı’yla birlikte sosyokültürel fay
hatlarını harekete geçirmiştir. 
Etrafımıza
baktığımızda, aslında bu iç karışıklıklarla birlikte birçok komşu ülkemiz
yönetilemez durumdadır. Kendi halkına silah doğrultan diktatörlere bazı küresel
aktörler de sivil halka bomba yağdırarak alan açmaktadırlar. Amaç, burada, bu
küresel aktörlerin yeni planlamalarına uygun düzenlemeleri yapmaktır. Bu
açıdan, olayı Türkiye içlerine taşımak için de küresel terör örgütleri taşeron
olarak kullanılmaktadır. 
Yeri
gelmişken, terörü Türkiye içine taşımak isteyen bu yaklaşımı bulundukları
ideolojik pozisyondan ele alan ve buradan olayı görmeye çalışan muhalefet de
Hükûmetimizin izlediği politikayı her defasında manipüle etmeyi seçmiştir. HDP
Kandil’in savaş stratejilerini siyasi söyleme dönüştürerek, CHP ise halkını
katleden diktatörleri görmezden gelerek aslında burada millî duruşu sarsmak
istiyorlar. Bulundukları ideolojik zeminden bir adım geriye çıkıp büyük
fotoğrafı görmeye çalışsalar, burada yapılmak istenenin Sykes-Picot’un yüz yıl
sonra revize edilmesi çabası olduğunu göreceklerdir. 
Burada
tarihî müktesebatı ve demokrasi deneyimiyle en güvenli liman Türkiye’dir. Kendi
içindeki mozaiği bir millet projesine dönüştürmüş bu ülke üzerindeki planın bir
parçasının bu mozaiği çatlatmak olduğunu bilmek gerekir. 
Unutmamak
gerekir ki dünyanın merkezinin Asya-Pasifik’e kaydığı bu dönemde bölgedeki en
büyük zenginlik petrol ve doğal gaz değildir, en büyük zenginlik Türk ve Kürt
kardeşliğinden doğacak enerjidir. Bugün, Türkiye düşmanlarını en fazla rahatsız
eden durum da budur ama Türkiye bin yılı aşkın bir süredir nasıl başardıysa
bundan sonrasını da başaracaktır. Mesele, burada iktidarıyla muhalefetiyle
sorumlu davranıp geleceğe dair millî ve yerli bir perspektif ortaya koymaktır. 
Değerli
arkadaşlar, bu yaklaşımı görmeden mülteciler meselesine bakışı anlamak mümkün
değildir. Tarih boyunca Anadolu toprakları göçmenler ve mülteciler için güvenli
bir yer olmuştur. Son üç yüz yıldır, özellikle eski Osmanlı coğrafyasından
gelen göçmenlere, ekonomik açıdan zor şartlar olmasına rağmen, önce Osmanlı,
sonra da Türkiye Cumhuriyeti sahip çıkmıştır. Bu, sadece dindaşlık saikiyle
yapılmamıştır. Buna en çarpıcı örnek, 1919-1920 yıllarında Bolşeviklerden kaçan
yaklaşık 150 bin Beyaz Rus Türk topraklarına sığınmıştır. 
Suriye’de
yaşanan olaylar, her şeyden önce insani yaklaşımı zorunlu kılmaktadır. İşte,
bizimle Batılı yaklaşımın farkı buradadır. Biz ekmeğimizi onlarla bölüşüp
kapılarımızı onlara açarken, onlar yaşanan bu trajediye duyarsız kalmayı
seçmişlerdir. Temel felsefemiz, insanı yaşatmaktır. Bu, bizim, dinî
sorumluluğumuz olduğu gibi, insan hakları temelinde de görevimizdir. 
Türkiye’de
mülteciler ve mültecilik konusu, muhalefet partileri tarafından, uluslararası
hukuk bağlamındaki yükümlülükler göz ardı edilerek çoğu zaman iç politika
malzemesi yapılmıştır. Suriye’den gelen mültecilere Hükûmet açık kapı
politikası izlemiş; hiçbir etnik, dinî ya da kültürel ayrıma tabi tutulmadan,
zor durumda olanları her fırsatta kabul etmiştir. Türkiye'deki kamplarda hayat
koşulları ve sağlanan yardımlar uluslararası camiada sıkça övgü almaktadır.
Kamplar altyapı, eğitim, sağlık kampüsleri, gıda ve gıda dışı kampüsler,
güvenlik sistemleri ve bilişim altyapısıyla Birleşmiş Milletler standartlarının
çok üstünde bir niteliğe sahiptir. 
Kilis’teki
sivil toplum, yerel halk ve yönetimin savaş nedeniyle buraya sığınan
Suriyeliler için düzenlediği çeşitli kurslardan çocuklar için eğlence
organizasyonlarına, Kilis Üniversitesi öğrencilerinin gönüllü girişimlerinden
sağlık, eğitim gibi Suriyeli misafirlere verilen ücretsiz hizmetlere kadar
dünya basınında yer bulan örnek insani faaliyetler, kentin Nobel Barış Ödülü
adaylığında uluslararası desteğin artmasını sağlıyor. 
Suriye’de
iç savaşın patlak vermesiyle ülkelerini terk etmek zorunda kalan Suriyeliler
için ülkemiz en çok sığınılan ülke durumundadır. 9 milyar doları aşkın bir
kaynağı mülteciler için kullanan ülkemizde bugün 2 milyon 743 bin civarında
Suriyeli göçmen bulunuyor. Göçmenlerin 283 bine yakını onlar için oluşturulan
yüksek standartlardaki 26 geçici barınma merkezinde ikame etmektedirler. Küçük
birer şehri andıran merkezlerde, alışveriş merkezlerinden okul, kreş, kurs ve
hobi alanlarına, spor olanaklarından ücretsiz sağlık birimlerine kadar her bir
detay yer almaktadır. Bu kampların en büyüklerinden biri Kilis ilimize bağlı
Öncüpınar mevkisinde bulunmaktadır. 
Konuşma
sürem bitiyor ama şunu söyleyeyim: Yani Kilis dünyaya önemli bir örnek sunuyor.
Kendi yerli nüfusundan fazla mülteci barındırıyor…
(Mikrofon
otomatik cihaz tarafından kapatıldı)
ÖMER
SERDAR (Devamla) – …ve kardeşlik duygusuyla, ensar saikiyle bunu barındırıyor.
Bugün
Meclisin yapması gereken, onur madalyasını da Kilis’e vermektir.
Hepinizi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederiz Sayın Serdar.
OSMAN
BAYDEMİR (Şanlıurfa) – Sayın Başkan…
BAŞKAN
– Sayın Baydemir, buyurun.
OSMAN
BAYDEMİR (Şanlıurfa) – Sayın hatip konuşmasını yaparken hem ifade etmiş olduğum
hususlara dair vâkıfiyetimin olmadığına dair sataşmada bulunmuştur ama aynı
zamanda benim meramımı amacının dışına taşırmak suretiyle de töhmet altında
bırakmıştır. Sataşmadan söz talep ediyorum.
BAŞKAN
– Buyurun Sayın Baydemir, iki dakika size sataşmadan söz veriyorum.
VI.- SATAŞMALARA
İLİŞKİN KONUŞMALAR (Devam)
7.- Şanlıurfa Milletvekili Osman Baydemir’in, Elâzığ
Milletvekili Ömer Serdar’ın HDP grup önerisi üzerinde yaptığı konuşması
sırasında şahsına sataşması nedeniyle konuşması
OSMAN
BAYDEMİR (Şanlıurfa) – Teşekkür ediyorum Sayın Başkan.
Sayın
hatibin ifade etmiş olduğu “Bu bir tekerrür önergesidir.” hususu son derece
doğru ve yerindedir. Evet, bu, benim de imzamın taşınmış olduğu ikinci
önergedir. Doğrusunu söylemek gerekirse, sorun derinleşerek devam ettiği için
bu önergeler buraya gelmeye devam ediyor ve sorun derinleşerek devam ettiği
müddetçe de önergeler buraya gelmeye devam edecektir. 
Türkiye
kamuoyu, HDP’siyle, MHP’siyle, CHP’siyle, AKP’siyle tabanı, gelin bu Mecliste
onlara şu soruyu soralım: “Neden bir iktidar partisi mülteci sorununun daha
reel bir şekilde çözüme kavuşturulması için Mecliste bir araştırma komisyonunun
kurulmasına ‘Hayır.’ der?” Gelin, bu konuda ikna edelim toplumumuzu. Belki de
bu grupların da içerisinde yer almasıyla… 4 milyon insanın geleceğinden
bahsediyoruz ve o 4 milyon insanın geleceğine dair şu anda derdest olan
politikanın gelecekte yaratacağı siyasi fay hatlarından bahsediyoruz ve onların
şu anda yaşamış olduğu insanlık trajedisinden bahsediyoruz. 
ATAY
USLU (Antalya) – Komisyona gelmiyor arkadaşlar, komisyona gelen yok.
OSMAN
BAYDEMİR (Devamla) - Neden bu konuda Meclis dahil olmuyor? Bunun anlamı şudur:
Meclis heyetini oluşturacak, kamp kamp dolaşacak, yerel halkla görüşecek,
belediyelerle görüşecek, STK’larla görüşecek. “Bu sorun nasıl çözülür? Nasıl
daha iyi bir noktada rota oluşturulur?” talebidir bu talep, bu talebe
neden iktidar partisi “Hayır.” der, neden “Hayır.” der. 
ATAY
USLU (Antalya) – Biz komisyon kurduk İnsan Haklarında, komisyona kimse gelmedi.
ÖMER
SERDAR (Elâzığ) - Osman Bey, komisyon var, var.
ATAY
USLU (Antalya) – Komisyon kurduk İnsan Haklarında.
ÖMER
SERDAR (Elâzığ) – Komisyon var, komisyon başkanı var. 
OSMAN
BAYDEMİR (Devamla) - Bakın, inanılmaz büyük trajediler yaşanıyor; çocuklar -çocuk,
çocuk- “başlık parası” adı altında satılıyor. Bu yakışmaz, bu kabul edilemez,
müdahil olmak durumundadır bu Parlamento. 
(Mikrofon
otomatik cihaz tarafından kapatıldı)
OSMAN
BAYDEMİR (Devamla) - Doğrusunu söylemek gerekirse bugüne kadar bir tane
araştırma önergesi dahi kabul görmedi. Bu aslında, Sayın Hatip ve grup başkan
vekilleri, demokrasi bilincinin de sorgulanması için bir fırsattı diye
düşünüyoruz. Bunu da bir sataşma olarak kabul edebilirsiniz. (HDP sıralarından
alkışlar)
İLKNUR
İNCEÖZ (Aksaray) – Ediyorum zaten.
BAŞKAN
– Teşekkür ederiz Sayın Baydemir.
İLKNUR
İNCEÖZ (Aksaray) – Sayın Başkan…
BAŞKAN
- Sayın Demirel daha önce kalktı Sayın İnceöz.
Buyurun
Sayın Demirel.
ÇAĞLAR
DEMİREL (Diyarbakır) – Sayın Başkan, hatip konuşmasında şunu ifade etti: Bizim,
yasama faaliyetlerini, getirdiğimiz önergelerle engellediğimizi söyledi. Asıl
yasama faaliyetleri gelen önergeler ve komisyonun kurulmasıyla işlev
görecektir. 
Alt
komisyonun kurulduğunu ve Ayhan Bey’in ismini de vererek alt komisyonda
çalışmadığını ifade etti. Hem grubumuza hem de Ayhan Bey’in şahsına ilişkin bir
sataşma söz konusu.
BAŞKAN
– Ayhan Bey mi konuşacak?
ÇAĞLAR
DEMİREL (Diyarbakır) – Evet, Ayhan Bey konuşacak.
BAŞKAN
– Buyurun Sayın Bilgen.
8.- Kars Milletvekili Ayhan Bilgen’in, Elâzığ
Milletvekili Ömer Serdar’ın HDP grup önerisi üzerinde yaptığı konuşması
sırasında şahsına ve HDP Grubuna sataşması nedeniyle konuşması
AYHAN
BİLGEN (Kars) – Sayın Başkan, değerli milletvekilleri; bir komisyonun nasıl
çalışıp çalışmadığı konusunda, değerli hatip, eğer biraz ciddi araştırma yapıp
burada öyle sataşsaydı daha iyi iş yapardı. Şimdiye kadarki Mülteci Alt
Komisyonunun toplantı gündemlerini okuyorum: 13/1/2016 sunum, Atilla Toros, Göç
İdaresi Genel Müdürü; 21/1/2016 Afet ve Acil Yönetim Başkanı Fuat Oktay, sunum;
27/1/2016 Nurcan Önder, Çalışma Genel Müdürü, sunum; Aile ve Sosyal Politikalar
Aile Toplum Hizmetleri Genel Müdürü İnci Sezer Becel, sunum; Yusuf Büyük,
sunum; Doktor Murat Erdoğan, sunum ve son olarak da Göç İdaresini ziyaret. 
Sayın
Komisyon Başkanımızın eski çalıştığı kurumdaki bürokratlarla ilgili bize
sunumlar yaptırması son derece sevindirici ama İnsan Hakları Komisyonuna bağlı
bir mülteci alt komisyonunun yapması gereken iş, galiba öncelikle kamp
ziyaretleri yapmaktır ama kampları ziyaret etmek için yürek gerekiyor. Çünkü,
bu kampların kuruluşuyla ilgili -ben yıllardır mülteci alanında çalışıyorum- o
kampların oralara kurulamayacağına dair Birleşmiş Milletler sizi defalarca
uyardı. “Savaş olan bir bölgenin sınırına kamp yapılmaz.” dedi. “Çünkü gece
orada kalır yatarlar, sabahleyin savaşmaya giderler.” diye defalarca uyardı ama
siz bunları dikkate almadınız. 
Şimdi,
toplam mülteci sayısının yüzde 10’u kamplarda kalıyor, bize kalkıp burada
mültecilerle ilgili ahkâm kesiyorsunuz. Peki bu yüzde 90 nerede yaşıyor? Resmî
rakamlarınız böyle değil mi? 2 milyon 700 bin mültecinin 270 bini kamplarda?
Geriye kalanın nerede yaşadığını, nasıl geçindiğini, hayatını nasıl devam
ettirdiğini, hangi kriminal işlere karıştığını, bulaştığını görmeye, bilmeye
imkânı var mı bu komisyonun? Yani siz gerçekten İnsan Hakları Komisyonu gibi
komisyonları çalıştırın, biz bütün işlerimizi bırakırız, buna hazırız, varız.
Herkesi
saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Bilgen. 
ENGİN
ALTAY (İstanbul) – Sayın Başkan…
BAŞKAN
– Sayın İnceöz siz daha önce kalkmıştınız. Sayın Altay, önce Sayın İnceöz’ü
dinleyeyim. 
İLKNUR
İNCEÖZ (Aksaray) – Sayın Başkanım, kayıtlara girmesi açısından bunu
önemsiyorum. Elbette ki araştırma komisyonlarının kurulması önemlidir, önemli
faaliyetler yaparlar, raporlarıyla da bir yol haritası belirlerler. Ama
özellikle şunu belirtmek istiyorum ki: Meclisimizde, Parlamentoda daimî bir
insan hakları komisyonu vardır. Bu alanda zaten alt komisyon kurulmuş,
çalışmalar yapılmakta. Muhakkak oralara gidilecektir. 
TAHSİN
TARHAN (Kocaeli) - Gitmiyor işte.
İLKNUR
İNCEÖZ (Aksaray) – Öyle yüreksizlikle falan itham etmeye gerek yok. O, yol
haritası içerisindedir, arkadaşlarımız buna ilişkin cevapları da verecekler
çalışmalarıyla alakalı. Bunun böyle bilinmesini özellikle istiyorum.
İDRİS
BALUKEN (Diyarbakır) – Bir sunum komisyonu olmuş Mülteci Komisyonu.
İLKNUR
İNCEÖZ (Aksaray) – Bir geçici komisyondan ziyade, daimî bir komisyonda, bunun
-zaten ilanihaye- burada, varsa sorunlar, çözümü noktasında, arkadaşlar
gerekeni yapıyorlar, yapmaktadırlar. 
Bunun
kayda girmesini önemsediğim için söz aldım.
BAŞKAN
– Teşekkür ederiz Sayın İnceöz.
Sayın
Altay, buyurun.
ENGİN
ALTAY (İstanbul) – Biraz önce, iktidar partisine mensup sayın hatip konuşurken,
sanıyorum Mülteci Alt Komisyonundan bahisle, o komisyondaki üyemizin
çalışmalara gerekli katkıyı, adından ve soyadından bahsetmek suretiyle...
BAŞKAN
– Sayın Altıok, evet.
ENGİN
ALTAY (İstanbul) – Evet. Çalışmalara gerekli katkıyı vermediğimizi ima etmek
suretiyle partimize kara çalmıştır. Söz talep ediyorum.
BAŞKAN
– Siz mi konuşacaksınız?
ENGİN
ALTAY (İstanbul) – Evet.
BAŞKAN
– Buyurunuz Sayın Altay. (CHP sıralarından alkışlar)
NURSEL
AYDOĞAN (Diyarbakır) – İftira attı, iftira.
9.- İstanbul Milletvekili Engin Altay’ın, Elâzığ
Milletvekili Ömer Serdar’ın HDP grup önerisi üzerinde yaptığı konuşması
sırasında CHP Grubuna sataşması nedeniyle konuşması
ENGİN
ALTAY (İstanbul) – Teşekkür ederim.
Sayın
Başkan, sayın milletvekilleri; Sayın Milletvekilim, öncelikle, bu kürsüde adı
soyadı zikredilerek bir milletvekilinin faaliyetleriyle ilgili eleştirilere
başlarsak bin yıl tartışırız.
ÖMER
SERDAR (Elâzığ) – Daha iyi işte, size fırsat doğdu.
ENGİN
ALTAY (Devamla) – İki: İnsan Hakları Komisyonuna bağlı kurulan Mülteci Alt
Komisyonunun neler yaptığını sayın milletvekilimiz biraz önce söyledi ama
iktidar partisine mensup siz sayın milletvekillerinin, bu kürsüyü, elbette
sizlerin de bizim kadar kullanma hakkınız var da... 
ABDULLAH
NEJAT KOÇER (Gaziantep) – Hadi ya!
ENGİN
ALTAY (Devamla) – ...kullanırken biraz da yüz olması lazım. 
Şu
“mülteci” demek bile istemiyorum, Türkiye'yi siz mülteci lojistik dağıtım üssü
yaptınız. Türkiye'de yaşanan mülteci dramı, insani dram insanlık tarihinde
hiçbir yerde yaşanmamıştır ve bu sizin desteklediğiniz, şimdi yine dünkü gibi
Mecliste olmayan bu Hükûmetin bir utanç abidesidir. Bırakın Türkiye'yi, bütün
dünya bu yaşananları ibretle izlemektedir. 
Suriye’yle
ilgili başlattığınız yanlış politika, tutarsız politika, hayalperest politika,
siz “Emevi Camisi’nde namaz kılacağım.” derken Suriye sınırına kılıç mesafesi
yanaşamayan bir Türkiye'ye ve Türkiye'nin içinde 3 milyon ne yapacağı, ne
olacağı belli olmayan Suriyeli mülteci dramına yol açtı. Otobüs egzozunda
ısınan mülteciyle iftihar eden bir Hükûmetten ben utanç duyuyorum.
Teşekkür
ederim. (CHP sıralarından alkışlar)
BAŞKAN
– Teşekkür ederiz Sayın Altay. 
ÖMER
SERDAR (Elâzığ) – Sayın Başkan…
ATAY
USLU (Antalya) – Komisyon Başkanı olarak…
BAŞKAN
– Sayın Serdar, Sayın Uslu; ikiniz birden ayaktasınız. 
Önce
Sayın Serdar, buyurun.
ÖMER
SERDAR (Elâzığ) – Benim konuşmamı “kara çalmak” olarak niteledi. Ben de bir
sataşmadan söz istiyorum. 
BAŞKAN
– Peki, buyurun, size de iki dakika söz veriyorum. (AK PARTİ sıralarından
alkışlar) 
Sayın
Uslu, daha sonra sizi dinleyeceğim. 
10.- Elâzığ Milletvekili Ömer Serdar’ın, İstanbul
Milletvekili Engin Altay’ın sataşma nedeniyle yaptığı konuşması sırasında
şahsına sataşması nedeniyle konuşması
ÖMER
SERDAR (Elâzığ) – Sayın Başkan, değerli milletvekilleri; aslında, bu Meclisin
önemli bir organı Genel Kurul, komisyonlar da o derece daha önemli bir organı.
Ben bu dönem milletvekili olmuş olabilirim ama bu Meclisin işleyişine,
retoriğine yakın birisiyim. İsim verdim, şunun için verdim: “Siz de görevinizi
takip edin.” diye verdim. Arkadaşlarınızın asıl devam etmesi gereken
komisyonlar orası, oraya devam etmeleri lazım çünkü biraz önce grup başkan
vekilimizin de söylediği gibi, burada geçici komisyon oluşturabiliriz araştırma
önergeleriyle, gidip o komisyonlar -Ayhan Bey- kamplarda da çalışma yapabilir…
AYHAN
BİLGEN (Kars) – Karar alacaksınız, kararla gideceğiz. 
ÖMER
SERDAR (Devamla) – …ancak bu, İnsan Hakları Mülteciler Alt Komisyonunun
kamplara gidip ziyaret etmesinin, orada birtakım raporlar çıkarmasının önünde
engel değil. Komisyona gitmezseniz gündeme müdahaleniz olmaz. Başkan size
birtakım gündem atmış olabilir ama “Komisyon üyeleri gündem oluşturamaz,
gündeme öneri veremez, bir teklifleri olamaz.” diye bir şey yok. Dolayısıyla,
bence, Meclisin o kalıcı komisyonlarını işlevsel hâle getirin, evet, denetleme
fonksiyonu olarak bu araştırma önergeleri, belki o zaman çok daha ciddiyetle
ele alınacaktır. 
Hepinizi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederiz Sayın Serdar. 
MAHMUT
TOĞRUL (Gaziantep) – Siz çok işlevsel hâle mi getirdiniz yani?
ENGİN
ALTAY (İstanbul) – Sayın Başkan, tutanaklara geçmesi bakımından, adı geçen
milletvekilimiz, bu Komisyonun toplantılarından sadece bir tanesine, özel bir
mazeretini de bildirmek suretiyle katılmamıştır. 
BAŞKAN
– Sadece bir tanesine katılmamış. 
ENGİN
ALTAY (İstanbul) – Evet. 
Kaç
gündür burada Hükûmet yok. Bu, ne ayıp şey! Bunu da kayıtlara geçsin diye
söyledim. 
BAŞKAN
– Teşekkür ederiz Sayın Altay. 
Sayın
Uslu, sizi dinleyeceğim. 
Buyurun.

ATAY
USLU (Antalya) – Sataşmadan söz hakkı istiyorum. 
BAŞKAN
– Nerede sataşıldı size?
ATAY
USLU (Antalya) – Komisyon Başkanı olarak bahsetti benden. 
MEHMET
GÜNAL (Antalya) – Tamam, Komisyon Başkanı değil misin?
BAŞKAN
– Peki Sayın Uslu, Komisyon Başkanı olduğunuz için belki bir bilgilendirme de
yaparsınız. 
Buyurun.
(AK PARTİ sıralarından alkışlar) 
MEHMET
GÜNAL (Antalya) – “Komisyon Başkanı” demek, sataşma değil ki Sayın Başkan. 
11.- Antalya Milletvekili Atay Uslu’nun, İstanbul
Milletvekili Engin Altay’ın sataşma nedeniyle yaptığı konuşması sırasında
şahsına sataşması nedeniyle konuşması
ATAY
USLU (Antalya) – Değerli Başkan, değerli milletvekili arkadaşlarım; doğru,
İnsan Haklarını İnceleme Komisyonu altında bütün partilerin ittifakıyla bir alt
komisyon kurduk. Yaklaşık üç ay oldu, iki buçuk ay oldu; sürekli toplantılar
yapıyoruz. 
Ben
daha önce Göç İdaresinde çalışıyordum. İlk olarak Göç İdaresini dinledik.
Neden? Çünkü bu konunun koordinasyonu Göç İdaresindeydi. Ardından, daha önce,
çalışmadığım kurumların üst düzey bürokratlarını dinledik; Aile ve Sosyal
Politikalar Bakanlığını dinledik, Millî Eğitim Bakanlığını dinledik, Çalışma
Bakanlığını dinledik. Bunları dinlemeden olayı algılama şansımız var mı?
Daha
Komisyonun ilk toplantısında şunu söyledim ben arkadaşlara, dedim ki:
İstediğiniz kampa, istediğiniz geri gönderme merkezine gündeme alalım ve
gidelim. Ama maalesef -isimlerini ifade etmek istemiyorum ama- CHP’li üye,
resmî olarak 2 toplantıya katıldı, HDP’li üye resmî olarak 1 toplantıya
katıldı. 
ENGİN
ALTAY (İstanbul) – Kaç toplantı yaptınız toplam?
ATAY
USLU (Devamla) – 9. (AK PARTİ sıralarından alkışlar) Tutanaklara
bakabilirsiniz. 
NURETTİN
YAŞAR (Malatya) – Keşke söylemeseydin, çok utandılar.
ENGİN
ALTAY (İstanbul) – Sunuş ile toplantıyı birbirine… Sunuş dinlemek zorunda değil
benim milletvekilim.
ATAY
USLU (Devamla) – Arkadaşlar, bakın, bu Komisyonu çalıştıralım, bu mülteci
sorunu büyük bir sorun. Hodri meydan, hangi kampa gitmek istiyorsanız yarından
tezi yok, gidelim. Nereye istiyorsanız gidelim. (AK PARTİ sıralarından
alkışlar) Ayhan Bey -yarın toplantı yapacağız, gündemimiz var- gelsin, desin ki
“Önümüzdeki hafta şu kampa gidelim, yarın bu kampa gidelim.” Gidelim. İlk
toplantıda söyledim. 
NURETTİN
YAŞAR (Malatya) – Keşke söylemeseydin, çok utandılar.
ATAY
USLU (Devamla) – Türkiye bu konuyu iyi yönetiyor. Eksikliklerimiz yok demiyoruz
ama çalışmamız lazım, bu konunun üzerinde ağırlıklı olarak durmamız lazım,
arkadaşımın dediği de o. Komisyonu kuruyoruz ama arkadaşlar gelmiyor. 
NURSEL
AYDOĞAN (Diyarbakır) – Bu zamana kadar geldiğimiz komisyonlarda ne oldu? Bir
sonuç mu çıktı?
ATAY
USLU (Devamla) – Değerli arkadaşlar, CHP’li hatip de şunu söyledi: “Geri
gönderme anlaşmasını hiç kimse okumadı.” O da bir hakaretti; geri gönderme
anlaşmasını hepimiz okuduk. Türkiye, şu ana kadar 10 tane geri gönderme
anlaşması imzaladı. En son, geçen hafta, Pakistan’la imzaladık. Arkadaş, geri
gönderme anlaşması ile Avrupa Birliği mutabakatını karıştırdı. 
Hepinize
saygı sunuyorum. (AK PARTİ sıralarından alkışlar) 
BAŞKAN
– Teşekkür ederiz Sayın Uslu. 
MAHMUT
TANAL (İstanbul) – Sayın Başkan…
OSMAN
BAYDEMİR (Şanlıurfa) – Sayın Başkan…
BAŞKAN
– Sayın Tanal daha önce söz istemişti. 
Siz
niye söz istiyorsunuz Sayın Tanal?
MAHMUT
TANAL (İstanbul) – Değerli Başkanım, biraz önce çıkan Komisyon Başkanı ve diğer
hatipler, hepsi şunu kullandı: “Mülteci Alt Komisyonu” dediler. Bir sefer, biz
Batı’dan gelenlere “mülteci” diyoruz, hem uluslararası sözleşme hem yasamız
uyarınca Doğu’dan gelenlere “sığınmacı” diyoruz. 
Bu
Komisyonun adı bile hukuka aykırı, adı bile ciddiyetten uzak. Bunun “sığınmacı
alt komisyonu” olması gerekirken “mülteci alt komisyonu” dediğimiz zaman,
Birleşmiş Milletler Cenevre Sözleşmesi’ne göre, bizim imzalamış olduğumuz ve
kendi iç kanunumuza göre, bunlar mülteci değil, bunlar sığınmacıdır. Batı’dan Türkiye’ye
gelen mülteci olmadı ki. (AK PARTİ sıralarından gürültüler)
Teşekkür
ederim.
BAŞKAN
– Peki, Sayın Tanal, kayıtlara geçti.
Teşekkür
ediyoruz.
Sayın
Baydemir, buyurun.
OSMAN
BAYDEMİR (Şanlıurfa) – Sayın Başkan, kayıtlara geçmesi açısından: AKP adına
konuşan sayın hatip ve sayın grup başkan vekilleri, vermiş olduğumuz önergenin,
aslında, yasama faaliyetinin önlenmesi amacını taşıdığını ifade ettiler. Oysaki
mülteciler ve sığınmacılarla ilgili son derece verimli bir tartışmaya şu anda
tanıklık ettik. Bu vesileyle Urfalıların talebini de Meclise getirdik,
Anteplilerin, Hataylıların talebini de Meclise getirdik. 
Keşke,
bugün burada, Meclis bu araştırma önergesine “evet” demek suretiyle bir ilke
daha imza atsın ve muhalefetin de, iktidarın, Hükûmetin uygulamalarına tanıklık
edebildiğini, gözetleyebildiğini, denetleyebildiğini, böylelikle demokrasiye
doğru bir gidişin olabileceğini bütün Türkiye’ye göstermiş olsun.
Teşekkür
ediyorum. Kayıtlara geçmesi açısından.
BAŞKAN
– Peki.
Teşekkür
ederim Sayın Baydemir.
AYHAN
BİLGEN (Kars) – Sayın Başkan…
BAŞKAN
- Sayın Bilgen…
AYHAN
BİLGEN (Kars) - Sayın Başkanım, her iki konuşmacı da ismimi vererek komisyon
çalışmalarıyla ilgili bilgilendirme yaptılar. Oysa o bilgilendirmeler doğru
değil bir kere. Onunla ilgili söz almak istiyorum.
BAŞKAN
– Peki, buyurun Sayın Bilgen.
İki
dakika daha size söz veriyorum.
FATİH
ŞAHİN (Ankara) – Sataşma yok efendim. “Sataşma var.” demedi. Yerinden söz verin
lütfen, düzeltsin.
ERTUĞRUL
KÜRKCÜ (İzmir) – Sen karışma oradan! 
12.- Kars Milletvekili Ayhan Bilgen’in, Elâzığ
Milletvekili Ömer Serdar ile Antalya Milletvekili Atay Uslu’nun sataşma
nedeniyle yaptıkları konuşmaları sırasında şahsına sataşması nedeniyle
konuşması
AYHAN
BİLGEN (Kars) - Düzeltme yapma ihtiyacı var çünkü. Galiba, İnsan Hakları
Komisyonunun burada değerli üyeleri var; gündeminin nasıl belirlendiğini,
gündem belirlemede Başkanlık Divanının ne kadar inisiyatif kullanıp
kullanmadığını, Başkan mı, Başkanlık Divanı mı gündem belirliyor konusunu da
araştırsanız iyi olur çünkü biz, gerçekten komisyonların çalışmasından yanayız
ama alt komisyonlar kurulurken Türkiye'nin bir yerindeki yangına, bu kadar
yoğun sivil ölümlerinin, insan hakları ihlallerinin olduğu bir bölgeye bir
komisyon kurulmasını sağlayamadık. Muhalefet partisinin, muhalefet partilerinin
hangi önerisi İnsan Hakları Komisyonunda kabul edildi ve bir karar çıktı ki alt
komisyonlarda çalışıp çalışmamayla ilgili bir tartışma, bir polemik yürütüyoruz?
Çok net biçimde, yaptığımız bütün öneriler oylamayla reddedildi. Alt komisyonlar
kurulurken de iktidar partisi, hangi komisyonları kurmak istediyse öyle kurdu.
Kaldı ki, diyelim ki biz çalışmıyoruz, o Komisyonun CHP’li ve HDP’li üyeleri
dışındaki üyeleriyle bir kamp ziyareti kararı yani asli göreve dair bir karar
alındı da bunu biz mi engelledik? 
Dolayısıyla,
burada galiba sorunun esasıyla ilgili bir yüzleşmeye bu tartışma vesile oldu,
bence gayet de iyi oldu. Yani, İnsan Hakları Komisyonu da İnsan Hakları
Komisyonuna bağlı alt komisyonlar da ne kadar, nasıl çalışıyor ya da neden
çalışamıyor? Komisyonlar nasıl örgütlenirse çalışır? Örneğin, Avrupa’da birçok
parlamentoda neden komisyonların başkanları muhalefet partilerinden oluyor?
Çünkü yasama organının yürütmeyi denetleme mekanizması tam da komisyonlardır.
Bizde ise niye sadece gündemi Hükûmete göre ayarlamak ve belirlemek üzere bu
komisyonlar çalıştırılıyor? Bu tartışma açısından da galiba bu, değerli bir
girişim oldu.
Teşekkür
ediyorum. (HDP
sıralarından alkışlar)
BAŞKAN – Teşekkür ederiz Sayın Bilgen.
VIII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Şanlıurfa Milletvekili Osman Baydemir
ve arkadaşları tarafından, mülteciler meselesine dair artan sorunların tespit
edilmesi, bölge halkının hassasiyetlerinin, tedirginliklerinin ve taleplerinin
araştırılması amacıyla 13/4/2016 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 13
Nisan 2016 Çarşamba günkü birleşiminde sunuşlarda okunmasına ve ön görüşmelerinin
aynı tarihli birleşiminde yapılmasına ilişkin önerisi (Devam)
BAŞKAN – Sayın milletvekilleri, şimdi Halkların
Demokratik Partisi grup önerisini oylarınıza sunuyorum…
İDRİS BALUKEN (Diyarbakır) – Karar yeter sayısı…
BAŞKAN
– Karar yeter sayısı arayacağım.
Kabul
edenler… Kabul etmeyenler… Karar yeter sayısı yoktur.
Birleşime
on dakika ara veriyorum.
Kapanma Saati: 16.44
ÜÇÜNCÜ OTURUM
Açılma Saati: 17.00
BAŞKAN: Başkan Vekili Pervin BULDAN 
KÂTİP ÜYELER: İshak GAZEL (Kütahya), Mücahit DURMUŞOĞLU
(Osmaniye)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 72’nci Birleşiminin
Üçüncü Oturumunu açıyorum. 
Halkların
Demokratik Partisi grup önerisinin oylanması sırasında karar yeter sayısı
bulunamamıştı. 
Öneriyi
tekrar oylarınıza sunacağım ve karar yeter sayısı arayacağım: 
Öneriyi
kabul edenler... Kabul etmeyenler... 
Her
iki kâtip üye “Var.” diyor ancak benim gözlemlerim yok gibi, o yüzden
elektronik cihazla oylama yapacağım. 
Oylama
için üç dakika süre veriyorum. 
(Elektronik
cihazla oylamaya başlandı)
BÜLENT
TURAN (Çanakkale) – Sayın Başkan, kayıtlara geçmesi için söylüyorum, söz almak
için değil…
İDRİS
BALUKEN (Diyarbakır) – Ama oylama yapılıyor.
BÜLENT
TURAN (Çanakkale) – İç Tüzük madde 16 “Kâtiplerin görevi oy saymak.” der. İki
kıymetli Divan kâtibimiz saydıktan sonra kabulünüzü beklerdik.
Teşekkür
ediyorum.
İDRİS
BALUKEN (Diyarbakır) – Şimdi yok çıkınca bir daha tekrarlarsınız.
BAŞKAN
– Sayın Turan, aynı maddede “Başkan ile kâtip üyeler beraberce sayarak tespit
ederler.” diyor.
BÜLENT
TURAN (Çanakkale) – Biz sizden daha büyük görevler bekliyoruz Sayın Başkan.
BAŞKAN
– Teşekkür ederim Sayın Turan.
MEHMET
GÜNAL (Antalya) – Sayın Turan’ın okuması zayıf!
BAŞKAN
- Neyse, garanti altına almış oluyoruz, sorun yok bence, üç dakika.
(Elektronik
cihazla oylamaya devam edildi)
BAŞKAN
– Sayın milletvekilleri, karar yeter sayısı vardır, öneri kabul edilmemiştir. 
İDRİS BALUKEN (Diyarbakır) – Sayın
Başkan…
BAŞKAN – Buyurun Sayın Baluken.
İDRİS BALUKEN (Diyarbakır) – İç Tüzük
60’a göre bir söz istiyorum.
BAŞKAN – Tabii ki, sisteme girin.
Buyurun.
V.- AÇIKLAMALAR (Devam)
20.- Diyarbakır Milletvekili İdris Baluken’in,
Hükûmetin Kilis sınırındaki çete saldırıları ve sınır ihlalleriyle ilgili Genel
Kurulu ve kamuoyunu bilgilendirmesi gerektiğine ilişkin açıklaması
İDRİS BALUKEN (Diyarbakır) – Teşekkür
ediyorum. 
Sayın Başkan, dünden beri muhalefet
partileri olarak, özellikle Kilis sınırında gerçekleşen çete saldırılarıyla
ilgili Hükûmetten Genel Kurula ve kamuoyuna bilgilendirme yapmalarını
istiyoruz. Yani, dün gün boyunca bu bilgilendirmeyi yapmayanlar aradan yirmi
dört saatten fazla bir süre geçmiş olmasına rağmen hâlâ lütfedip bu konuda
Meclisin bilgi edinme hakkına saygıyı bile ortaya koymuş değiller. Ben ilk defa
bu düzeyde Parlamentoyu hiçe sayan, Parlamentodaki iradeye saygısız yaklaşan
bir hükûmet pratiğini burada halkımıza şikâyet etmek istiyorum. Bugün basından
da okumuşsunuzdur, Genelkurmay Başkanı ve MİT Müsteşarı Kilis’e gittiler.
(Mikrofon otomatik cihaz tarafından
kapatıldı)
İDRİS BALUKEN (Diyarbakır) – Yani, son
derece önemli bir saldırı dalgası olmasa herhâlde bu ülkenin Genelkurmay
Başkanı ve MİT Müsteşarı da Kilis’e gitme durumunda kalmaz. Onların bildiği
bilgiye sahip olmayan milletvekilleri olarak bizler bu konuda kamuoyuna siyasi
partiler adına açıklama yapma hakkımızı bile doğru dürüst kullanamıyoruz.
Dolayısıyla, bu talebimizi bir kez daha yinelemek istiyorum. Kabinede yer alan
bir üyenin, bir bakanın mutlaka Genel Kurula gelip Kilis sınırında yapılan bu
çete saldırıları ve sınır ihlalleriyle ilgili bilgilendirme yapması gerektiğini
bir kez daha altını çizerek söylüyorum.
Teşekkür ediyorum.
BAŞKAN – Teşekkür ederiz Sayın Baluken.
Adalet ve Kalkınma Partisinin grup başkan
vekillerinden ben de rica ediyorum: Bu konuda her üç muhalefet partisinin
yetkilileri, grup başkan vekilleri iki gündür böylesi bir talebi ifade
ediyorlar, dile getiriyorlar. Yetkili bir bakana ulaşma imkânınız varsa eğer
lütfen, bu konuda, Kilis’te yaşananlarla ilgili gelip Genel Kurulda hem
kamuoyunu hem buradaki milletvekillerini bilgilendirirlerse bence iyi olur.
Eğer siz ulaşamazsanız ara verdiğim zaman belki ben ulaşmaya çalışırım. 
Bu
konuyu mutlaka takip edelim diye ifade etmek istiyorum Sayın İnceöz. 
VIII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, İzmir Milletvekili Aytun Çıray ve
arkadaşları tarafından, İranlı bir iş adamının Türkiye’de rüşvet dağıttığı
iddialarının tüm boyutlarıyla araştırılması amacıyla, 12/4/2016 tarihinde
Türkiye Büyük Millet Meclisi Başkanlığına verilmiş olan Meclis araştırması önergesinin
Genel Kurulun 13 Nisan 2016 Çarşamba günkü birleşiminde sunuşlarda okunmasına
ve ön görüşmelerinin aynı tarihli birleşiminde yapılmasına ilişkin önerisi
BAŞKAN
- Sayın milletvekilleri, Cumhuriyet Halk Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım. 
Türkiye Büyük Millet Meclisi Başkanlığına
Danışma
Kurulu, 13/04/2016 Çarşamba günü (bugün) toplanamadığından, grubumuzun
aşağıdaki önerisinin İç Tüzük’ün 19’uncu maddesi gereğince Genel Kurulun
onayına sunulmasını saygılarımla arz ederim. 
 Engin
Altay
 İstanbul
 Grup
Başkan Vekili
Öneri: 
İzmir
Milletvekili Aytun Çıray ve arkadaşları tarafından, İranlı bir iş adamının
Türkiye’de rüşvet dağıttığı iddialarının tüm boyutlarıyla araştırılması
amacıyla 12/04/2016 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin (474 sıra no.lu) Genel Kurulun
bilgisine sunulmak üzere bekleyen diğer önergelerin önüne alınarak, 13/04/2016
Çarşamba günlü birleşimde sunuşlarda okunması ve görüşmelerinin aynı tarihli
birleşiminde yapılması önerilmiştir. 
BAŞKAN
– Cumhuriyet Halk Partisi grup önerisinin lehinde ilk konuşmacı İzmir
Milletvekili Sayın Aytun Çıray. (CHP sıralarından alkışlar) 
Süreniz
on dakika Sayın Çıray. 
Buyurun.

AYTUN
ÇIRAY (İzmir) – Sayın Başkan, Meclisin değerli üyeleri; kapısında protestocular
bağırırken “Geçen hafta iyi başlamadı.” diye söze girdi İngiliz Başbakanı David
Cameron. Türkiye’de hiçbir basın mensubunun izlemediği davada ise Babek
Zencani, yüzüne okunan idam hükmünü dinlerken ağlıyordu. Panama belgelerinin
önemli bir kısmında yasal olmayan hiçbir şey yoktu. Mesela İngiltere Başbakanı
David Cameron’la ilgili belge böyleydi. Cameron, babasının açtığı off-shore
hesabına kendi parasını koymuş ve bundan 19 bin sterlin kazanmıştı, yani 76.660
lira. Sterlin olarak evinin bodrumuna saklasaydı bu miktarı eğer, paralel,
dikdörtgen, kare, kim basarsa bassın bunu kaybetmekte bir zorluk çekmezdi.
Peki, İngiliz halkı ne istiyordu Cameron’dan, neden kıyamet koparıyorlardı
biliyor musunuz? Adı geçen 19 bin sterlini seçim öncesi seçmenlerine
bildirmediği için. 
İzlanda’da
durum farklıydı. İzlanda Başbakanı hakkında, off-shore hesaplarında usulsüz
işlem yaptığı ortaya çıktı, aşağı yukarı İzlanda nüfusunun tamamı yollara
döküldü ve İzlanda Başbakanını istifa etmek zorunda bıraktılar.
Değerli
milletvekilleri, peki bu sızdırmayı yandaş medya nasıl değerlendirdi? Rusya
siyasetini yeniden dizayn etmeye yönelik uluslararası bir komplo olarak.
“Paralel örgüt de işin içinde.” diyemedi ama bir şekilde paralellik kurmaya
çalıştı. Çünkü yalancıları başarılı kılan şeyin tutarlılık olduğunu
biliyorlardı.
Şimdi,
geliyoruz ikinci skandala: Değerli vekiller, bu skandal, araştırma önergemizin
vesilesi olan skandal. Biliyorsunuz, Babek Zencani, İran Petrol Bakanlığına ait
2,5 milyon doların üstüne yatmakla suçlandı. Ama İslam Devrim Mahkemesinin
yönelttiği suçlama İran’la sınırlı değildi. Zencani aynı zamanda fesat fil
arzla, yani yolsuzluğu dünyaya yaymakla suçlandı ve idam edildi. 
Peki,
basında yer alan haberlere göre, Zencani yolsuzluğu nereye yaymıştı? “Rıza
Sarraf” desem, “17-25 Aralık” desem, “Halkbank Genel Müdürünün evinde bulunan
paralar” desem size bir çağrışımda bulunacak mı? Zencani duruşmalarda isimlerini
de verdiği 3 bakana Türkiye'de ortağı aracılığıyla tam 137 milyon dolar rüşvet
verdiğini açıkladı. Kim Türkiye'deki ortağı? Rıza Sarraf, yani Sayın
Cumhurbaşkanının kefil olduğu Rıza Sarraf, sonra da bakanlarınızın plaket
verdiği Rıza Sarraf. 
Şimdi,
değerli arkadaşlar, Zencani “3 bakan” dediyse, bu aynı zamanda 3 milletvekili
demektir yani başta iktidar olmak üzere milletvekilleri zan altında demektir.
Kimdir bu 3 milletvekili? Bu isimler aydınlatılmadıkça “demokrasinin mabedi”
olarak tanımladığımız bu çatı altında görev yapan milletvekilleri rahat
edemezler, bu Meclisin itibarı olmaz. Öyleyse bunu aydınlatmak bu Meclisin
namus görevidir. Sayın İsmail Kahraman’a buradan açık bir çağrıda bulunuyorum:
Zencani’nin İran mahkemesinde verdiği ifadeleri derhâl istetin, gerekiyorsa
resmî bir heyet gönderin, yerinde inceletin. Aksi hâlde, bu ağır töhmetin
altında bu Meclisin Başkanı olarak ezilirsiniz. Bakın, bir önceki dönemde görev
yapan arkadaşlarınız 3 bakanı aklamasaydılar eğer bugün belki bu can yakıcı olayla
biz muhatap olmayacaktık.
Şimdi,
değerli arkadaşlar, dikkat, size daha kötü bir haberim var: Babek Zencani
Türkiye’de dağıtılan asıl rüşvetin 8,5 milyar dolar olduğunu söyledi, yazıyla
söylüyorum, 8,5 milyar dolar. Bu kadar para bırakın bodruma, gökdelenlere
sığmaz arkadaşlar, gökdelene sığmaz. 
Şimdi,
her ciddi devlet gibi İran bunu yapanların yanına kâr bırakmaz, burnundan fitil
fitil getirir. Sarraf neden Amerika’ya sığındı zannediyorsunuz? Çünkü dünya
sisteminin AKP yönetimini artık ete batmış ölü bir tırnak gibi gördüğünü
bildiği için, artık burada korunamayacağını bildiği için Amerika’ya sığındı.
Sayın
milletvekilleri, 17-25 Aralık skandalı görüşülürken bu kürsüde şunları
söylemiştim 24’üncü Dönemde: “Bütün bu ‘tape’leri servis edenler, o zat ve Hükûmeti
hakkında başka hangi bilgilere sahipler acaba? Dışişleri Konutu’nun
dinlenmesiyle ilgili ‘tape’ler gösteriyor ki bu beceriksizler yüzünden devlet
sırrı kalmamış. Peki, bu devlet sırlarımız şimdi kimin elinde? Ülkemiz acaba
bunlar yüzünden rehin alınmış olunabilir mi?” Ne yazık ki, bu sorumun cevabı
şimdi utanç verici bir şekilde ortaya çıkıyor, sakın buraya gelip kimse bana
“Rıza Sarraf’tan mı medet umuyorsunuz?” demesin, çünkü bu çirkin olayları biz
yaratmadık, biz bu olayların milletçe mağduruyuz.
Bu
iş, öyle “Amerika’daki savcıya bile paraleller rüşvet yedirmiş.” gibi deli
saçmalarıyla örtbas edilemez. Anayasa mübaşirinizin dediği gibi, “Oğlan bizim,
kız bizim.” diyerek kapatılamayacak kadar büyüktür ya da yolsuzluğu
meşrulaştıran sözde ilahiyatçınızın “İran’ın parasını yemek helaldir.” fetvası
da ahiretinizi kurtarmaz. 
Şimdi,
ben, size bu iş partiler üstüdür diyorum, bu iş millî güvenlik sorunudur
diyorum, devletimizin üzerindeki rehini kaldırmak millî bir görevdir diyorum,
yabancılar her an mükemmel bir fırtınayı tetikleyebilirler, gelin, bunu
önleyelim diyorum. 
Sayın
milletvekilleri, AKP sıralarında oturan çok değerli dostlarım var, hepiniz
değerlisiniz; sevdiklerinize hakaret edip sizi kırmak değil niyetim, ben
inançsızlıkları kırmaya geldim, çünkü o zat cürümlerini örtbas etmek için daha
büyük cürümler işledi, korkuyor. “Başkanlık” adı altında kuvvetler birliğini
ele geçirdi, bir koruma zırhı istiyor. Millî varlığımızı şantaj altında olan
bir Cumhurbaşkanından daha fazla ne tehdit edebilir? 
Dış
güçler ona “Yeni Anayasa yap.” diyor şimdi; ona, ulus devlet, üniter devlet,
laik devleti yıkacak bölücü bir anayasa yaptıracaklar.
Ey
AKP’nin vicdanlı ve Allah korkusu olan milletvekilleri, her şey sizin
gözlerinizin önünde oluyor. Biliniz ki üç günlük koltuk sevdası için böyle bir
anayasaya boyun eğenlerin mezarlarını gelecek nesiller sürerler. İktidarıyla
muhalefetiyle, tüm milletvekillerine soruyorum: Bırakın anayasanın nasıl bir
anayasa olacağını, kısmen mi tamamen mi değiştirilip değiştirilmeyeceğini,
sizce bu ülkede Anayasa değişikliği yapılabilecek meşru bir siyasi ortam var
mı? Bu ülkede haber alma özgürlüğü var mı? Bu ülkede adil propaganda hakkı var
mı? Bu ülkede hak, hukuk, anayasal düzen var mı? Her gün 3-5 şehit verdiğimiz,
büyük şehirlerimizde bombaların patlatıldığı, güneydoğuda PKK’ya kaybettiğiniz
egemenliğin geri alınması için çatışmaların yaşandığı, güvenliğin olmadığı… 
AYŞE
SULA KÖSEOĞLU (Trabzon) – Haksız söylemleriniz var, haksız söylemlerde
bulunuyorsunuz!
AYTUN
ÇIRAY (Devamla) – …ahalinin perperişan göç etmek zorunda kaldığı ve Venedik
Kriterleri’nin -hani Adalet ve Kalkınma Partisi hakkında kapatılma davası
açıldığında çok söz ettiğiniz Venedik Kriterleri’nin- yerle yeksan edildiği bir
ortamda “İlle rejim değişikliğini gerçekleştirecek bir anayasa yapacağım.”
diyorsanız bu ülkeyi işgal etmeye karar vermişsiniz demektir. Bu, siyasi bir
savaş nedeni olur arkadaşlar. Ben, çoğunuzun olduğu gibi, bir koltuk uğruna bu
milleti satmamaya ve kızlarımın şerefli babası olarak ölmeye kararlıyım. (CHP
sıralarından alkışlar)
Değerli
arkadaşlar, hep aldatıldığı numarasına yatanların aslında sürekli aldattığının
anlaşılmasının eli kulağındadır. O zat bu yüzden, başta Başbakan olmak üzere,
tüm AKP Grubunu “Bir an önce anayasa çıkarılsın.” diye sıkıştırmakta, süreci
hızlandırmak istemektedir. Artık zamanının tükendiğini görüyor. Ancak zamanın
akışı bir kere hızlandı mı artık durdurulamaz. Türk milleti kendisini isminden
dahi mahrum etmek isteyenlerin hakiki niyetlerini öğrenmiş ve bir büyük
uyanışın eşiğine gelmiştir. 
AYŞE
SULA KÖSEOĞLU (Trabzon) – Hangi Türkiye’de yaşıyorsunuz?
AYTUN
ÇIRAY (Devamla) – Unutmayın, tilkinin ömrü aslan uyanıncaya kadardır.
Saygılar
sunarım. (CHP sıralarından alkışlar)
BAŞKAN
– Teşekkür ederiz Sayın Çıray.
Grup
önerisinin aleyhinde ilk konuşmacı Adana Milletvekili Sayın Meral Danış Beştaş,
buyurun. (HDP sıralarından alkışlar)
Süreniz
on dakika Sayın Beştaş. 
MERAL
DANIŞ BEŞTAŞ (Adana) – Sayın Başkan, değerli milletvekilleri; hepinizi saygıyla
selamlıyorum. 
Tabii
aleyhte konuşmayacağım, usul gereği “aleyhte” diye söz aldım ama biz de öneriyi
destekliyoruz.
Öncelikle
şu Babek Zencani’nin kara para akladığı ve idam cezası aldığı dava nedir, böyle
satır başlarıyla bir hatırlatmakta fayda görüyorum. İki sene sürmüş bu olay ve
yaklaşık 170 milyar dolarlık bir kara parayı akladığı iddiası, artık iddia
olmaktan çıkmış çünkü hüküm giymiş. Altınlar Zencani’ye ait havayolları
şirketiyle Türkiye’ye sokuluyor. Türkiye’deki şirketler aracılığıyla bu
Dubai’ye naklediliyor. Oradan, Dubai’deki sarraflar tarafından eritilip ziynet
eşyası şekline getiriliyor. Bu ziynet eşyaları teknelerle İran’a yollanıyor ve
İran’da tekrar eritilip sisteme külçe altın olarak sokuluyor. Tabii, tüm bunlar
yapılırken devasa bir kayıt dışı ekonomi yaratılıyor ama kara para, devletler
tarafından aklanıp sisteme konuluyor.
Şimdi,
doğrusu, Babek Zencani ile Zarrab ilişkisine gelmeden önce, yine ona ilişkin
iddialar ve rüşvete ilişkin birkaç hususu daha hatırlatmakta fayda var. Şimdi,
Zencani’nin ifadesindeki, Türkiye’de rüşvet dağıttığına ilişkin iddialar ve
beyanlar Türkiye basınında da, hepsinde çıkmasa da, muhalif basında çıktı ve bu
ifadelere göre bu kara para trafiğinde yüzde 20-25’lik kısmın aklanma için
komisyona harcandığını söylüyor. Kendisinin yüzde 2 aldığını, yüzde 5’inin
Dubai’de, yüzde 5’inin Türkiye’de kaldığını söylüyor. Bu rüşvetin 8,5 milyar
dolarının Türkiye’den bizzat devlet tarafından alındığını söylüyor. Şimdi,
sadece, dönemin Ekonomi Bakanı Zafer Çağlayan’ın yüzde 0,7 aldığını bildiğini,
geri kalan dağılımı Türkiye’deki kolunun bildiği şeklinde bir beyan var. Yani,
özetle şunu söylüyor: Zencani bu 150 milyar dolarlık petrol gelirinin 40 milyar
dolara yakın kısmının rüşvete gittiğini açıkça ifade ediyor. Şimdi, tabii bu 40
milyar doların, ifadelerinde geçmeyen 20 milyar dolarının nereye gittiği de çok
önemli. Buna ilişkin hâlâ bir netleşme söz konusu değil. 
Yani,
burada ayrıntılar var, zaman yetmediği için hepsine değinmeyeceğim ama başka
bir iddiaya tekrar değinmek istiyorum. Bir strateji uzmanının yaptığı analize
göre hikâyenin trajikomik tarafı da aslında ortaya konuluyor. Bu iddiaya göre
bu paranın 2 milyar doları bizzat İran tarafından Suriye’de savaşan Şii
milisler ve Hizbullah’a gönderiliyor, 1 milyar doları Türkiye tarafından
sahadaki El Nusra, Ahrar gibi ılımlı muhaliflere silah yardımı olarak gidiyor,
1 milyar dolara yakını da Dubai üstünden IŞİD’e aktarılıyor. Bu, uzmanın
analizi. Yani, aslında, bir nevi, Suriye’de şu anda çatışan ana grupların
finansmanı bu kayıt dışı ekonomiyle oluşturuluyor. Bu oldukça ciddi bir iddia
ve ciddi bir analiz. Bunu, tabii ki, Meclisin takdirine sunuyorum.
Şimdi,
bu ABD’li uzmanın… Batı’nın ambargoyu kaldırmasında bu kayıt dışı ekonominin
artık kontrol edilemez boyutlara gelmesinin de büyük payı olduğunu söyleyenler
var. Hatta bu rüşvet iddialarının ve diğer iddiaların AB ve ABD ülkelerine de
sıçrama ihtimalinin olduğu da yapılan tespitler ve analizler arasında. Şimdi,
doğrusu, yani, idamla mı sınırlı kalacak, AB’ye, ABD’ye ve Türkiye’ye
sıçrayacak mı, önümüzdeki günlerde göreceğiz ama bunun böyle hasıraltı
edilebilecek, öylesine, eften püften bir iddia olarak değerlendirilmemesi
gerektiğini de önemle hatırlamak ve akıldan hiç çıkarmamak lazım. 
Şimdi,
bu dosyaların bir kısmının ileride koz olarak kullanılmak için tutulacağı ve
Türkiye'nin özellikle de Halkbank ve adı geçen bakanlar üzerinden zamanı
geldiğinde sıkıştırılabileceğini, sıkıştırılacağını öngörmek çok da büyük bir
öngörüye sahip olmayı gerektirmiyor doğrusu. Şimdi, durum böyle. 
Diğer
yandan, tabii, Babek Zencani ilk gözaltına alındığında dava savcısı bir ara
konuştu, Babek Zencani’nin dava savcısı şöyle bir beyanda bulundu, İran
basınına verdiği bir demeçte dedi ki: “Türkiye’den 3 üst düzey bürokratın
İran’a gelerek benimle yaptığı görüşmede ‘Zencani’nin İran devletine var olan
borcunu biz ödeyelim. Serbest bırakın.’ telkini yaptılar.” Savcı da bu
görüşmede bürokratlara “Zencani’yle aranızdaki ilişki nedir?” diye sormuş ve
görüşme 1 milim ilerleyememiş çünkü bu soruya verilecek yanıt, açıklanacak bir
bilgi, daha doğrusu verebilme yetkileri, herhâlde, söz konusu değil çünkü sır. 
Şimdi
biz gerçekten sormak istiyoruz yani bu araştırmayı desteklememizin sebebi de
bu, bunların hepsinin açığa çıkması lazım: Zencani’yle Türkiye'nin bir ilişkisi
var mı, nasıl bir ilişkisi var? Bürokratları gerçekten gönderdik mi, gönderildi
mi, gönderdiyse kim gönderdi? 
Kaynak
Holdinge kayyum olarak atanan İmran Okumuş’a götürmek istiyorum sizi. Bunun
Zencani’yle bir fotoğrafı var. Bu ilişkiyi gerçekten açıklamanızı istiyoruz. 
İDRİS
BALUKEN (Diyarbakır) – Kayyum olarak mı atandı? 
MERAL
DANIŞ BEŞTAŞ (Devamla) – Kayyum olarak atandı evet, Kaynak Holdinge kayyum
olarak atanan İmran Okumuş. Fotoğraf bu, sonuçta montaj olmadığı belli.
İsterseniz verebiliriz size, inceleyebilirsiniz. Bu sorulara yanıt bulmak
açısından da bu araştırma önergesinin desteklenmesi oldukça önemli ve hayati. 
Şimdi,
Zarrab’a gelecek olursak: Doğrusu, Babek Zencani’yi -bir türlü telaffuz
edemiyorum, kusura bakmayın- Reza Zarrab’tan ayrı konuşmak -ortaklar sonuçta-
olmaz. Reza Zarrab’ın Amerika’da tutuklandıktan sonra Türkiye’ye bomba gibi
haberlerin düştüğünü de hepimiz buradan izledik, hatta zaman zaman Mecliste de
gündeme geldi. 
Şimdi,
Zarrab’a ilişkin… Preet Bharara, şu anda neredeyse çok popüler bir adam oldu,
zaten 300 bini geçmiş Twitter takipçileri. Savcı Bharara oldukça popüler
gerçekten. Adam o kadar zorlandı ki açıklama yapmak zorunda kaldı. O açıklamayı
çoğunuz okumuşsunuzdur, biz de okuduk. Gerçekten açıklamayı okuduğumda, kendi
adıma söylüyorum… Yani, şunu söylüyor, diyor ki onunla ilgili iddialara:
“Türkiye’deki bazı gazetelerin manşetlerine konu olmuşum. Güya bu davayı
açmamın sebebi benim yani Hindistan’ın Pencap eyaletinden çıkmış, New Jersey’de
büyümüş ve Manhattan’da ABD savcısı olmuş…” Çok uzun, zamanıma bakıyorum. En
son diyor ki: “Görev yaptığım sürece hakkımda birçok saçma şey yazıldı fakat
burada hepinize karşı teyit edebilirim ki içlerinden en aptalcası buydu.” Çünkü
yandaş medya manşetler attı; savcıyı paralelin, cemaatin adamı olarak ilan
etti. Bu sadece şaka olabilir gerçekten. Hatta o kadar komikleşti ki şöyle bir
haber var, zaman olmadığı için büyütemedim. Bu, gerçekten korkunç.
Biliyorsunuz, havuz medyasının amiral gemisi Sabah gazetesi. İlk dönemde ilk on
saat sustular, böyle garip bir şaşkınlık oluştu. Yani, Reza Zarrab tutuklanmış,
burada Nihat Zeybekci ve Sayın Numan Kurtulmuş’un elinden ödül almış,
ihracatçılar ödülü. Çok popüler bir isim Reza Zarrab Türkiye'de. “Bu
tutuklandı, ya sahip çıkmayacak mıyız? Bir şey söyleyelim, hani geçmiş olsun
diyelim ya da dava nedir bir araştıralım.” bunu bile yapmadılar. Anadolu Ajansı
on saat sonra küçük bir haber vermiş: “İş adamı Rıza Sarraf ABD’de tutuklandı.”
diye bir haber geçti. Sonra Sabah gazetesi tabii boş durur mu, bir şey
yaratacak mutlaka. Sabah, Zarrab’ı tutuklayan Savcı Preet Bharara’ın cemaate
yakınlığıyla bilinen Kimse Yok Mu derneğinden plaket aldığını söylemiş. Bu
plaket hikâyesiyle ilgili sosyal medyada bir espri olarak bir fotoğraf
montajlanmış ve bu şahsın önündeki bu logoda Kimse Yok Mu derneği yazılmış. Bu,
sosyal medyadaki azizlik yani. Sabah gazetesi de buna inanmış ve manşete
taşımış. Yani, gerçekten ülkeyi yurt dışında rezil, kepaze etmek ancak bu kadar
olabilir. Sonra şaka olduğunu, sosyal medyanın azizliği olduğunu görünce neyse
ki hemen yayından kaldırdılar.
Şimdi,
maalesef, söylemek istediklerimi bitiremedim ama bir şiirle bitirmek istiyorum.
Herhâlde Sayın Başkan bu şiiri okumama izin verir kadın pozitif
ayrımcılığından.
BAŞKAN
- Size pozitif ayrımcılık yapacağım tabii ki Sayın Beştaş.
MERAL
DANIŞ BEŞTAŞ (Devamla) - Yani bir rivayet var. Yusuf Hayaloğlu’nun “Ah Ulan
Rıza” isimli bir şiiri var. İlginç bir şiir, epey ironi içeriyor. Bu arada,
rivayete göre AKP’li iktidar partisi milletvekili arkadaşların… 
(Mikrofon
otomatik cihaz tarafından kapatıldı) 
BAŞKAN
– Bir dakika lütfen, tamamlayınız. 
MERAL
DANIŞ BEŞTAŞ (Devamla) - …dilinden diline dolaştığı ve beş vakit namaz kılar
gibi bu şiiri tekrar ettikleri söyleniyor. 
AYŞE
SULA KÖSEOĞLU (Trabzon) – Hiç hoş değil.
MERAL
DANIŞ BEŞTAŞ (Devamla) - Ben “Rıza”yı “Reza” diye okuyacağım.
“Aslında
iyi çocuktur Reza, efendi huyludur,
Herkesin
suyuna gider.
Yoksa,
kalıba vursan hani,
Tek
başına on tane adam eder!

Yani
sen şimdi gittin, yani yoksun,
Yani
bir daha olmayacak mısın?
Yani
bir daha borç vermeyecek,

Ulan
Reza… Ne hayallerimiz vardı oysa,
Ne
acayip şeyler yapacaktık…

Ah
ulan Reza… Bu mahallenin,
Nesini
beğenmedin de öte yere taşındın?
Ara
sıra gıcıklaşırdın ama inan ki,
Benim
en kral arkadaşımdın!

Ah
ulan Reza… Ben şimdi,
Bu
koca deryada tek başıma ne halt ederim?
Senden
ayrılacağımı sanma,
Bir
kaç güne kalmaz, ben de gelirim!”
Böyle
bir şiir var. (HDP ve CHP sıralarından alkışlar) 
Ben
bu şiirle bitirmek istiyorum. Gerçekten, bu araştırma önergesinin kabulü ve
Meclisin, bu kadar spekülasyonun, bu kadar tartışmanın, uluslararası bir
meselenin Türkiye’yle bağlantısını mutlak suretle araştırması gerekiyor.
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Devamla) - Biz de destekleyeceğimiz yönünde açıklamada
bulunuyoruz.
Sağ
olun. (HDP sıralarından alkışlar)
BAŞKAN
– Teşekkür ederiz Sayın Beştaş.
Cumhuriyet
Halk Partisi grup önerisinin lehinde ikinci konuşmacı, Antalya Milletvekili
Sayın Mehmet Günal. (MHP sıralarından alkışlar)
Süreniz
on dakika Sayın Günal.
Buyurun.

MEHMET
GÜNAL (Antalya) – Sayın milletvekilleri, hepinizi saygıyla selamlıyorum.
Değerli
arkadaşlar, grup önerisinde, İran’da yapılan operasyon sonucunda “fesat fil
arz” tabir ettikleri yani “yeryüzünde fesat çıkarmak” olarak tabir ettikleri
suçla mahkûm edilen, idama mahkûm edilen Babek Zencani’nin Türkiye’deki işlerle
ilgili söylediği şeyler üzerine bir komisyon kurulmasını talep etmiş
arkadaşlarımız. Ama tabii bunun burada çok fazla tartışılmasının nedeni, şu
anda yine onlarla bağlantılı olan ve geçmişte, geçen dönem burada hem araştırma
komisyonu kurulması için hem de gensorularla ilgili vermiş olduğumuz birçok
önerge vardı. Bunlar tartışılırken de defalarca siz bunları akladınız,
soruşturulmasını da engellediniz. 
Şimdi,
buradaki rakam çok büyük, az önce Sayın Çıray da bahsetti, araştırma
önergesinde de var, 8,5 milyarlık bir şeyden bahsediliyor. İran kendisinin 2,8
milyarını çaldığını söylüyor. Ama, ben sizin dikkatinizi birkaç şeye çekmek
istiyorum bu vesileyle. Babek Zencani’nin tutuklandığı tarih 30 Aralık,
suçlandığı tarih aralığın sonu, 2013. Size bir şey hatırlatıyor mu? 17-25
Aralık 2013… 17-25 Aralıkta… Bugün Reza Zarrab’ın tutuklanması için işlemleri
yapan Amerikan Hazine Bakanlığının bu finansal işlerle ilgili Bakan Yardımcısı David
Cohen İstanbul’daydı 17 Aralıkta. Yani, aynı anda hem Türkiye’de hem orada
birtakım şeyler demek ki yapılıyormuş. Tabii, burada, bakanlarla ilgili şey
konuşulduğunda arkadaşlarımız çok farklı görüşler ileri sürdüler, hatta Sayın
Davutoğlu kendisi kendilerinin Yüce Divana gitmesi gerektiğini söyledi, hatta
Peygamberimize referansla –kendisini de rahmet, minnetle anıyoruz, Kutlu Doğum
Haftası var- “Kızım Fatıma da olsa elini keserim!” dediğini söyleyerek burada
soruşturulması gerektiğini söylemişti, nedense burada arkadaşlarımız bunları
akladılar ve gitti.
Bakın,
şimdi, bu sistem, tamam, İran’a bir ambargo uygulanmış, onun için de kendileri
gelmişler, birtakım şeyleri delmek için bazı yollar denemişler. Ama, mesele
orada bitmiyor, bu kadar masum, İran’a ambargonun delinmesiyle bitmiyor. Bu
sistemin içerisinde -sizler hatırlıyorsunuz- yine Sayın Zafer Çağlayan’la
ilgili buradaki Meclis soruşturması açılmasına ilişkin talebimizi tartışırken
-geçen dönem olan arkadaşlarımız biliyor- burada gördüğüm bir rüyadan
bahsetmiştim. Çok “Zihni Sinir” projelerle yeni şeyler geliştirmişler. Önce
altın ihracatı; altınla ilgili konu yasaklanınca, örneğin yükte hafif pahada
ağır olan gıda ve ilaç ihracatı, birtakım şeyler yapmışlar. Bunların
hiçbirisini soruşturmadık bakın. Nasıl yapılmış? Örnek söyledik, bunların
hiçbiri ciddiye alınmadı. Geminin tamamı 5 bin ton alıyor, arkadaşlar 150 bin
tonluk konşimento düzenlemişler. Yani giden para da tam olarak gitmiyor, hayalî
ihracat yapılıyor gibi gösterilip paranın karşılığında altın giriyor, para
giriyor, dolaştırılıyor belli ülkelerden, sonuç olarak oraya bir aktarma
yapılıyor. İşte bu kişiler de o aktarma, döndürme işlerinde nüfuzlarını
kullanarak, edindikleri dostlukları kullanarak veya rüşvet yoluyla bu işlemi
kolaylaştırıyorlar. Yani bizim merak ettiğimiz...
TAHSİN TARHAN (Kocaeli) – Gemiler kimin?
MEHMET GÜNAL (Devamla) – Gemiler zaten
önceden alınıyor, hava yolu şirketleri alınıyor, ayrıntısına girmeyeyim; Reza
Zarrab’ın üzerindekiler, Babek Zencani’nin üzerindekiler, hepsini zaten ilgili
şeyler yazmış, İran’daki soruşturma sırasında bunların bir kısmı kayıtlara
girmiş, Türkiye’de çok gündeme gelmiyor. Şimdi, Amerika’daki soruşturmayla
ilgili de ilgili şirketlerin hepsi yayınlandı biliyorsunuz. Ama ben işin nasıl
döndürüldüğünü söylüyorum. Şimdi, 5 bin tonluk gemiye 150 bin tonluk fatura
kesiliyor. Bunun mucidi de “saf çocuk” diye sayın Recep Tayyip Erdoğan
tarafından o zaman nitelenen Süleyman Aslan’mış. Yani yeni bir yöntem
buluyorlar, Amerika Halk Bankasını uyarıp altın ihracatıyla ilgili de petrole
de ambargo koyunca bu sefer farklı yollar denenmiş. 
Şimdi, bunların doğruluğu yanlışlığı
araştırılması gereken şeyler. Bundan niye ürktünüz ben anlamıyorum. O zaman
sayın bakanlarla ilgili de dedik, onlar töhmet altında kaldılar çünkü onlar
istifa ettirildiler ve şu anda Mecliste yoklar. Eğer masumsalar onlara da yazık
oldu, eğer suçluysalar milletin paralarına yazık oldu ve adalet tecelli etmemiş
oldu. Onun için, gelin, burada, gönderelim Yüce Divana aklayalım demiştik.
Şimdi, bizi ilgilendiren kısmı, yeniden büyük bir rüşvetten bahsediliyor ve
bunun Türkiye’de dağıtıldığı söyleniyor. Şimdi, adamlar oradan kendileri
kaynağını araştırıyor biz burada hiçbir şey olmamış gibi davranıyoruz. 
NURETTİN YAŞAR (Malatya) - Mehmet Bey,
milletin parası nerede?
MEHMET GÜNAL (Devamla) - Ben sonra
anlatırım, ayrıntısı var da. 
NURETTİN YAŞAR (Malatya) - Milletin
parası nerede?
MEHMET GÜNAL (Devamla) - Ben anlatırım
birazdan, nereye gittiğini göreceğiz şimdi. 
NURETTİN YAŞAR (Malatya) - Haydi anlat.
MEHMET GÜNAL (Devamla) - Şimdi, biraz
daha başka rakamlar da vereceğim. O zaman o kadar korkmuyorsunuz da...
Reza Zarrab, Sayın Genel Başkanımız
kendisine şarlatan dediğinde bir dava açmıştı, seçim gezileri sırasında “Ne
idiği belirsiz.” diye... İyi dedik. Bir de tazminat davası açmış, partimizin
avukatları “İran’dan dosyayı, müştemilatını getirin.” dediği zaman anında o
davadan vazgeçti. Neden? Çünkü dosyanın içinde, soruşturmada bir sürü bilgi,
belge var. Bakın, bunları biz yaşadık. Sayın Bahçeli, kendisine “ne idüğü
belirsiz”, “şarlatan” dediği için dava açtı; sonrasında da bizim avukatlar
“Bunlar İran’dan gelsin, ne varmış görelim.” deyince bir anda davadan vazgeçti.
Şimdi, demek ki burada bir şeyler oluyor. Eğer üstü kapatılırsa -her seferinde
söylüyoruz- bunlar gider, eğer soruşturursanız en azından ne olupbittiğini
anlamış oluruz. Burada örnek söylüyorum: “Ben Meclise bilgi veririm.” diyor.
Kim diyor? 
NURETTİN
YAŞAR (Malatya) – Bak, beni buradan duymuyorsun, buraya geldim.
MEHMET
GÜNAL (Devamla) – Duyarsın, benim sesim iyidir. 
NURETTİN
YAŞAR (Malatya) – Benimkini duymuyorsun. 
MEHMET
GÜNAL (Devamla) - Reza Zarrab’ın şoförlüğünü yapan kişi, avukatıyla konuşan,
“tape”lerinin bir kısmı yayınlanan, daha önce adı Adem Gelgeç olan, sonra
korkusundan soyadını değiştirmiş, diyor ki: “Beni Meclis çağırsın, ben ifade
vereyim.” 
NURETTİN
YAŞAR (Malatya) – Mehmet Bey, Allah’ını seversen şu milletin parasını söyle. 
MEHMET
GÜNAL (Devamla) - Biz de diyoruz ki: Şurada kuralım bu komisyonu. Çağıralım,
mademki -mahkeme- tarafsızlık, güvensizlik bir şeyler varsa çağıralım, burada
biz rapor hazırlayalım, mahkemeye biz sunalım arkadaşlar. Adam “Ben gelir
konuşurum.” diyor, “Ben konuştum.” diyor. “Kimlere ne verdiğini tek tek
biliyorum.” diye anlatmış. Ben şimdi girmiyorum ayrıntısına da, sonra onların
fotokopisini veririm size, benim zamanım az. 
NURETTİN
YAŞAR (Malatya) – Bir şey söylüyorum: Milletin parası nerede? David Cohen
milletin parası için mi geldi? David Cohen niye geldi?
MEHMET
PARSAK (Afyonkarahisar) – Diyalog değil bu, diyalog. Sen dinle, birazdan sen
konuş.
MEHMET
GÜNAL (Devamla) – Şimdi, bu adamın niye geldiği önemli değil. Ben o şekliyle
gelmiyorum.
NURETTİN
YAŞAR (Malatya) – Milletin parası için mi geldi? Niye geldi?
KAMİL
AYDIN (Erzurum) – Ya, provokasyon yapmayın. Akrabası mısın Rıza’nın?
MEHMET
GÜNAL (Devamla) – Milletin parası değil, İran’ın parasını bir taraftan oraya
getirip kara para aklamak için gelmiş. Şimdi, bizim derdimiz, burada ne varsa
soruşturun. İşte, milletin parasının ne kadarını almış? 
NURETTİN
YAŞAR (Malatya) – Bir soru sordum, sen de cevap vermiyorsun. Daha söylemiyorum,
gidiyorum.
MEHMET
GÜNAL (Devamla) - Sen de şunu diyorsun: “Hazineden çalmadıysa rüşvet değildir.”
diyorsun, anladık. Onu Sayın Recep Tayyip Erdoğan da söylüyordu “Bu, rüşvet
sayılmaz, kasadan almamış.” diye. 
NURETTİN
YAŞAR (Malatya) – Biraz daha döndür. Döndürüyorsun, döndürüyorsun.
MEHMET
GÜNAL (Devamla) - Bir işin kolaylaştırılması için bahşiş alıyorsanız -tırnak
içinde söylüyorum- bu zaten milletin kesesinden alınmış olur. 
NURETTİN
YAŞAR (Malatya) – Milletin parasına gel.
MEHMET
GÜNAL (Devamla) - Size bahşiş geldi diye, İran’dan geldi diye bunu rüşvet
saymıyor musun? Rüşvet saymıyor musun İran’dan geldi diye? 
MEHMET
PARSAK (Afyonkarahisar) – Sayın Başkan, hatibe müdahale ettirmeyin yani.
NURETTİN
YAŞAR (Malatya) – David Cohen niye geldi?
MEHMET
GÜNAL (Devamla) - Onun için ben size ayrıntılarını açıklarım, ben de daha çok
var. 
BAŞKAN
– Sayın milletvekilleri, lütfen hatibi dinleyelim. 
KAMİL
AYDIN (Erzurum) – Milletvekilleri değil, bir tane milletvekili. 
MEHMET
GÜNAL (Devamla) – Bakın, bunun üzerine Ziraat Bankasının New York şubesi kaç ay
kilitlendi kaldı, Amerika denetim yaptı. Halk Bankasına uyarılar geldi. Daha
onunla ilgili çok dosya var, ben oraya girmiyorum, onu başka konuşmalarda
söyleriz.
NURETTİN
YAŞAR (Malatya) – David Cohen niye geldi?
BAŞKAN
– Sayın Yaşar, lütfen, rica ediyoruz, lütfen. 
MEHMET
PARSAK (Afyonkarahisar) – Burada diyalog yapmıyoruz, hatip konuşuyor;
dinliyoruz, sonra cevap veriyoruz. 
MEHMET
GÜNAL (Devamla) – Bu işin, değerli arkadaşlar, soruşturulması gerekiyor;
ortadaki para az buz para değil. Amerika sadece bize değil, Avrupa’nın birçok
bankasına bu işlemlere aracılık ettiği için ağır cezalar kesti ve anlaşarak
ödediler. New York şubemiz de -Ziraat Bankasının web sitesinde var- Amerikan
Merkez Bankası ile denetimi yapan kuruluş da bu şartlara uyacağına dair anlaşma
yaptı ve neleri yaptı, ne yaptı bilmiyoruz. Oraya kim para aktardı? Oradan
hangi şirketlere, Türkiye’ye para geldi? Bu adı geçen, Zarrab’ın üzerine olan
şirketlerin bir kısmı tasfiye ediliyor, bir kısmı ortak değiştiriyor, bir
şeyler oluyor aynı anda Türkiye’de. Bunların aydınlatılması lazım, bundan
korkmamak lazım ama böyle yaptıkça da bu sefer, biz demek ki bir şeyler varmış
ki bu işlerin üzeri örtülüyor demeye başlıyoruz. Bu nedenle… 
Bir
cümle daha hatırlatayım, arkadaşım soruyor, madem öyle diyorsunuz…
NURETTİN
YAŞAR (Malatya) – David Cohen niye geldi?
MEHMET
GÜNAL (Devamla) – Ceza yazılmış arkadaşlar -Sayın Canikli’ye burada sordum,
Komisyonda da sordum- Reza Zarrab’ın uçağı gelmiş, ceza yazılmış. Ceza neyle
ilgili -suç tespiti- yanlış beyanla ilgili, içerisindeki altınla ilgili; cezayı
yazmış, tahsil etmiş gümrük. Ona rağmen diyor ki: “Kardeşim, ben soruşturma
izni vermiyorum.” Kime? “Gümrük görevlisine.” Suçun üstünü kapatmayalım,
araştıralım diyoruz.
Önergeyi
desteklediğimizi bildiriyor, hepinize saygılar sunuyorum. (MHP sıralarından
alkışlar)
BAŞKAN
– Teşekkür ederiz Sayın Günal.
NURETTİN
YAŞAR (Malatya) – Mehmet Bey, cevap vermeden gidiyorsunuz. 
BAŞKAN
– Grup önerisinin aleyhinde ve son konuşmacı, Trabzon Milletvekili Sayın Salih
Cora. (AK PARTİ sıralarından alkışlar)
Süreniz
on dakika Sayın Cora. 
Buyurun.
SALİH
CORA (Trabzon) – Sayın Başkan, değerli milletvekilleri; hepinizi saygıyla
selamlıyorum. 
Öncelikle,
bu hafta malumunuz, Kutlu Doğum Haftası. Âlemlere rahmet olarak gönderilen
Peygamber Efendimiz’in doğumunu ihtiva eden Kutlu Doğum Haftası’nı kutluyorum. 
Ayrıca,
Türk Polis Teşkilatımızın kuruluşunun 171’inci yıl dönümünü de kutluyor, bu
vesileyle bu vatan uğruna canlarını feda eden aziz şehitlerimizi rahmetle
anıyor, yaralı emniyet mensuplarımıza da acil şifalar diliyorum. 
Sayın
Başkan, değerli milletvekilleri; Cumhuriyet Halk Partisinin vermiş olduğu
Meclis araştırması önergesi aleyhine konuşmak için söz aldım. 
Tabii,
bu Meclis araştırması önergesiyle ilgili burada birçok söz söylendi, daha önce
bunun benzerleri bu yüce Meclise birçok defa getirilmiştir. Aynı konular
sürekli olarak gündeme getirilerek esasında, milletin gündemi olan hizmetler ve
yatırımlar bir nevi, bu şekliyle meşgul edilmektedir. Burada birçok iftiralar,
karalamalar, hakaretler söz konusu oldu. Bu iftira ve hakaretler, bir şekilde
gerçek gibi gösterilip millete sunulmaya devam edilmektedir. 
TAHSİN
TARHAN (Kocaeli) – Neler o iftiralar?
SALİH
CORA (Devamla) – Aslında, bu hakaretlerin -bizim, milletvekilleri olarak gerek
diğer siyasi parti milletvekilleri olarak da- bir üslup sorunu olduğunu
düşünüyorum. Bu iftiraların söylenmesi iftiraya hakikat vasfı kazandırmayacağı
gibi, iftiraları hakikat gibi dile getirenleri de hakikatin sözcüsü yapmaz. Bu
iftiraların hepsi, yazılanların, söylenenlerin hepsi paralel servis tarafından
ülke gündemine sokulmuş ve ülke gündemini meşgul eden ve demode bir şekilde sürekli
olarak kullanılan ifadelerdir. Bunlara milletimiz prim vermemektedir. Bu
iddialar ortaya çıktıktan sonra yapılan her bir seçimde milletimiz kararını çok
açık ve net bir şekilde ortaya koymuştur. Müslüman’ın sarığı beyazdır, leke
kabul etmez, milletimiz bunu tercüme etmiştir, bu konuda müsterih
olabilirsiniz.
Cumhuriyet
Halk Partisinin sunmuş olduğu bu araştırma önergesinde, İran devrim mahkemeleri
tarafından yargılanan Babek Zencani’nin İran’a yönelik ambargoyu kırmak için
dönemin İran yöneticilerinin bilgisi dâhilinde yürütüldüğü iddia olunan
birtakım finans operasyonlarının suistimali neticesinde hakkında dava açıldığı,
Türkiye’yle ilgili beyanlarda bulunduğu, yapılan yargılamasında idama mahkûm
edildiği, bu kişiyle iş birliği yaptığı iddiasıyla Rıza Sarraf’ın da Amerika’da
ciddi suçlamalarla tutuklandığı, bu durumun Türkiye'nin iç ve dış siyasi, ekonomik
dengelerini bozacağı, etkileyeceği kaygısıyla araştırma önergesi verdiniz.
Hiç
kaygılanmanıza gerek yok değerli milletvekilleri, değerli CHP’liler çünkü biz
bu önerge nedeniyle kısa bir araştırma yaptığımızda Amerika Birleşik
Devletleri’ndeki yargılamayla, davayla, olayla ülkemizin hiçbir hukuki ve fiilî
bağının olmadığı gibi, esasında İran’da yargılanan ve cezalandırılan Babek
Zencani’nin davasıyla ABD savcısı Bharara’nın açmış olduğu dava arasında da bir
illiyet bağı yoktur. Tabii, biz bu konularda ne Babek Zencani’yi ne de Rıza
Sarraf’ı savunacak veya onun işlemiş olduğu iddia edilen suçlarla alakalı
buradan bir şey ortaya koyacak değiliz. Kim bir suç işlemişse bu suçla ilgili
olarak yargılanabilir ancak biz şunu söylemek istiyoruz: Sırf bu iddialarla
beraber CHP vermiş olduğu önergeyle hayal dünyasında oluşturduğu bir kurguyu
maalesef metne dökmüştür. İran’daki Babek Zencani davası ile ABD’deki Zarrab
davası arasında tek bir benzerlik vardır, bu iki dava da CHP’nin hukukçu
olmayan milletvekilleri tarafından maalesef yakın bir şekilde takip edilmiştir.
“Acaba, bu davadan Türkiye aleyhine bir sonuç çıkarabilir miyiz, Türkiye’yi
uluslararası ilişkiler nezdinde zor duruma düşürebilir miyiz?” Bu hesaplar hep
yapıldı ama bu hesapların hiçbirisi, az önce belirttiğim gibi, tutmamıştır,
sizin yaptığınız bu hesapların hepsi milletimizden geri dönmüştür. Bu davayla
ilgili iddianamenin kamuoyuna yansıdığı bir anda, kamuoyuna yansıdığı
zamanlarda bir anda bir heyecan durumu oluştu, heyecana kapıldınız “Acaba, bu
davayla ilgili Türkiye’ye ne gibi yaptırımlar uygulanır, Türkiye nasıl zor
durumda kalır?” diye heyecanlandınız; üstüne, Sayın Cumhurbaşkanımızın da Amerika
Birleşik Devletleri’ni ziyareti denk geldiğinde neredeyse 3 İhlas 1 Fatiha
okuyarak bu davayla Cumhurbaşkanımızı ilişkilendirmenin hayallerini kurdunuz.
“Kendisine Amerika Başkanı tarafından randevu verilecek mi?”
ENGİN
ALTAY (İstanbul) – Hayal değil gerçek, hayaldi gerçek oldu.
SALİH
CORA (Devamla) – “Acaba Amerika Birleşik Devletleri’nde bu olaylardan dolayı
Sayın Cumhurbaşkanımıza sorular sorulacak mı?” diye sosyal medyayı ayağa
kaldırmaya çalıştınız ama boşuna heveslenmeyin, bunların hiçbirisinin gerçekleşmeyeceği
apaçık ortaya çıkmıştır. Şimdi de son bir hamleyle Mecliste bir araştırma
önergesi verdiniz.
Sayın
Başkanım, değerli milletvekilleri; Amerika Birleşik Devletleri New York eyaleti
Birleşik Devletler bölge mahkemesindeki savcı Bharara tarafından sanıklar Reza
Zarrab, Cemşidi ve Necefzade hakkında ABD yasalarına göre; Hükûmeti
dolandırmak, İran’a uygulanan ekonomik yaptırımları ihlal etmek ve kara para
aklamak ve bankacılık sahtekârlığı suçlarını işlediği iddiasıyla dava
açılmıştır. Yani önergenizde bahsetmiş olduğunuz Babek Zencani’yle alakalı
herhangi bir dava açılmadı. Dolayısıyla bu iki davayı birbiriyle bağdaştırmak
mümkün değildir. Konuyla ilgili olarak ABD Adalet Bakanlığının resmî İnternet
sitesinde Ulusal Güvenlikten Sorumlu Adalet Bakan Yardımcısının yapmış olduğu
bir açıklamada: “İddianamede yöneltilen suçlamalara göre Sarraf, Cemşidi ve
Necefzade İran Hükûmeti ve şirketleri adına milyonlarca dolarlık banka
işlemleri yaparak ABD yaptırımlarını delmiştir. İddia edilen bu ihlaller ve ardından
yasa dışı eylemleri gizlemek için harcanan çabalar ABD’nin ulusal güvenlik
çıkarlarını korumayı amaçlayan yasaları ihlal etmiştir. Ulusal güvenlik birimi
ABD yaptırımlarını ihlal edenleri adalet karşısına çıkarmaya devam edecektir.”
şeklinde bir beyanı olmuştur. İddianameyi hazırlayan New York Güney Bölge
Savcısı Bharara’nın açıklamasında da “Davalılar yıllarca ABD’nin İran ve İran
kurumlarına karşı yaptırımlarını ihlal etme ve delmeye yönelik tertiplerine
karşı dünya genelinde kurumlar yoluyla kara para aklayarak İran’a karşı ABD
yaptırımlarını hiçe saydı ve federal suç işledi.” şeklinde bir açıklaması oldu.
Yine, FBI New York Saha Ofisi Direktör Yardımcısının açıklamasında da
“Davalılar neredeyse beş yıl süreyle, 2010’dan 2015’e kadar İran kurumları adına
yapılmış mali işlemleri gizleyerek İran’a karşı ABD ve uluslararası ekonomik
yaptırımları delmek için komplo kurdu.” denilerek gerekli açıklamaları
yapmışlardır. Bu açıklamaların yanı sıra, Amerika Birleşik Devletleri’nin yine
Adalet Bakanlığının resmî İnternet sitesinde Rıza Sarraf’ın İran devleti ve
İran kurumları adına çalışarak kurduğu komplo şebekesiyle İran’a yönelik
yaptırımları İran lehine ihlal ettiği iddia edilmiştir. İddianamede adı geçen
şahıslar diğer suç ortaklarıyla İran, Türkiye ve diğer yerlerde kurdukları
şirket ağını kullanarak İran adına ABD bankaları aleyhine ticari işlemler
yapmıştır. Yani, burada Türkiye’yle ilgisi sadece Rıza Sarraf’ın Türk vatandaşı
olması ve Türkiye’deki kurmuş olduğu şirkette, şirkette çalışan Türk vatandaşı olmayan
kişiler tarafından kara para aklandığı iddiaları söz konusudur. Bunlar sonuç
olarak ABD Hazine Bakanlığının genişletilmiş ambargo uygulamalarına muhalif
davranışlar olarak nitelendirilmektedir ama aynı işlemler bir baktığınızda
başka bir ülke tarafından veya Birleşmiş Milletlerin ambargo esaslarına
baktığımız zaman bunlar açısından da suç teşkil etmemektedir. Bunların
hiçbirisi üzerinden gidip, bunların üzerinden giderek Türkiye aleyhine bir
propagandaya kalkışmanız doğru bir davranış değildir…
FİLİZ
KERESTECİOĞLU DEMİR (İstanbul) – Türkiye aleyhine niye olsun ya? 
SALİH
CORA (Devamla) - …bu, millî bir davranış da değildir. Dolayısıyla, ben şu kadar
söylemek istiyorum, her şeyden evvel Türkiye’de yasama, yürütme, yargı
birbirinden bağımsızdır, bu konuda Amerika Birleşik Devletleri’nden de daha
ileri konumda bir sistemimiz mevcuttur. Biliyorsunuz, ABD’de yargı…
(Mikrofon
otomatik cihaz tarafından kapatıldı)
SALİH
CORA (Devamla) - …yürütmeye bağlı bir sistemdedir. 
Bu
vesileyle önergenin aleyhine konuştum, hepinizi sevgiyle, saygıyla
selamlıyorum. (AK PARTİ sıralarından alkışlar) 
BAŞKAN
– Teşekkür ederiz Sayın Cora. 
İDRİS
BALUKEN (Diyarbakır) – Sayın Başkan…
ENGİN
ALTAY (İstanbul) – Sayın Başkan…
BAŞKAN
– Önce kim ayağa kalktı bilmiyorum ama. 
ENGİN
ALTAY (İstanbul) – Su küçüğün, yol büyüğün Sayın Başkan. 
BAŞKAN
– Peki, Sayın Baluken buyurun. 
İDRİS
BALUKEN (Diyarbakır) – Estağfurullah, yani fark etmiyor. 
Sayın
Başkan, sayın hatip muhalefetin değerlendirmelerini ve bu konuda kendi
önergesine destek tavrını Türkiye’yi zora sokma arayışı olarak değerlendirdi ve
bu çerçevede sayısız sataşmalarda bulundu; bunlara cevap vermemiz lazım. 
BAŞKAN
– Buyurun Sayın Baluken.
İki
dakika…
VI.- SATAŞMALARA
İLİŞKİN KONUŞMALAR (Devam)
13.- Diyarbakır Milletvekili İdris Baluken’in, Trabzon
Milletvekili Salih Cora’nın CHP grup önerisi üzerinde yaptığı konuşması
sırasında Halkların Demokratik Partisine sataşması nedeniyle konuşması
İDRİS
BALUKEN (Diyarbakır) – Teşekkür ederim.
Sayın
Başkan, değerli milletvekilleri; şimdi, öncelikle şu çelişkiyi ifade edeyim
Sayın Hatip: Madem Rıza Sarraf’ın sizinle bir ilgisi yok, madem bu ortada
dolaşan kara para aklama, yolsuzluk meseleleriyle ilgili herhangi bir kaygı
duymuyorsunuz, gelin bu önergeye destek verin, Meclis bu komisyonu kursun ve
bununla ilgili sizin de bahsetmiş olduğunuz yönde birtakım tutumlar varsa bunu
açığa çıkarsın. 
Bakın,
burada, uluslararası arenada tartışılan iddialar normal iddialar değil. Kara
para aklamadan bahsediliyor, uluslararası yolsuzluk ilişkilerinden bahsediliyor,
uluslararası bir ambargonun bilinçli olarak delinmesinden bahsediliyor ve IŞİD
benzeri bazı terör örgütlerine para transferinden bahsediliyor. Bunlar yenilir
yutulur iddialar mı? Bunlar her birimizin suskun kalacağı, göz ardı edeceği
iddialar mı? Bunun böyle olmadığını çok iyi biliyorsunuz. 
NURETTİN
YAŞAR (Malatya) – Belgeleri servis edelim. 
İDRİS
BALUKEN (Devamla) – Bakın, Rıza Sarraf yakalandıktan sonra uykularınız kaçtı,
biliyoruz biz. Ne kadar büyük bir panik ve korku içerisinde olduğunuzu
biliyoruz. 
NURETTİN
YAŞAR (Malatya) – Belgeleri servis edelim! 
AYŞE
SULA KÖSEOĞLU (Trabzon) – Sevinçten sizin uykularınız kaçtı.
BAŞKAN
– Sayın Yaşar, lütfen…
İDRİS
BALUKEN (Devamla) – Yandaş basında hemen işte “Üst aklın darbesi”, “Amerika’nın
rejim değişikliğiyle ilgili hamlesi” olarak manşetler attıran biz değiliz
herhâlde. O manşetlerin nereden servis edildiğini de çok iyi biliyoruz. Ha,
sonra baktınız, işin rengi değişiyor, işin ucu mutlaka size dokunacak, bu
sefer, “Bizimle ilişkisi yoktur.” noktasına geldiniz. Ama bunlar inkâr edilecek
hususlar değil ki. Hepsini bir kenara bıraksak bile bu kadar ağır suçlamalarla
muhatap olan birinin sizin bakanlarınızın elinden aldığı o plaketlerle ilgili o
açıklamayı yapmak zorundasınız.
ŞİRİN
ÜNAL (İstanbul) – Önce terör sorununu çözelim, terör sorununu. 
İDRİS
BALUKEN (Devamla) – Dolayısıyla, uykularınız kaçabilir; bu konuda haklısınız.
Sanırım önümüzdeki dönemde de bu konuda daha fazla uluslararası skandalların
tam ortasında, merkezinde olacaksınız. 
(Mikrofon
otomatik cihaz tarafından kapatıldı) 
İDRİS
BALUKEN (Devamla) – O nedenle, kaygısızsanız, bu tarz tartışmaların içerisinde
yer almak istemiyorsanız gelin bu önergeyi destekleyin diyorum. 
Saygılar
sunarım. (HDP sıralarından alkışlar)
BAŞKAN
– Teşekkür ederiz Sayın Baluken. 
Sayın
Altay… 
ENGİN
ALTAY (İstanbul) – Sayın Başkan, iki hususta meramımız var. Birincisi, sayın
hatip konuşmasını yaparken grup olarak önerdiğimiz araştırma önergesini kaleme
alan milletvekilimize “Hayal dünyalarını, iftiralarını kâğıda döktüler.” diye
bir açık hakarette bulundu. Bu hakarettir, siyasette buna “hakaret” denir; bu
bir. Aytun Çıray’ın bu sebeple söz hakkı var. 
Ayrıca
sayın hatibin şu konuya açıklık getirmesini talep edeceğiz: Bence diğer
muhalefet partilerinin de bunu yapması lazım. Türkiye aleyhine propaganda
yaptığımızı, en azından muhalefete bakarak söyledi. Sayın hatip hangi partiyi
kastettiyse bunu açıklamasını talep edeceğiz, yoksa bu konuda da parti olarak
söz talebimiz var. Önce Sayın Çıray’a, sonra hatibin açıklamasına göre
muhalefet partisine… 
BAŞKAN
– Peki. 
Önce
Sayın Çıray’a sataşmadan dolayı iki dakika söz verelim, sonra Sayın Cora’dan da
açıklama isteyelim. 
Sayın
Yaşar, her şeye çok müdahale ediyorsunuz, rica ediyorum sizden, lütfen… 
Buyurun.

14.- İzmir Milletvekili Aytun Çıray’ın, Trabzon
Milletvekili Salih Cora’nın CHP grup önerisi üzerinde yaptığı konuşması
sırasında şahsına sataşması nedeniyle konuşması
AYTUN
ÇIRAY (İzmir) – Değerli arkadaşlar, gerçeklerin açığa çıkma gibi bir özelliği
vardır. Çok sabretmeyeceksiniz, bunlar konuşmaya başladığı zaman bülbül gibi,
Türkiye’de neler yaşanacağını görüyoruz. Ben aslında buraya yolsuzluğa dikkat
çekmekten çok Türkiye’de bu yolsuzlukların ortaya çıkaracağı millî güvenlik
sorununa dikkat çekmeye geldim. Eğer Sayın Cumhurbaşkanıyla ve partinizle bu
konunun ilişkileri konusunda kuşkunuz varsa bu bizden kaynaklanmıyor. Sayın
Cumhurbaşkanı Rıza Sarraf için “Altın ihracatı yapan bir zat, ülkeye katkısının
ne olduğunu biliyorum, ahlaklı bir ticaret adamı.” diye tarif etti. Bunu ben
etmedim, bunu affeden de bir an önce çıkartan da sizlersiniz, ondan sonra
plaket veren de sizlersiniz. İlişkiyi biz kurmadık ki, ilişkiyi kuran sizsiniz.

Şimdi,
paralel devlet meselesine gelince… Yahu, neyi görseniz paralel görmeye
başladınız. Bu numara tuttu, bunun için peşindesiniz. Demin ne demiştim? Çünkü
iyi yalancıları başarılı kılan şey tutarlı olarak yalanlarına devam etmektir.
Bunu biliyorsunuz. Ben hiç kimseye ne iftira ederim ne başka bir şey. 
Bu
arada arkadaşlardan birisi “David Cohen niçin İstanbul’a geldi?” diye sordu.
Beyler, İstanbul’a Hazine Bakanlığı Yardımcısı geliyor, Türkiye’deki
bürokratlarla görüşmüyor, Türkiye'nin egemenlik haklarına bulaşıp orada banka
genel müdürleriyle kendisi toplantı yapıyor. Bakın, devlet böyle işlemez.
Rahmetli Ecevit Kıbrıs Savaşı’nı yaptığı zaman arkasında durdu Türkiye. Daha
sonra Amerika Birleşik Devletleri “Ambargo koyuyoruz.” dediği zaman Süleyman
Demirel Başbakandı, sürdü çıkardı bütün üslerden Amerika’yı. Var mı sizde bu
cesaret? Amerika’dan döndünüz, şimdi Suudi Arabistan Kralı geldi, herkesten
özür dilemeye başladınız. 
EMRULLAH
İŞLER (Ankara) – Kimden özür diledik?
AYTUN
ÇIRAY (Devamla) - Ben onu kastetmeye çalıştım. Amerika gezisi sonrası
siyasetinize dikkati çekiyorum arkadaşlar. O zaman bağlantıyı koyacaksınız.
(CHP sıralarından alkışlar) 
BAŞKAN
– Teşekkür ederiz Sayın Çıray.
Sayın
Cora, konuşacak mısınız?
MEHMET
METİNER (İstanbul) – Değmez, değmez! Hiç değmez.
SÜREYYA
SADİ BİLGİÇ (Isparta) – Yok, yok efendim, konuşmayacak. Gerekeni söyledi.
ENGİN
ALTAY (İstanbul) – Kimi kastettiğini söylesin. Yani Cumhuriyet Halk Partisini
kastetti mi kastetmedi mi?
BAŞKAN
– Sayın Altay’ın bir talebi var Sayın Cora.
Buyurun.
(AK PARTİ sıralarından alkışlar) 
V.- AÇIKLAMALAR (Devam)
21.- Trabzon Milletvekili Salih Cora’nın, İzmir
Milletvekili Aytun Çıray’ın sataşma nedeniyle yaptığı konuşmasındaki bazı
ifadelerine ilişkin açıklaması
SALİH
CORA (Trabzon) – Şimdi, tabii, az önceki hatibin söylemiş olduğu sözlerle
başlamak istiyorum. 
SÜREYYA
SADİ BİLGİÇ (Isparta) – Kimse üstüne alınmasın Sayın Cora.
AYŞE
SULA KÖSEOĞLU (Trabzon) – Yarası olan gocunsun.
SALİH
CORA (Trabzon) - Her şeyden evvel, bu iddialarla alakalı olarak, her ülkenin
kendine göre bir yargılaması vardır ve bu ülkelerin yargılamalarına biz saygı
duymaktayız. Bizim ülkemizde yapılan yargılamada İstanbul Cumhuriyet
Başsavcılığının 2014/60582 sayılı Takipsizlik Kararı’yla beraber, bu iddialarla
ilgili olarak tamamen takipsizlik kararı verilmiş. Buna itiraz edilmiş ve bu
itiraz da kesinleşmiştir. Öncelikle bu yargı kararlarına bizim saygı duyduğumuz
kadar siz de saygı duyun. 
Ayrıca,
suçlamalarla alakalı olarak şunu ifade etmek istiyorum: Sizin, suçlamalarla
alakalı olarak geçmişteki milletvekillerinizin neler yaptığı ortadadır. Yani
uçak düşürme krizinde “Türkiye ile İran arasında savaş çıksa İran’ın yanında
yer alırım.” diyen sizin milletvekilinizdi. (AK PARTİ sıralarından alkışlar)
Rusya’ya gidip Rusya televizyonlarına çıkıp röportaj veren sizin
milletvekilinizdi. Türkiye’de herhangi bir olay olsa bunu dışarıya servis eden,
ülke ülke dolaşan, Türkiye’yi, AK PARTİ’yi, Recep Tayyip Erdoğan’ı, Ahmet
Davutoğlu’nu karalamak için her türlü iddiayı ortaya koyan sizlersiniz. Bu
konuda yapmış olduğunuz daha önceki açıklamalar ortadadır, daha önce bunlar tartışıldı.
AYTUN
ÇIRAY (İzmir) – Söylediklerime cevap verin, başka laf anlatmayın, tevil
etmeyin, başka yere kaçmayın.
SALİH
CORA (Trabzon) – Hepsi Mecliste tutanaklarla sabittir. Söylemiş olduğunuz
iddialarla ilgili cevapları verdik, yine verdik. 
AYTUN
ÇIRAY (İzmir) – Konuya gelin, konuya gelin.
SALİH
CORA (Trabzon) – Sonuçta mahkemeler de karar verdi, millet de karar verdi. 1
Kasım seçimlerinde her şey ortaya çıkmıştır, Cumhurbaşkanlığı seçimlerinde her
şey ortaya çıkmıştır, yerel seçimlerde her şey ortaya çıkmıştır. Millet size de
cevabı veriyor, bize de cevabı veriyor. 
AYTUN
ÇIRAY (İzmir) – Bu cevabınız bizi doğruladı. Teşekkür ederim.
SALİH
CORA (Trabzon) – Bu konuda söyleyeceklerimiz bunlardır. (AK PARTİ sıralarından
alkışlar)
BAŞKAN
– Teşekkür ederiz Sayın Cora.
ENGİN
ALTAY (İstanbul) – Sayın Başkan…
BAŞKAN
– Sayın Altay…
ENGİN
ALTAY (İstanbul) – Bu konuşma, sayın hatibin bir önceki konuşmada yaptığı
“Türkiye aleyhine propaganda yapıyorsunuz.” iddiasını destekleyici bir
konuşmadır.
EMRULLAH
İŞLER (Ankara) – Aynen öyle.
ENGİN
ALTAY (İstanbul) – Dolayısıyla, bir sataşmadır bu. Bir siyasi partinin ülkenin
aleyhinde propaganda yaptığını iddia etmek ciddi bir iddiadır.
BAŞKAN
– Siz mi konuşacaksınız Sayın Altay?
ENGİN
ALTAY (İstanbul) – Evet. 
BAŞKAN
– Buyurun. (CHP sıralarından alkışlar)
VI.- SATAŞMALARA
İLİŞKİN KONUŞMALAR (Devam)
15.- İstanbul Milletvekili Engin Altay’ın, Trabzon
Milletvekili Salih Cora’nın yaptığı açıklaması sırasında Cumhuriyet Halk
Partisine sataşması nedeniyle konuşması
ENGİN
ALTAY (İstanbul) – Biz, sayın hatibin iddialarının aksine, Türkiye’yi değişik
alanlarda yaptığınız uygulamalarla dünyaya rezil eden uygulamalarınızı,
algılarınızı örtmekle meşgulüz. Önce onu söyleyeyim.
EMRULLAH
İŞLER (Ankara) – Siz öyle görüyorsunuz. Biz bu milleti hiçbir zaman rezil
etmedik. 
ENGİN
ALTAY (Devamla) – İşinize gelmeyince gürültü yaparsınız, işinize gelmeyince
gürültü yaparsanız. 
Rıza
Sarraf Türkiye’de tutuklandı. Doğru mu? Doğru. Bir kelime yolladı dışarı, bir
kelime. “Ben burada kalırsam konuşurum." dedi ve Rıza Sarraf dışarı çıktı.
Sayın
Hatip, sen bize “Mahkeme kararlarına saygı duy.” diye tavsiye ve telkinde
bulunacağına önce Cumhurbaşkanına söyle de o, yargıya, yasamaya biraz saygı
duysun, biraz da şu çöktüğü yürütmenin tepesinden aşağıya insin. Onu da
söylememiz lazım. (CHP sıralarından alkışlar)
Şimdi,
uluslararası meselelere gelince: Deve kuşu gibi kafanızı kuma gömerek… Ya da
muhalefetten deve kuşu gibi kafamızı kuma gömmemizi beklemeyin. Türkiye’yi
bölgenin, yakın tarihin en itibarsız ülkesi hâline getirdiniz.
MUSTAFA
ILICALI (Erzurum) – Yok canım.
ENGİN
ALTAY (Devamla) – Biz, sizin, Türkiye’yle ilgili bölgedeki bu kepaze tabloyu
temizlemekle uğraşıyoruz. Türkiye’de Libya, Tunus, Mısır, Suriye, İran, Irak,
Rusya, daha sayayım mı, kavga etmediğiniz ülke kalmadı. Ne uğruna? Ne uğruna
kavga etmediğiniz ülke kalmadı? 
ALİ
ÖZKAYA (Afyonkarahisar) – Esad, Esad…
ENGİN
ALTAY (Devamla) – Ne uğruna? Ne hâle getirdiniz bu Türkiye’yi?
AHMET
HAMDİ ÇAMLI (İstanbul) – İtibarı bir anlatsana. İtibardan ne anlıyorsun? 
ENGİN
ALTAY (Devamla) – Türkiye’yi ne yaptınız? Kara paranın lojistik üssü yaptınız,
mülteci göçmen dağıtım lojistik üssü yaptınız. Kaçak külçe altınların üssü
yaptığınız yetmedi, Türkiye’yi ambargo delme merkezi lojistik üssü hâline
getirdiniz. 
MEHMET
METİNER (İstanbul) – İyi yaptık.
ENGİN
ALTAY (Devamla) – Türkiye’ye şöyle bir baktığınızda Türkiye’nin acınacak bir
hâli var. Her sıkıştığınızda “Millet karar verir.” Millet size hırsızlığı,
yolsuzluğu aklasın diye yetki vermiyor. 
(Mikrofon
otomatik cihaz tarafından kapatıldı) 
ENGİN
ALTAY (Devamla) – Hep söyledim, yine söylüyorum; Kâbe’den örtü getirseniz bu
yolsuzluğun üstünü örtemeyeceksiniz.
MEHMET
METİNER (İstanbul) – Her tarafınızdan yolsuzluk, hırsızlık akıyor.
ENGİN
ALTAY (Devamla) – Zarrab’ı burada kurtardınız, Amerika’da konuşacak ve kimlerle
iş birliği varsa hepsi yargı önüne çıkacak. (CHP sıralarından alkışlar)
BAŞKAN
– Teşekkürler Sayın Altay.
Sayın
Günal, buyurun.
MEHMET
GÜNAL (Antalya) – Sayın Cora konuşmasında Sayın Altay’ın söylediğinden önce
bütün muhalefet partilerini hakaretle suçlamıştır.
ENGİN
ALTAY (Sinop) – Size de söyledi, size de.
SÜREYYA
SADİ BİLGİÇ (Isparta) – Ya, Mehmet, sen de mi alındın üstüne? Sana söylemediği
belli.
MEHMET
GÜNAL (Antalya) – Üslubumuzla ilgili hakaretle suçlamıştır. Bu konuda 69’a göre
söz istiyorum. 
BAŞKAN
– Buyurun Sayın Günal. (MHP sıralarından alkışlar)
MEHMET
METİNER (İstanbul) – Paralel siyasetçileri sevindirin, hadi bakalım.
16.- Antalya Milletvekili Mehmet Günal’ın, Trabzon
Milletvekili Salih Cora’nın CHP grup önerisi üzerinde yaptığı konuşması
sırasında Milliyetçi Hareket Partisine sataşması nedeniyle konuşması
MEHMET
GÜNAL (Antalya) – Şimdi, paralelcileri kimin sevindirdiği, ne istedilerse kimin
verdiği bellidir, oradan konuşan arkadaşa söylüyorum. (MHP sıralarından
alkışlar)
Ne
istedilerse veren sizdiniz, derdimiz o değil. 
ALİ
ÖZKAYA (Afyonkarahisar) – Şimdi siz veriyorsunuz.
MEHMET
GÜNAL (Devamla) – Biz burada üslubumuza o kadar dikkat ediyoruz ki Sayın Cora,
siz biliyorsunuz. Toptancılık yapmayın yani varsa bir şey… Demin Sayın Altay’ın
dediği gibi, “muhalefet partileri” dediğiniz zaman bizi de suçlamış oluyorsunuz.
Oysa ben o kadar kibar söyledim. 
AHMET
HAMDİ ÇAMLI (İstanbul) – Allah sizi de kurtarsın bu paralelden inşallah!
MEHMET
GÜNAL (Devamla) – Söylediklerimin her birinde bir şeyi söylemedim. 
NURETTİN
YAŞAR (Malatya) – Bu jurnal işine girme, jurnal işine sen girme.
MEHMET
GÜNAL (Devamla) – Şimdi, yani o zaman ben kendim konuşmayayım, Sayın
Kurtulmuş’un sözlerini söyleyeyim. Madem bu kadar aklıyorsunuz da neden “Ben
bilseydim gitmezdim.” dedi o ödül törenine? Konuşmuyorum o zaman. Üslubum bozuk
olmasın, sadece resim göstereyim Sayın Cora’ya. Gördünüz mü? Altında ne diyor?
“Vallahi bana bilgi verilmedi, bilseydim… Keşke önceden söyleselerdi.” diyor.
Ya, biz de diyoruz ki… “Neden?” diyor. “O aldığı şirketin şimdi birisi
tasfiyeye girmiş, birisi kapanıyor, iki üç tanesini Amerika’da soruşturma
konusu yapmışlar.” diyorum. Bunun üslubunda hakaret olur mu? Ben “Çaldınız,
çırptınız, götürdünüz, uçurdunuz, hepsini yediniz!” mi dedim size? Yani, bunu
araştıralım, yoksa, siz de temize çıkın. “Efendim, savcılık takipsizlik kararı
vermiş.” diyor. İyi, güzel vermiş. Neyle ilgili verdiğini söyledim. Sayın Cora
diyor ki: “Karıştırmayın.” Tamam, burada verdi. Soruşturma iznini neden verdi?
Valilik soruşturma izni vermeyince, o tutanağı tutan görevliyle ilgili inceleme
yapılamadı. Tabii ki valilik soruşturma izni vermeyince de o dosya kapanıyor.
Yani,
bakın arkadaşlar, 1,5 ton altın yalan beyandan yakalanıyor ve gümrük
görevlileri cezayı kesiyor ve para cezası tahsil ediliyor. Şimdi, bunun
soruşturulması gerekmez mi? Kim düzenledi, sahte belgeyi kim verdi? Bunu
söylüyoruz. Biz “Bu, doğrudan suçu işlemiştir.” demiyoruz ama “Bunun
araştırılmasını engellemeyin, soruşturalım.” diyoruz. 
Teşekkür
ederim. (MHP sıralarından alkışlar) 
BAŞKAN
– Teşekkür ederiz Sayın Günal. 
Sayın
milletvekilleri…
VIII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, İzmir Milletvekili Aytun Çıray ve
arkadaşları tarafından, İranlı bir iş adamının Türkiye’de rüşvet dağıttığı
iddialarının tüm boyutlarıyla araştırılması amacıyla, 12/4/2016 tarihinde
Türkiye Büyük Millet Meclisi Başkanlığına verilmiş olan Meclis araştırması önergesinin
Genel Kurulun 13 Nisan 2016 Çarşamba günkü birleşiminde sunuşlarda okunmasına
ve ön görüşmelerinin aynı tarihli birleşiminde yapılmasına ilişkin önerisi
(Devam)
III.- YOKLAMA
(CHP
sıralarından bir grup milletvekili ayağa kalktı)
ENGİN
ALTAY (İstanbul) – Sayın Başkan, yoklama istiyoruz. 
BAŞKAN
– Yoklama talebiniz var. 
Sayın
Altay, Sayın Çıray, Sayın Tarhan, Sayın Aydın, Sayın Basmacı, Sayın Tüm, Sayın
Purçu, Sayın Yıldız, Sayın Ekici, Sayın Yiğit, Sayın Tümer, Sayın Çamak, Sayın
Gürer, Sayın Gaytancıoğlu, Sayın Engin, Sayın Hürriyet, Sayın Durmaz, Sayın
Akaydın, Sayın Kök, Sayın Akkaya. 
Sayın
milletvekilleri, yoklama için üç dakika süre vereceğim. 
Süreyi
başlatıyorum. 
(Elektronik
cihazla yoklama yapıldı) 
BAŞKAN
– Sayın milletvekilleri, pusula gönderen sayın milletvekilleri lütfen Genel
Kuruldan ayrılmasınlar. 
(Elektronik
cihazla yoklamaya devam edildi)
BAŞKAN
– Sayın milletvekilleri, toplantı yeter sayısı yoktur.
Birleşime
on dakika ara veriyorum. 
Kapanma Saati: 18.10
DÖRDÜNCÜ OTURUM
Açılma Saati: 18.24
BAŞKAN: Başkan Vekili Pervin BULDAN 
KÂTİP ÜYELER: İshak GAZEL (Kütahya), Mücahit DURMUŞOĞLU
(Osmaniye)
----- 0 -----
BAŞKAN
– Türkiye Büyük Millet Meclisinin 72’nci Birleşiminin Dördüncü Oturumunu
açıyorum.
III.- YOKLAMA
BAŞKAN
– Cumhuriyet Halk Partisi Grup önerisinin oylamasından önce istem üzerine
yapılan yoklamada toplantı yeter sayısı bulunamamıştır.
Şimdi
yoklama işlemini tekrarlayacağım.
Yoklama
için iki dakika süre veriyorum ve süreyi başlatıyorum.
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı vardır.
VIII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, İzmir Milletvekili Aytun Çıray ve
arkadaşları tarafından, İranlı bir iş adamının Türkiye’de rüşvet dağıttığı
iddialarının tüm boyutlarıyla araştırılması amacıyla, 12/4/2016 tarihinde
Türkiye Büyük Millet Meclisi Başkanlığına verilmiş olan Meclis araştırması önergesinin
Genel Kurulun 13 Nisan 2016 Çarşamba günkü birleşiminde sunuşlarda okunmasına
ve ön görüşmelerinin aynı tarihli birleşiminde yapılmasına ilişkin önerisi
(Devam)
BAŞKAN
– Cumhuriyet Halk Partisi Grubunun önerisini oylarınıza sunuyorum: Kabul
edenler… Kabul etmeyenler… Öneri kabul edilmemiştir.
Sayın
milletvekilleri, alınan karar gereğince sözlü soru önergelerini görüşmüyor ve
gündemin "Kanun Tasarı ve Teklifleri ile Komisyonlardan Gelen Diğer
İşler" kısmına geçiyoruz.
1'inci
sırada yer alan, 65 Yaşını Doldurmuş Muhtaç, Güçsüz ve Kimsesiz Türk
Vatandaşlarına Aylık Bağlanması Hakkında Kanun ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı, Genel Kadro ve Usulü
Hakkında Kanun Hükmünde Kararnamede Değişiklik Yapılmasına Dair Kanun Tasarısı,
Konya Milletvekili Mustafa Kalaycı’nın; 65 Yaşını Doldurmuş Muhtaç, Güçsüz ve
Kimsesiz Türk Vatandaşlarına Aylık Bağlanması Hakkında Kanunda Değişiklik
Yapılmasına Dair Kanun Teklifi, Milliyetçi Hareket Partisi Grup Başkanvekili
Manisa Milletvekili Erkan Akçay’ın; 2022 Sayılı 65 Yaşını Doldurmuş Muhtaç,
Güçsüz ve Kimsesiz Türk Vatandaşlarına Aylık Bağlanması Hakkında Kanunda
Değişiklik Yapılmasına Dair Kanun Teklifi, Diyarbakır Milletvekili Nursel
Aydoğan’ın; 2022 Sayılı 65 Yaşını Doldurmuş Muhtaç, Güçsüz ve Kimsesiz Türk
Vatandaşlarına Aylık Bağlanması Hakkında Kanunda ve 2828 Sayılı Sosyal
Hizmetler Kanununda Değişiklik Yapılmasına Dair Kanun Teklifi, Denizli
Milletvekili Kazım Arslan’ın; 2022 Sayılı 65 Yaşını Doldurmuş Muhtaç, Güçsüz ve
Kimsesiz Türk Vatandaşlarına Aylık Bağlanması Hakkında Kanunda Değişiklik
Yapılmasına Dair Kanun Teklifi, Bursa Milletvekilleri Hüseyin Şahin ve Hakan
Çavuşoğlu ile 115 Milletvekilinin; Bazı Kanunlarda Değişiklik Yapılmasına Dair
Kanun Teklifi, Şanlıurfa Milletvekilleri Faruk Çelik ve Ahmet Eşref Fakıbaba
ile 7 Milletvekilinin; Şanlıurfa İline İstiklal Madalyası Verilmesi ile Bazı
Kanunlarda Değişiklik Yapılmasına Dair Kanun Teklifi ile Plan ve Bütçe
Komisyonu Raporu’nun görüşmelerine kaldığımız yerden devam edeceğiz.
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- 65 Yaşını Doldurmuş Muhtaç, Güçsüz ve Kimsesiz Türk
Vatandaşlarına Aylık Bağlanması Hakkında Kanun ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı, Genel Kadro ve Usulü
Hakkında Kanun Hükmünde Kararnamede Değişiklik Yapılmasına Dair Kanun Tasarısı,
Konya Milletvekili Mustafa Kalaycı’nın; 65 Yaşını Doldurmuş Muhtaç, Güçsüz ve
Kimsesiz Türk Vatandaşlarına Aylık Bağlanması Hakkında Kanunda Değişiklik
Yapılmasına Dair Kanun Teklifi, Milliyetçi Hareket Partisi Grup Başkan Vekili
Manisa Milletvekili Erkan Akçay’ın; 2022 sayılı 65 Yaşını Doldurmuş Muhtaç,
Güçsüz ve Kimsesiz Türk Vatandaşlarına Aylık Bağlanması Hakkında Kanunda
Değişiklik Yapılmasına Dair Kanun Teklifi, Diyarbakır Milletvekili Nursel
Aydoğan’ın; 2022 sayılı 65 Yaşını Doldurmuş Muhtaç, Güçsüz ve Kimsesiz Türk
Vatandaşlarına Aylık Bağlanması Hakkında Kanunda ve 2828 Sayılı Sosyal
Hizmetler Kanununda Değişiklik Yapılmasına Dair Kanun Teklifi, Denizli
Milletvekili Kazım Arslan’ın; 2022 Sayılı 65 Yaşını Doldurmuş Muhtaç, Güçsüz ve
Kimsesiz Türk Vatandaşlarına Aylık Bağlanması Hakkında Kanunda Değişiklik
Yapılmasına Dair Kanun Teklifi, Bursa Milletvekilleri Hüseyin Şahin ve Hakan
Çavuşoğlu ile 115 Milletvekilinin; Bazı Kanunlarda Değişiklik Yapılmasına Dair
Kanun Teklifi, Şanlıurfa Milletvekilleri Faruk Çelik ve Ahmet Eşref Fakıbaba
ile 7 Milletvekilinin; Şanlıurfa İline İstiklal Madalyası Verilmesi ile Bazı
Kanunlarda Değişiklik Yapılmasına Dair Kanun Teklifi ile Plan ve Bütçe
Komisyonu Raporu (1/694, 1/689, 2/393, 2/403, 2/404, 2/899, 2/922, 2/923) (S.
Sayısı:273) (x)
BAŞKAN
– Komisyon? Burada.
Hükûmet?
Burada.
Geçen
birleşimde, İç Tüzük’ün 91’inci maddesine göre temel kanun olarak görüşülen 273
sıra sayılı Kanun Tasarısı’nın birinci bölümünde yer alan maddelerin oylamaları
tamamlanmıştı. 
Şimdi
ikinci bölümün görüşmelerine başlıyoruz. 
İkinci
bölüm 17 ila 33’üncü maddeleri kapsamaktadır. 
İkinci
bölüm üzerinde söz isteyen Milliyetçi Hareket Partisi Grubu adına Samsun
Milletvekili Sayın Erhan Usta.
Süreniz
on dakika Sayın Usta.
Buyurun.
(MHP sıralarından alkışlar) 
MHP
GRUBU ADINA ERHAN USTA (Samsun) – Teşekkür ederim.
Sayın
Başkan, değerli milletvekilleri, ekranları başında bizi izleyen aziz
milletimiz; hepinizi saygıyla selamlıyorum. 
Bugün
yine bir torba yasayı görüşüyoruz. İkinci bölüm üzerinde Milliyetçi Hareket
Partisi Grubu adına söz aldım. Bu torba yasa konusunu, artık bunun mahzurlarını
konuşmaktan biz usandık fakat Hükûmet sürekli torba yasa getirmekten usanmadı.
Torba yasanın mahzurlarını bu süreçte sürekli yaşadık. Çoğu zaman komisyonlarda
hiç maddesi olmayan bakanlarla bu yasa görüşüldü. Dolayısıyla, yasayı, tasarıyı
iyileştirme anlamında aslında Parlamentoda bir şey yapılamıyor. Bugün de burada
yine büyük ihtimal… Şimdi Adalet Bakanımız var, Adalet Bakanımızın burada onu
ilgilendiren kaç tane maddesi var bilmiyorum ben. Bu şekil, Parlamentoyu
etkisizleştiren, Parlamentonun itibarını azaltan bir usuldür, bu usulden
vazgeçmek lazım.
Tabii,
bir de bu yetmiyormuş gibi temel yasa olarak görüşüyoruz. Bunun temel yasa
olarak görüşülmesinin mümkün olmadığı hep söylendi. Sadece ikinci bölüm için
bir istatistik vermek istiyorum. Burada yürürlük ve yürütme hariç, 15 madde
var; 15 maddeyle 10 farklı kanunda değişiklik var. Böyle bir temel yasa elbette
ki olamaz.
Şimdi,
tabii, böyle bir tasarının da bölümü üzerinde konuşmanın da zorluğu ortada.
Ancak, biz yine de şöyle bir ilişki kurarak tümü üzerinde birtakım şeyleri
söyleyebiliriz diye düşünüyorum: Şimdi, Türkiye ekonomisine baktığımızda, düşük
yurt içi tasarruf bizim ekonomimizin bir sorunu. Düşük yurt içi tasarruflar
cari açık sorununu doğuruyor. Cari açık ancak yüksek faiz verilerek finanse
edilebiliyor. Bugün Sayın Cumhurbaşkanı “Faiz düşürülsün.” diyor ama öyle
“Düşürülsün.”le, talimatla faiz düşmez bir ekonomide. Ekonominin dinamiklerinin
faizi düşük seviyede tutması lazım. Bu kadar yüksek cari açık varken bir
ekonomide faizin düşmesini beklememek lazım. Yüksek faiz vermek durumunda
kalıyorsunuz, bu sizin borçluluğunuzu artırıyor -bunun birazdan rakamlarını
vereceğim- borçluluğunuz artıyor, ekonomide kırılganlık artıyor; bu, işin bir
yanı. 
Diğer
tarafa baktığımızda, bir de ne yapıyoruz biz ekonomimizde, daha doğrusu kamu
yönetiminde? Ciddi imar değişiklikleri, imar düzenlemeleri yapılıyor. Özellikle
bireysel imar düzenlemeleri yoluyla ekonomide bir rant oluşturuluyor. Bu rant
sonucunda bir betonlaşma oluyor. Betonlaşma sonucunda, tabii, beton üretken
olmadığı için, üretken alanlara yatırım yapılmadığı için ekonomide tıkanmayla
karşılaşıyoruz. Diğer taraftan da bugün biraz üzerinde durmak istediğim, bu
betonlaşma ile terörizmin finansmanı arasında aslında bir ilişki var
Türkiye’de, bu ilişkiyi de yaşıyoruz. 
Şimdi,
daha önceki konuşmalarımda sık sık ifade ettim ben, büyüme performansımızın
rakip ülkelerle mukayese edildiğinde maalesef çok iyi olmadığını, çok kötü
olduğunu, emsal ülkelerle büyüme farklarımızın sürekli olarak açıldığını daha
önce ifade etmiştim. Kişi başı gelirde de, toplam büyümede de maalesef bu
sıkıntıyı Türkiye yaşıyor. Tabii, yatırımların da… Şunu kabul etmek lazım: AKP
Hükûmeti ve AKP Grubu bir şeyin PR’ını yapmayı hakikaten çok iyi başarıyor.
Aslında yatırımlara -ben bunun rakamlarını daha önceden verdim- baktığımızda -ülkedeki
toplam yatırımlar olsun, kamu yatırımları olsun- bu dönemde geçmişten daha
fazla yatırım yapılmamasına rağmen, bazı sembolik projeleri ileri sürerek çok
fazla yatırım yapılıyormuş gibi bir hava yaratılıyor ekonomide. Şimdi, bunu
rakamla ifade edecek olursak, 1990-2002 döneminde yani Adalet ve Kalkınma
Partisinden önceki on üç yılda aslında Türkiye’de yıllık, millî gelire oranla
ortalama yüzde 21,6’lık yatırım yapılıyor; Adalet ve Kalkınma Partisinin on üç
yıllık dönemindeyse 20,4 oranında yapılıyor. Yani, önceki on üç yıldan 1,2 puan
daha düşük, her yıl 1,2 puan. Bunun rakamsal anlamı nedir biliyor musunuz
arkadaşlar? 2015 yılı fiyatlarıyla 26,5 milyar TL’dir. Yani, 2015 fiyatlarıyla
aslında AKP döneminde daha önceki on üç yıla göre her yıl 26,5 milyar TL daha
düşük yatırım yapılmış fakat sembolik yatırımlar öne çıkartılarak Türkiye’de
çok büyük bir yatırım yapılıyormuş gibi bir hava oluşturuluyor.
Şimdi,
işin diğer boyutuna gelelim. Düşük yurt içi tasarruflar, cari açık dedik. Diğer
taraftan baktığımızda hane halklarının borçlarının da astronomik rakamlara
ulaştığını görüyoruz.
Şimdi,
bir ekonomide rant nasıl oluşturuluyor? Rant oluşturmanın birkaç yolu var.
Bunlardan bir tanesi… Bir defa, önce, sektörler arasında kâr farklılığının çok
fazla olduğunu görüyoruz. Şimdi, bu, bir sektörün kendi dinamiklerinden
kaynaklanıyorsa buna diyecek bir şeyimiz yok. Bir sektör kendisini geliştirmiş,
AR-GE’ye yatırım yapmıştır ve daha kârlıdır, buna diyecek bir şeyimiz yok ama
kamu düzenlemeleri yoluyla bazı sektörleri daha kârlı, bazı sektörleri daha az
kârlı hâle getirirsek burada aslında kamunun bozucu bir müdahalesinin
olduğundan söz etmemiz gerekiyor. Bugün Türkiye’de yaşadığımız tam da budur.
Yani, Türkiye’nin bu kadar çok betonlaşmasının arkasında olan şey rant… Yani bu
betona yatırımın, gayrimenkul üzerinden yapılan yatırımın
vergilendirilmesindeki, bu rantın vergilendirilmesindeki problemlerdir
Türkiye’deki ekonomide esas, ana problemler. Yani, imalat sanayisinde işçi çalıştırmanın
belli bir maliyeti var, belli bir zorluğu var. Efendim, vergi oranlarının,
kurumlar vergisinin, gelir vergisinin oranlarının yüksekliğini biliyoruz. Ancak
diğer tarafta, siz, oluşan ranttan hiç vergi almadığınız zaman Türkiye'nin en
büyük elektronikçileri, en büyük iş adamları gidip gayrimenkul piyasasına
yatırım yapıyor. Bu, Türkiye'nin büyük bir problemidir. Bunu biz defalarca
söyledik, bunu söylemeye de devam edeceğiz. Bundan dönüş olmadığı sürece bunun
söylenmesi gerekiyor. Dönüş olmadığını nereden görüyoruz? En son millî gelir
rakamına bakıyorsunuz, bu kadar konuşulunca belki biraz düzelir diye
düşünüyorsunuz, Türkiye’de imalat sanayisinin payı 2014 yılına göre 2015
yılında -en son biliyorsunuz 31 Marta açıklandı bu veri, daha taze bir veri- düştü
yani üretimin payı Türkiye’de düşüyor, rantın payı artıyor. Üretimin payının
düşmesi tabii teknoloji seviyesini de düşürüyor ve kaynaklarımız sürekli olarak
üretken olmayan alanlara yatırılıyor. 
Şimdi,
tabii, bu yanlış iktisat politikaları Türkiye'nin tıkanması sonucunu doğuruyor.
Türkiye'nin borcu artıyor. Yıllardır biriktirilen tesisleri satmak zorunda
kalıyorsunuz çünkü cari açığınızı finanse etmek durumundasınız yani on üç
yıllık Adalet ve Kalkınma Partisi hükûmetleri döneminde Türkiye 468 milyar dolar
cari açık vermiş arkadaşlar, 468 milyar dolar. Tabii, yabancı, parasını size
babasının hayrına getirmiyor. Bu parayı neyin karşılığında getiriyor? Bir borç
olarak alıyorsunuz. Bu kadar cari açık yarattık, dış borcumuzu da 268 milyar
dolar artırdık. Bunun sonucunda ödediğimiz para, on üç yılda, Adalet ve
Kalkınma Partisi iktidarları döneminde 122 milyar dolar faiz ödemesi yapıldı
yurt dışına yani bir yandan “faiz lobisi” diye herkesi eleştireceksiniz “faiz
lobisi” jargonunu kullanacaksınız, bir yandan da cumhuriyet tarihinde hiç
görülmemiş miktarlarda faizi yurt dışına ödeyeceksiniz, ülkenin kaynaklarını
yurt dışına transfer edeceksiniz. 
Böyle
“Cari açık oluşursa oluşsun, ne yapalım, işte fena mı, dışarıdan kaynak
geliyor.” deyip geçemeyiz. Bu cari açığın bir bedeli var. Birinci bedeli ne?
122 milyar dolar faiz ödedik Adalet ve Kalkınma Partisi hükûmetleri döneminde.
İkinci bedeli ne? 33 milyar dolarlık gayrimenkulümüzü yabancılara sattık.
Üçüncü bedeli ne? Doğrudan yatırım. Ben, doğrudan yatırıma karşı olan birisi
değilim, Milliyetçi Hareket Partisi olarak da karşı değiliz ancak doğrudan
yatırım yeni bir yatırım olarak gelirse başımız üzere, mevcut tesisinizi
satıyorsanız doğrudan yatırımın ekonomiye kattığı bir şey yok, zaten sen de
üretiyordun, el değiştiriyor, öbür adam üretiyor. Bu kadar çok yüksek cari açık
verince tabii ki ekonomideki tesislerimizi de satmak durumunda kalıyoruz. Zaten
bunların önemli bir kısmı da –ben bunları daha önceden ifade etmiştim- finans
sektörüne geldi, hizmet sektörüne geldi, üretime çok fazla gelen bir şey yok.
Şimdi,
bu söylediğimiz sıkıntıların aslında tamamını diğer alanlarda da görüyoruz.
Yani uluslararası yatırım pozisyonuna baktığımızda da Türkiye'nin
yükümlülükleri 602 milyar dolara çıkmıştır, bu rakamlar çok büyük rakamlardır.
O yüzden, ülkede faiz düşürülemiyor, o yüzden ekonominin kırılganlığı çok
fazla. Borç yaratan yükümlülüklerimizdeki artış da Adalet ve Kalkınma Partisi
döneminde 291 milyar dolar olmuştur. İşte o yüzden diyorum, “Aman ne olursa
olsun, işte yurt dışından kaynak geliyor, ne güzel evlerde oturuyoruz,
AVM’lerimiz var.” diyemeyiz, bunların bu ekonomiye bir maliyeti var, bunun da
maliyeti ekonomiye işte ödediğimiz yüksek faizler ve düşük yatırımlar şeklinde
dönüyor.
Diğer
bir maliyeti, cumhuriyet tarihinin en yüksek işsizlik oranlarını yaşıyoruz
bugün. Hep “2002” diyorlar, 2002’den daha yüksek işsizlik oranı var bugün
Türkiye ekonomisinde. Çok şükür, artık 2002’yi konuşamaz oldular. Bir ara
dillerine pelesenk yapmışlardı, biz işin üzerine gitmeye başladıktan sonra…
Bugün, maalesef Türkiye ekonomisi her zaman eleştirdiğimiz 2002 döneminden daha
kırılgandır, daha zor durumdadır, daha sıkışık durumdadır. İlerleyen maddelerde
bunlarla ilgili rakamları da size arz etmeye çalışacağım. Dolayısıyla, yani ekonomide
böyle yüksek cari açıklar vererek, efendim, bir rant oluşturarak, ondan sonra
ekonomiyi betona mahkûm ederek kalkınma hamlesi olmaz.
Ben
bunları bürokrasideyken de zaman zaman konuşurken bu iktisat politikasındaki
farklılıktan olduğunu düşünüyordum, ancak bunun iktisat politikasındaki
farklılıktan olmadığını, aslında belli çevrelerin özellikle imar düzenlemeleri
yoluyla bir rant oluşmasını çok fazla arzu ettiğini maalesef biz gördük. Fakat
bunun bedelini Türkiye olarak hep birlikte ödeyeceğiz. Daha sonraki
konuşmalarımda bu Kanal İstanbul konusuna özellikle değinmek istiyorum. Burada
oluşan rantın… Burada aslında ya bir öngörüsüzlük var ya da iyi niyette bir
problem var, bunu da bir sonraki konuşmamda size izah etmeye çalışacağım. 
Ben,
beni dinlediğiniz için yüce heyetinizi saygıyla selamlıyorum, çok teşekkür
ediyorum. (MHP sıralarından alkışlar)
BAŞKAN
– Teşekkür ederiz Sayın Usta.
Bölüm
üzerine ikinci konuşmacı, Halkların Demokratik Partisi Grubu adına Muş
Milletvekili Sayın Ahmet Yıldırım. 
On
dakika süreniz Sayın Yıldırım.
Buyurun.
(HDP sıralarından alkışlar)
HDP
GRUBU ADINA AHMET YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri; ben de 273 sıra sayılı torba kanun tasarısının
ikinci bölümünün tümü üzerinde partim adına söz almış bulunmaktayım. Hepinizi
saygıyla selamlıyorum.
Sayın
Başkan, değerli milletvekilleri; özellikle birinci bölümünü dün konuştuğumuz ve
birinci bölümde yer alan çok netameli bazı maddelerin, maalesef, Genel Kurulda
kabul edildiği bir süreci yaşamış olduk. Düne dair birkaç cümleyle konuşmama
giriş yapıp, ondan sonra devam etmek istiyorum.
Evet,
dün yasalaşan birçok maddenin en problemli olanlarından biri, 14’üncü madde
olan Kanal İstanbul’du. Özellikle Kanal İstanbul’la alakalı olarak, adına su yoluyla
ilgili bir yasal düzenlemeyi öncelediğini ve bunu hedeflediğini iddia eden
siyasi iktidar, ekolojik herhangi bir hassasiyetin göz önüne alınmadığı,
gerçekten tarihe çok kötü not düşen bir tasarıyı maalesef yasalaştırmış oldu. 
Tasarıda,
Kanal İstanbul için olan ve dün yasalaşan maddeyle, siyasi iktidarın ekolojiyi
talan ederek, şehirleri, habitatı, mekânı, kapitalist modernitenin çıkarları
temelinde yeniden üreterek rant yaratma ve üretilen bu rantı kendi yandaşlarına
pay etme anlayışının bir ürünü olarak, bunu “çılgın” veya “mega proje” olarak,
maalesef, halklarımızın önüne getirmiş bulunmaktadır.
Bununla
ilgili itirazlarımızı Komisyonda sıklıkla dile getirdik. Özellikle doğanın
kendi akışına müdahale edildiğini, doğanın kendi seleksiyonu olduğunu, özellikle
kara suları gibi deniz sularının da özellikle hidrobiyoloji ve hidrojeoloji
açısından, yani deniz canlıları, florası, faunası açısından da bir müdahale
olduğunu ve onların yaşam akışlarına, milyonlarca yıllık akışkanlığına bir
müdahale tasarısı olduğunu ısrarla Komisyonda ifade ettik. 
Bakın,
buradan bir örnekle ifade edeyim. Burada, sadece, özellikle boğazlardan geçen
gemilerin geçişini kolaylaştırmak için bir tedbir gibi gelebilir değerli
milletvekilleri. Ancak, burada açılmak istenen kanalla, İstanbul’un bir
yakasında bulunan İstanbul Boğazı’nın Çatalca Yarımadası özellikle kesilerek,
Karadeniz ile Marmara arasında doğal olmayan yapay bir yol yaratılarak burada
bir ada yaratılmaya çalışılıyor. Bu, denizlerin yoğunluğuna, tuzluluk
oranlarına, farklı ortamlarda yaşayan deniz canlılarının da yaşam akışına bir
müdahaledir diye ısrarla ifade ettik. Bu durumdan sonra bizi özellikle iktidar
partisinin temsilcileri, Süveyş Kanalı’yla, Panama Kanalı’yla, hiç ilgisi
olmadığı hâlde, hiçbir geçişkenliğin olmadığı yerleri örnek gösterdiler. Oysa
Süveyş Kanalı dünyanın iki büyük ana karası arasında, Afrika ile Asya arasında
açılan bir boğazdı. Yine aynı şekilde, Amerika’nın iki ana karası arasında
açılmış olan Panama’nın İstanbul’da açılmak istenen Kanal İstanbul’la, onun
jeolojisiyle, hidrolojisiyle, su akışkanlığıyla… O suda bulunan tuzlu suyun
canlıların ve bitkilerin yaşamlarına bir müdahaleyi beraberinde getirdiğini
ifade edelim. İnsanların sadece düşünebilen bir canlı olarak, hayvanlar ve
bitkiler üzerinde bir etkinlik ve tahakküm geliştirme hakkımızın olmadığını
ifade etmek isterim. 
Bir
diğer husus, bütün kutsal kitapların ortaklaştığı noktalardan biri şudur: Tanrı
önce canlıları bitki olarak suda yarattı. Daha sonra, bitkilerden sonra
hayvanlar var oldu. Şu yer yüzüne gelmiş en son canlı insandır. En son gelen
canlının düşünebiliyor olması ona daha fazla coğrafik, ekolojik bir sorumluluk
yüklemektedir. Bu, tarih için de kültür için de böyledir. Bizim daha akıllı
olmamız hayvanlar ve bitki popülasyonları üzerinde daha fazla tahakküm
geliştirme hakkını bize vermez. Onlara karşı, onların doğal yaşam alanlarına
karşı daha fazla duyarlı olmamızı beraberinde getirir.
AKP
iktidarı, özellikle bu Kanal İstanbul örneğinde de olduğu üzere, rant önünde
engel gördüğü bütün yasaları ayak bağı olarak görmekte ve bunları değiştirmeye
çalışmaktadır. Bizim bu iddiamızı doğrulayan… Bakın, Ulaştırma, Denizcilik ve
Haberleşme Bakanı Binali Yıldırım’ın basına yaptığı açıklamada: “Bizim, yol,
demir yolu, hava yolu yapımında yaşadığımız sorun mera, otlak gibi alanların
bedelsiz kullanılmasıdır. Ona yönelik düzenleme var. Bu iki düzenleme, projenin
gecikmeye mahal vermeden yapılmasını öngören imar düzenlemelerinde maliyeti
azaltmaya…” Maliyeti azaltıyor olabilir ama yandaş şirketlerin ve sermayelerin
daha fazla rant elde etmesine ve palazlanmasına da hizmet ettiğini unutmayalım.
Bir
diğer husus: 21’inci maddeyle alakalı olarak, 5549 sayılı Suç Gelirlerinin
Aklanmasının Önlenmesi Hakkında Kanun adı altında yapılan düzenleme, aslında tam
da suç gelirlerini aklamaya dönük bir düzenlemedir. Burada, yeni düzenlemeyle
yargı makamlarının özellikle suç gelirleriyle ilgili denetimi engellenmeye
çalışılıyor. Yine, bakana denetimsiz, sınırsız yetki tanınıyor. Yine,
yürütmenin keyfî davranışı yasalaştırılıyor. 
İddia
ediyoruz ki, bakın, bu yasayla, 21’inci maddede 5549 sayılı Suç Gelirlerinin
Aklanmasının Önlenmesi Hakkında Kanun maddesinde yapılan değişiklikle, az önce
Genel Kurulda sıkça tartışıldığı üzere, ABD’nin Reza Zarrab’la ilgili soruşturması
için bir önlem alındığı kaygısını taşımaktayız.
Bir
diğer husus: 22, 23 ve 26’ncı maddelerde, kamulaştırma ve yargı yolunu
kapatmaya çalışan, tarihî, kültürel varlıklarımız üzerinde bir tahakküm
geliştirmeye çalışan düzenlemeye gidilmekte. Sağır sultan da bilmektedir ki,
adı konmasa bile, bu yasa maddelerindeki değişiklikle Diyarbakır’ın Sur
ilçesinde, Şırnak’ın Cizre ve Silopi ilçelerinde talanın önünü… Zaten var olan
bir talana daha fazla imar yoluyla kendi özünden, bağlamından, tarihinden,
kültüründen koparılmak suretiyle yeni bir düzenlemeye gidilmektedir. 
Bize,
özellikle, Çevre ve Şehircilik Bakanı, Komisyon aşamasında Koruma Amaçlı İmar
Planı’nı Sur’da esas alacaklarını söyledi. Koruma Amaçlı İmar Planı’nı
hazırlayan Diyarbakır Büyükşehir Belediyesi bu çalışmaların dışında
bırakılmaktadır.
Yine,
inanın, Sur’la başlayarak ülkenin tamamındaki tarihî yerleşmelerin rant
ekseninde imarlaşmaya açılması hedeflenmektedir. Sayın Bakan “Sur’da rıza
alınmadan hiç kimsenin hanesine dokunulmayacak.” diyor ama Sur’da, Sur’un 4
mahallesinde yaklaşık dört buçuk aydır devam eden sokağa çıkma yasağı bugün
bile devam etmekte, talanın, tahribatın, tarihsel ve kültürel yıkımın
gerçekleşmiş olduğu bu mekânlara hâlâ hiç kimse girememektedir. Yine, orada
onlarca iş makinesi daha yasa çıkmadan yasanın ötesinde bir yıkımı işleme
koymuş durumdadır. Burada ifade edelim ki yasal düzenleme yapılmadan orada
yıkım işlemleri, talan işlemleri devam ettiği için, sokağa çıkma yasağı
kaldırılmış olmasına ve özellikle çatışmalar bitmiş olmasına rağmen, hâlâ Sur
ilçesine hiç kimse girememektedir. 
Burada
bir hususu daha ifade edelim. 27’nci maddeyle, torba yasanın 27’nci maddesiyle,
5233 sayılı Yasa’ya dayanarak -Kürt illerinde sokağa çıkma yasakları sırasınca
uygulanan devlet şiddetinden kaynaklı- Hükûmetin sivil insanlara yönelik aylık
bağlaması ve ayni, nakdî yardım bağlaması yönünde bir düzenleme
getirilmektedir. Siyasi iktidar, sokağa çıkma yasakları süresince son aylarda
işlediği suç ve günahları ucuz rüşvetler vermek suretiyle aklınca kapatmaya
çalışıyor, buna da yasal kılıflar bulmaya çalışıyor. 
Evet,
bugün Genel Kurulda verilen önerilerde de tartışıldığı üzere, siyasi iktidar
rüşvete çok yabancı olmayabilir ama halkımızın bu gibi siyasi rüşvetlere karnı
toktur. Bundan dört yıl önce Roboski’de 35 kişi öldürüldüğünde, savaş
uçaklarıyla paramparça edildiğinde yine bu iktidarın aklına ilk gelen şey,
özellikle “kan parası” adı altında onlara tazminatlar vererek olayı kapatma
çabası içerisine girmek oldu. O günden bugüne kadar, dört yıldır, hiçbir
Roboskili mağdur aile sizin tazminatınızı almadı, tenezzül etmedi. Sur’da,
Cizre’de, Silopi’de ve diğer ilçelerde yapmış olduğunuz yıkımdan, talandan
kaynaklı tazminatlarınıza da bu halk dudak dahi bükmeyecektir, yüzüne dahi
bakmayacaktır ancak bunun hesabı yargı önünde verilecektir. 
Genel
Kurulu tekrar saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Yıldırım.
İkinci
bölüm üzerine Cumhuriyet Halk Partisi Grubu adına İstanbul Milletvekili Sayın
Aykut Erdoğdu. 
Süreniz
on dakika.
Buyurun.
(CHP sıralarından alkışlar)
CHP
GRUBU ADINA AYKUT ERDOĞDU (İstanbul) – Teşekkür ederim Sayın Başkan.
Şimdi,
273 sıra sayılı torba kanun üzerine konuşacağım. Kanunun adını okuyacağım.
Arkadaşlar, kanunun adı bir buçuk sayfa, bir buçuk sayfa kanunun adı var. Niye
biliyor musunuz? Torba kanun. 
SÜREYYA
SADİ BİLGİÇ (Isparta) – Sıra sayılı efendim. 
AYKUT
ERDOĞDU (Devamla) - Torba kanun, üstelik “bazı kanunlar” demiş bu laf atan
komisyon başkanı. Kanunların adını saysa yedi buçuk sayfa olacak. 23 kanunu
toplamış, bir tane torbanın içine koymuş. Niye? Çünkü 23 tane kanunu, bu
vatandaşın lehine çıkması gereken 23 tane kanunu koysa 23 kanun görüşülecek,
muhalefet konuşacak derdindeler, muhalefet konuşmasın istiyorlar. Niye?
Türkiye'yi çok hızlı yönetecekler, hızlarına yetişemiyoruz. 
Bakın,
şimdi, Türkiye'yi çok hızlı yönetecek bu iktidar, şu kanun hükmüyle neler
getiriyor? Vaktim yettiği kadar anlatayım size. İlk, sigortayla ilgili
düzenleme yapıyor. Sigorta melaneti nedir? Sigorta melaneti şudur: Değerli
arkadaşlar, bu ülkenin sigorta şirketlerinin yüzde 90’ı yabancıların elinde;
İngilizlerin elinde, Fransızların elinde, Japonların elinde, bunları da
sattılar. Bunların zamanında çoğu yabancıların eline geçti. Sigorta şirketi ile
halkın arasındaki ilişki ne? Halk, evini, arabasını sigortalatıyor; sağlığını,
emekliliğini sigortalatıyor, bu yabancı şirketlere prim ödüyor. Başına bir şey
gelince de sigorta şirketinin para vermesi gerekiyor. Tam o para verdiğinde
sigorta şirketleri bu halka para vermediği için bu yargı organlarında halkın
lehine kararlar çıkıyor. O halkın lehinde kararlar niye çıkıyor? Zorunlu Trafik
Sigortası Kanunu ve Borçlar Kanunu’na göre. Şimdi, şeytani bir hüküm koymuşlar,
diyorlar ki: Sigorta genel şartları… Sigorta genel şartları ne? Hazine
Müsteşarlığının çıkardığı tebliğ. Borçlar Kanunu uygulanırsa halkın lehine
oluyor ama sigorta genel şartları yani yürütmenin bir tebliği çıkarsa şirketin
lehine oluyor. Bir madde koymuşlar, Hazine Müsteşarlığının tebliğini yüce
Meclisin iradesini, halkın iradesinin önüne geçirmişler. Borçlar Kanunu’ndan
önce o uygulanacak, vatandaş yargıya gidecek, beş kuruş para alamayacak bu
sigorta şirketlerinden; oğlu ölürse, kızı ölürse, arabası pert olursa,
hastalanırsa beş kuruş para alamayacaklar, işte bu hızlı yönetilecek Türkiye’ye
koyulan bir mayınlı maddeyle.
Ne
yapmışlar? Getirmişler, mega projelerle ilgili hüküm koymuşlar. Mega proje diye
yutturdukları ne? Üçüncü köprü, üçüncü havalimanı, bir tane de harbiden delice
bir proje -çılgınca demiyorum- ahmakça bir proje, kanal projesi. Ne bu
projeler? Yap-işlet-devret projesi. Ne demek? Müteahhit yapacak, parayı
bulacak, koyacak masanın üstüne, yapacak. Ne demek? İşletecek, risk alacak,
satacak, parasını cebine koyacak. Ne demek? Süre sonunda devredecek. Peki, ne
yapıyor bunlar? Üçüncü havalimanında gördünüz. Zaten bir sürü rezillik bin
parayla gidiyor Sayın Bakan. 630 milyon dolar rüşveti havuzcular topladı, o
havuz medyasına koydular, o havuz medyasında koyulanların hepsinin kaleminden
bize hakaret akıyor ya… Hepsini kapattınız, değil mi? Şimdi, ben size… Bak,
paralel maralel değil, ben CHP vekiliyim. Hiç paralelle ilgisi yok, ben tespit
ettim, ben size yolsuzlukları anlatayım.
Getirdiler,
hani müteahhit yapacaktı? Ziraat Bankası 4,5 milyar avro… Ziraat Bankası,
Vakıfbank, Halk Bankası, 3’ü de kamu bankası. 4,5 milyar avroyu… Hani bunlar
yapacaktı, niye kamu bankalarından parayı alıyorlar? Hani bunlar işletecekti?
Bunların hepsine 15 milyar dolar garanti veriyorsunuz, o garantilerin
ödenemeyeceği bugünden belli. Kim ödeyecek? Bu gariban halk ödeyecek, bu
zavallı halk ödeyecek bu parayı, bunu da görüyoruz. Ya, üçüncü havalimanını
yapıyor…
MEHMET
UĞUR DİLİPAK (Kahramanmaraş) – Hayal dünyasında yaşıyorsun, hayal!
AYKUT
ERDOĞDU (Devamla) – Oradan laf atıyor, bak!
Üçüncü
havalimanını yapıyorlar, ihale yapmışlar. Havalimanı denizin 90 metre üstüne
yapılacak. Havalimanı dediğim alan da şu Meclis yerleşkesinin bin katı. Denizin
90 metre üstüne çıkaracağız diye ihale yapmışlar; ihale bitmiş, ihaleden sonra
60 metreye düşürüyorlar. 30 metrelik o hafriyat farkı 2,5 milyar avro, Mehmet
Cengiz’in cebine koydukları para -o Mehmet Cengiz ki bizim anamıza küfreden
adam- ha, bu bakanlar koydu. (CHP sıralarından alkışlar) 2,5 milyar avroyu
hangi vicdanla Mehmet Cengiz’in cebine koydunuz? Bakana soruyorum, diyor ki:
“Biz onu sonradan geri alacağız.” Ya, böyle ihale mi olur? Böyle ihale mi olur,
böyle şartlar mı değişir? Siz kimi kandırıyorsunuz?
İhale
yapıyorlar. Yirmi beş yıllığına kiralanmış burası değil mi? İhaleden sonra
sözleşmenin süresi başlayacak. İki sene geçti aradan, iki sene. “Orman
Bakanlığı izin vermiyormuş.” diye havalimanının yer teslimini yapmıyorlar.
Niye? Şeytani plan; iki sene fazla işletecekler. Mehmet Cengiz’i, Makyol’u,
Mapa’sı cebine 2 milyar avro fazla koyacak iki sene fazla işlettiği için.
Utanmazlığa bak, utanmazlığa!
MEHMET
UĞUR DİLİPAK (Kahramanmaraş) - Hani yanlış projeydi!
NURETTİN
DEMİR (Muğla) - Ortak mısın?
ÖZKAN
YALIM (Uşak) - Mehmet Cengiz’in ortağı mısın sen?
AYKUT
ERDOĞDU (Devamla) - Ya, yanlış değil hırsız proje be, hırsız proje be, yetim
hakkını yemiş proje! Bak, bak, hiç boşuna gürültüye getirme. Bu vatandaşın
hakkını nasıl yediğini anlatayım. Bak, şunu yapıyor: İki yıl, bak, iki yıl yer
teslimini yapmıyor. Cumhurbaşkanlığı seçimleri var, Recep Tayyip Erdoğan aday.
Manşete bak: “Üçüncü Havalimanının Temel Atma Töreni” Be vicdansızlar, yer
teslimini yaptınız mı temel atıyorsunuz be? Yer teslimi olmayan projenin temeli
nasıl atılır? Nasıl atılır? Siz bu halka bu kazığı nasıl atarsınız? Oranın bir
yıllık kirası 1 milyar avro. Sen vermemişsin adama, Mehmet Cengiz’e yeri, iki
yıl sonra süre başlayacak, Recep Tayyip Erdoğan temel atıyor. Ya, bir devlet bu
kadar yolsuzluğun içine girer mi arkadaş ya? (CHP sıralarından alkışlar) 2
milyar avro ne demek siz biliyor musunuz? 2 milyar avro için 2 milyon insan aç
kalıyor. 
Sosyal
güvenlik hükümleri getiriyorsunuz. 65 yaşına maaş vereceklermiş de zorluklar
çıkarılıyormuş. Onlar sizin himmetiniz falan değil, o onurlu insanların hakkı.
Hırsızların himmetine ihtiyacı yok bu ülkenin. O 6,5 milyar avroyu verin, biz
halkımızı zengin ederiz. Neymiş? Sosyal yardım yapıyorlarmış. Bir şey deyince
“Seçim oldu kardeşim, yüzde 50 oy aldık.” Nasıl aldın yüzde 50 oyu? İşte bu
şekilde yolsuzluklarla, yasaklarla halkın iradesini baskı altına aldınız, o
halkı aç bıraktınız, o sosyal yardımlarla o garibanı tehdit ettiniz. Utanmadan
sosyal yardımları da… Fakir ailelere kömür dağıtırken yolsuzluk mu yapılır ya?
Fakir ailelere gıda dağıtırken AKP’nin MKYK üyesi Asuman Erdoğan’ın eşi Fatih
Erdoğan şu Ankara Belediyesini gözünüzün önünde soyuyor be. Peynir
dağıtıyorsunuz halka, Migros’taki peynir sizin dağıttığınız peynirden daha
ucuz, 5 ton peynir veriyor. Soruyorlar bu Fatih Erdoğan’a: “Ya kardeşim,
vatandaşa 5 ton peynir Migros’tan bu kadar da pahalı satılır mı?” “Faturayı geç
ödüyorlar.” diyor. Nasıl ihale yapıyorsun ki? İhaleye bir şart koymuş bu Melih
Gökçek, ona da geleceğim. Melih Gökçek de kaçamayacak da, şu mega projelere
devam edeyim. Üçüncü köprüyü yapmışlar. Üçüncü köprüde 7,5 milyar dolar garanti
var arkadaşlar, 7,5 milyar dolar garanti. Bakın, buradan uyarıyorum: Bu
memleketin başını büyük belaya sokacaksınız, bu garantiler bu ülkeyi
çökertecek. Biz bugün bize bağıran zihniyeti 1919’dan tanıyoruz, ne olduğunu
biliyoruz. Bu ülkenin vatanını bölmek üzereler, kardeş kanı bu noktaya gelmiş,
halkın malını mülkünü nasıl talan ettikleri ortada ama size söylüyoruz -hiç
boşuna gülümseme- bu vatanı size böldürmeyeceğiz, bu halkın hakkını size
yedirmeyeceğiz. (CHP sıralarından alkışlar)
Şimdi,
kendinizi çok güçlü sanıyorsunuz, demokrasi yok, hukuk kalmamış, yargıyı
kendinize bağlamışsınız... Aha Reza Zarrab’ın durumu ortada, memleketin
rezaleti Amerika’dan çıktı ya. 
HALİS
DALKILIÇ (İstanbul) – Kadına parmak sallanmaz Aykut Bey, kadına parmak
sallanmaz ayıp olur, nezaket dışı olur. 
AYKUT
ERDOĞDU (Devamla) – Bu halkı soyarken nezaket dışı değil, benim içim yanmış
elimi kaldırıyorum, nezaket dışı... Ben nezaketsizim arkadaş, ben yetim hakkını
yiyene nezaketsizim, ben yolsuzluk yapana nezaketsizim, ben yargıya darbe
yapana nezaketsizim...
HALİS
DALKILIÇ (İstanbul) – Geç onu, geç!
AYKUT
ERDOĞDU (Devamla) – ...onlar nezaketi hak etmiyorlar. (CHP sıralarından
alkışlar) 
Bak
Amerika’da rezaletiniz çıktı. Reza Zarrab ötecek, kim bilir hangi millî
çıkarlarımızı ona teslim edeceksiniz. 17-25 Aralık, paralel, paralel, paralel,
paralel... Ya, paralelse size paralel arkadaş. Biz diyorduk ki: Paralel diye
bir şey var. “Vay CHP’liler şöyle.” diyordunuz değil mi? Ne oldu, ne istediniz
vermediniz, niye paralelinizde dert oldu? 
Bu
kadar yolsuzluk... Şu İstanbul’un üçüncü havalimanını niye ormana yapıyorsunuz?
100 milyar dolar para harcayacaksınız, bundan halka ne fayda var? Halka kuruş
fayda yok, emlakçılarına fayda var. O güzelim ormanları -hepsi devlet malı ya-
alıp TOKİ üzerinden yandaşlarına peşkeş çekecekler, o yandaşlar da -bu halkın
orada parası yok, o daireleri kimse alamaz- yabancılara satacaklar, ondan sonra
bize hizmet diye yutturacaklar. Kendi belediyenize sorun be, İstanbul AKP
Belediyesine sorun, iki yıl çalışmış, büyükşehir plan hazırlamış, nerede
yapılacakmış havalimanı, üçüncü köprü, orada mı yapılacakmış? O kuzey
ormanlarına niye kıyıyorsunuz siz? Çünkü emlak projesi yapıyorsunuz, üçüncü
havalimanı, üçüncü köprü, kanal. Sizin o “kupon arsa” diyen büyük yöneticiniz
var ya... O emlak projesini, o millî emlakçının, memleketi emlake çeviren
emlakçının o vahşi projelerinde, o halkı soyan projelerinde, o İstanbul’u
katleden projelerinin oltasındaki yemdir. Siz şimdi gülümseyin, halkın adaletine
hesap verdiğinizde biz orada hüzünle bakacağız. Hüzünle bakacağız, bu halkın
soyulduğu günleri hatırlayacağız. Size söz veriyoruz, siz de bu halka hesap
vereceksiniz. 
Saygılar
sunuyorum. (CHP sıralarından alkışlar)
BAŞKAN
– Teşekkür ederiz Sayın Erdoğdu. 
HİKMET
AYAR (Rize) – Siz o hesabı vereceksiniz!
HALİS
DALKILIÇ (İstanbul) – Rüyanızda görürsünüz, rüyanızda! Rüyanızda bile
göremezsiniz onu! 
AYKUT
ERDOĞDU (İstanbul) – Biz medeniyet kurduk, sen merak etme! Biz cumhuriyet
kurduk!
BAŞKAN
– İkinci bölüm üzerine şahıslar adına Samsun Milletvekili Sayın Erhan Usta. 
Buyurun.
(MHP sıralarından alkışlar)
Süreniz
beş dakika. 
ERHAN
USTA (Samsun) – Teşekkür ederim Sayın Başkan. 
Şimdi,
az önce, ekonomide oluşan bu tıkanıklığı, bu sirkülasyonu ifade etmeye çalıştım.
Biraz da şimdi bu Kanal İstanbul Projesi fikri nasıl ortaya çıktı, nasıl
yapıldı yani buna iyi niyet mi dersiniz, kötü niyet mi dersiniz, öngörüsüzlük
mü dersiniz; buna ilişkin düşüncelerimi sizlerle paylaşmak istiyorum. 
Şimdi,
bir defa, rant nasıl oluşuyor? Bir yere bir yatırım fikri ortaya çıkıyor,
diyelim ki işte Kanal İstanbul. Şuradan geçecek, buradan geçecek diye orada
astronomik bir şekilde gayrimenkul fiyatlarında artış oluyor. Tabii bu
gayrimenkulü birileri topluyor bu proje fikri ortaya çıkmadan önce veya bir
yerde bir imar düzenlemesi konuşuluyor, buna ilişkin önce oralarda belli
ellerde gayrimenkuller toplanıyor. Vatandaş bu parayı yemiş de olsa problem
değil ama yönetime yakın kişiler bu paraları, bu gayrimenkulleri topluyorlar,
ondan sonra da orada birtakım imar sözleri çıkıyor veya bireysel -en kötüsü de
bu- imar düzenlemeleri. Geliyorsunuz, bir arsanız var, onun için müracaat
ediyorsunuz, devlet, belediye sizden bir miktar pay alıyor -aslında çok fazla
pay da alamıyor- ondan sonra orada emsalleri çok astronomik şekilde artırılarak
mesela 10 tane daire yapılacak yer bir anda 100 tane daireye çevrilerek
ekonomide ciddi bir rant oluşturuluyor. Şimdi, rantın temel şeyleri bu. 
Kanal
İstanbul Projesi fikri nasıl oluştu, biraz ona gelelim. Biliyorsunuz, bu proje
“çılgın” diye takdim edildi, 2011 seçimleri öncesiydi. Tarihlere baktığımızda
aslında Adalet ve Kalkınma Partisi beyannamesini 16 Nisan 2011’de açıklıyor.
Beyannameyi hatırlayın, o dönemdeki seçim beyannamesini; 2023 projeleri vardı, 2023’e
kadar uzanan bir beyanname şeklinde açıklanmıştı fakat beyannamenin içerisinde
bu “çılgın proje” diye adlandırılan proje yoktu. Beyanname nasıl çalışıldı?
Beyanname… Aslında olmaması gereken bir şey, hiçbir siyasi parti, hükûmet de
dahi olsa kamu kuruluşlarını kendi seçim beyannamesi çalışmalarında
çalıştıramaz. Yani bütün kamu kuruluşlarında bu çalışmalar yapıldı ama
sonrasında her konuda kamu kuruluşlarını çalıştıran Hükûmet çılgın projeyi
beyannameye de koymadı. Bakın, bu kadar önemli projeyse bunun rakamlarının,
hesaplarının kitaplarının beyannameye konulması gerekirdi. 16 Nisanda
beyannameyi açıklıyor, çılgın proje yok; 27 Nisanda çılgın proje açıklanıyor.
Yani, ya burada kötü bir niyet var ya da burada ciddi bir öngörüsüzlük var.
Yani, böyle el yordamıyla, hiçbir çalışma olmadan, milyar dolarlık işleri,
milyar dolarlık proje fikirlerini dahi ortaya atamazsınız. 
Bakın,
bugün biz burada ne yapıyoruz? Daha ortada hiçbir şeyi olmayan bir proje
fikriyle ilgili olarak kanuni düzenleme yapıyoruz. Aslında yapmamız gereken şey
nedir, yapılması gereken şey? Önce bu projenin fizibilitelerinin yapılması
lazımdı yani birçok boyutuyla; konunun ekonomi boyutu var, konunun finansman
boyutu var, konunun şehircilik boyutu var, konunun çevre boyutu var, konunun dış
politika boyutu var, konunun uluslararası hukuk boyutu var. Buralarda ciddi
endişeler var. Bilim adamları kendilerini yırtıyorlar burada oluşabilecek
problemlerle ilgili olarak. Şimdi, Hükûmet önce bunları çalışıp, toplumun önüne
bunları koyup ondan sonra “Gelin arkadaş, -madem bu proje çılgın bir proje, bu
proje büyük bir proje- bunu bu şekilde toplum tartışsın.” demek yerine, ortada
hiçbir şey olmadan, tamamen rant oluşturmaya yönelik olarak bir proje fikri var
ortada. Yani, burada, tabii ki ne kadar gayret edersek edelim, ne kadar iyi
niyetli olursak olalım, burada iyi bir niyetten söz etme imkânı maalesef yok;
burada kötü bir niyetin olduğu, burada ilişkinin duygusal olduğu, para
kazanmaya yönelik, bu ülkenin kaynaklarının sömürülmesine yönelik bir durum
olduğu çok açık bir şekilde ortada. Diğer türlü olmuş olsaydı, az önce
söylediğim gibi bunların fizibiliteleri yapılırdı, bu konular konuşulurdu. 
Bakın,
öngörüsüzlüğün küçücük bir örneğini vereyim kafalarınızda kalsın diye. Şimdi,
bu proje fikri ortaya atıldığında böyle spesifik bazı şeyler söylendi, denildi
ki: “Buradan çıkacak toprak havalimanında kullanılacak, üçüncü havalimanında
kullanılacak.” Şimdi, böyle, projeyi hani biraz sevimli hâle getirmek için, iki
projeye entegre olduğunu göstermek için. Şimdi bu işin olmayacağı ortaya çıktı.
Yani, böyle milyar dolarlık, koskocaman işleri, ülkenin geleceğini ipotek
altına sokacak işleri böyle el yordamıyla yapmak istiyoruz. Burada eğer iyi bir
niyet olsaydı arkadaşlar, şunu çok samimiyetle ifade ediyorum -bakın, bugün
rant vergisi diyoruz, bütün siyasi partiler rant vergisini söylemeye başladı-
rant vergisini önce çıkarırsınız, burada oluşacak, yönetime yakın bir avuç
insanın kazandığı o parayı vergilendirecek bir vergi altyapısını
oluşturursunuz, proje fikrini ondan sonra ortaya atarsınız. Rant vergisi sonra
konuşuluyor, orada bir rant oluşturuyorsunuz, vergisini sonra konuşuyorsunuz,
verginin de çıkacağı filan yok. Şu anda Gelir Vergisi Kanunu’nu alt komisyonda
görüşüyoruz, görüşülmeye başlandı, Gelir Vergisi Kanunu’nda rant vergisine
ilişkin hiçbir şey yok, hâlbuki bunu Başbakan iki defa açıkladı “Rant vergisini
çıkaracağız.” diye. Yani burada bir samimiyetsizlik, burada bir düzensizlik,
burada bir koordinasyonsuzluk var. Bunun sonucunda ne oluyor? Ülke fakirleşiyor.
Bunun sonucunda ne oluyor? Bir kısım insanlar, yönetime yakın olan insanlar
zenginleşiyor. Ülkenin kaynakları yurt dışına akıyor, ülkenin borçluluğu,
ülkenin kırılganlığı artıyor. Bunu ancak bu şekilde ifade edebiliriz.
Çok
teşekkür ediyorum.
BAŞKAN
– Teşekkür ederiz Sayın Usta.
İkinci
bölüm üzerinde şahıslar adına ikinci ve son konuşmacı Çorum Milletvekili Sayın
Lütfiye İlksen Ceritoğlu Kurt.
Sayın
İnceöz…
İLKNUR
İNCEÖZ (Aksaray) – Yok.
BAŞKAN
– Yok. 
Sayın
milletvekilleri, şimdi, on beş dakika süreyle ikinci bölüm üzerinde soru-cevap
işlemini gerçekleştireceğiz. Sisteme giren sayın milletvekillerine sırasıyla
söz vereceğim ancak bu sürenin yarısı sayın milletvekillerine, diğer yarısı da
Sayın Bakana aittir. 
Soru-cevap
işlemini başlatıyorum.
Sayın
Aydın…
ERKAN
AYDIN (Bursa) – Sayın Başkan, Sayın Bakan; Ankara’da resmî temaslar yapan Suudi
Arabistan Kralı Selman Bin Abdülaziz için 500’den fazla lüks araç kiralandığı
söyleniyor. Hatta, Ankara’da yeterli araç bulunamaması nedeniyle İstanbul,
Adana ve Antalya illerinden getirilen araçların otoparklara sığmadığı
kaydediliyor. Ankara’da otellerde boş yer kalmadığı, Kralın klozetini bile
yanında getirdiği bildiriliyor. Acaba asgari ücretin 1.300 lira olduğu,
işsizliğin had safhada olduğu Türkiye’de Suudi Arabistan Kralı için ne kadar
harcama yapıldı? Diğer yandan, Suudi Krala devlet nişanı niçin verildi? Devlet
nişanı vermek için kriterler nelerdir? Kral bu kriterlere ne kadar uygun?
BAŞKAN
– Sayın Tarhan…
TAHSİN
TARHAN (Kocaeli) – Sayın Bakan, Kocaeli’de yaşayan Suriyeli sayısı 22 binin
üzerinde. Bir yandan da Avrupa’dan Türkiye’ye mülteci gönderme süreci başladı.
Kocaeli’deki geri gönderme merkezinin kapasitesinin sadece 50 kişi olduğu
söyleniyor. Kocaeli’deki Suriyeliler için bir planınız var mı?
BAŞKAN
– Sayın Yıldız…
HÜSEYİN
YILDIZ (Aydın) – Sayın Başkan, Sayın Bakan; avukatlar hâkimlik ve savcılık
sınavına on beş gün önce girdiler. Türkiye 2’ncisi olan, 94 puan alan, sözlü
mülakatta elenen acaba Alevi olduğu için mi elendi? 72 puan alanın da sınavını kabul
ederek hâkim olarak aldınız. Bunu da kindar olduğu için mi aldınız?
BAŞKAN
– Sayın Toğrul…
MAHMUT
TOĞRUL (Gaziantep) – Teşekkürler Sayın Başkan.
Sayın
Bakan, biliyorsunuz, Maraş Dulkadiroğlu ilçesine bir AFAD kampı yapılıyor,
orada halk günlerdir direniyor. Bugün köyler basılarak 3 ayrı köyde 6 kişinin
tutuklanması konusunda ne düşünüyorsunuz? İradeyi mi kırmaya çalışıyorsunuz? 
İkinci
sorum: Gaziantep Üniversitesinde fıstık ağaçlarının olduğu alan sökülerek konut
alanına çevriliyor, bu konuda ne düşünüyorsunuz?
Üçüncü
bir sorum: Gaziantep Belediyesi basit bir logoyu neredeyse 1 milyon TL’ye
ABD’li bir firmaya yaptırmıştır. Bu firmanın da eski bakan Egemen Bağış’la olan
ilişkisi açığa çıkmışken bu konuyla ilgili bir işlem yapmayı düşünüyor musunuz?
Teşekkür
ediyorum.
BAŞKAN
– Sayın Tanal…
MAHMUT
TANAL (İstanbul) - Teşekkür ediyorum Sayın Başkan.
Sayın
Bakan, Silivri Cezaevine gitmek için belediye halk otobüsleri çalışıyor ancak
vatandaş orada çok uzun süre beklediği için… Hem belediye otobüs durakları yok.
Hastalar olabiliyor, hamile insanlar olabiliyor ve yaşlılar olabiliyor ve
insani anlamda Silivri Cezaevinin önünde bir defa otobüs duraklarında bankların
olması gerekiyor. Ve otobüsler iki buçuk üç saat arayla gidip geliyor, ziyarete
gelen insanlar mağdur. Bu mağduriyetin giderilmesini talep ediyoruz sizden.
Bir
başka sorun, cezaevlerindeki yemekler çok kalitesiz, büyük şikâyetler geliyor.
Üçüncü
konu: Kapalı cezaevinden açık cezaevine giden insanların hesaplarında paralar
var, paralar on gün gecikmeli gidiyor. On gün gecikmeli gittiği zaman açık
cezaevinde bulunan insan kendi parasından tasarruf edemiyor, bu şekilde
mağduriyetler yaşanıyor. Bu mağduriyetlerin de çözülmesini talep ediyoruz
sizlerden.
BAŞKAN
– Sayın Özcan…
TANJU
ÖZCAN (Bolu) – Teşekkür ediyorum Sayın Başkan.
Sayın
Bakan, Suudi Arabistan Kralı ülkemizde. Arkadaşımız ona niye devlet nişanı
verildiğini sordu, ben de bu sorunun cevabını merak ediyorum. Yalnız şu beni
rahatsız etti: Bizim Sayın Cumhurbaşkanımız Amerika’da çavuş düzeyinde karşılanırken
bizim Suudi Arabistan Kralını Cumhurbaşkanı düzeyinde, hem de kapısını açarak
karşılamamız ne ölçüde içinize siniyor, merak ediyorum. 
BAŞKAN
– Sayın Tüm…
MEHMET
TÜM (Balıkesir) – Teşekkür ediyorum.
Kahramanmaraş’ta
on dokuz gündür mülteci kampına karşı eylem yapan Aleviler “Derdimiz
Suriyeliler değil.” diyorlar. 16 tane Alevi köyünün ortasında mülteci kampı
yapılmak isteniliyor ve o köylüler ayakta. Buna bir çözüm bulmak istiyor
musunuz? Maraş katliamından bu yana o bölgenin tedirgin olduğunu biliyorsunuz.
Bir an önce bu işe çözüm bulunması gerekmektedir yoksa toplumsal anlamda yeni
sorunlar yaratılacak.
BAŞKAN
– Sayın Usta…
ERHAN
USTA (Samsun) – Teşekkür ederim Sayın Başkan.
2014
seçimlerinde Samsun İlkadım Belediyesi Milliyetçi Hareket Partisinden Adalet ve
Kalkınma Partisine geçti. O günkü seçim propagandası döneminde Adalet ve
Kalkınma Partisi adayı hiçbir işçiyi çıkartmayacağına ilişkin söz verdi ve bu
sözle de insanlardan oy aldı fakat 600’e yakın işçiyi işten çıkarttı. Bunlar
gariban insanlar. Şimdi mahkeme kararları var. Mahkeme kararı ya bunların işe
döndürülmesi veya tazminatlarının ödenmesi şeklinde. Maalesef ne bu çocuklar
tekrar işe başlatılıyor ne de tazminatları ödeniyor. Başlangıçta bir miktar
tazminat ödediler, son zamanda onları da ödemiyorlar. Bu insanlar çalışmak
istiyor, alın teriyle para kazanmak istiyorlar. Ben şimdi Hükûmete sormak
istiyorum. Ve bunların hakikaten siyasi bir görüşleri de yok yani bunların
hepsi MHP’li filan de değil fakat böyle ciddi bir adaletsizlik ve zulüm var. Bu
zulme bir son verilmesi lazım. Hükûmeti bu konuda tavır almaya davet ediyorum. 
Teşekkür
ederim.
BAŞKAN
– Sayın Demir…
NURETTİN
DEMİR (Muğla) – Teşekkür ederim Sayın Başkan.
Sayın
Bakan, on dört yıllık iktidarınızda kaç tane millî park ilan ettiniz.
İkinci
sorum: Aydın ve Muğla illeri sınırları içerisinde bulunan, antik ismi Latmos
olan Beşparmak Dağları coğrafi açıdan en etkileyici ve arkeolojik açıdan en
zengin bölgelerden biridir. Doğa ve kültür mirası açısından eşsiz değerlere
sahip olan bu önemli bölge madencilik faaliyetleri nedeniyle tehdit altındadır.
Feldspat mineralinin çıkarıldığı bölgede Latmos ciddi anlamda zarar görürken
tarih öncesi döneme ait kaya mezarları da yok oluyor. Türkiye’nin 122 önemli
nadir ve endemik bitkisine sahip yağmurun, bereketin ve kültürün merkezi
Latmos’un millî park ilan edilmesi konusunda bir çalışmanız var mıdır?
Teşekkür
ederim. 
BAŞKAN
– Sayın Yalım…
ÖZKAN
YALIM (Uşak) – Teşekkür ederim Başkanım. 
Sayın
Bakanım, Uşak Belediyesinde çalışan taşeron işçileri -250-300 civarında bu
işçiler- İŞKUR’a geçirdiler son zamanlarda. Ancak, İŞKUR’a geçirdikten sonra
sadece üç aylık sözleşme olarak yeni sözleşmelerini imzalamışlar ve senelik
izinlerinin ve yıpranma haklarının olmadıklarını belirtiyorlar. Bu konuda
çözümün sizlerde olduğunu tekrar belirtmek istiyorum. 
BAŞKAN
– Sayın Yıldırım…
BEHÇET
YILDIRIM (Adıyaman) – Ben, sorumu Adalet Bakanına soracaktım ama burada
olmadığı için sorumu ona saklıyorum. 
BAŞKAN
– Peki, teşekkür ederiz. 
Sayın
Arslan…
KAZIM
ARSLAN (Denizli) – Sayın Bakanımdan… Bir: Ülkemize kabul edilen Suriyeli sayısı
ne kadardır? Kabul edilen Suriyeli mültecilerin sağlık, kira, eğitim
harcamaları kimin tarafından ve ne miktarlarda yapılmaktadır? Bu mültecilere
vatandaşlık hakkı verilecek midir? 
İki:
Çocuk istismarının sıkça yapıldığı görülen Ensar Vakfı bünyesinde kaç öğrenci
barındırılmaktadır? Cinsel istismarlarla ilgili kaç dava açılmıştır?
Cezalandırılanlar var mıdır? Millî Eğitim Bakanlığı olarak eğitim gören
çocuklarımız için barınma sorununun çözümüne yönelik bir çalışmanız var mıdır?
Mevcut uygulamalara ne zaman son verilecektir? Çocuklarımızın korunması ne
zaman sağlanacaktır? 
Teşekkür
ederim. 
BAŞKAN
– Sayın Kayan…
TÜRABİ
KAYAN (Kırklareli) – Teşekkür ediyorum Sayın Başkan. 
Sayın
Bakan, Kırklareli’nde özellikle kırsal bölgede iki yıldan beri sürekli olarak
enerji hatlarında problem vardır ve bu problem doğrultusunda da enerji sağlıklı
bir şekilde verilemiyor ve özellikle kırsal bölgedeki hayvan üreticileri bu
konuda çok mağdurdurlar. Ayrıca, Kırklareli’nin Demirköy ilçesine bağlı
köylerde ormanların tıraşlanmasından vazgeçildiğinden dolayı bu köyler büyük
bir mağduriyet içindedirler ve köyler sürekli olarak boşaltılmaktadır. Koca bir
köyde 2 tane hane kalmıştır. Bunun üzerinde bir çalışmanız var mı? Ayrıca,
Kırklareli’nin -biliyorsunuz- Pehlivanköy ilçesinde geri dönüş misafirleri
vardır. 750 kişilik bir Pehlivanköy geri dönüş kampına 750 kişiden fazla
geldiği zaman bu insanları ne yapacaksınız?
Teşekkür
ediyorum. 
BAŞKAN
– Sayın Gürer kaldı ama süre bitti. Tek 1 kişi kaldığı için Sayın Gürer’e de
söz verelim son olarak. 
Buyurun.

ÖMER
FETHİ GÜRER (Niğde) – Teşekkürler Başkan. 
Sayın
Bakan, bu yaşa takılanlarla ilgili bir yazılı soru önergemiz olmuştu. Onunla
ilgili verdiğiniz yanıtta yaşa takılanlar için umutlu bir şeyler
söylememişsiniz. Bu konuda yaşa takılanların ülkemizdeki sayısı kaç? Çünkü
bunlar sigortayla ilgili süreci tamamladıkları hâlde emeklilik bekliyorlar.
Bununla ilgili umutkâr bir şeyler söylemeniz mümkün mü?
Teşekkür
ederim.
BAŞKAN
– Sayın Bakan, buyurun.
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Sizden başlayayım.
Ben
de bir emeklilikte yaşa takılanım. Yani, çok doğal olarak Türkiye özellikle
sosyal güvenlik sisteminde bir reform yaptı ve bu reformda sırasıyla bir yaş
değerlendirmesi yaptıktan sonra kadınlarda 60, erkeklerde 65’e getirdi. Bizim
şimdi emeklilikte yaşa takılmak… Elbette ki bu çalışan herkesin en temel
haklarından bir tanesidir ama şunu ifade etmek zorundayım: Sosyal güvenlik
sisteminin de bir gelir-gider dengesi var. Biz bu gelir-gider dengesini hepimiz
için gözetmek zorundayız.
ÖMER
FETHİ GÜRER (Niğde) – Kaç kişi bunlar? 
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Şimdi tam olarak
verebilecek değilim ama tam rakam hesaplanabilir de değildir yani onu da
söyleyeyim. 
Ve
şunu ifade etmek istiyorum: Bizim özellikle emeklilikte yaşa takılanlar
konusunda ortaya koyduğumuz değerlendirme açıktır, bunu gerek sözlü gerek
yazılı gerekse de kamuoyunda sorulduğu zaman söylüyoruz. Bizim böyle bir çalışmamız
yoktur ve eğer bir sosyal güvenlik sistemi reformunu tam anlamıyla
gerçekleştirmek istiyorsak herkes belirlendiği yaşta emekli olacaktır.
Öncelikle bunu ifade etmek istiyorum.
ÖMER
FETHİ GÜRER (Niğde) – Yine de bir iyileştirme düşünün.
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – İkincisi, burada özellikle
Suriyelilerle ilgili bir soru geldi. Suriyelilerle ilgili gelen soruda… 2
milyon 700 bini aşkın Suriyeli kardeşimiz bugün Türkiye’de ülkemiz tarafından
misafir edilmektedir ve bunların birçok hizmeti bizim tarafımızdan
gerçekleştirilmektedir. 
İşte,
sizin de bildiğiniz gibi, Avrupa Birliğinin geri kabul anlaşması çerçevesinde
yaklaşık 3 milyar euroluk çerçeve bir anlaşmayla birlikte bir değerlendirme
ortaya konulmaktadır. Tabii, bununla ilgili de daha henüz Türkiye’ye bir
ödenek, bir ödeme, bir proje karşılığı bir süreç başlamamıştır. Önümüzdeki
günlerde çok ufak Avrupa Birliği projeleri vardır, o da eğitimle ilgili olan
bölümünde. Çok büyük projeler değildir yani Türkiye’nin harcadığı yaklaşık 9-10
milyar doların herhangi bir bölümünü de karşılayabilecek bir proje değildir.
Bunu da ifade etmek istiyorum. 
Yine
özellikle söylenilen bir söz var, beni de incitir, hepimizi incitir. Avukatlık,
hâkim ve savcılık sınavlarında bir Alevi-Sünni ayrımı yapılması veya yazılı
sınavlarda veya sözlü mülakatlarda ona ait bir değerlendirme yapılması… 
Şunu
ifade etmek istiyorum: Hepimiz siyaseti takip ediyoruz. Bu konuda kim bir ayrım
ortaya koyar, kim bir ayrım yaparsa bunun bedelini acı şekilde öder. Bu doğru
bir şey değildir, bunu yapmak da doğru değildir. Bu ülkede birliği, beraberliği
başka türlü tesis ettirmemiz de mümkün değildir, ifade etmek istiyorum. Ve yine
şunu da söylemek istiyorum: Bugün Türkiye’de Allah’a şükürler olsun ki herkes
kendisini ifade edebilme, herkes kendi kimliğini ortaya koyabilme fırsatına
sahiptir. Geçmiş yıllara dönüp baktığımızda bu konuda kimse kendi kimliğini
ifade edemiyor, kendi kimliğini ifade etmekten korkuyor, “Ben şuyum ama…” diye
başlayan cümleler ifade ediliyordu ama bugün böyle bir şey yok. 
Ben
şunu açık yüreklilikle söylerim: İki dönem bilirim yakın okuduğum siyasi
tarihte. Birisi rahmetli Adnan Menderes’in 1950-1960, Aleviler kendilerini
rahat bir şekilde ifade etmişlerdir. Özellikle 1957’ye kadar Alevilerin önemli
bir bölümü Demokrat Partiye oy vermiştir. Demokrat Parti neredeyse Alevilerin
tamamının kendisini ifade ettiği bir siyasi parti hâline gelmiştir. 
İBRAHİM
ÖZDİŞ (Adana) – Sayın Bakan, bir tane Alevi vali, bir tane Alevi kaymakam ismi
verin bana!
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – İki… 
İBRAHİM
ÖZDİŞ (Adana) – Birer tane verin, söyleyin!
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – İki: Şöyle tamamlayayım… 
İBRAHİM
ÖZDİŞ (Adana) – Seksen bir il var, bir tane Alevi vali söyleyin, bir tane Alevi
kaymakam söyleyin, söyleyin bana! 
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Onu da söylerim. 
2002
ile 2015 arasında bugün Türkiye’de bütün kesimlerin… Yani yüzleşemediğimiz
problemler, halının altına süpürdüğümüz dertler, bütün bunlarla ilgili, bütün
problemlerle yüz yüze gelinmiş, bütün problemlerle ilgili çalışılmış ve burada
özellikle belki de Türkiye'nin en önemli gerçekleştirdiği meselelerden birisi
olan Türkiye'de bugüne kadar ötekileştirilmiş bütün kesimlere ciddi bir şekilde
kucak açılmıştır. Böyle bir şeyi kabul edebilmek doğru da değildir, mümkün de
değildir. Bunu seslendirmek de doğru değildir, bu hiçbirimizin lehine değildir.
Bunu açık söyleyeyim. Ne olursunuz. Böyle bir ayrım söz konusu değildir,
olmamalıdır. Bu ayrımı yapan da yaptıran da yanlış içerisinde olur. Böyle bir
şey ülkemiz için söz konusu değildir ve bunun için her birimiz önemli bir
çalışmayı ortaya koyuyoruz. 
NURETTİN
DEMİR (Muğla) – Sayın Bakan, sorularımıza cevap vermediniz.
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Olduğu dönemler oldu,
valilik, emniyet müdürlüğü, şu anda da var. Bakın, şu anda da var.
MAHMUT
TOĞRUL (Gaziantep) – Bir tane vali söyleyebilir misiniz?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Bakın, böyle bir ayrımı
bana söylettirmenizi bile demokratik ilkelerimiz açısından ve insanlık
ilkelerimiz açısından yanlış bulurum, bu doğru değil. Ne olursunuz bunu böyle
isimlendirmeyelim, telaffuz etmeyelim.
MAHMUT
TOĞRUL (Gaziantep) – İsim verin Sayın Bakan, liste gibi verin bize.
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Yine bunun üzerinden ifade
etmek istiyorum. Sayın milletvekilimizin İŞKUR’la ilgili bir sorusu oldu. Bu
meseleyi tetkik edeceğim ama biliyorsunuz ki üç ay, altı ay ve dokuz aylık
şeylerimiz söz konusu. Muhakkak ki bu dönem içerisinde, hangi döneme tekabül
ettiğini ve nasıl sürecin devam ettiğini tetkik ettireceğim. Eğer bir
mağduriyet varsa bilmenizi istiyorum ki gidereceğiz. 
Özellikle
Maraş bölgesiyle ilgili sorular geldi. Bildiğim kadarıyla… Çünkü Bakanlar
Kurulumuzda da gündeme gelen, özellikle Başbakan Yardımcımız Sayın Yalçın
Akdoğan’ın da kendi görev alanında olan ve AFAD Başkanımızın da bu konuda…
(Mikrofon
otomatik cihaz tarafından kapatıldı)
MAHMUT
TOĞRUL (Gaziantep) – Hiçbir soruya cevap vermedi Sayın Başkanım. Eğer söz
verirseniz, Bakan sorularımıza cevap versin.
BAŞKAN
– Sayın Bakan, sizin sürenizden almıştık.
Size
iki dakika ek süre veriyorum, lütfen tamamlayınız.
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Bilgiler ifade edilen bir
konudur. Bu uzun zamandır çalışmaları yapılan bir alan çünkü malum alan,
bildiğim kadarıyla Kahramanmaraş’ta bir sanayi sitesinin içerisinde. Buranın
boşaltılması konusunda Kahramanmaraşlıların ortak bir dileği ve temennisi oldu.
Buna ait bir alan araştırmasına girildi ancak uygun alan… Çünkü bilirsiniz ki
yani hem bölgesel hem coğrafi hem de onların yaşam alanlarını genişletebilecek
bir yaşam alanı oluşması lazım orada. Bu konuda bulunabilecek ender alanlardan
biri bulundu fakat üzerinde çalışıldığını ifade etmek istiyorum. Bu konuda da
bakınız yani bugüne kadar özellikle Suriye meselesi konusunda bütün dünya
Türkiye’yi takdir ederek izliyor. Hem bizim yardımlarımızdan ziyade, halkımız,
milletimiz Suriyeli kardeşlerimizi kucaklayarak bütün dünyaya kardeşliğin nasıl
olabileceğini ve zorda kalan milletlere nasıl yardım edilebileceğini gösteren
bir anlayışı ortaya koyuyor. Bu konuda da tüm Türkiye Büyük Millet Meclisinin
aynı kanaatte olduğunu düşünüyorum. Onun için burada da en itidalli çözümün
bulunacağı kanaatindeyim. 
Bunun
ötesinde diğer sorular var. Bakanlarımız bu diğer sorularla ilgili muhakkak
ayrıntılı bir şekilde cevap vereceklerdir.
Tekrar
çok teşekkür ediyorum.
BAŞKAN
– Teşekkür ederiz Sayın Bakan.
Sayın
milletvekilleri, ikinci bölüm üzerindeki görüşmeler tamamlanmıştır.
Birleşime
bir saat ara veriyorum.
Kapanma Saati: 19.24 
BEŞİNCİ OTURUM
Açılma Saati: 20.28
BAŞKAN: Başkan Vekili Pervin BULDAN 
KÂTİP ÜYELER: İshak GAZEL (Kütahya), Mücahit DURMUŞOĞLU
(Osmaniye)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 72’nci Birleşiminin Beşinci
Oturumunu açıyorum.
Şimdi
273 sıra sayılı Kanun Tasarısı’nın görüşmelerine kaldığımız yerden devam
ediyoruz.
Komisyon
burada.
Hükûmet
burada.
Şimdi,
ikinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım. 
Sayın
milletvekilleri, 17’nci madde üzerinde ikisi aynı mahiyette olmak üzere toplam
üç önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 17’nci maddesinin aşağıdaki şekilde değiştirilmesini
arz ve teklif ederiz.
 Bülent
Kuşoğlu Musa Çam Mehmet
Bekaroğlu
 Ankara İzmir İstanbul
 Bihlun
Tamaylıgil Utku Çakırözer
 İstanbul Eskişehir
Madde
17- 22/5/2003 tarihli ve 4857 sayılı İş Kanunu’nun 56’ncı maddesinin üçüncü fıkrası
aşağıdaki şekilde değiştirilmiştir.
"Ancak,
53 üncü maddede öngörülen izin süreleri, tarafların anlaşması ile bir bölümü on
günden aşağı olmamak üzere bölümler hâlinde kullanılabilir. Bu konuda işveren
işçiye herhangi bir zorlamada bulunamaz.”
BAŞKAN
– Şimdi okutacağım iki önerge aynı mahiyette bulunduğundan önergeleri birlikte
işleme alacağım, talepleri hâlinde önerge sahiplerine ayrı ayrı söz vereceğim
veya gerekçelerini okutacağım.
Şimdi
aynı mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 17’nci maddesinin tasarı metninden çıkarılmasını
arz ve teklif ederiz.
 İdris
Baluken Çağlar Demirel Ahmet
Yıldırım
 Diyarbakır Diyarbakır Muş
 Altan
Tan Mehmet Ali Aslan Behçet
Yıldırım
 Diyarbakır Batman Adıyaman
Aynı
mahiyetteki diğer önergenin imza sahipleri:
 Mehmet
Günal Erhan Usta Kamil
Aydın
 Antalya Samsun Erzurum
 Zihni
Açba İzzet Ulvi Yönter Mustafa
Mit
 Sakarya
 İstanbul Ankara
 İsmail
Faruk Aksu
 İstanbul
BAŞKAN
– Komisyon aynı mahiyetteki önergelere katılıyor mu? 
PLAN
VE BÜTÇE KOMİSYONU SÖZCÜSÜ SAMİ ÇAKIR (Kocaeli) – Katılmıyoruz Sayın Başkanım. 
BAŞKAN
– Hükûmet katılıyor mu? 
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz. 
BAŞKAN
– Aynı mahiyetteki ilk önerge üzerinde Ankara Milletvekili Sayın Mustafa Mit.
(MHP sıralarından alkışlar) 
MUSTAFA
MİT (Ankara) – Sayın Başkan, değerli milletvekilleri; görüşülmekte olan 273
sıra sayılı torba kanunun 17'nci maddesi hakkında Milliyetçi Hareket Partisi
Gurubu adına söz almış bulunmaktayım. Genel Kurulu saygıyla selamlıyorum.
Mevzuat
Hazırlama Yönetmeliği’ne ve İç Tüzük’e aykırı olmasına, gurupların
itirazlarına, Başbakanın söz vermesine rağmen tasarı ve tekliflerden oluşan 8
adet düzenlemeyi bir torbada kanun yapmaya çalışıyoruz. 
Sayın
milletvekilleri, biz kanun koyuyoruz, kanunun tarifini de hepimiz biliyoruz.
Torba olarak yapıldığı için kanunlar yazboz tahtasına dönüşmüştür. Olmadı
değiştir, bu da olmadı, yine değiştir; kanun yapma tekniği açısından yanlıştır,
usul olarak da yanlış buluyoruz.
Değerli
milletvekilleri, Kıbrıs konusunda dikkatinizi çekmek istiyorum. Kıbrıs’ta bir
şeyler oluyor, bilmiyoruz, Hükümet de Meclisi bilgilendirmiyor. Kıbrıs’tan
asker çekildiğine dair haberler var. Başbakan Belçika’daki görüşmelerinde acaba
Kıbrıs üzerinde söz mü verdi? Kimse kusura bakmasın, Hükûmetin siciline
bakılınca aklımıza her türlü olumsuzluk geliyor.
Atatürk'ün
savaş sebebi saydığı Süleyman Şah Türbesi gece karanlığında gizlice sınıra
taşınmıştır. Kıbrıs millî bir davadır, vazgeçemeyiz. 
Değerli
milletvekilleri, Ege’de 17 ada iflas etmiş Yunanistan’a terk edilmiştir. Kendi
derdine düşen Yunanistan, adalara tek tek bayrak dikerek sahiplenmeye
başlamıştır. Girit nasıl Yunanistan’a kaptırıldıysa bugün Ege’deki adalar da
aynı yolda ilerlemektedir. Kıbrıs’ın da aynı akıbete uğrama tehlikesi vardır.
Değerli
milletvekilleri, şimdi de getirilen torba kanunla ilgili bazı konulara değinmek
istiyorum.
Yaklaşık
610 bin kişi 65 yaş aylığı almaktadır. Getirilen tasarıyla yaklaşık olarak 100
bin kişi daha hak kazanacaktır. Bizim teklifimiz doğrultusunda bir kanun
değişikliği olduğu zaman bu rakam 200 bine çıkacaktır. Bu tasarıyla 65 yaşını
doldurmuş muhtaç kimseler kendi ve eşinin aylık gelirlerinin toplamı net asgari
ücretin üçte 1’ini aşmaması hâlinde maaş hakkı kazanmaktadır. Bu yanlıştır,
haksızlıktır. Bu hükmün “sadece kendi geliri” olarak düzeltilmesi
gerekmektedir. Muhtaç kimsenin kendi net geliri dikkate alınmalı, eşi varsa ve
aynı şartları haizse ona da 65 yaş aylığı bağlanmalıdır, aylık maaşsa en az 350
TL olmalıdır. 
Bir
diğer husussa: Engelli aylıklarının aylık 600 Türk lirası, engelli yakını
aylığının da 400 Türk lirası olmasını da engelliler adına talep etmekteyim. 
Genel
sağlık sigortası adı altında üniversite talebelerini, lise talebelerini ve
işsiz güçsüz gençlerimizi haberleri olmadan sigortaladık, borçlandırdık, şimdi
hatamızı anladık olmayan borçları siliyoruz. Çaresi gayet kolay, bul bir torba,
at içine, bir kanun maddesi, olsun bitsin. Bu mudur kanun yapma? 
Zorunlu
mali sigorta da artık kamuoyuna mal olmuş bir problemdir. Bu konuda yapılmak
istenilen değişiklikle genel olarak haksız fiil sorumluluğu muğlak hâle
getirilmektedir. Tazminatlar hazırlanacak, genel şartlarda öngörülen usul ve
esaslara tabi olacaktır. Bir taraftan ödenme zorluğu çekilen pirimler, diğer
taraftan yüksek primlere nazaran düşürülen teminatlar. Genel şartları kim veya
kimler hazırlayacak? Yüksek kâr hesap eden sigorta şirketlerine karşı vatandaşı
korumak Hükûmetin sorumluluğundadır. İnsan yerine sigorta şirketlerinin kâr
marjını esas alan bu düzenleme hem adil değildir hem de Anayasa’ya aykırıdır.
4’üncü maddenin tasarıdan çıkarılmasını da talep etmekteyiz. 
17'nci
maddeyle, İş Kanunu’nda değişiklikle işçilerin hak ettikleri izin sürelerinin
kullanım şekli düzenlenmektedir. Buna göre, bir bölümü on günden az olmamak
üzere taraflarca belirlenecektir. Yıllık izin işçinin kanuni hakkı olduğundan
bu hakkın korunması lazımdır. Uzun tatillerde aradaki iki üç günlük boşlukların
izinden sayılması için tercihte bulunmalıdır ve işçinin lehine
değerlendirilmelidir diyor, hepinizi saygıyla selamlıyorum. (MHP sıralarından
alkışlar)
BAŞKAN
– Teşekkür ederiz Sayın Mit. 
Aynı
mahiyetteki diğer önerge üzerinde Adıyaman Milletvekili Sayın Behçet Yıldırım.
Buyurun.
(HDP sıralarından alkışlar)
BEHÇET
YILDIRIM (Adıyaman) – Sayın Başkan, değerli milletvekili arkadaşlarım; 273 sıra
sayılı Yasa Tasarısı’nın 17’nci maddesi üzerine partim adına söz almış
bulunmaktayım. Hepinizi saygıyla selamlıyorum. 
Bu
yasa tasarısında “İşçilerin yıllık izinlerinin tarafların anlaşmasıyla bir
bölümü on günden aşağı olmamak üzere bölümler hâlinde kullanılabilir.”
denilmektedir. 
Bu
çatı altında her gün birkaç tane araştırma önergesi -gerek iktidar gerek
muhalefet partileri tarafından- görüşülüyor, uzun uzun konuşuluyor; çoğunluğun
azınlığa tahakkümü sonucu halkın, işçinin, emekçinin, çalışanın lehine olan tüm
öneriler maalesef reddedilmektedir. Hele işçiler aleyhine olan yasalar -ki bu
da bu yasalardan biri- gelince iktidar, resmen sermayenin sesi oluyor, kraldan
fazla kralcı kesilip işçinin lehine olan mevcut yasaları bile değiştirip
tamamen sermayenin, patronların istediği yasaları çıkarmaktadır. 
Ülkemizde
çalışma hayatı binbir güçlükle doludur ve sabaha kadar konuşsak, tartışsak yine
vaktimiz yetmez ama adı geçen bu yasa da izinlerle ilgili ve işsizliğin pik
yaptığı bir dönemden geçiyoruz. En çok işsizliği yaşayan illerin başında da
maalesef bölgem olan Adıyaman gelmektedir. İşsizlikten dolayı intiharların
sıkça yaşandığı Adıyaman’dan bahsediyorum. Her gün onlarca kişi bu konuda
bizleri aramakta, “İş olsun da ne olursa olsun, yeter ki çoluk çocuğumu geçindirecek
bir gelirim olsun, ne iş olursa yaparım.” demektedir. İş bulanlar -ki çoğu
geçici işlerde- bırakın bu izinleri, on iki saat çalışmakta, tamamen
güvencesiz, sendikasız, mevsimlik işlerde binlerce aile, köylü, işçi açlık
sınırının altında varoşlarda yaşamaktadır. Yıllık izinden bahsediyoruz, adam
işsizlikle pençeleşiyor. “İş bulduk da yıllık iznin lafı mı olur? İş olsun da
çoluk çocuğumun karnını doyurayım da yıllık izin neymiş, tatil neymiş?” diyen
binlerce hemşehrim var.
Sayın
milletvekili arkadaşlarım, memleketimde işçinin sorunu olur da küçük işletme
sahibinin sorunları olmaz mı? Çevre iller teşvik yasasından yararlanıyor ama
bizden daha iyi durumda olan, refah ve kalkınma düzeyi bizden kat kat iyi olan
iller 6’ncı bölgede iken Adıyaman 5’inci bölgededir. Örneğin, Teşvik yasasıyla
Adıyaman'da yatırım yapmak isteyen -kimse yapmak istemiyor, komşu illere
kaçıyor- bir işveren bir işçi için 400 TL SGK primi yatırırken 6’ncı bölgede
olan Urfa'da 40 TL yatırmaktadır. Yani, 10 katı fazla bir ücret yatırmaktadır.
Biliyorsunuz,
Hükûmet, Bakanlar Kurulunu pazartesi günü Urfa'da topladı. Ağırlıklı konu,
Suriyeli mülteciler konusu idi. Hükûmet sözcüsü misafirperverliğimizi öve öve
bitiremedi. Mülteci sorununu da başımıza bela eden saraydır, AKP iktidarıdır. Suriye
politikası dış politikamızın iflası olduğunu gösteren en önemli parametredir ve
dünya âlem bunu çok iyi bilmektedir.
GAP'ın
güneydoğu için bir kurtuluş olduğunu düşünen -ki ben de böyle düşünmüştüm-
Urfalı, Adıyamanlı hemşehrilerim hayal kırıklığı yaşamışlardır. Adıyaman'ın bir
ilçesi Samsat, onlarca köy ve mezrasıyla birlikte baraj gölü dolayısıyla
haritadan silinmiş, verimli arazileri sular altında kalmış ama 1 dönüm Adıyaman
arazisi bile sulu tarıma geçememiştir. Adıyaman âdeta cezalandırılmıştır. Eğer
Adıyaman ovası, Samsat ovası, Kâhta ovası, Besni ovası sulu tarıma geçmiş
olsaydı Adıyaman için bugün işsiz şehri, ırgat şehri denilmeyecekti; değil
Adıyaman'ı, değil Türkiye'yi, tüm Orta Doğu’yu besleyecek bir projeye sahip
olacaktık; hem bölge halkı işsizlikten kurtulacak hem ülkemiz daha iyi bir
kalkınma hamlesi gerçekleştirmiş olacaktı.
Görüşülmekte
olan bu yasalar için benim naçizane önerim: Sosyal devlet görevini iyi yapmalı,
işçi de işveren de küçük işveren de desteklenmeli. “Eşit işe eşit ücret”
prensibine uyulmalı, çalışan da, çalıştıran da mutlu olmalı. Bunun yolu da
barışçıl, özgür, demokratik bir Türkiye'den, demokratik bir cumhuriyetten
geçmektedir. Ancak bunun olması için de sürmekte olan kirli savaşın derhâl son
bulması, çözüm sürecine dönülmesiyle elde edilebilir. Kardeş kanının daha fazla
dökülmemesi için Meclisi sağduyuya çağırıyorum. Herkesin mutlu olduğu bir iç
barış sağlanmalı. Dış politikamız gözden geçirilmeli. “Yurtta sulh, cihanda
sulh.” ilkesiyle bu güzel ülke hepimize yeter diyorum.
Emekten
yana bir iş kanunu öncelikle emekçilerin iradesini tanımalı, iznin bölünme
şartı tarafların antlaşması değil, işçinin rızasına bağlanmalıdır. Zira toplu
sözleşme hakkı olan işçi oranının yüzde 4,5 olduğu, işçi örgütlülüğünün çok
düşük olduğu bir ülkede tarafların anlaşması şartı her zaman işveren iradesini
öne çıkaracaktır. Yıllık izin işçiler için bir hak, işverenler için ise bir
yükümlülüktür. Siz hak olanı yükümlünün insafına bıktığınızda açıkça hak
sahibinin mağduriyetine yol açarsınız.
Genel
Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Yıldırım.
Aynı
mahiyetteki önergeleri oylarınıza sunuyorum…
İDRİS
BALUKEN (Diyarbakır) – Karar yeter sayısı istiyoruz.
BAŞKAN
– Karar yeter sayısı arayacağım.
Kabul
edenler… Kabul etmeyenler… Karar yeter sayısı yoktur.
Birleşime
beş dakika ara veriyorum.
Kapanma Saati: 20.42
ALTINCI OTURUM
Açılma Saati: 20.48
BAŞKAN: Başkan Vekili Pervin BULDAN 
KÂTİP ÜYELER: İshak GAZEL (Kütahya), Mücahit DURMUŞOĞLU
(Osmaniye)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 72’nci Birleşiminin Altıncı
Oturumunu açıyorum.
273
sıra sayılı Kanun Tasarısı’nın 17’nci maddesi üzerinde aynı mahiyetteki iki
önergenin oylanması sırasında karar yeter sayısı bulunamamıştı. Önergeleri
tekrar oylarınıza sunacağım ve karar yeter sayısı arayacağım.
Önergeleri
kabul edenler… Kabul etmeyenler… Karar yeter sayısı vardır, önergeler kabul
edilmemiştir.
Şimdi
273 sıra sayılı Kanun Tasarısı’nın görüşmelerine kaldığımız yerden devam
ediyoruz.
Komisyon?
Yerinde.
Hükûmet?
Yerinde.
17’nci
madde üzerindeki diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 17’nci maddesinin aşağıdaki şekilde değiştirilmesini
arz ve teklif ederiz.
Bülent Kuşoğlu (Ankara) ve arkadaşları
Madde
17- 22/5/2003 tarihli ve 4857 sayılı İş Kanunu’nun 56’ncı maddesinin üçüncü fıkrası
aşağıdaki şekilde değiştirilmiştir.
"Ancak,
53 üncü maddede öngörülen izin süreleri, tarafların anlaşması ile bir bölümü on
günden aşağı olmamak üzere bölümler hâlinde kullanılabilir. Bu konuda işveren
işçiye herhangi bir zorlamada bulunamaz.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ SAMİ ÇAKIR (Kocaeli) – Katılmıyoruz Başkanım.
BAŞKAN
– Hükûmet katılıyor mu?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz.
BAŞKAN
– Önerge üzerinde, İstanbul Milletvekili Sayın Yakup Akkaya. (CHP sıralarından
alkışlar) 
YAKUP
AKKAYA (İstanbul) – Sayın Başkan, Sayın Bakan, değerli milletvekili
arkadaşlarım, Meclisin çalışan değerli emekçileri; öncelikle hepinizi sevgi ve
saygıyla selamlıyorum. 273 sıra sayılı Kanun Tasarısı’nın 17’nci maddesine
ilişkin Cumhuriyet Halk Partisi adına söz almış bulunmaktayım. 
Değerli milletvekilleri, söz konusu madde
İş Kanunu’muzda düzenlenen yıllık izinlerle ilgili değişikliği kapsamaktadır.
Bu değişiklik önerisi neden gelmiştir? İşçi sendikalarının böyle bir önerisi
olabileceğini tahmin etmiyorum. Çalışma hayatının çözülmesi gereken onca sorunu
varken anayasal hakkı olan, Anayasa’yla teminat altına alınmış olan yıllık izin
hakkının on günden sonrasının parçalanması niye acil bir sorun olarak Meclisin
gündemine geliyor?
Değerli milletvekilleri -bilmem takip
ediyor musunuz- ocak, şubat, mart ayları içinde iş cinayetlerinde ölen
işçilerin sayısı tam 415. Şaka gibi, üç ayda 415 işçi ölmüş, kamuoyunda
yeterince yeri bile yok. Bu sorunla ilgili tedbir almak yerine işçinin
kullanmakta bile zorlandığı yıllık izin hakkıyla uğraşıyoruz. 1 Kasımdan bugüne
kadar -bugünkü 6’ncı torba kanun içinde- 150’ye yakın kanun değişikliği
yapıyoruz. İşçinin gerçekten lehine tek bir madde değiştirmediniz bu 150 kanun
içinde, aksine aleyhine olan yasaları çıkartmak için maşallah gece gündüz
çalışıyorsunuz ve biz de bu yasaların geçmemesi için, en azından doğru
yasaların çıkması için çalışıyoruz ama bizi dinlemiyorsunuz.
Bakın “Taşerona kadro vereceğiz.” dediniz
Cumhuriyet Halk Partisinden kopyaladığınız bir yasa teklifiyle ilgili, o günden
bugüne bir adım atmadınız. Çalışanları kandırıyorsunuz ve bunu da yüzünüze
gözünüze bulaştırdığınızı buradan söyleyebilirim. Sayın Başbakan aylar önce “21
Marta kadar bunu Türkiye Büyük Millet Meclisine getireceğiz.” demişti bu
taşeronla ilgili. Konuşmasının üzerinden yaklaşık bir ay geçti, hâlâ ses
yok. Yandaş basın manşet atıyor, toplumun gazını almaya çalışıyor. Gazetelerde
yapılan açıklamalarda bununla ilgili önemli bir detay daha açığa çıktı. Bu
işçilerin geçmiş haklarını, kıdem tazminatı haklarını da ellerinden almak
istiyorsunuz yani “Gelin, özel statüde sizi taşeron işçisi yapalım, kamuda
çalıştıralım.” diyorsunuz, üç yıllık sözleşme öneriyorsunuz ama tabiri caizse
bundan bir rüşvet istiyorsunuz, “Geriye dönük kıdem tazminatından vazgeçerseniz
bunu size verebiliriz.” diyorsunuz. 
Sayın
milletvekilleri, bakın, 2014 yılında çıkan yasal düzenleme sonrasında taşeron
işçiler sendikalara üye olmaya başladılar ve bunlar toplu sözleşme yapma
hakkına kavuştular. Şu ana kadar yaklaşık 500’e yakın toplu iş sözleşmesi
yapıldı ve bu toplu iş sözleşmelerinde o taşeron işçiler belirli haklara
kavuştular. Şimdi, gelinen bu noktada siz “O haklarınızdan vazgeçin.”
diyorsunuz. Bu, doğru değildir. Bu anlayış ahlaki değildir. 
Değerli
arkadaşlar, bir başka konu, gene Mecliste, apar topar -ki, daha önce, 2009 yılı
içinde de gelmişti bu Meclise, o zamanki Cumhurbaşkanı Abdullah Gül veto
etmişti- özel istihdam bürolarıyla ilgili düzenlemeyi -biz “kiralık işçilik”
diyoruz- hem üst komisyonda hem alt komisyonda geçirdiniz. 
Bu
kıdem tazminatının gasbına ilişkin de kamuoyunda bir algı yaratmaya
çalışıyorsunuz yani gelinen noktada Mecliste geçirmiş olduğunuz 150’ye yakın
kanun tasarısı içinde işçilerin lehine Allah rızası için tek bir madde yok. 
Emeklilerle
ilgili “Promosyon vereceğiz.” diye söylediniz -gene Cumhuriyet Halk Partisinden
kopyaladığınız bir vaadi- bununla ilgili rakam bile verdiniz ama aylar
geçmesine rağmen, emeklilerin hakkı olan promosyonları şu ana kadar henüz
açıklamış değilsiniz. Bankalarla promosyon pazarlığı yaptığınızı söylüyorsunuz.
Bu pazarlığı kim yürütüyor? Emeklilerin temsilcileri bu pazarlığa niye dâhil
edilmiyor? 
Değerli
milletvekilleri, bakınız, bugün iyi bir haber aldık, en azından “Bir anlaşmayla
sonuçlandı.” dendi. Ben sendika genel başkanıyla konuştum. “Çok ciddi olarak
böyle bir anlaşmadan söz edilmedi ama söz verdiler.” dendi. O da neydi?
Amasya’da, Yeni Çeltek maden işçileri yerin 800 metre altında on gündür açlık
grevinde bulunuyorlardı, yerlerinden yurtlarından koparılmak istendikleri için
seslerini duyurmaya çalışıyorlardı. Başından beri biz Cumhuriyet Halk Partisi
milletvekillerimiz, örgütümüz…
(Mikrofon
otomatik cihaz tarafından kapatıldı)
YAKUP
AKKAYA (Devamla) - …bu işçilerin haklı mücadelesinde onların yanında olduk ama
geldiğimiz noktada onlara bir güvence verildiğini duyduk. İşçiler de bu açlık
grevinden vazgeçmişler. Bunu şuradan ifade etmek istiyorum:
Değerli
milletvekilleri, Yeni Çeltek’te tam 100 milyon ton kömür rezervinin olduğu
söyleniyor. Yer altı zenginliklerimiz özel sektörün iki dudağı arasında
olmamalıdır, bu, ülkemiz zenginliklerine kavuşturulmalıdır.
Hepinizi
sevgi ve saygıyla selamlıyorum. (CHP sıralarından alkışlar)
BAŞKAN
– Teşekkür ederiz Sayın Akkaya.
Önergeyi
oylarınıza sunuyorum: Kabul edenler... Kabul etmeyenler... Kabul edilmemiştir. 
Maddeyi
oylarınıza sunuyorum: Kabul edenler... Kabul etmeyenler... 17’nci madde kabul
edilmiştir. 
18’inci
madde üzerinde üç önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 18’inci maddesinde geçen; “zorunlu mali
sorumluluk sigortasını,” ibaresinin; “zorunlu karayolu mali sorumluluk
sigortasını” şeklinde değiştirilmesini arz ve teklif ederiz.
 Çağlar Demirel İdris
Baluken Ahmet Yıldırım
 Diyarbakır Diyarbakır Muş
 Altan Tan  Mehmet
Ali Aslan Mehmet Emin Adıyaman
 Diyarbakır Batman Iğdır
Türkiye Büyük Millet Meclisi Başkanlığına

Görüşülmekte
olan 273 sıra sayılı Kanun Tasarısı’nın 18’inci maddesinin aşağıdaki şekilde
değiştirilmesini arz ve teklif ederiz.
 Bülent Kuşoğlu Musa
Çam Mehmet Bekaroğlu
 Ankara İzmir İstanbul
 Özkan Yalım Utku
Çakırözer Bihlun Tamaylıgil
 Uşak Eskişehir İstanbul
Madde
18- 10/7/2003 tarihli ve 4925 sayılı Karayolu Taşıma Kanununun 3 üncü
maddesinde yer alan “Sorumluluk sigortası” tanımı aşağıdaki şekilde
değiştirilmiş ve aynı Kanunun 17 nci, 18 inci, 20 nci, 21 inci, 22 nci, 23
üncü, 24 üncü ve 25 inci maddeleri ile 26 ncı maddesinin birinci fıkrasının (ı)
ve (i) bentleri yürürlükten kaldırılmıştır.
“Sorumluluk
sigortası: 2918 sayılı Karayolları Trafik Kanununda belirtilen zorunlu mali
sorumluluk sigortasını,”
BAŞKAN
– Şimdi, maddeye en aykırı önergeyi okutup işleme alacağım:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 18’inci maddesinin tasarı metninden
çıkarılmasını arz ve teklif ederiz.
 Mehmet Günal Erhan
Usta Kamil Aydın
 Antalya Samsun Erzurum
 Zihni Açba İzzet
Ulvi Yönter İsmail Faruk Aksu
 Sakarya İstanbul İstanbul
 Nuri Okutan
 Isparta
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ SAMİ ÇAKIR (Kocaeli) – Katılmıyoruz Başkanım.
BAŞKAN
– Hükûmet katılıyor mu?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz. 
BAŞKAN
– Önerge üzerinde Isparta Milletvekili Sayın Nuri Okutan. (MHP sıralarından
alkışlar)
NURİ
OKUTAN (Isparta) – Sayın Başkan, değerli milletvekilleri; görüşülmekte olan 273
sıra sayılı Kanun Tasarısı’nın 18’inci maddesiyle ilgili verdiğimiz önerge
üzerinde Milliyetçi Hareket Partisi Grubu adına söz almış bulunuyorum. Bu
vesileyle şahsım ve partim adına herkesi saygıyla, hürmetle selamlarım.
Tasarının
18’inci maddesiyle, 4925 sayılı Karayolu Taşıma Kanunu’nun 3’üncü maddesinde
yer alan sorumluluk sigortası tanımı değiştirilmektedir. Aynı kanunun 17’nci
maddesinden 25’inci maddesine kadar olan maddeler ile 26’ncı maddesinin (ı) ve
(i) bentleri de yürürlükten kaldırılmaktadır.
Aslında,
burada Hükûmetin yaptığı, yeni bir torba yasayla halkımızın kafasını
karıştırmaktan başka bir şey değildir. “Bundan sonra torba yasa
getirmeyeceğiz.” diyen Hükûmet, bir kez daha kendi kendini tekzip etmiştir.
Birleştirilerek ele alınan ve çok çeşitli kanunları ilgilendiren tasarı ve
teklifler, resmen ve fiilen torba yasa niteliğindedir. Burada halkımızın büyük
çoğunluğunun mağduriyetine sebep olacak düzenlemeler torbanın içine konulmuş,
birkaç göstermelik iyileştirmeyle olumsuz düzenlemeler açıkça kamufle edilmek
istenilmektedir.
Tasarıyla
zorunlu mali sorumluluk sigortasının kapsamı daraltılmakta, sürücü kusuru
kapsam dışına çıkarılmaktadır. Ayrıca, trafik kazalarında ölüm ve yaralanmalara
ilişkin hususlar yeniden düzenlenmektedir. Sigortalıların tazminat taleplerine
ilişkin bazı hakları ortadan kaldırılmakta, kendisini güvende hissetmek isteyen
vatandaşlarımızın zorunlu trafik sigortası yanında bir de kasko sigortası
yaptırması fiilen zorunlu hâle getirilmiş olmaktadır. Mahkemeye gitme hakkı
kısıtlanmakta, ölümlü ve yaralanmalı trafik kazalarındaki yük sigorta kuruluşu
yerine sigortalının sırtına yüklenmektedir. Özel kanun hükümleriyle teminat
altına alınan haklar genel mevzuata yapılan atıflarla zayıflatılmakta, hakkın
elde edilmesi zorlaştırılmaktadır. 
Düzenlemenin
sigortalı vatandaşlarımızın mağduriyetini gidermeyeceği ortadadır. Yeniden
düzenlenen yasanın uygulama güçlüğü nedeniyle meydana gelecek kaosun sigorta
sektörünü de bir bütün olarak olumsuz etkileyeceği anlaşılmaktadır. 
Görüşmekte
olduğumuz tasarının 18’inci maddesindeki en dikkat çekici husus 4925 sayılı
Karayolu Taşıma Kanunu’nda tam 9 maddenin ve 2 bendin yürürlükten
kaldırılmasıdır. Gerekçede mükerrer düzenlemenin ortadan kaldırıldığı öne
sürülmektedir ancak yürürlükten kaldırılan bu maddeler bu alanda ayrıntılarıyla
birlikte özel kanunda düzenlenmiş hususlardır. Malumlarınız olduğu üzere, özel
kanun hükümleri uygulamada genel mevzuat hükümlerinden önce dikkate alınmak mecburiyetindedir.
Şimdi yürürlükten kaldırılan bu maddeler 2918 sayılı Karayolları Trafik
Kanunu’na, genel sigorta mevzuatına ve Türk Borçlar Kanunu hükümlerine yapılan
atıflarla düzenlenmişti. Hâl böyle olunca, hakkında özel hüküm bulanan hususlar
genel mevzuata havale edilmekte, bu alandaki yasal boşlukların önü
açılmaktadır. Böylece vatandaşın mağduriyetinin önünün de açıldığını
düşünmekteyiz.
Hükûmetin
öne sürdüğü “Mükerrerlikleri ortadan kaldırıyoruz.” tezi ilk bakışta doğru gibi
gelse de 4925 sayılı Karayolu Taşıma Kanunu’nun 2003 yılında bu Hükûmet
döneminde çıkarılmış olması ve yirmi yıl öncesinde, 1983 yılında çıkarılan
Karayolları Trafik Kanunu’na atıf yapmış olması bu tezi çürütmektedir. 
Sonuç
olarak, sigorta alanı öyle genel hükümlere havale edilerek, atıf da yapılarak
düzenlenecek bir alan değildir. Bu konu, mutlaka, sektörün temsilcileriyle,
alanın uzmanlarıyla, uluslararası örnekleri de dikkate alınarak, kendine has,
özel bir yasayla ve ayrıntılı olarak düzenlenmeli, gerek sektör ve gerekse vatandaşlarımız
piyasanın insafına terk edilmemelidir. 
İktidarın,
konunun muhatabı tarafların temsilcilerini dinlemeden, ilgili ve alt
komisyonları çalıştırmadan, sanki sadece Plan ve Bütçe Komisyonunu
ilgilendiriyormuş gibi sadece Plan ve Bütçe Komisyonundan gelen raporlarla,
âdeta yangından mal kaçırır gibi getirdiği bu düzenleme, kanaatimizce,
sorunları çözmeyecek, daha da artıracaktır. 
Şahsım
ve Milliyetçi Hareket Partisi Grubu adına Hükûmetin torba yasa
düzenlemelerinden vazgeçmesini, geniş toplum kesimlerini ilgilendiren
düzenlemeleri geniş çerçevede, muhalefeti de işin içine katarak geniş bir
mutabakatla yapmasını bekliyor, yüce heyetinizi saygıyla selamlıyorum. (MHP
sıralarından alkışlar) 
BAŞKAN
- Teşekkür ederiz Sayın Okutan. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 18’inci maddesinin aşağıdaki şekilde
değiştirilmesini arz ve teklif ederiz.
Özkan
Yalım (Uşak) ve arkadaşları 
Madde
18- 10/7/2003 tarihli ve 4925 sayılı Karayolu Taşıma Kanununun 3 üncü
maddesinde yer alan “Sorumluluk sigortası” tanımı aşağıdaki şekilde
değiştirilmiş ve aynı Kanunun 17 nci, 18 inci, 20 nci, 21 inci, 22 nci, 23
üncü, 24 üncü ve 25 inci maddeleri ile 26 ncı maddesinin birinci fıkrasının (ı)
ve (i) bentleri yürürlükten kaldırılmıştır.
“Sorumluluk
sigortası: 2918 sayılı Karayolları Trafik Kanununda belirtilen zorunlu mali
sorumluluk sigortasını,”
BAŞKAN
- Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ SAMİ ÇAKIR (Kocaeli) – Katılmıyoruz Başkanım.
BAŞKAN
– Hükûmet katılıyor mu?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz.
BAŞKAN
– Önerge üzerinde, Uşak Milletvekili Sayın Özkan Yalım. (CHP sıralarından
alkışlar) 
ÖZKAN
YALIM (Uşak) – Teşekkür ederim Başkanım.
Sayın
Başkan, Değerli Divan, Sayın Bakan, değerli çalışma arkadaşlarım, değerli
milletvekilleri ve yüce Türkiye Cumhuriyeti milleti, bütün değerli vatandaşlarımız;
hepinizi saygı ve sevgilerimle selamlıyorum. 
Evet,
bugün 273 sıra sayılı torba kanunun 18’inci maddesi üzerinde söz almış
bulunmaktayım. Neyi konuşacağız? Karayolu Taşıma Kanunu’nun sorumluluk
sigortasını, trafik sigortasını konuşacağız ve de şu anda çok gündemde
biliyorsunuz. Trafik sigortası primi nereye gidiyor? 
Aslında
önergemize Sayın Bakan katılacaktı, bir anda tedirgin oldu ama sordu, toparladı
biraz önce. Aslında ben katıldığı kanaatindeyim Sayın Bakanın. Yine de teşekkür
ederim. Sayın Bakanım, sizin biraz önce benim önergeme katıldığınız
kanaatindeyim ben. 
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Memnuniyetle. 
ÖZKAN
YALIM (Devamla) – Teşekkür ederim. 
Evet,
değerli arkadaşlar, trafik sigortası nereye gidiyor? 1600cc araç kullanan
küçük, normal bir ailenin kullandığı aracın trafik sigortası 2015 sonunda
sadece 250 TL’ydi, 2016’da 750 TL oldu yani yüzde 300 arttı. Aynı şekilde,
çiftçinin traktörü 2015 sonunda 120 TL iken 370 TL’ye arttı, profesyonel bir
nakliyecinin bir çekicisi, tırı 2015 sonunda 2.300 TL iken 6.370 TL’ye arttı
ama neden arttı, niçin arttı, bunların sizlerden açıklamasını bekliyoruz.
Ancak, sizlerden bu açıklama gelmeyeceğinden ben açıklayacağım burada. 
Değerli
arkadaşlarım, bakın, bir kere, Avrupa’da değil, dünyada bile olmayan,
Türkiye’de gerçekleşiyor. Trafik sigortası şu anda kaskodan daha yüksek
Türkiye’de. Yani böyle bir şey yok, hiçbir Avrupa ülkesinde trafik sigortası
kaskodan yüksek değil. Türkiye’de bu, bu şekilde. Peki, neden? Biraz önce Aykut
kardeşim bunu açıkladı. Çünkü, bütün “company”leri, bütün sigorta firmalarını
sattınız. Avrupalı firmalara kendimizi sigortalatıyoruz, araçlarımızı
sigortalatıyoruz, evlerimizi, iş yerlerimizi sigortalattırıyoruz, onlar da
primleri yükseltiyorlar. 
Bakın,
gelelim, sigortalardaki yüzde 22’lik trafikle, sigortayla alakası olmayan
vergiye. Bizim Genel Başkanımızı zamanın Başbakanı Sayın Recep Tayyip Erdoğan
ve de şu andaki Başbakan Sayın Davutoğlu eleştiriyor, diyor ki: “SSK Genel
Müdürlüğü yaptığınızda açık verdik.” Bakın, bizim Genel Başkanımız açık
vermemiş. Bizim Genel Başkanımız kurumumuzu çok iyi çalıştırmış. Bunun örneğini
şimdi size açıklayacağım. 2011 yılında, bakın, AKP Hükûmeti 2011 yılında trafik
sigortaları için bir kanun çıkarıyor, ek bir kanun, bir vergi koyuyor. 2011
yılında sizler koydunuz arkadaşlarım. “Alakası ne?” diye soracaksınız. 2011
yılında çıkardığınız kanunla kesilen her trafik poliçesinden yüzde 10 vergi
alıyorsunuz. Nereye biliyor musunuz? SSK’ya. Bizim Genel Başkanımızın doğru yönettiği
SSK’ya, sizin yönetemediğiniz SSK’ya siz trafik sigortalarından yüzde 10 katkı
payı alıyorsunuz. İşte bu. Gördünüz mü? Kimin doğru yönettiğini, yönetmediğini
görebildiniz yani. (CHP sıralarından alkışlar) Bundan dolayı, Genel Başkanımıza
yönettiği dönem için de tekrar teşekkür ediyorum. İnşallah, bu hatanın da,
alakası olmayan bu yüzde 10 verginin de trafik poliçelerinden kaldırılmasını
bir an önce -Bakanım sizden bunu özellikle- rica ediyorum. Alakasız bir vergi.
SSK priminin ne alakası var trafik poliçesinde? 
Bitmedi,
bakın, devam ediyorum. Yüzde 5’lik daha bir vergi var, hiç alakasız. O da
nedir? BSMV. Bunun açılımının ne olduğunu biliyorsunuz. Bankalarla alakalı.
Trafik poliçesinden SSK’ya vergi alıyorsunuz, bankaların vergisini alıyorsunuz,
yüzde 22’lik bu şekilde ek bir yük getiriyorsunuz. Yani, bugün bir aracın 750
TL vergi ödemesinde, trafik poliçesi ödemesinde trafikle alakası olmayan
yaklaşık 200 TL harç ödeniyor, vergi ödeniyor. Onun için, bir an önce bu
hatadan vazgeçilip asgari ücretle geçinen bir ailenin zorla aldığı aracını da
lütfen sattırmak zorunda kalmayın. Trafik poliçesi pahalı, akaryakıt Avrupa’nın
en pahalısı; vay bizim vatandaşımıza, vay bizim asgari ücretli vatandaşımıza!
Teşekkür
ederim. (CHP sıralarından alkışlar)
BAŞKAN
– Teşekkür ederiz Sayın Yalım.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 18’inci maddesinde geçen “zorunlu mali
sorumluluk sigortasını,” ibaresinin “zorunlu karayolu mali sorumluluk
sigortasını” şeklinde değiştirilmesini arz ve teklif ederiz.
Mehmet
Emin Adıyaman (Iğdır) ve arkadaşları
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ SAMİ ÇAKIR (Kocaeli) – Katılmıyoruz Başkanım.
BAŞKAN
– Hükûmet katılıyor mu?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz.
BAŞKAN
– Önerge üzerinde Iğdır Milletvekili Sayın Mehmet Emin Adıyaman…
Buyurun.
(HDP sıralarından alkışlar)
MEHMET
EMİN ADIYAMAN (Iğdır) – Sayın Başkan, değerli milletvekilleri; 273 sıra sayılı
Kanun Tasarısı’nın 18’inci maddesiyle ilgili verdiğimiz önerge hakkında söz
almış bulunmaktayım.
Şimdi,
tabii, bu torba yasa içerisinde düzenlenen mali sorumluluk sigortası, aynı
zamanda 2918 sayılı Kanun içerisinde de “zorunlu mali sorumluluk sigortası”
olarak düzenlenmiş. İki farklı kanunda düzenlenmiş olan mali sorumluluk
sigortasının -2918 sayılı Kanun içerisinde düzenlenmesi- bu mükerrer durumunun
ortadan kaldırılması, aslında hukuk tekniği açısından doğru bir durum. Ancak,
salt bu düzenlemeyle ya da 4925 sayılı Yasa’nın 3’üncü maddesinde tarif edilen
“sorumluluk sigortası”nın yeniden tanımlanması yeterli gözükmemektedir. 
Zira,
az önce hatip arkadaşımızın da izah ettiği gibi “Ödenen sigorta primleri nereye
gidiyor?” sorusu önemli bir soru ve bu genel anlamda girdi kaynağı açısından ne
kadar büyük bir meblağ, bunu görebilmek için herhâlde Türkiye’de şu anda mevcut
tescilli araç sayısına bakmak
lazım. Mesela, 2004 yılında 19 milyon 97 bin 135 tescilli araç var ama 2015
yılında bu rakam 20 milyon 286 bin 331 sayısına ulaşmaktadır. Şimdi, bu 20
milyon 286 bin 331 aracın zorunlu mali sorumluluk sigortası kapsamında
maliklerinin ödemiş olduğu primi bir bütün olarak düşündüğümüzde, inanılmaz bir
rakam karşımıza çıkar yani inanılmaz bir pasta var. Dolayısıyla, bundan kim
yararlanıyor? Bundan yabancı olan sigorta şirketleri yararlanıyor. Şimdi,
teorik anlamda bir sorumluluk yükleniyor, bir sorumluluk poliçesi düzenleniyor
sigorta şirketleriyle ama uygulamada istenilen sonucu verebiliyor mu? Yani,
sigortalı bu yasa kapsamında sigorta şirketiyle poliçe düzenliyor ama zarar ve
ziyanın meydana geldiği aşamada uygulamada adil bir şekilde ödemiş olduğu
primin karşılığı olan sigorta limiti kapsamında zarar ve ziyanını tahsil
edebiliyor mu? Bu, ciddi bir tartışma konusu. Uygulamada genelde sigorta
şirketleri çeşitli sorunlar çıkararak muhatabı yani mağduru, sigorta
alacaklısını bir şekilde mahkemelere yönlendirmekte ve uzun süren yargılama
süreçleri sonunda mağdur olan, zarara uğrayan şahsın zararlarını tazmin etmesi
âdeta kuşa çevrilmiş bulunmaktadır. Sadece bu da değil, tabii, zorunlu mali
sorumluluk sigortası sigortalının üçüncü kişilere karşı olan sorumluluğunu ifade
eder yani üçüncü kişilere vermiş olduğu zarar ve ziyanı ifade eder ama
kendisini ve aracını güvence altına, sigorta kapsamına almıyor. Dolayısıyla,
bunu da güvence altına almak için ekstra bir kasko sigortası yapmak zorundadır.
Dolayısıyla, bu düzenleme yetersizdir, daha gerçekçi bir düzenleme yapmak
gerekiyor diyorum, hepinizi saygıyla selamlıyorum. (HDP sıralarından alkışlar) 
BAŞKAN – Teşekkür ederiz Sayın Adıyaman.
İDRİS
BALUKEN (Diyarbakır) - Karar yeter sayısı…
BAŞKAN
- Önergeyi oylarınıza sunacağım ve karar yeter sayısı arayacağım. Önergeyi
kabul edenler... Kabul etmeyenler... Karar yeter sayısı yoktur.
Birleşime
beş dakika ara veriyorum. 
Kapanma Saati: 21.16
YEDİNCİ OTURUM
Açılma Saati: 21.44
BAŞKAN: Başkan Vekili Pervin BULDAN 
KÂTİP ÜYELER: İshak GAZEL (Kütahya), Mücahit DURMUŞOĞLU
(Osmaniye)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 72’nci Birleşiminin Yedinci
Oturumunu açıyorum.
273
sıra sayılı Kanun Tasarısı’nın 18’nci maddesi üzerinde Iğdır Milletvekili Mehmet
Emin Adıyaman ve arkadaşlarının önergesinin oylanması sırasında karar yeter
sayısı bulunamamıştı. Önergeyi tekrar oylarınıza sunacağım ve karar yeter
sayısı arayacağım.
Önergeyi
kabul edenler… Kabul etmeyenler… Karar yeter sayısı vardır, önerge kabul edilmemiştir.

18’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
19’uncu
madde üzerinde üç önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 19’uncu maddesinin aşağıdaki şekilde
değiştirilmesini arz ve teklif ederiz. 
 Bülent
Kuşoğlu  Musa Çam  Mehmet
Bekaroğlu
 Ankara
 İzmir  İstanbul
 Bihlun
Tamaylıgil  Utku Çakırözer  Hüseyin
Yıldız
 İstanbul
 Eskişehir  Aydın
MADDE
19 – Ekli (1) ile (2) sayılı listede yer alan kadrolar ihdas edilerek
13/12/1983 tarihli ve 190 sayılı Genel Kadro ve Usulü Hakkında Kanun Hükmünde
Kararname’nin eki (I) sayılı cetvelin Sosyal Güvenlik Kurumuna ve Emniyet Genel
Müdürlüğüne ait bölümlerine eklenmiştir. 
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 19’uncu maddesinin aşağıdaki şekilde
değiştirilmesini arz ve teklif ederiz. 
MADDE
19 – “Ekli (1) sayılı listede yer alan kadrolar ihdas edilerek 13/12/1983
tarihli ve 190 sayılı Genel Kadro ve Usulü Hakkında Kanun Hükmünde
Kararname’nin eki (I) sayılı cetvelin Sosyal Güvenlik Kurumuna ait bölümlerine
eklenmiştir.”


Sınıfı
Unvanı Derecesi Serbest Kadro
Adedi Toplam

GİH
Sosyal Güvenlik Denetmeni 6
10.000 10.000
GİH
Sosyal Güvenlik Denetmen 7
8.000 8.000

Yardımcısı 
TOPLAM
18.000
18.000

 Çağlar
Demirel  İdris Baluken  Ahmet
Yıldırım
 Diyarbakır
 Diyarbakır  Muş
 Altan
Tan  Mehmet Ali Aslan  Mahmut
Toğrul
 Diyarbakır
 Batman  Gaziantep
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 19’uncu maddesinin aşağıdaki şekilde
değiştirilmesini arz ve teklif ederiz.

 İsmail Faruk Aksu Mehmet
Günal Erhan Usta
 İstanbul Antalya Samsun
 Kamil Aydın Zihni
Açba İzzet Ulvi Yönter
 Erzurum Sakarya İstanbul
"MADDE
19- Ekli (1), (2), (3), (4), (5) ve (6) sayılı listelerde yer alan kadrolar
ihdas edilerek 13/12/1983 tarihli ve 190 sayılı Genel Kadro ve Usulü Hakkında
Kanun Hükmünde Kararnameye eklenmiştir. (6) sayılı listede yer alan kadrolar,
iki yıl içerisinde 190 sayılı Kanun Hükmünde Kararnamenin 9 uncu maddesinin son
fıkrası dikkate alınmaksızın Maliye Bakanlığı ve Devlet Personel Başkanlığının
görüşleri üzerine Bakanlar Kurulu kararı ile gerektiğinde sınıf, unvan ve
derece değişikliği yapılmak suretiyle, personel ihtiyacı duyan kurumların
ihtiyaçlarını karşılamak üzere tahsis edilebilir. Bu şekilde tahsis edilecek
kadroların kullanımında uyulacak usul ve esaslar Bakanlar Kurulu kararı ile
tespit edilir. Bu süre içerisinde tahsis edilmeyen kadrolar başka bir işleme
gerek kalmaksızın iptal edilmiş sayılır.
(1)
SAYILI LİSTE
KURUMU:
SOSYAL GÜVENLİK KURUMU
TEŞKİLATI:
TAŞRA İHDAS EDİLEN KADROLARIN
Sınıfı Unvanı Derecesi Serbest
Kadro Adedi
Toplamı 
GİH Sosyal
Güvenlik Denetmeni 6 1610
1610 
GİH Sosyal
Güvenlik Denetmen Yardımcısı 7 1000
1000 
TOPLAM 2610
2610
(2)
SAYILI LİSTE
KURUMU:
EMNİYET GENEL MÜDÜRLÜĞÜ TEŞKİLATI: TAŞRA İHDAS EDİLEN KADROLARIN
Sınıfı Unvanı 
Derecesi Serbest Kadro Adedi
Toplamı
EMH Polis
Memuru  3-9 30000
30000
TOPLAM 
30000
30000
(3) SAYILI
LİSTE
KURUMU:
MİLLİ EĞİTİM BAKANLIĞI TEŞKİLATI: TAŞRA
'Sınıfı Unvanı 
Derecesi Serbest Kadro Adedi
Toplamı
EÖH Öğretmen 
1-9 40000
40000
TOPLAM 
40000
40000
(4) SAYILI
LİSTE
KURUMU:
SAĞLIK BAKANLIĞI TEŞKİLATI: TAŞRA
Sınıfı Unvanı 
Derecesi Serbest Kadro Adedi
Toplamı
SH Sağlık
Memuru  5-10 10000
10000
TOPLAM 
10000
10000
(5) SAYILI
LİSTE
KURUMU:
GIDA, TARIM VE HAYVANCILIK BAKANLIĞI TEŞKİLATI: TAŞRA
Sınıfı Unvanı 
Derecesi Serbest Kadro Adedi
Toplamı
TH Mühendis 
1-8 10000
10000
TOPLAM 
10000
10000
(6)
SAYILI LİSTE
Sınıfı Unvanı 
Derecesi Serbest Kadro Adedi
Toplamı
GİH
Memur  5-9  40000
40000
TOPLAM 
40000
40000"
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ SAMİ ÇAKIR (Kocaeli) – Katılmıyoruz Başkanım.
BAŞKAN
– Hükûmet katılıyor mu?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz.
BAŞKAN
– Önerge üzerinde İstanbul Milletvekili Sayın İsmail Faruk Aksu. (MHP
sıralarından alkışlar)
İSMAİL
FARUK AKSU (İstanbul) – Sayın Başkan, sayın milletvekilleri; 273 sıra sayılı
Kanun Tasarısı’nın 19’uncu maddesi hakkında verdiğimiz önerge üzerine
Milliyetçi Hareket Partisi Grubu adına söz aldım. Hepinizi saygıyla selamlıyorum.
19’uncu
maddeyle Sosyal Güvenlik Kurumuna 2.610 adet sosyal güvenlik denetmeni ve
denetmen yardımcısı, Emniyet Genel Müdürlüğüne ise 15 bin adet polis memuru
kadrosu ihdası öngörülmektedir. Önergemizle ihdas edilmesi öngörülen polis
memuru kadrosunun 30 bine çıkarılmasını, ayrıca Millî Eğitim Bakanlığına 40 bin
öğretmen, Sağlık Bakanlığına 10 bin sağlık memuru, Gıda, Tarım ve Hayvancılık
Bakanlığına 10 bin mühendis ve kamu kurumlarının ihtiyaçlarına göre, Maliye
Bakanlığı ve Devlet Personel Başkanlığının görüşü üzerine Bakanlar Kurulu
tarafından tahsis edilmek üzere 40 bin adet memur kadrosu ihdasını
öngörmekteyiz. 
Değerli
milletvekilleri, Türkiye maalesef, atanamayan öğretmenler, atanamayan sağlık
personeli, atanamayan ziraat mühendisleri, atanamayan iktisadi ve idari
bilimler fakültesi mezunları, kısaca atanamayan yüksekokul mezunlarıyla
doludur. Bir yanda atanamayan öğretmenler beklerken diğer yanda çocuklarımız 50
kişinin üzerindeki sınıflarda eğitim görmek zorunda kalmaktadır. Yüzlerce
sağlık personeli atama beklemekte iken sağlık kurumlarında yoğun bakım ve acil
üniteleri başta olmak üzere polikliniklerde sağlık ve yardımcı sağlık personeli
ihtiyacı nedeniyle hizmette aksamalar yaşanmaktadır. Bir yanda binlerce
atanamayan ziraat ve su ürünleri mühendisleri ve veterinerler durmakta, diğer
yanda tarımsal üretim gerilemekte, hayvancılık dibe vurmakta, et, süt ve saman
ithal eden bir tarım politikasıyla Türkiye yüz yüze bulunmaktadır. Bir yanda az
sayıda açılan uzman ve müfettiş yardımcılığı sınavlarına girmek için yarışan
atanamayan iktisadi ve idari bilimler fakültesi mezunları, diğer yanda
toplanamayan vergiler, 50 milyon kişinin çalınan kimlik bilgileri, aksayan
yargı, güvenlik, nüfus ve tapu hizmetleri, personel yetersizliği nedeniyle
yapılamayan denetim, takip ve kontroller sonucu oluşan yolsuzluk ve
usulsüzlükler. Bir yanda özellikle büyük kentlerdeki asayişsizlik ve terör,
diğer yanda mücadelede sayısal olarak oldukça yetersiz kalan güvenlik
personeli.
Türkiye,
OECD ülkeleriyle karşılaştırıldığında kamu çalışanı başına düşen nüfus sayısı
olarak oldukça geridedir. Sorun personel fazlalığından ziyade AKP döneminde
personel rejiminde yapılan tahribat ile liyakatin yerine adamcılığın ve
partizanlığın aldığı adaletsiz uygulamalardadır. Türkiye’de son işsizlik
rakamlarına göre genç nüfustaki işsizlik oranı yüzde 19,2’dir. Sağlıklı bir
eğitim-istihdam ilişkisi kurulamadığı için üniversiteden mezun olduktan sonra
gençlerin ne yapacağına dair bir planlama bulunmamaktadır. Türkiye’nin
önümüzdeki on, yirmi, elli yıllık hedefi nedir? Bu çerçevede hangi meslekten
insan gücüne ve hangi eğitim kurumlarına ihtiyacı bulunmaktadır? Bunların ele
alınması ve eğitim-istihdam ilişkisinin de buna göre planlanması zorunludur.
Ancak AKP’nin günü kurtarma politikaları yüzünden binlerce gencimiz iş
bulamamakta, yuva kurma, ailesine destek olma hayalleri yıkılmaktadır. 
Değerli
milletvekilleri, maddeyle denetçi kadrosu ihdas edilmektedir, bunu bir ihtiyaç
olarak değerlendiriyoruz ancak esas problem, denetim fonksiyonu ve denetçilerin
sorunlarına ilişkin bir çözüm getirilmemesidir. Denetim, yönetimin temel
fonksiyonlarındandır fakat AKP dönemi denetim fonksiyonu ve denetçiler için bir
yıkım dönemi olmuştur. Denetim işlevsiz hâle getirilerek kurumların teftiş
birimleri görev, yetki ve sorumlulukları itibarıyla hafifletilmiş, yolsuzlukla
mücadelenin etkili bir aracı olmaktan çıkarılmıştır. Başta Sayıştay denetimi
olmak üzere teftiş kurullarının denetimi işlevsizleştirilmiştir. Hükûmetten
öncelikle denetim birimleri ile denetçilerin etkinliğinin ve güvencelerinin
artırılmasını, çalışma şartlarının, mali ve sosyal haklarının iyileştirilmesini
beklemekteyiz. Bugün bir bakanlık müfettişinin günlük harcırahı 59,70 liradır.
Bu parayla bir müfettiş kimseye muhtaç olmadan üç öğün yemek nasıl yiyecek ve
nasıl konaklayacaktır? Milliyetçi Hareket Partisi olarak kanaatimiz,
yolsuzlukların önlenmesinde etkinliği sağlamak amacıyla denetim sistemi yapısal
ve işlevsel olarak mutlaka yeniden düzenlenmelidir. 
Değerli
milletvekilleri, iş bekleyen üniversite mezunu gençlerimize iş imkânı
sağlanması, başta güvenlik, eğitim ve sağlık olmak üzere kamu hizmetlerinin
iyileştirilmesi için öğretmen, polis memuru, sağlık memuru, mühendis ve memur
kadrosu ihdasına ilişkin önergemize yüce Meclisin siz değerli üyelerinin destek
olmasını bekliyor, hepinizi saygıyla selamlıyorum. (MHP sıralarından alkışlar) 
BAŞKAN
– Teşekkür ederiz Sayın Aksu. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 19’uncu maddesinin aşağıdaki şekilde
değiştirilmesini arz ve teklif ederiz. 
MADDE
19 – “Ekli (1) sayılı listede yer alan kadrolar ihdas edilerek 13/12/1983
tarihli ve 190 sayılı Genel Kadro ve Usulü Hakkında Kanun Hükmünde
Kararname’nin eki (I) sayılı cetvelin Sosyal Güvenlik Kurumuna ait bölümlerine
eklenmiştir.”


Sınıfı
Unvanı Derecesi Serbest Kadro
Adedi Toplam

GİH
Sosyal Güvenlik Denetmeni 6
10.000 10.000
GİH
Sosyal Güvenlik Denetmen 7
8.000 8.000

Yardımcısı 
TOPLAM
18.000
18.000

Mahmut
Toğrul (Gaziantep) ve arkadaşları 
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz. 
BAŞKAN
– Hükûmet katılıyor mu? 
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz. 
BAŞKAN
– Önerge üzerinde Gaziantep Milletvekili Sayın Mahmut Toğrul. 
MAHMUT
TOĞRUL (Gaziantep) – Sayın Başkan, değerli milletvekilleri ve Genel Kurulun sevgili
emekçileri; hepinizi saygıyla selamlıyorum. 
Değerli
milletvekilleri, 273 sıra sayılı torba kanunun 19’uncu maddesi üzerine grubumuz
adına söz almış bulunuyorum. Söz konusu maddeyle kayıt dışılıkla mücadele için
Sosyal Güvenlik Kurumuna bağlı olarak çalışacak sosyal güvenlik denetmeni ve
yardımcısı kadrolarında işe alıma ilişkin düzenlemeler bulunmaktadır. 
Değerli
milletvekilleri, TÜİK, yıllar itibarıyla istihdam ve kayıt dışı istihdam
rakamlarında, 2004-2014 yılları arasında kayıt dışı istihdam oranlarında düşme
yönlü ciddi bir hareketlenme olmadığını göstermektedir. Kayıt dışı istihdamla
mücadele, 2016 Mali Yılı Performans Programı’nda iş yeri teftişlerinin
artırılması ve yabancılara çalışma izni verilmesiyle sınırlı bir politika
çerçevesinde ele alınmıştır. Türkiye’de kayıt dışı istihdam sorununun üzerine
gidilememesinin sebebi, AKP’nin güvencesizleştirme politikasının bir sonucudur.
Bir yandan Turkuaz kart sistemiyle yabancıların çalışma izinlerine yönelik
düzenlemeler yapılırken, diğer yandan çalışma izni bulunmayan yabancıyı
çalıştıran işverenlere her bir yabancı için 8.381 TL ceza kesilmesi, göçmenlerin
kayıt dışı istihdama yönelmesine neden olmaktadır. Yaşanan göçün ardından bu
konuda güvence getiren hakların sağlanmamış olması, iş gücünün etnikleşmesi
etnik sınıflar arasında düşmanlık yaratmasına neden olmaktadır. 
Ulusal
İstihdam Strateji ve Kayıt Dışı Ekonominin Azaltılması Programı Eylem Planı’nda
belirtilen tarım dışı sektörde kayıt dışı istihdam oranının 5 puan azaltılması
hedeflenmekle beraber, Çalışma ve Sosyal Güvenlik Bakanlığının mevcut
politikalarıyla buna ulaşmak mümkün görünmemektedir. Kayıt dışı çalışma
neredeyse kadınlara özgü bir çalışma biçimi olarak yaygınlaşmış olduğu hâlde,
kadınlara özgü hiçbir faaliyet planı yapılmamış olması, kadın istihdamının
girişimcilik, mesleki eğitim, esnek istihdam çerçevesinde ele alınmış olması
ciddi bir sorun olarak karşımızda durmaktadır. 
İş
Güvenliği Meclisine göre 2015 yılında en az 1.730 işçi yaşamını yitirmiş
olmasına karşın, kurum bünyesinde eğitim faaliyetlerine ayrılan bütçe, iş
sağlığı ve güvencesinin sağlanmasına yönelik ayrılan bütçeden daha fazladır. İş
teftişleri bürokratik bir uygulama olarak görülmektedir. Örneğin, en az 71
işçinin öldüğü ekim ayında Çalışma ve Sosyal Güvenlik Bakanlığının emriyle,
seminer olduğu gerekçesiyle hiç denetim yapılmamıştır. Güvenceli esneklik, emek
piyasasında yıpranmış bir kavram olan esnekliğin “güvence” kavramıyla
süslenerek yeniden pazara üretiminden ibarettir. Aynı strateji, taşeronluğun
alt işverenlik ambalajıyla paketlenmesinde de görülmektedir. Emekçiler, çalışma
saati, ücret, çalışan sayısı, örgütsel esneklik konularında işverenin iradesine
terk edilmiştir. “Güvenceli esneklik” uygulamalarda esneklikten ibarettir.
Güvenceli sadece bir perdedir. Kıdem tazminatındaki daralmalar, toplum yararına
çalışmalar kapsamında haklar bakımından işçi sayılmayanların istihdam rakamları
vesaire gibi örnekler bunun kanıtıdır. Bu yasa bu yönüyle eksik bir yasadır,
değiştirilmesini düşünüyoruz. 
Hepinize
saygılar sunuyorum. (HDP sıralarından alkışlar) 
BAŞKAN
– Teşekkür ederiz Sayın Toğrul.
İDRİS
BALUKEN (Diyarbakır) – Karar yeter sayısı…
BAŞKAN
– Önergeyi oylarınıza sunacağım ve karar yeter sayısı arayacağım. 
Kabul
edenler… Kabul etmeyenler… Karar yeter sayısı yoktur. 
Birleşime
on dakika ara veriyorum. 
Kapanma Saati: 22.01 
SEKİZİNCİ OTURUM
Açılma Saati: 22.15
BAŞKAN: Başkan Vekili Pervin BULDAN 
KÂTİP ÜYELER: İshak GAZEL (Kütahya), Mücahit DURMUŞOĞLU
(Osmaniye)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 72’nci Birleşiminin Sekizinci
Oturumunu açıyorum.
273
sıra sayılı Kanun Tasarısı’nın 19’uncu maddesi üzerinde Gaziantep Milletvekili Mahmut
Toğrul ve arkadaşlarının önergesinin oylanması sırasında karar yeter sayısı
bulunamamıştı. Önergeyi tekrar oylarınıza sunacağım ve karar yeter sayısı
arayacağım.
Önergeyi
kabul edenler… Kabul etmeyenler… Karar yeter sayısı vardır, önerge kabul
edilmemiştir.
Şimdi,
273 sıra sayılı Kanun Tasarısı’nın görüşmelerine kaldığımız yerden devam
ediyoruz.
Komisyon?
Yerinde.
Hükûmet?
Yerinde.
Diğer
önergeyi okutuyorum:
Türkiye Büyük Millet Meclisi Başkanlığa
Görüşülmekte
olan 273 sıra sayılı Kanun Tasarısı’nın 19’uncu maddesinin aşağıdaki şekilde
değiştirilmesini arz ve teklif ederiz. 
 Hüseyin Yıldız (Aydın) ve
arkadaşları
MADDE
19 – Ekli (1) ile (2) sayılı listede yer alan kadrolar ihdas edilerek
13/12/1983 tarihli ve 190 sayılı Genel Kadro ve Usulü Hakkında Kanun Hükmünde
Kararname’nin eki (I) sayılı cetvelin Sosyal Güvenlik Kurumuna ve Emniyet Genel
Müdürlüğüne ait bölümlerine eklenmiştir. 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz.
BAŞKAN
– Hükûmet katılıyor mu?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz.
BAŞKAN
– Önerge üzerinde Aydın Milletvekili Sayın Hüseyin Yıldız. (CHP sıralarından
alkışlar)
HÜSEYİN
YILDIZ (Aydın) – Sayın Başkan, değerli milletvekilleri; 273 sıra sayılı Kanun
Tasarısı’nın 19’uncu maddesi üzerine Cumhuriyet Halk Partisi Grubu adına söz
almış bulunmaktayım. Hepinize saygılarımı sunuyorum.
Değerli
arkadaşlar, bu maddede tahsis edilen kadroların tatbikatı sınav oluyorsa karşı
değiliz fakat bu maddede 15 bin polis, 2.610 tane, SGK’ya denetim elemanı
alınacak. Ben de hemen bir saat önce Bakana bir soru sormuştum. Daha 2 Şubatta
bir sınav oldu, avukatların hâkim ve savcılık sınavı oldu ve Türkiye 2’ncisi
olan bir arkadaşımız 94 puan aldı, maalesef sözlü mülakatında elendi. Suçu
neydi biliyor musunuz? Sadece Alevi olmasıydı. Ama, 72 puan alan bir vatandaş
maalesef hâkim oldu. Çünkü, sizler kindar gençlik istiyorsunuz. İşte,
aramızdaki fark bu değerli arkadaşlar. 
Şimdi,
ben Sayın Bakanıma soruyorum: Özellikle, Çalışma Bakanlığına 2.600 eleman
alacaksınız. Bu elemanları 2.610 kişi sınavı kazandığı zaman mı çağıracaksınız,
yoksa 10 bin kişiyi mi oraya çağıracaksınız? Çünkü, neden biliyor musunuz? Siz
oraya eminim ki 5.200 kişiyi çağıracaksınız, kindar olan o gençleri
alacaksınız, yoksul, gariban ailelerin çocuklarını almayacaksınız. Bu belli
arkadaşlar, bu belli, Sayın Bakan burada. (CHP sıralarından alkışlar)
15
bin polis alacaksınız. Değerli arkadaşlar, sizler 15 bin değil, 1,5 milyon
polis alsanız dahi bu ülkeyi bu kafayla yönetemezsiniz. Sizlerin amacı…
Gerçekten yoksul, bu ülkede sınavda başarılı olmuş insanları değil, kindar olan
gençleri aldığınız için onlar da halka, yürürken bile copla, gazla saldırırlar.

MEHMET
DEMİR (Kırıkkale) – Onu Mehmet Moğultay iyi bilir, o iyi bilir. Mehmet
Moğultay’a sor sen onu, nasıl aldığını ona sor.
HÜSEYİN
YILDIZ (Devamla) – Evet, evet…
Değerli
arkadaşlar, ben Bakanlar Kurulunda… Samimi söylüyorum, üç bakanlı
komisyondayım; Çevre ve Şehircilik Bakanlı, Ulaştırma Bakanlı ve Turizm Bakanlı
komisyondayım. Bakanlar Kurulunda, gerçekten samimi olan, muhalefet
partilerinin önerilerini dinleyen tek bir Bakan var, o da Turizm Bakanı. 
Sayın
Çalışma Bakanım dün bir açıklama yaptı Turizm Bakanıyla beraber. Ben Turizm
Bakanını burada tenzih ediyorum çünkü önerilerimizi gündeme alıyor; 6 Komisyon
üyesi arkadaşımız, CHP olarak, Genel Başkanımız, “Türkiye’nin yararı için ne
gerekiyorsa yapalım.” dedi ve o yönden destekliyoruz. Ama Çalışma Bakanı bir
şey unutuyor, bir şey: Eğer bu koltukta oturuyorsan Aydınlıların sayesinde
oturuyorsun çünkü Adnan Menderes’in, Demirel’in devamında oturuyorsun. Ama
açıklarken turizm olarak Antalya’yı, Muğla’yı gündeme aldı, Aydın’ı ikinci
plana attı. Eğer siz o Bakanlık koltuğunda oturuyorsanız Aydınlıların sayesinde
oturuyorsunuz. 
Değerli
arkadaşlar, yıl 1962, Kuşadası Limanı’nda… “Cruise” gemilerinin geldiği tek
ilçe Kuşadası’dır yani Aydın’ın ilçesidir. Türkiye’ye turizmi öğreten
Kuşadalılardır arkadaşlar.
CAHİT
ÖZKAN (Denizli) – Menderes asıldıktan bir sene sonra desene. Menderes’i
astırdıktan bir sene sonra desene şuna.
HÜSEYİN
YILDIZ (Devamla) – Üzülerek söylüyorum; daha Antalya’ya, Muğla’ya turist
gelmeden Kuşadası Türkiye’ye turizmi öğretti. 
Şimdi,
ben Bakana soruyorum; sizler Antalya’ya, Muğla’ya dokuz ay çalışarak, üç ayını
da Çalışma Bakanı olarak eğer prim ödüyorsanız, Aydın’ı dışlıyorsanız inanın ki
Menderes’in, Demirel’in kemikleri sızlıyor! Buna inanın, buna inanın
arkadaşlar. (CHP sıralarından alkışlar) 
Değerli
arkadaşlar, biz Turizm Bakanına inandık. Benim Büyükşehir Belediye Başkanım,
benim Kuşadası Belediye Başkanım üç aydır evine bile gitmiyorlar. Bugün
Kuşadası Belediye Başkanı Özer Kayalı, üç aydan beri Avrupa’da bütün tur
operatörleriyle konuşuyor. Geçen sene, 513 tane gemi geldi Kuşadası’na -yani
Türkiye’nin yüzde 38’ini temsil ediyor- bu sene 300’e düşecek. Bu ne demek
biliyor musunuz? 
(Mikrofon
otomatik cihaz tarafından kapatıldı) 
HÜSEYİN
YILDIZ (Devamla) – Geçen sene 200 milyon dolar Kuşadası’na para bıraktı. 
ABDURRAHMAN
ÖZ (Aydın) – Hüseyin ağabey, ne öneriyorsun? Ne öneriyorsun?
HÜSEYİN
YILDIZ (Devamla) – Zaten siz, Aydın’ın yüzde 80’i tarımla geçiniyor, tarımı
bitirdiniz; yüzde 20 turizmle geçiniyordu arkadaşlar, onu da batırmaya
çalışıyorsunuz. 
ABDURRAHMAN
ÖZ (Aydın) – Ne öneriyorsun, onu söyle, ne öneriyorsun.
HÜSEYİN
YILDIZ (Devamla) – Ben buradan Çalışma Bakanıma sesleniyorum.
ABDURRAHMAN
ÖZ (Aydın) – Ne öneriyorsun, Aydın için ne öneriyorsun?
HÜSEYİN
YILDIZ (Devamla) - Eğer Aydın’ı buna katmadığı takdirde, salı gününden itibaren
bu Mecliste açılık grevine gideceğim. Aydın için bedel ödenecekse, ölmem gerekiyorsa
da öleceğim. 
Saygılarımı
sunuyorum. (CHP sıralarından “Bravo” sesleri, alkışlar)
BAŞKAN
– Teşekkür ederiz Sayın Yıldız. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… 19’uncu madde kabul
edilmiştir. 
Sayın
Bakan, buyurunuz. 
V.- AÇIKLAMALAR (Devam)
22.- Çalışma ve Sosyal Güvenlik Bakanı Süleyman
Soylu’nun, Aydın Milletvekili Hüseyin Yıldız’ın 273 sıra sayılı Kanun
Tasarısı’nın 19’uncu maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Kusura bakmayın, belki
Meclisimizin bu konuda çok doğal olarak bir bilgi ihtiyacı doğmuştur, o konuda
bir bilgi vermek istiyorum yüce Meclisimize.
Malumualiniz,
Türkiye’de özellikle bilinen olaylardan dolayı turizm sektöründe ciddi bir
dönem yaşamaktayız. Bu dönem içerisinde daralmaları da hep beraber görmekteyiz.
Buna ait Sayın Başbakanımızın bir turizm paketi açıklaması oldu. Ardından,
istihdama yönelik de Kültür ve Turizm Bakanıyla birlikte Çalışma Bakanlığı
olarak bizler de bir çalışma yaptık ve bir, bir buçuk ay, iki ay sürdü. 5 ayrı
destek programı oluşturduk. Bu 5 ayrı destek programında, özellikle bir tanesi
de şöyle söylemek isterim, turizm işletmelerinde çalışanların bir bölümü dokuz
ay, bir bölümü altı ay, bir bölümü de on iki ay çalışıyor ama biz kendi SGK
kayıtlarımızdan baktık ki dokuz ay çalışanlardan 2015 yılında üç ay askıya
alınanların sayısı, özellikle Antalya ve Muğla illerinde 44.750 civarında. Bu
üç ay askıda olanlara da biz oradaki işletmelere destek olabilmek, aynı zamanda
bu üç ay askıda duran kişilerin eğitimlerini de sağlayabilmek, niteliklerini de
geliştirebilmek için Kültür ve Turizm Bakanlığıyla bir protokol yaptık,
yaklaşık 44.700’ü aşkın bir kişi ve zannediyorum 260 milyon liralık da bir
katkı sağlayarak gerçekleştireceğiz ama orada da bunu konuştuk
arkadaşlarımızla, hem Aydın hem İzmir hem diğer vilayetlerimiz, bunlarla ilgili
de bir değerlendirme yapmaya çalışıyoruz. Yani, burada bu konuyla ilgili hem
açlık grevine gitmek -bu bir imkân meselesi- hem de bunu siyasal bir sonuca
tahvil etmek çok doğru bir yaklaşım değil. Allah nasip etti, dün gece Enerji
Bakanımızla birlikte Yeni Çeltek’te, Amasya’da madende açlık grevi yapan…
BAŞKAN
– Sayın Bakan, lütfen tamamlayınız. 
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Yeni Çeltek’teki madende
çalışan arkadaşlarımızla ilgili de hem sendikalarımızla hem ilgili kamu
bürokrasisiyle bir değerlendirme yaparak, sabaha karşı da müsteşarımız, TKİ
Genel Müdürünü göndererek bu arkadaşlarımızı da o madenden çıkarttık. Yani, biz
gücümüz yettiğince, elimizden geldiğince her meseleye ulaşmaya çalışıyoruz. Bu
konuda da orada sektörün de böyle bir talebi oldu, Kültür ve Turizm Bakanımızla
beraber değerlendiriyoruz ama bir imkân meselesi olduğunu da ifade etmek
istiyorum. 
Teşekkür
ediyorum. 
BAŞKAN
– Teşekkür ederiz Sayın Bakan. 
İDRİS
BALUKEN (Diyarbakır) – Sayın Başkanım…
BAŞKAN
– Buyurunuz Sayın Baluken. 
İDRİS
BALUKEN (Diyarbakır) – İç Tüzük 60’a göre bir söz talebim var ama sistemde
sorun var galiba. 
BAŞKAN
– Sistemi açtıralım Sayın Baluken. 
Buyurun.

23.- Diyarbakır Milletvekili İdris Baluken’in, Kilis’e yönelik
çete saldırıları ve sınır ihlalleriyle ilgili Hükûmetin Genel Kurulu ve
kamuoyunu bilgilendirmesini ısrarla talep etmelerine rağmen bu isteğin yerine
getirilmediğine ve IŞİD’in Türkiye içerisinde 70 ilde uyuyan hücrelerinin
olduğu ve HDP ile CHP bürolarına saldırmak üzere hazırlık içerisinde oldukları
iddialarına ilişkin açıklaması
İDRİS
BALUKEN (Diyarbakır) – Teşekkür ediyorum. 
Sayın
Başkan, bugün de gün içerisinde ifade ettik, dünden beri dile getirdiğimiz bir
husus var. Kilis’e yönelik yapılan çete saldırılarıyla ilgili Meclis Genel
Kurulunun ve kamuoyunun bilgilendirilmesi için Hükûmetten yetkili bir bakanın
mutlaka Meclise gelerek burada bir değerlendirme yapması talebimizi iletmiştik.
Bu, milletvekillerinin halk adına denetim görevini yapması için en doğal talep
olarak ifade edilmişti ama gördüğümüz kadarıyla AKP Hükûmeti bu konuda Meclise
ve kamuoyuna gerekli bilgileri vermek yerine, bu çete saldırılarıyla ilgili
bilgiyi saklama yolunu seçiyor. Bu da açıkçası bizde, bu saldırıları
meşrulaştırma arayışını, AKP Hükûmetinin böyle bir arayış içerisinde olduğu
zannını uyandırıyor. 
(Mikrofon
otomatik cihaz tarafından kapatıldı)
İDRİS
BALUKEN (Diyarbakır) – Toparlayabilir miyim Sayın Başkan? 
BAŞKAN
– Tamamlayınız Sayın Baluken. 
İDRİS
BALUKEN (Diyarbakır) – Yani bu Mecliste ana muhalefet partisinin grup başkan
vekili talep ediyor, en büyük muhalefet partisi olan ana muhalefetten sonra
Halkların Demokratik Partisi dile getiriyor ama Hükûmet ısrarla bu bilgiden
kaçıyorsa, açık ifade ediyorum, bunun anlamı, Hükûmetin bu çete saldırılarını
meşrulaştırma arayışıdır. 
Buna
ek olarak da sosyal medyada dolaşan çok vahim bir bilgi var Sayın Başkan.
IŞİD’in 70 ilde, Türkiye içerisinde 70 ilde uyuyan hücrelerinin olduğu ve bu
hücrelerin HDP ve CHP bürolarına saldırmak üzere hazırlık içerisinde olduğu
Kars Emniyet Müdürlüğüne dayalı istihbarat bilgileri üzerinden paylaşılıyor ve
değerlendiriliyor. Bununla ilgili de herhâlde bu saldırının muhatabı olacak
olan bir partinin Grup Başkan Vekili olarak bilgi isteme hakkımız vardır diye
düşünüyoruz. Hükûmeti bu iki konuda acil olarak Genel Kurulu ve tüm Türkiye
kamuoyunu bilgilendirmeye davet ediyoruz. 
BAŞKAN
– Teşekkür ederiz Sayın Baluken. 
Aslında
gün içerisinde sizin ve Sayın Altay’ın talebi üzerine, Sayın İnceöz’den böyle
bir talebin yerine getirilmesi ricasında bulunmuştuk. Kendisi de Sayın Bakanla
görüşme yaptığını, gün içerisinde gelip bilgilendirme yapma planlamasını
yapacaklarını ifade etmişti.
İLKNUR
İNCEÖZ (Aksaray) – Veya yarın da olabilir.
BAŞKAN
- Ancak şimdiye kadar böyle bir şey gerçekleşmedi.
İDRİS
BALUKEN (Diyarbakır) – Muhatabı var, burada bir Bakan var yani yapabilir. 
BAŞKAN
– Şu anda burada Hükûmeti temsilen bir Bakan var. Kendisi açıklama yapmak ister
mi bilmiyorum, eğer yapmak isterse bu konuda kendisine söz verebiliriz. 
Ancak
size söz vermeden önce Sayın Bakan, Sayın Usta’nın bir talebi var. 
ERHAN
USTA (Samsun) – İç Tüzük 60’a göre söz hakkı istiyorum.
BAŞKAN
– Evet, buyurunuz Sayın Usta, grubunuz adına. 
24.- Samsun Milletvekili Erhan Usta’nın, Amasya Yeni
Çeltek Maden İşletmesindeki sorunun çözülmesinden memnuniyet duyduğuna ilişkin
açıklaması
ERHAN
USTA (Samsun) – Teşekkür ederim Sayın Başkan. 
Az
önce Sayın Bakan ifade ettiler; bu Amasya Suluova Yeni Çeltek’te işçiler eylem
yapıyorlar. Bunların yapmak istedikleri şey, çalışmak istiyorlar yerlerinden
yurtlarından edilmeden. Ben de hafta sonu kendilerini ziyaret etmiştim ve biz
onların o tutumlarını destekliyoruz. 
Şimdi,
memnuniyetle duyuyorum ki Sayın Bakan, bunların ocağının açılacağının sözünü
almış oluyoruz sanırım değil mi? Bugüne kadar çünkü Hükûmet buradaki eyleme
kulak tıkamıştı ancak buradaki insanlar çalışmak istiyorlar ve burası kârlı,
verimli bir ocaktır, hiçbir şekilde buradaki insanların çalışmasına mâni
olmamamız gerekir. 
Teşekkür
ederim.
BAŞKAN
– Teşekkürler Sayın Usta.
Sayın
Bakan, konuşacak mısınız?
25.- Çalışma ve Sosyal Güvenlik Bakanı Süleyman
Soylu’nun, Amasya’daki Yeni Çeltek Maden İşletmesinin durumuna ilişkin
açıklaması
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Diğer meseleyle ilgili,
ilgili bakan arkadaşlarımla konuşayım ama Sayın Başkanın söylediği bir mesele
var, o önemli. Özellikle ocak hem iş sağlığı ve güvenliği konusundan hem de
MİGEM’in kendi tetkikleri sonucu kapatılmış idi. Biz, arkadaşlarımızla gece
orada hem müsteşarımız hem de diğer genel müdürlerimizle bir değerlendirme
yaptık ve kıdem tazminatlarıyla ilgili meselenin kendi yükümlülüğümüzde
olduğunu biz kendilerine ifade ettik, öyledir de zaten, öyle bir talepleri
vardı bir kısmının. Diğer meselelerin de hem Çalışma ve Sosyal Güvenlik
Bakanlığı hem de Enerji Bakanlığımızla -ki Enerji Bakanlığımızla gece sabaha
kadar bu konuda Sayın Bakanımızın başkanlığında bir mesai sarf ettik- orada
karşılıklı bir müzakereyle bir noktaya gelmiş olduğumuzu söyleyebilirim. Ama,
ocağın açılmasıyla ilgili biliyorsunuz ki şöyle bir mesele var: Zaten altı yedi
aylık bir süreç var, başka bir yerde bir çalışma var ama şu anda ocağın
açılması fiilen imkânsız çünkü yapılması gereken işlemler var. Yani, o ocak bir
taraftan metan, bir taraftan da karbondioksitle ilgili bir şeyle ilgili… Onun
için, oradaki işlemler bitecek, elbette ki o arkadaşlarımızla ilgili de genel
değerlendirmeler yapılacaktır. Zaten yarın öbür gün gelecekler inşallah,
beraber bunların hepsini konuşacağız.
MUSTAFA
TUNCER (Amasya) – Sayın Bakan, redevansı iptal edecek misiniz, feshedecek
misiniz redevansı?
BAŞKAN
– Sayın Bakan, Sayın Baluken’in ifade ettiği konuyla ilgili bir açıklama
yapacak mısınız?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Söyledim, onunla ilgili de
ilgili bakan arkadaşlarımdan hemen bilgi alacağım. Ben sabahtan itibaren
yaklaşık iki üç protokol ve onun dışında da üçlü danışmadaydım işçi ve işveren
sendikalarıyla birlikte, oradan direkt buraya geldim. Hemen bu konuyla ilgili
bilgi alıp, nasıl bir noktada olduğunu bilgilendirmeye çalışacağım.
BAŞKAN
– Teşekkür ederiz Sayın Bakan.
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 65 Yaşını Doldurmuş Muhtaç, Güçsüz ve Kimsesiz Türk
Vatandaşlarına Aylık Bağlanması Hakkında Kanun ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı, Genel Kadro ve Usulü
Hakkında Kanun Hükmünde Kararnamede Değişiklik Yapılmasına Dair Kanun Tasarısı,
Konya Milletvekili Mustafa Kalaycı’nın; 65 Yaşını Doldurmuş Muhtaç, Güçsüz ve
Kimsesiz Türk Vatandaşlarına Aylık Bağlanması Hakkında Kanunda Değişiklik
Yapılmasına Dair Kanun Teklifi, Milliyetçi Hareket Partisi Grup Başkan Vekili
Manisa Milletvekili Erkan Akçay’ın; 2022 sayılı 65 Yaşını Doldurmuş Muhtaç,
Güçsüz ve Kimsesiz Türk Vatandaşlarına Aylık Bağlanması Hakkında Kanunda
Değişiklik Yapılmasına Dair Kanun Teklifi, Diyarbakır Milletvekili Nursel
Aydoğan’ın; 2022 sayılı 65 Yaşını Doldurmuş Muhtaç, Güçsüz ve Kimsesiz Türk
Vatandaşlarına Aylık Bağlanması Hakkında Kanunda ve 2828 Sayılı Sosyal
Hizmetler Kanununda Değişiklik Yapılmasına Dair Kanun Teklifi, Denizli
Milletvekili Kazım Arslan’ın; 2022 Sayılı 65 Yaşını Doldurmuş Muhtaç, Güçsüz ve
Kimsesiz Türk Vatandaşlarına Aylık Bağlanması Hakkında Kanunda Değişiklik
Yapılmasına Dair Kanun Teklifi, Bursa Milletvekilleri Hüseyin Şahin ve Hakan
Çavuşoğlu ile 115 Milletvekilinin; Bazı Kanunlarda Değişiklik Yapılmasına Dair
Kanun Teklifi, Şanlıurfa Milletvekilleri Faruk Çelik ve Ahmet Eşref Fakıbaba
ile 7 Milletvekilinin; Şanlıurfa İline İstiklal Madalyası Verilmesi ile Bazı
Kanunlarda Değişiklik Yapılmasına Dair Kanun Teklifi ile Plan ve Bütçe
Komisyonu Raporu (1/694, 1/689, 2/393, 2/403, 2/404, 2/899, 2/922, 2/923) (S.
Sayısı:273) (Devam)
BAŞKAN
– Sayın milletvekilleri, 20’nci madde üzerinde üç önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 20’nci maddesinin aşağıdaki gibi
değiştirilmesini arz ve teklif ederiz.
 Bülent Kuşoğlu  Musa
Çam Mehmet Bekaroğlu
 Ankara İzmir İstanbul
 Bihlun Tamaylıgil Utku
Çakırözer Kazım Arslan 
 İstanbul Eskişehir Denizli
Madde
20- 31/5/2006 tarihli ve 5510 sayılı Sigortalar ve Genel Sağlık Sigortası
Kanunu’na aşağıdaki geçici madde eklenmiştir.
"GEÇİCİ
MADDE 69- Bu maddenin yayımı tarihinden önce 60 ıncı maddenin birinci
fıkrasının (g) bendi kapsamındaki genel sağlık sigortalılarının 25 yaşını
doldurdukları güne kadar olan genel sağlık sigortası primlerinin tahsilinden
vazgeçilir. Bu maddenin yayımlandığı tarihe kadar söz konusu süreler için
ödenmiş olan primler iade ve mahsup edilir."
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 20’nci maddesinin aşağıdaki madde metni
ile değiştirilmesini arz ve teklif ederiz.
MADDE
20- 31/5/2006 tarihli ve 5510 sayılı Sosyal Sigortalar ve Genel Sağlık
Sigortası Kanunu’na aşağıdaki geçici madde eklenmiştir.
"GEÇİCİ
MADDE 69- Bu maddenin yayımı tarihinden önce 60 ıncı maddenin birinci
fıkrasının (g) bendi kapsamındaki genel sağlık sigortalılarının 25 yaşını
doldurdukları güne kadar olan genel sağlık sigortası primlerinin tahsilinden
vazgeçilir. Yasanın yürürlüğe girdikten sonra ödenen primler faiziyle birlikte
iade edilir ve borcu olanların borcu silinir."
 Çağlar
Demirel İdris Baluken  Ahmet
Yıldırım
 Diyarbakır Diyarbakır Muş
 Altan
Tan Mehmet Ali Aslan Mahmut
Celadet Gaydalı
 Diyarbakır Batman Bitlis
BAŞKAN
– Şimdi maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 20’nci maddesinin aşağıdaki şekilde değiştirilmesini
arz ve teklif ederiz.
 Mehmet
Günal Erhan Usta Mustafa
Kalaycı 
 Antalya
 Samsun  Konya
 Kamil
Aydın İzzet Ulvi Yönter Zihni
Açba 
 Erzurum İstanbul Sakarya
MADDE
20- 31/5/2006 tarihli ve 5510 sayılı Sosyal Sigortalar ve Genel Sağlık
Sigortası Kanunu’na aşağıdaki geçici madde eklenmiştir.
"GEÇİCİ
MADDE 69- Bu maddenin yayımı tarihinden önce 60 ıncı maddenin birinci fıkrasının
(g) bendi kapsamındaki genel sağlık sigortalılarının genel sağlık sigortası primlerinin
tahsilinden vazgeçilir. Bu maddenin yayımlandığı tarihe kadar söz konusu
süreler için ödenmiş olan primler iade ve mahsup edilmez."
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan.
BAŞKAN
– Hükûmet katılıyor mu?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz.
BAŞKAN
– Önerge üzerinde Konya Milletvekili Sayın Mustafa Kalaycı… (MHP sıralarından
alkışlar) 
MUSTAFA
KALAYCI (Konya) – Sayın Başkan, değerli milletvekilleri; görüşülmekte olan 273
sıra sayılı Tasarı’nın 20’nci maddesiyle ilgili verdiğimiz değişiklik önergesi
üzerine söz aldım. Bu vesileyle hepinizi saygılarımla selamlıyorum.
İşsizlik
oranının yüksek olduğu ülkemizde, iş bulamayan gençler bunun sıkıntısını
yaşarken bir de genel sağlık sigortası prim borcuyla karşı karşıya kalmıştır.
Sosyal Güvenlik Kurumu tarafından milyonlarca gencimize yüklü miktarda prim
borçları çıkarılmıştır. Hem gençlerimiz hem de aileleri zor durumda kalmıştır. 
Görüştüğümüz
maddeyle gençlerin 25 yaşını doldurdukları güne kadar olan genel sağlık
sigortası primlerinin tahsilinden vazgeçilmektedir. Bu düzenleme gençlerin
sorununa kalıcı bir çözüm getirmemektedir. 25 yaş sınırı hangi kritere göre
konulmuştur? 25 yaşını doldurmuş işsiz gençlerimizin suçu, günahı nedir?
Ayrıca, 25 yaşını doldurmamış gençlerimizin borcu silinse de iş bulamadıysa
hemen önümüzdeki aydan itibaren tekrar borç çıkarılacaktır. Zira, geçen ay
yapılan düzenlemeyle, lise mezunlarına en fazla 20 yaşını, yükseköğretim
mezunlarına ise en fazla 25 yaşını geçmemek şartıyla iki yıl süreyle ücretsiz
sağlık hizmeti hakkı verilmiştir. Bu sürede iş bulamadıysa genel sağlık
sigortası primine muhatap olacaklardır. 
TÜİK
tarafından açıklanan 2015 iş gücü istatistiklerine göre, işsizlik oranı yüzde
10,3’e, genç nüfusta işsizlik oranı ise yüzde 18,5’e yükselmiştir. Üniversite
mezunlarının işsizlik oranı yüzde 11 olup, 692 bin üniversite mezunu gencimiz iş
aramaktadır. Kadınlarda işsizlik oranı yüzde 12,6 olup, üniversite bitirmiş
kızlarımızın işsizlik oranı ise yüzde 16,3 düzeyindedir. Üniversite mezunu 403
bin kızımız işsizlikle yüz yüzedir.
Bugün,
yüz binlerce öğretmen adayımız işsiz; iktisatçılar, işletmeciler işsiz; ziraat
mühendisleri, gıda mühendisleri, su ürünleri mühendisleri, veteriner hekimler,
teknikerler işsiz durumdadır. Bu gençlerimizin çoğunluğunun 25 yaşın üzerinde
olduğu açıktır. Hazır Çalışma Bakanımız da burada, Hükûmete soruyorum: Sayın
Bakan, işi olmayan, geliri olmayan, 25 yaşını doldurmuş gençlerimiz genel
sağlık sigortası prim borçlarını hangi gelirle nasıl ödeyeceklerdir, canlarını
mı alacaksınız? Bulunduğu yaş itibarıyla fazla bir sağlık hizmeti alması söz
konusu olmayan gençlerimize “Genel sağlık sigortası primi ödeyeceksin.” diye
dayatmanın ne anlamı var? Milliyetçi Hareket Partisi gençlerimizin bir iş
buluncaya, bir gelir sahibi oluncaya kadar ailelerinin sağlık sigortasından
yararlandırılması ve gençlerimiz için çıkarılmış borçların silinmesi
görüşündedir. Zira, Anayasa’mıza göre herkesin çalışma hakkı bulunmaktadır.
Devlet çalışmayı desteklemek ve işsizliği önlemeye elverişli ekonomik bir ortam
yaratmak için gerekli tedbirleri almakla yükümlüdür.
O
nedenle, Hükûmetin öncelikli görevinin gençlerimize iş bulmak olduğunu anlayıp
işsizlik sorununun çözümü için yapısal reformları gerçekleştirmesi
gerekmektedir. Milyonlarca gencimiz iş aramakta, yuva kurmayı istemekte,
kimseye muhtaç olmadan insanca bir iş ve gelir imkânına sahip olmayı talep
etmektedir. Bu onların en tabii hakkıdır. Bir milletin en büyük kozu iyi
yetişmiş, iyi eğitim almış, millî kimliğinden kopmamış, maneviyatından
uzaklaşmamış, dünyanın ve insanlığın istikametini özüne ve kültürüne uygun
olarak yorumlama kabiliyetini ve kapasitesini gösterebilmiş genç kuşağıdır.
Bugün
ülkemizde 15 ile 24 yaş arasındaki genç nüfus 13 milyona yaklaşmaktadır. Bu
sayı birçok ülkenin toplam nüfusundan daha çoktur. Ne yazıktır ki stratejik
üstünlük ve millî servet olarak değerlendirdiğimiz bu gerçek, hak ettiği ilgi
ve yakınlığı görememektedir. Türk gençliği çaresiz, atıl ve bezgindir. Bu,
ülkemiz için çok büyük bir açmaz ve sorundur. Unutulmasın ki işi ve aşı olmayan
gençler fitili ateşlenmiş sosyal dinamittir. Sağlanan eğitimin, iş imkânlarının
ve hayat standardının geleceğimizin teminatı olduğunu sürekli tekrarladığımız
gençlerimiz açısından yeterli olduğunu söylemek mümkün değildir.
Teşekkür ediyor, saygılar sunuyorum. (MHP
sıralarından alkışlar)
BAŞKAN
– Teşekkür ederiz Sayın Kalaycı. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 20’nci maddesinin aşağıdaki madde metni
ile değiştirilmesini arz ve teklif ederiz.
MADDE
20- 31/5/2006 tarihli ve 5510 sayılı Sosyal Sigortalar ve Genel Sağlık
Sigortası Kanunu’na aşağıdaki geçici madde eklenmiştir.
"GEÇİCİ
MADDE 69- Bu maddenin yayımı tarihinden önce 60 ıncı maddenin birinci fıkrasının
(g) bendi kapsamındaki genel sağlık sigortalılarının 25 yaşını doldurdukları
güne kadar olan genel sağlık sigortası primlerinin tahsilinden vazgeçilir. Yasa
yürürlüğe girdikten sonra ödenen primler faiziyle birlikte iade edilir ve borcu
olanların borcu silinir."
Mahmut Celadet Gaydalı (Bitlis) ve arkadaşları
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz. 
BAŞKAN
– Hükûmet katılıyor mu? 
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz. 
BAŞKAN
– Önerge üzerinde Bitlis Milletvekili Sayın Mahmut Celadet Gaydalı… 
MAHMUT
CELADET GAYDALI (Bitlis) - Sayın Başkan, değerli milletvekilleri; Halkların
Demokratik Partisi Grubu adına, görüşülmekte olan 273 sıra sayılı Kanun
Tasarısı’nın 20’nci maddesi üzerine söz almış bulunmaktayım. Sizleri ve
kamuoyunu saygıyla selamlarım. 
Değerli
milletvekilleri, 5510 sayılı Sosyal Sigortalar ve Genel Sağlık Sigortası
Kanunu’na geçici bir madde ekleyerek, 25 yaşını dolduranların, doldurdukları
güne kadar olan genel sağlık sigortası prim borçlarının tahsilatından
vazgeçileceği belirtilmektedir. 
Öncelikle,
bu hususta insanları yok yere borçlandırıp sonra da o borçları silerek aslında
bir lütuf örneği sergilediğinizi düşünüyorsanız gerçekten büyük bir yanılgı
içindesiniz. Daha önce getirdiğiniz düzenlemeyle birlikte 18 yaşını yeni
doldurmuş gençleri gelir testi yaptırmadığı gerekçesiyle genel sağlık sigortası
kapsamında en yüksek prim dilimine tabi tutarak mağdur ettiniz.
Tabii,
bu durum sadece gençlerimizi değil, aynı zamanda asgari ücretle ev geçindiren
birçok aileyi de olumsuz etkiledi. Üstüne üstlük ödemediği her ay için bir de
gecikme faizi uygulayarak var olan borcu daha da katlayarak büyüttünüz. Aynı
zamanda bu borcun statüsü, yani kimin hangi dilim üzerinden borçlandırılacağı
belirlenirken sadece anne, baba ve bahsi geçen kişi olmak üzere gelir ve mülkü
üçe bölerek hesap yaptınız. Yani o hanenin içinde başka biri yaşıyor mu veya
işsiz başka birey bulunmakta mı diye bakılmadı. Bu da aslında bu uygulamanın en
sakat tarafıdır. Tabii, bir diğer husus, sadece 25 yaşını doldurdukları güne
kadar olan kişilerin borçlarının siliniyor olmasıdır.
Değerli
milletvekilleri, bildiğiniz üzere bugün Türkiye'nin ve dünyanın birçok yerinde
gençlerimiz eğitim ve öğretimlerine devam etmekte, bu eğitim süresince 25
yaşına kadar olan prim borçları karşılanmaktadır. Fakat eğitime devam etsin
veya etmesin 25 yaşını doldurdukları andan itibaren her koşulda
borçlandırılacaklardır. İşsizliğin bu kadar yoğun olduğu ve buna bağlı işsizlik
süresinin de uzun olduğu göz önüne alınırsa, sizler üniversiteyi bitiren
herkesi borçlandırmaya ya da askere gitmeye ya da niteliksiz işlere mahkûm
ediyorsunuz.
Değerli
milletvekilleri, bugün Türkiye'de 7 milyondan fazla insanın yaklaşık olarak 10
milyar TL sağlık sigorta borcu bulunmaktadır. Birçok insan hâlâ sigortalı bir
işte çalışamadığı ya da 25 yaşını doldurduğu hâlde eğitimine devam ettiği
gerekçesiyle bu borçlar, faizler uygulanarak artmaya devam etmektedir. İktidar sırf
“Dedik ve yaptık.” diyebilmek adına sadece belli bir kesimin mağduriyetini
görüp diğer gençlerimizin mağduriyetine göz yumacaksa, yaptığı iş sadece
toplumu ve kamuoyunu kandırmaktan başka bir işe yaramaz, hele hele sağlık gibi
hayati bir konu üzerinde böyle bir yaklaşımın geliştirilerek birçok insanın
mağduriyetinin birer siyasi rant hâline getirilmesi kabul edilemez.
Değerli
milletvekilleri, öncelikli olarak borçlar üzerindeki faiz uygulaması
durdurulmalı, kanunun kapsamadığı kişilerin borçlarında yapılandırma, hatta en
azından silinmiyor dahi olsa kısmi oranda indirimler yapılarak ödemelerin
kolaylaştırılması gerekmekte, ödeme planının kişinin kendi inisiyatifi
doğrultusunda ve kendi belirlediği günlerde ödeyerek kapatmasına yardımcı
olunması gerekmektedir. Gerçekten verilen sözlerin tutulması amaçlanıyorsa, var
olan tüm borçların silinmesi iktidarın bu husustaki samimiyetini gösterecektir.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Gaydalı. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 20’nci maddesinin aşağıdaki gibi
değiştirilmesini arz ve teklif ederiz.
Kazım Arslan
(Denizli) ve arkadaşları
Madde
20- 31/5/2006 tarihli ve 5510 sayılı Sigortalar ve Genel Sağlık Sigortası
Kanunu’na aşağıdaki geçici madde eklenmiştir.
"GEÇİCİ
MADDE 69- Bu maddenin yayımı tarihinden önce 60 ıncı maddenin birinci
fıkrasının (g) bendi kapsamındaki genel sağlık sigortalılarının 25 yaşını
doldurdukları güne kadar olan genel sağlık sigortası primlerinin tahsilinden
vazgeçilir. Bu maddenin yayımlandığı tarihe kadar söz konusu süreler için
ödenmiş olan primler iade ve mahsup edilir."
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan.
BAŞKAN
– Hükûmet katılıyor mu?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz. 
BAŞKAN
– Önerge üzerinde Denizli Milletvekili Sayın Kazım Arslan… (CHP sıralarından
alkışlar)
KAZIM
ARSLAN (Denizli) – Sayın Başkan, değerli milletvekilleri; hepinizi öncelikle
sevgiyle, saygıyla selamlıyorum.
Bu
beş aylık süre içinde 5 ayrı torba yasayla karşı karşıya kalmış bulunmaktayız.
Defalarca bunu eleştirmemize, Sayın Başbakanın da bu konuda söz vermesine
rağmen torba kanunla birçok değişik konuyu bir arada görüşmeye devam ediyoruz.
Yine burada da birçok değişik konu var, bunlarla ilgili değişiklikler var,
bunları burada değerlendiriyoruz, kanunlaştırmaya çalışıyoruz.
Ben
20’nci madde üzerinde söz aldım. Yapılacak değişiklikle ilgili gerçekten önemli
bazı hususlara burada dikkat çekmek için de Meclisimizi bilgilendirmek
istiyorum. 
Anayasa’mızın
56’ncı maddesine göre, devlet yurttaşların tüm sağlık hizmetlerini en iyi
şekilde vermek ve onların sağlıklarını korumakla mükelleftir. Ama ne yazık ki
önceleri, 2002 yılında kısmen verilmeye, iyileştirilmeye çalışılan sağlık
hizmetleri, daha sonra tamamen paraya bina edilmek suretiyle, her yapılan
işlemden, reçetelerden paralar alınmak suretiyle hem çalışanların hem de
emeklilerin üzerine apayrı bir yükün getirildiğini açıklıkla görmekteyiz. 
Daha
önce çıkarılmış olan, bugün değişikliğini yapmaya kalktığımız 5510 sayılı
Yasa’nın getirilişi sırasında, Cumhuriyet Halk Partisi olarak bu yasanın yanlış
olduğunu defalarca söylememize rağmen, bu yanlışlık o gün göze alınmayarak
kanunlaştırıldı ve birçok vatandaşımız borçlandırılarak gerçekten tam bir
çıkmazın içine girildi. Ne oldu biliyor musunuz? İşsiz evlat vergisi ortaya
çıktı. Birçok vatandaş bundan çok büyük sıkıntı duydu, birçok gencimiz işsiz
olduğu hâlde bazıları borçlanarak bunları ödemek zorunda kaldı, bazıları da
ödemedi, öyle ortada kaldı. İşte gelinen noktada “Bunlar, 25 yaşına kadar
olanlar kaldırılacak, affedilecek.” deniliyor ama ödemiş olanlarla ilgili
herhangi bir kural, burada, maalesef, ortaya konulmuyor. Burada çok büyük bir
haksızlık var. Sayın Bakandan bunun düzeltilmesini özellikle istirham ediyorum.
Yani, primini ödemiş olan, her türlü zorluğu karşılamış olan ve devlete borcunu
ödemiş olan bu insanların primlerini devlet niye mahsup etmiyor, niye iade
etmiyor? İade etmeyecekse bile gelecekte ödeyecekleri primden neden mahsup
etmiyor? Özellikle bu konunun gözden geçirilmesini ve bu yanlışın tekrar
düzeltilmesini istirham ediyorum çünkü ödeyen insanların, burada,
cezalandırıldığı açıkça ortaya çıkıyor.
Genelde
iktidarınızın yaptığı yanlışlar… Önce yanlışları yapıyorsunuz, “Ha, bu yanlış
oldu.”, sonra “Düzeltelim.” diyorsunuz ama iş işten geçiyor. Birçok vatandaşı
birçok zorluğun içinde bırakıyorsunuz; daha sonra da bunu telafi etmek için
peyderpey torba kanunlarla bunları düzeltmeye çalışıyorsunuz. Diyeceğim,
söylediğim nokta: Yine, gelecekte bir torba kanunla, bir afla düzeltmeye doğru
gidilecektir. Bunu bu günden düzeltmemizin çok büyük faydası olacağını
düşünüyorum.
Ayrıca,
yaşı ne olursa olsun okuyan çocuklarımızın öğrenimi bitinceye kadar ve
gençlerimizin de iş buluncaya kadar mutlaka bu primi ödememesi için bir
çalışmanın yapılmasının ve bu kanunda düzeltmenin yapılmasının çok büyük
faydası olacağını düşünüyorum. 
Ayrıca,
asgari ücretle ilgili bir sözünüz vardı: İşverene hiçbir yük getirmeden bu
uygulamayı yapacaktınız. Maalesef, işverene yük getirmek suretiyle yeni bir
sorunu ve işverene, işletmelerin üzerine getirilen bir yükü ortaya çıkarmış
oldunuz. Bunun da düzeltilmesinin faydalı olacağını düşünüyorum.
Hepinizi
tekrar saygıyla selamlıyorum. Teşekkür ediyorum. (CHP sıralarından alkışlar)
BAŞKAN
- Teşekkür ederiz Sayın Arslan.
Önergeyi
oylarınıza sunuyorum…
İDRİS
BALUKEN (Diyarbakır) - Karar yeter sayısı istiyoruz.
BAŞKAN
- Karar yeter sayısı arayacağım.
Kabul
edenler… Kabul etmeyenler… Karar yeter sayısı yoktur.
Birleşime
on dakika ara veriyorum.
Kapanma Saati: 22.53
DOKUZUNCU OTURUM
Açılma Saati: 23.12
BAŞKAN: Başkan Vekili Pervin BULDAN 
KÂTİP ÜYELER: İshak GAZEL (Kütahya), Mücahit DURMUŞOĞLU
(Osmaniye)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 72’nci Birleşiminin
Dokuzuncu Oturumunu açıyorum.
273
sıra sayılı Kanun Tasarısı’nın 20’nci maddesi üzerinde Denizli Milletvekili
Kazım Arslan ve arkadaşlarının önergesinin oylanması sırasında karar yeter
sayısı bulunamamıştı. Önergeyi tekrar oylarınıza sunacağım ve karar yeter
sayısı arayacağım.
Önergeyi
kabul edenler… Kabul etmeyenler… Karar yeter sayısı vardır, önerge kabul
edilmemiştir.
Şimdi,
273 sıra sayılı Kanun Tasarısı’nın görüşmelerine kaldığımız yerden devam
ediyoruz.
Komisyon
yerinde.
Hükûmet
yerinde.
Şimdi
maddeyi oylarınıza sunuyorum: Kabul edenler… Kabul etmeyenler… 20’nci madde
kabul edilmiştir.
21’inci
madde üzerinde, ikisi aynı mahiyette olmak üzere, toplam üç önerge vardır,
okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 21’inci maddesinin aşağıdaki şekilde
değiştirilmesini arz ve teklif ederiz.

 Bülent Kuşoğlu Musa
Çam Cemal Okan Yüksel
 Ankara İzmir Eskişehir
 Mehmet Bekaroğlu Utku
Çakırözer Bihlun Tamaylıgil
 İstanbul Eskişehir İstanbul
MADDE
21- 11/10/2006 tarihli ve 5549 sayılı Suç Gelirlerinin Aklanmasının Önlenmesi
Hakkında Kanuna 19 uncu maddesinden sonra gelmek üzere aşağıdaki madde
eklenmiştir.
"İşlemlerin
ertelenmesi
MADDE
19/A- (1) Yükümlüler nezdinde veya bunlar aracılığıyla yapılmaya teşebbüs
edilen ya da hâlihazırda devam eden işlemleri, işleme konu malvarlığının aklama
veya terörün finansmanı suçu ile ilişkili olduğuna dair kesin şüphe bulunması
üzerine; Başkanlıkça kesin şüpheyi teyit etmek, işlemi analiz etmek ya da
gerekli görüldüğünde analiz sonuçlarını yetkili makamlara intikal ettirmek
amacıyla yedi işgünü süreyle askıya almaya veya bu işlemlerin aynı süreyle
gerçekleşmesine izin vermemeye Bakan yetkilidir.
(2)
Bu yetki, yabancı bir muadil kuruluşun işlemin askıya alınması veya
gerçekleşmesine izin verilmemesi yönündeki gerekçeli talebinde yer alan
işlemler hakkında da Başkanlıkça aklama veya terörün finansmanı suçu ile
ilişkili olduğuna dair şüphe görülmesi şartıyla mütekabiliyet ilkesi
gözetilerek kullanılabilir.
(3)
Bu maddenin uygulanmasına ilişkin diğer usul ve esaslar Bakanlık tarafından
çıkarılan yönetmelikle belirlenir."
BAŞKAN
– Şimdi okutacağım iki önerge aynı mahiyette bulunduğundan önergeleri birlikte
işleme alacağım, talepleri hâlinde önerge sahiplerine ayrı ayrı söz vereceğim
veya gerekçelerini okutacağım.
Şimdi
aynı mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 21’inci maddesinin tasarı metninden
çıkarılmasını arz ve teklif ederiz.
 Çağlar
Demirel İdris Baluken  Ahmet
Yıldırım
 Diyarbakır Diyarbakır Muş
 Ayhan
Bilgen Mehmet Ali Aslan Altan
Tan
 Kars Batman Diyarbakır
Aynı
mahiyetteki diğer önergenin imza sahipleri:
 Mehmet
Günal Erhan Usta Kamil
Aydın 
 Antalya
 Samsun  Erzurum
 Zihni
Açba İzzet Ulvi Yönter İsmail
Faruk Aksu 
 Sakarya İstanbul İstanbul
 Mehmet
Parsak
 Afyonkarahisar
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ SAMİ ÇAKIR (Kocaeli) - Katılmıyoruz Başkanım.
BAŞKAN
– Hükûmet katılıyor mu?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz. 
BAŞKAN
– Aynı mahiyetteki ilk önerge üzerinde Afyonkarahisar Milletvekili Sayın Mehmet
Parsak. 
MEHMET
PARSAK (Afyonkarahisar) – Aziz Türk milleti, saygıdeğer milletvekilleri; 273
sıra sayılı Kanun Tasarısı’nın 21’inci maddesi kapsamında Milliyetçi Hareket
Partisi Grubu adına verdiğimiz önergeyle ilgili söz almış bulunuyorum. Bu
vesileyle Gazi Meclisi saygılarımla selamlıyorum
Önerge
hakkındaki sözlerime geçmeden önce, Tunceli Çemişgezekli ülkücü şehidimiz Alper
Tunga Uytun’u şehadetinin 37’nci yıl dönümünde rahmet ve minnetle anıyorum,
ruhu şad olsun.
Sayın
milletvekilleri, tasarının 21’inci maddesiyle 5549 sayılı Suç Gelirlerinin
Aklanmasının Önlenmesi Hakkında Kanun’a “İşlemlerin ertelenmesi” başlıklı bir
madde eklenmesi teklif edilmektedir. Bu maddeyle Maliye Bakanına yükümlüler
nezdinde veya bunlar aracılığıyla yapılmaya teşebbüs edilen ya da hâlihazırda
devam eden işlemleri, işleme konu olan mal varlığını aklama veya terörün
finansmanı suçuyla ilişkili olduğuna dair şüphe bulunması hâlinde yedi iş günü
süreyle askıya alma veya bu işlemlerin aynı süreyle gerçekleşmesine izin
vermeme yetkisi tanınmakta, Mali Suçları Araştırma Kurulu veya bilenen adıyla
MASAK’ın görev ve yetkilerine bakan yetkisi eki yapılmaktadır. 
Çözüm adı altında yürütülen ihanet
sürecinin sonucunda terörün içinden çıkılmaz hâle geldiği bugünlerde terörün
finansmanının önlenmesi için sadece bir iki işlevsiz düzenlemenin Meclise
getirilmesi, Türk milletinin gözünü boyamaya yönelik bir teşebbüstür. Başka
amaçlara yönelik kanunların bir yerlerine terörle mücadele kavramını eklemek
iktidarın âdeta alışkanlığı ve gerçek anlamdaki emellerini gizleme yöntemi
hâline gelmiştir. 
Geçen hafta bu kürsüden yapmış olduğum
bir konuşmada da özetle, gerçek bir terörle mücadele için önce samimiyetin
gerekli olduğunu, bu samimiyetin göstergesinin teröre karşı caydırıcı ve
önleyici yasal düzenlemeler olduğunu, terör suçlarıyla ilgili mevzuatımızın
dağınık ve keyfî uygulama yapılmasına müsait olduğunu, mevzuatın güvenlik
güçlerine ve Türk yargısına yeterli yetki, etkinlik ve güç sağlayacak şekilde
düzenlenmesi gerektiğini, yeni terör suçlarının mevzuata eklenmesi ve bir suçun
terör amacıyla işlenmesi hâlinde ceza sınırlarının artırılmasının sağlanması
gerektiğini, terör suçlarında gözaltı sürelerinin genel usulden farklı olarak
en azından yarı oranında fazla uygulanması gerektiğini ifade etmiştim.
İktidarın irade eksikliğinden kaynaklanan
bu eksiklikler ortadayken ve ülkemiz her gün şehit haberleri almaya devam
ederken iktidar, dertlere deva olacak, gerçekten çözüm sağlayacak bir kanun
tasarısı getirmek yerine, hukuk üzerinden göz boyama yöntemine başvurmaya ne
yazık ki devam etmektedir. Terörle mücadelede sonuç almak için ihanet sürecinde
içi boşaltılmış ve âdeta terörle mücadele etmemek üzere düzenlenmiş Terörle
Mücadele Kanunu’nun terörün finansman kaynaklarını ortadan kaldıracak şekilde
değiştirilmesi gerekmektedir. 
Saygıdeğer milletvekilleri, terörün
ulaştığı nokta değerlendirildiğinde MASAK’ın çalışmalarının yetersiz olduğu
durumu açıkça kendini göstermektedir. Terör örgütünün uzun yıllardır
gelirlerini yabancı devletlerin yardımları, uyuşturucu, sigara, akaryakıt,
silah ve insan kaçakçılığı ve sözde vergi adı altında haraç toplama üzerinden
sağladığı herkes tarafından bilinmekteyken suç işleyerek elde edilen bu
paraların transferleri nasıl oluyorsa MASAK’a takılmamaktadır. Yoksa MASAK,
sadece iktidarın üvey kardeşi yavru iktidarın peşine mi düşmüştür? İktidar
terörle ve terörün finansmanıyla mücadele etmek istemekte midir de, yeri mi
dardır, yoksa yeni mi dardır? MASAK’ın süresi mi dardır ya da yetkisi mi
yoktur? MASAK’ın elinde bulunan yetkiler yetersiz olduğu için mi terörün finans
kaynakları artmış, terör âdeta önlenemez bir şekilde şehirlerimize
yerleşmiştir?
Saygıdeğer
milletvekilleri, iktidar bir an önce yaptığı yanlışları kabul etmeli, bugüne
kadar sürdürdüğü ihanet sürecinden vazgeçmelidir. İktidar temsilcileri ülkemizi
kan gölüne dönüştüren bu sürece daha fazla göz kırpmayı bırakmalı, terörle
samimi ve etkin mücadelenin ilk adımı olarak teröre ve teröriste ümit veren bu
yaklaşımları terk etmelidir. Kısaca, terörle sözde değil, özde mücadele
aşamasına geçilmelidir. 
Milliyetçi
Hareket Partisi olarak Hükûmetin terörle mücadeledeki samimiyetine
inanmadığımızı bir kez daha ifade ediyor, Hükûmeti elinde bulunan yetkileri
kullanmaya davet ediyor, sözlerimin sonunda Gazi Meclisi ve yüce Türk milletini
bir kez daha saygıyla selamlıyor, bu düşüncelerle madde üzerindeki önergemizin
kabul edilmesini arz ve talep ediyorum. 
Saygılarımla.
(MHP sıralarından alkışlar)
BAŞKAN
– Teşekkür ederiz Sayın Parsak.
Aynı
mahiyetteki diğer önerge üzerinde Kars Milletvekili Sayın Ayhan Bilgen. (HDP
sıralarından alkışlar)
AYHAN
BİLGEN (Kars) – Sayın Başkan, değerli milletvekilleri; bu tasarıdaki galiba en
tartışmalı kavramların içerisinde yer aldığı maddelerden birine geldik. Terör
kavramı elbette uluslararası ittifakla net biçimde ortaya konulan bir kavram
değil ama bir asgari standardı var. Devletlere göre ve dönemlere göre farklı
muhalif yapıları terör örgütü ilan etme alışkanlığı dünyada yaygın
alışkanlıklardan birisi. 
İDRİS
BALUKEN (Diyarbakır) – Başkan, uğultu var.
BAŞKAN
– Sayın milletvekilleri, lütfen hatibi dinleyelim. Çok uğultu var Genel
Kurulda. 
AYHAN
BİLGEN (Devamla) - Örneğin -belki salondakilerin bazılarının ilgisini çekmiş
olabilir ama- Rabia Kadir diye bir Uygur iş kadını var, aynı zamanda insan
hakları savunucusu; Çin’e giriş çıkışına izin verilmediği gibi, başka ülkelerde
konferans, panel yapmasına da izin verilmiyor. Geçtiğimiz yıllarda Türkiye’ye
gelmek istedi, Türkiye’ye girişine de izin verilmedi Çin’le olan ilişkilerimizi
bozmamak adına. Yani, terörle mücadelede bazen devletler böyle ilginç
ittifaklar da yapabiliyorlar. 
Terörün
finansmanı diye eğer siz bütün muhaliflerin ticari ilişkilerini cezalandırmayı,
onların mallarını müsadere etmeyi, el koymayı, kayyum tayin etmeyi
keyfîleştirirseniz sizden öncekilerin yaptığından çok farklı bir iş yapmış
olmazsınız. Hatırlayın, 28 Şubatta listeler okunuyordu, kebapçıların,
tatlıcıların isim listeleri okunuyordu; bunların İslami terör örgütleriyle
bağlantıları olduğu iddiasıyla bu tutum sergileniyordu. Eğer bu konuda objektif
bir kritere sahip değilseniz, başka ülkelerdeki tutarsız, çarpık uygulamaların
bir benzerini de siz tekrarlamış olursunuz. 
Elbette,
terörü herkesin üzerinde uzlaştığı kısmıyla; sivilleri, halkı korkutarak,
yıldırarak, sindirerek bir hedefe ulaşma ama şiddet kullanarak ulaşma biçiminde
ele alırsanız, bunun üzerinde bir toplumsal mutabakat sağlamak ve buradan
gerçekten insan güvenliğini, toplum güvenliğini, barışı tesis etmek mümkün olur
ama politik kaygılarla, tıpkı darbe dönemlerinde beyaz kitaplara girdiği gibi
bütün toplumsal hareketleri, bütün muhalefet hareketlerini bir biçimde terör
örgütü sayan bir yaklaşımla hareket ederseniz, o zaman ülkede terör kapsamı
içerisine girmeyen kimse kalmaz. Üniversiteler, gazeteciler, askerler,
cemaatler, sol gruplar, Aleviler, Kürtler; halka oldukça genişler ve küçük bir akredite
grup dışında neredeyse herkes bu kapsam içerisine girer. Onların her türlü
yardım, dayanışma ilişkileri, legal çalışmaları, yasal faaliyetleri terörün
finansmanı kapsamında el konulacak, yasaklanacak işler kategorisine
sokulabilir.
Terörle
mücadelede, galiba en çok dikkat edilmesi gereken şeylerden biri iç politika ve
dış politikadaki tutarlılıktır. Orta Doğu’da, aslında, 1979’dan itibaren ele
aldığınızda, Orta Doğu’yu da geniş yorumladığınızda yani Afganistan’dan
Afrika’ya kadar bir Orta Doğu tarifi yaptığınızda terörü -gerçekten herkesin
üzerinde uzlaşacağı- doğrudan sivilleri hedef alan terörü en yoğun biçimde, en
sistematik biçimde, doğrudan istihbarat örgütü eliyle desteklediği kabul
görülen devlet hangisidir? Devlet nişanı verdiğimiz Suudi Arabistan’dır.
Suriye’de destek verdiği örgütler kamuoyunda teşhir olunca yeni örgütler kuran
ve bunlara finansal destek sağlayan, bir adım daha ilerisi, Yemen’de doğrudan
doğruya sivilleri hedef alan bombardımanları gerçekleştiren, Bahreyn’de bunu
yapan, üzerinde yine ittifak olan, Filistin’de doğrudan devlet terörü uygulayan
İsrail’le son derece iyi ve karanlık ilişkiler kuran, yetmedi, Mısır’da darbe
yapanlarla son derece kurumsal destek faaliyetleri yürüten Suudi Arabistan’a
devlet nişanı verip sonra terörün finansmanından bahsetmenin, teröre destek
verenlerle mücadele etmekten söz etmenin çok tutarlı bir yaklaşım olmayacağı
gibi Türkiye’yi de uluslararası arenada nasıl bir pozisyona taşıyacağını
herhâlde tahmin edersiniz.
Herkesi
saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Bilgen.
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Önergeler kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 21’inci maddesinin aşağıdaki şekilde
değiştirilmesini arz ve teklif ederiz.
Cemal Okan Yüksel
(Eskişehir) ve arkadaşları
MADDE
21- 11/10/2006 tarihli ve 5549 sayılı Suç Gelirlerinin Aklanmasının Önlenmesi
Hakkında Kanuna 19 uncu maddesinden sonra gelmek üzere aşağıdaki madde
eklenmiştir.
"İşlemlerin
ertelenmesi
MADDE
19/A- (1) Yükümlüler nezdinde veya bunlar aracılığıyla yapılmaya teşebbüs
edilen ya da hâlihazırda devam eden işlemleri, işleme konu malvarlığının aklama
veya terörün finansmanı suçu ile ilişkili olduğuna dair kesin şüphe bulunması
üzerine; Başkanlıkça kesin şüpheyi teyit etmek, işlemi analiz etmek ya da
gerekli görüldüğünde analiz sonuçlarını yetkili makamlara intikal ettirmek
amacıyla yedi işgünü süreyle askıya almaya veya bu işlemlerin aynı süreyle
gerçekleşmesine izin vermemeye Bakan yetkilidir.
(2)
Bu yetki, yabancı bir muadil kuruluşun işlemin askıya alınması veya
gerçekleşmesine izin verilmemesi yönündeki gerekçeli talebinde yer alan
işlemler hakkında da Başkanlıkça aklama veya terörün finansmanı suçu ile
ilişkili olduğuna dair şüphe görülmesi şartıyla mütekabiliyet ilkesi
gözetilerek kullanılabilir.
(3)
Bu maddenin uygulanmasına ilişkin diğer usul ve esaslar Bakanlık tarafından
çıkarılan yönetmelikle belirlenir."
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ SAMİ ÇAKIR (Kocaeli) – Katılmıyoruz Başkanım.
BAŞKAN
– Hükûmet katılıyor mu?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz.
BAŞKAN
– Önerge üzerinde Eskişehir Milletvekili Sayın Cemal Okan Yüksel. (CHP
sıralarından alkışlar)
CEMAL
OKAN YÜKSEL (Eskişehir) – Sayın Başkan, değerli milletvekilleri; tasarının
gerçekten sakıncalı maddelerinden biri ama başlamadan şunu söylemek lazım:
Terör örgütleri kim olursa olsun finansmanının önlenmesi lazım. Bu bakımdan, bu
maddelerin düşünülmesi önemli fakat şimdi, 2 tane birbiriyle ilişkili madde
var, biri söz aldığım 21’inci madde, bir de 30’uncu madde var. 21’inci maddede
Maliye Bakanına şüpheli işlemleri askıya alma ya da gerçekleşmesine izin
vermeme yetkisi veriyor. Hangi şüpheli işlemler? Bankalar üzerindeki şüpheli
işlemler. 30’uncu maddeyle de Terörizmin Finansmanının Önlenmesi Hakkında Kanun’un
4’üncü maddesine bir fıkra ekleniyor, sizin son zamanlarda çok sevdiğiniz,
uyguladığınız şu kayyum meselesini buraya da getiriyor. 
Şimdi,
ilkin şunu söylemek lazım: Bir yargıcın, bir mahkemenin yetkisi açıkça bakana
veriliyor, bir yetki tecavüzü var. Önümüzdeki hafta gündeme gelecek olan Cezai
Konularda Uluslararası Adli İşbirliği Kanunu Tasarısı’nda da Adalet Bakanına
gerek gördüğü takdirde yabancı ülkelerin adli iş birliği taleplerini reddetme
yetkisi getiriliyor. Bu da yargının yetkisine çok açık bir tecavüz. Ya, verin,
tamam ama vereceğiniz bakanları iyi seçin arkadaşlar. Kara paranın ağababasına
“Senin önüne yatarım Reza.” diyen adama bu yetkiyi vermeyin. (CHP sıralarından
alkışlar) Allah’ın ayetleriyle “Bakara makara” diye dalga geçen adamlara bu
yetkiyi vermeyin. Ey AKP’li arkadaşlar, bakanlarınızı seçerken lütfen dikkatli
olun. 
Ama
ben burada terörün finansmanının önlenmesinin amaçlandığını düşünmüyorum. Çünkü
sizin tek derdiniz var, cemaat. Yani cemaati de terör örgütü -eski ortağınız,
sizin paraleliniz- ilan ettiğiniz için gene onların şirketlerine kayyum… Ama
şunu düşünün: Terörün finansmanı nasıl sağlanıyor arkadaşlar? Bir terörist
diğer bir teröriste bankadan havale mi gönderiyor, EFT mi gönderiyor, bununla
mı? Ben size söyleyeyim. Neye göre? EUROPOL’un (Avrupa Polis Teşkilatı)
rakamlarına göre, Birleşmiş Milletler Uyuşturucu ve Suç Ofisinin rakamlarına,
MASAK’ın rakamlarına göre söyleyeyim. Terör örgütleri uyuşturucu
kaçakçılığından para kazanıyor, silah kaçakçılığından para kazanıyor, akaryakıt
kaçakçılığından, sigara kaçakçılığından para kazanıyor, insan kaçakçılığından
para kazanıyor, vergi topluyor, öbür kaçakçılardan haraç alıyor. Bunları
önlemek için niye bir şey yapmıyorsunuz? Bakın, 300 milyar euro tutan
Avrupa’daki uyuşturucu ticaretinin yüzde 80’i bizim terör örgütümüz PKK’nın
elinde. Bunu önlemek için niye bir şey yapmıyorsunuz? Ve MASAK’ın rakamlarına
göre PKK bir holding, adamların yıllık 14 milyar dolar cirosu var, 40 katrilyon
para ediyor. Bizim el kapılarında mülteciler için el açıp pazarlık ettiğimiz
paranın 5 katı ciro yapıyor bunlar. Bunu niye engellemiyorsunuz? Hatırlayın,
geçenlerde, 2013’te bir havalimanında 1,5 ton (1.500 kilo) altın yakalandı. On
beş gün o altın orada bekletildi. Sonra evraklar falan Gümrük Bakanlığından
ayarlandı. Altını kara paranın ağababasına teslim etmeden bir baktılar, 292
kilo altın eksik yani bugünün parasıyla 33 milyon lira. Vallahi bu da herhâlde
bu kara paraya el koyma nezdinde kanunen yapamadığından güçle birileri -artık
kimse- bu paraya el koydu ya da Zencani’nin ifadesiyle 8,5 milyar dağıtılan
Türkiye’deki komisyonun bir parçası. 
Arkadaşlar,
hiç hoşlanmıyorsunuz ama gerçeklerin er geç ortaya çıkmak gibi bir huyu var. Bu
terör örgütlerinin yıllık 14 milyar cirosundan birilerinin komisyon aldığı
ileride ortaya çıkarsa ben hiç şaşırmayacağım. 
Yüce
Kurulu saygılarımla selamlarım. (CHP sıralarından alkışlar) 
BAŞKAN
– Teşekkür ederiz Sayın Yüksel. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
21’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
22’nci
madde üzerinde ikisi aynı mahiyette olmak üzere toplam 3 önerge vardır,
okutuyorum: 
Türkiye Büyük Millet Meclisi Başkanlığına
Görüşülmekte
olan 273 sıra saylı Kanun Tasarısı’nın 22’nci maddesinin aşağıdaki şekilde
değiştirilmesini arz ve teklif ederiz. 

 Bülent Kuşoğlu Musa
Çam Mehmet Bekaroğlu
 Ankara İzmir İstanbul

 Bihlun Tamaylıgil Utku
Çakırözer Ali Özcan
 İstanbul Eskişehir İstanbul
MADDE
22 - 16/5/2012 tarihli ve 6306 sayılı Afet Riski Altındaki Alanların Dönüştürülmesi
Hakkında Kanun’un 3’üncü maddesinin Anayasa Mahkemesince iptal edilen (7)’nci
fıkrası aşağıdaki şekilde yeniden düzenlenmiştir.
"(7)
Bu Kanunun uygulanması için belirlenen alanların sınırları içinde olup riskli
yapılar dışında kalan diğer yapılar bu Kanunun hükümlerine tabi değildir."
BAŞKAN
– Şimdi okutacağım iki önerge aynı mahiyette bulunduğundan önergeleri birlikte
işleme alacağım, talepleri hâlinde önerge sahiplerine ayrı ayrı söz vereceğim
veya gerekçelerini okutacağım. 
Şimdi
aynı mahiyetteki önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 22’nci maddesinin tasarı metninden
çıkarılmasını arz ve teklif ederiz.

 Çağlar Demirel İdris
Baluken Ahmet Yıldırım
 Diyarbakır Diyarbakır Muş

 Altan Tan Mehmet
Ali Aslan Nursel Aydoğan
 Diyarbakır Batman Diyarbakır
Aynı
mahiyetteki diğer önergenin imza sahipleri: 

 Mehmet Günal Erhan
Usta Kamil Aydın
 Antalya Samsun Erzurum
 Zihni Açba  İzzet
Ulvi Yönter Kadir Koçdemir
 Sakarya İstanbul Bursa
BAŞKAN
– Aynı mahiyetteki önergelere Komisyon katılıyor mu?
PLAN
VE BÜTÇE KOMİSYONU SÖZCÜSÜ SAMİ ÇAKIR (Kocaeli) – Katılmıyoruz Başkanım. 
BAŞKAN
– Hükûmet katılıyor mu? 
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz. 
BAŞKAN
– Aynı mahiyetteki ilk önerge üzerinde Bursa Milletvekili Sayın Kadir Koçdemir.
(MHP sıralarından alkışlar) 
KADİR
KOÇDEMİR (Bursa) – Sayın Başkan, saygıdeğer milletvekilleri; sözlerimin başında
hepinizi saygıyla selamlıyorum. 273 sıra sayılı Kanun Tasarısı’yla ilgili
Milliyetçi Hareket Partisi adına söz almış bulunuyorum. 
Ele
aldığımız madde, Anayasa Mahkemesi tarafından iptal edilen bendin sadece
“yapının nitelikleri, yapının riskli olmadığı göz önüne alınarak” ibaresiyle
tekrar kanunlaştırılması çabasından ibarettir. İmar ve ömür aynı kökten gelir.
Bir yerde yaşadığınız yerin imarı nasılsa ömrünüz de öyledir. Maalesef,
Türkiye’de kentleşme, şehir, şehir mimarisi, şehir ve insan konusunda çok güzel
bir mirasa sahip olduğumuz hâlde rantın icat edilmesiyle birlikte çevreye,
jeolojiye, çocuğa, ihtiyara, yaşlıya, gence, hasılı ömre dost olmayan şehirler
inşa ediyoruz. Son zamanlarda riskli alanların dönüştürülmesiyle ilgili kısaca
Kentsel Dönüşüm Kanunu dediğimiz hususla birlikte bu durum daha da keskinleşmiştir.
Öyle ki, şehirlerde daha önce TOKİ tarafından işlenen imar cinayetlerine bu
sefer “kentsel dönüşüm” adı altındaki yanlışlıklar eklenmiştir. Kentsel
dönüşümde uygulama şöyledir: Kentsel dönüşüme tabi alanda 2015, 2016’larda iyi
bir şekilde yaşamak için gerekli olan şartları taşıyan kaç hane burada olur
diye bakılmamakta, kentsel dönüşüme tabi alandaki hak sahipleri, hatta işe
başlarken ev sahibi olmayanlar, mirasçı varsa mirasçı sayısı kadar hak
sahiplerine göre biz orada konut yapma derdindeyiz. Böyle olduğu için yolunuz
Bursa’ya düşürse Doğanbey Konutları’na bir bakın, öyle bir ucube yaptık ki
Bursa ovadan baktığımızda bırakın Ulu Cami’yi, bırakın Bursa’nın merkezini,
Uludağ’ı bile gölgeleyen, Uludağ’ı bile size İstanbul tarafından girdiğinizde göstermeyen
bir cinayet Bursa’da böylece işlendi çünkü burada popülist davranıp “Herkesi
buradan ev sahibi yapacağız.” dedik. 
Yine
hesabı kitabı yapılmadan Bursa’da Yıldırım ilçesinde Mevlana Mahallesi’nde 17
Ağustos 2013 tarihinde dönemin Başbakanı tarafından temeli atılan ve bizzat
dönemin Başbakanının “Ben bunların bitmesine kefilim.” dediği alanda şimdi
hayalet gibi binalar vardır. Bu kötü binalar, marjinal kesimlerin, düşük
gelirli kesimlerin tercih ettiği alanlar olmakta, böylece yanlış yere kullandığımız
“paralel” kelimesinin sosyolojide karşılığı olan paralel toplumları
şehirlerimizde kendimiz oluşturmaktayız. Bu paralel toplumlarda 50 yaşına
geldiğinde hayat hikâyesinde hiçbir müştereği olmayan, öz geçmişleri
birbirleriyle asla kesişmeyen insanlar aynı mekânda yan yana yaşamaktadırlar ve
maalesef TOKİ ve kentsel dönüşüm buna ciddi şekilde katkıda bulunmaktadır.
Bursa’da Yıldırım ile Nilüfer mekân olarak birbirine birkaç kilometre mesafede
ise de sosyal yaşantı şartları bakımından apayrı dünyalar hâline getirilmiştir.

Ben,
o açıdan, en azından kentsel dönüşüm uygulamalarında karma bir kurulun yapılan
projenin o şehrin kültürel, tarihî mirasına, mimari mirasına uygunluğu
konusunda onay değilse bile görüş vermesi zorunluluğunu getirelim diyorum. Ki
yaptığımız konusunda, en azından inşaat bitmenden bir kanaat sahibi olabiliriz.
O açıdan Anayasa Mahkemesinin iptal ettiği bu bendin tekrar küçücük bir
ifadeyle kanunlaştırılmasının yanlış olduğunu hatırlatıyor, hepinize saygılar
sunuyorum. (MHP sıralarından alkışlar)
BAŞKAN
– Teşekkür ederiz Sayın Koçdemir.
Aynı
mahiyetteki diğer önerge üzerinde Diyarbakır Milletvekili Sayın Nursel Aydoğan.
(HDP sıralarından alkışlar)
NURSEL
AYDOĞAN (Diyarbakır) – Sayın Başkan, değerli milletvekilleri; ben de öncelikle
hepinizi saygıyla selamlıyorum. 
6306
sayılı Afet Riski Altındaki Alanların Dönüştürülmesi Hakkında Kanun’un 3’üncü
maddesinin (7)’nci fıkrası 2014 yılında Anayasa Mahkemesi tarafından iptal
edilmiş. İptal edilen düzenlemede şu var: “Riskli alan içerisindeki riskli yapı
olmasa bile riskli yapıymış gibi kanunun hükümleri çerçevesinde
değerlendirilmesi öngörülüyor.” Şimdi, yeni düzenlemede ne var değerli
arkadaşlar? Yeni düzenlemede şu: “Riskli yapılar dışındaki yapılar bakanlıkça
gerekli görüldüğünde riskli olmadığı gözetilmek kaydıyla değerlendirilecek.”
Yani her ikisi açısından baktığınızda yeni düzenlenen tasarının Anayasa
Mahkemesi tarafından iptal edilen yasadaki cümlenin yerleri değiştirilerek yeni
bir tasarı oluşturulduğunu görmek mümkün. Yani özü itibarıyla Anayasa
Mahkemesinin iptal ettiği bu yasa ile yeni hazırlanan yasa aynıdır.
Vatandaşların müracaat etmesi ya da burada muhalefet partilerinden herhangi
birinin Anayasa Mahkemesine götürmesi durumunda Anayasa Mahkemesi tarafından
tekrar iptal edilecek, geri dönecek olan bir maddedir. 
Burada
ne var değerli arkadaşlar? Burada, bu maddede vatandaşın malına mülküne isteği
dışında el koyma var. Burada ben bir şeyi hatırlatmak istiyorum: Türkiye
demokratik bir hukuk devletidir. Gerçi son bir yıldan, iki yıldan beri
demokratik hukuk devletinin sınırlarından, standartlarından inanılmaz derecede
bir uzaklaşma var. Demokratik hukuk devletlerinde, biliyorsunuz, en önemli
güvence vatandaşın can güvenliğidir, mal güvenliğidir, adalet güvenliğidir ama
şöyle bir baktığımızda son çıkarılan yasalarla vatandaşın mal güvenliği elinden
alınıyor. Bunu nerede gördük? İşte, en yakın zamanda Sur’da yaşananlarda
gördük. Biraz sonra herhâlde 26’ncı madde gelecek. 26’ncı maddede de açık bir
şekilde vatandaşın malına mülküne nasıl el konacağı burada iktidarın sahip
olduğu milletvekili çoğunluğuyla birlikte çıkacak. 
Şimdi,
Sur’da ne yapılmak isteniyor? Sur’daki vatandaşların tamamının evine el
konulmak isteniyor. Oysa vatandaş ne diyor? “Geldiniz tankınızla, topunuzla,
tüfeğinizle evlerimizi yıktınız, kadim kentimizi yıktınız, yerle bir ettiniz.
Sizin yapmanız gereken iktidar olarak bizim ziyanımızı, zararımızı
karşılamaktır. Onun dışında, bizim malımıza, mülkümüze burada, Mecliste
çoğunluğunuza dayanarak çıkardığınız yasalarla el koyamazsınız.” Ama, burada ne
yapılıyor? İşte, 26’ncı maddede göreceğiz, burada milletvekili çoğunluğunun
oyuyla… Bir yerde yüzde 65 oranında bir yapı yıkımı varsa diğer sağlam binalara
da el konularak orada tamamıyla bir kentin Hükûmet tarafından, bir iktidar tarafından,
devlet tarafından el konulması gündeme gelecek. Dolayısıyla, bunun için de
Diyarbakır’daki yurttaşlar, vatandaşlar şimdiden dava açmaya hazırlanıyorlar.
Bu ülkede iyi ki Anayasa Mahkemesi var. Umarım, Anayasa Mahkemesine gidince de
açılan bu davalar kazanılacak. Burada sizin çıkardığınız kanunlar da bir
şekilde Anayasa Mahkemesi tarafından iptal edilecek. 
Tabii,
Anayasa Mahkemesinin aldığı kararlara karşı Cumhurbaşkanından sonra da Sayın
Başbakanın “Ben Anayasa Mahkemelerinin kararlarını tanımıyorum.” deme durumu da
gündeme gelir. Yani başka bir ülkede veya Türkiye'de -başka bir ülkeye gitmeye
gerek yok- “Anayasa Mahkemelerini, kararlarını biz tanımıyoruz.” desek eminim
Türkiye'deki savcılar hemen bizim hakkımızda hızla fezleke hazırlayıp Meclise gönderecekler.
Ama ne yazık ki Türkiye'de artık yargı da bağımsız değil, hâkimler, savcılar da
bağımsız değil. Yani “Ben Anayasa Mahkemesinin kararlarını tanımıyorum.”
diyenlere karşı bile bir söz söylenmiyor, bir dava açılmıyor, varsa hâkimler,
savcılar bu bütün yetkilerini bizler için kullanıyorlar. Göreceğiz hep birlikte
gelişmeleri, bundan sonra izleyeceğiz. 
Teşekkür
ediyorum. (HDP sıralarından alkışlar)
BAŞKAN
– Teşekkür ederiz Sayın Aydoğan.
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Önergeler kabul edilmemiştir.
Diğer
önergeyi okutuyorum:
Türkiye
Büyük Millet Meclisi Başkanlığına
Görüşülmekte
olan 273 sıra saylı Kanun Tasarısı’nın 22’nci maddesinin aşağıdaki şekilde
değiştirilmesini arz ve teklif ederiz. 
Ali Özcan
(İstanbul) ve arkadaşları
Madde
22 - 16/5/2012 tarihli ve 6306 sayılı Afet Riski Altındaki Alanların
Dönüştürülmesi Hakkında Kanun’un 3’üncü maddesinin Anayasa Mahkemesince iptal
edilen (7)’nci fıkrası aşağıdaki şekilde yeniden düzenlenmiştir.
"(7)
Bu Kanunun uygulanması için belirlenen alanların sınırları içinde olup riskli
yapılar dışında kalan diğer yapılar bu Kanunun hükümlerine tabi değildir."
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ SAMİ ÇAKIR (Kocaeli) – Katılmıyoruz Başkanım. 
BAŞKAN
– Hükûmet katılıyor mu?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz.
BAŞKAN
– Önerge üzerinde İstanbul Milletvekili Sayın Ali Özcan. 
Buyurunuz.
(CHP sıralarından alkışlar)
ALİ
ÖZCAN (İstanbul) – Sayın Başkan, değerli milletvekilleri; afet riski altındaki
alanların dönüştürülmesiyle ilgili madde hakkında söz almış bulunuyorum. 
Afete
maruz kalmış alanlar, yaşam alanı olmaktan çıkmış tarihî kent merkezleri ve
gecekondu bölgelerinde kentsel dönüşümün muhtarlardan ve mülk sahiplerinden,
meslek odalarından, üniversitelerden ve uzmanlardan görüş alınarak uygulanması
gerekir. Bölge ve kent bazında deprem riski de göz önüne alınarak ve nazım
plan, yüz yıllık nazım plan da göz önüne alınarak böyle bir şekilde kentsel
dönüşümü yapmak zorundayız.
Rantı
kapalı kapılar ardında değil, toplumun yararına kullanmak marifettir. On sene
önce kazma kürek sahibi olmayan insanlar, hatta inşaat müteahhidi olmayan
insanları dünyanın en büyük inşaat firmaları yaptınız. İşte bu, kentsel
dönüşümü yanlış uygulamaktan kaynaklanan bir durumdur. Bürokrat, işadamı ve
siyasetçi çarkını kırmadığınız sürece yolsuzluklar devam edecektir, 17-25’leri
bir kere daha yaşamak zorunda kalacağız.
Sosyal
yapı ve mahalle kültürünü yok etmeden, yerinde kentsel dönüşüme “evet” diyoruz.
Parsel bazında kentsel dönüşümle kimlere rant sağladığınızı ben biliyorum. Eğer
yüreğiniz yetiyorsa araştırma komisyonu kuralım, orada bildiklerimi anlatayım,
bu Mecliste oturmaya gücünüz yetmeyecektir. Önergeyi siz verin, araştırma
komisyonunda da ben her türlü şeyi anlatmaya hazırım.
İstanbul
gibi dünya kentini mahvettiniz, kuzey ormanlarını mahvettiniz. Zoraki
kavşaklar, tünel, köprü yapmakla trafik sorunlarını çözmek istiyorsunuz.
Bununla çözülmez. Trafik; taslak, tasarı ve projelerle, uygulamalarla, bilim
adamlarıyla, akademisyenlerle ve üniversitelerle çözülür; toplu taşıma, raylı
sistemle çözülür. Metrodan başlayarak; trenler, metrobüsler, otobüslerle
düzenli ve etkili toplu taşıma ve istasyonlara yapılan otoparklarla çözülür.
Ama siz nereden başlıyorsunuz? Metrodan değil, metrobüsten başlıyorsunuz ve
toplu taşımada insanları İstanbul’da kilitliyorsunuz.
Üçüncü
köprüde amaç trafik değil, trafiğin yoğunluğunu düşürmek değil, amacınız rant.
Arınç’ın dediği gibi, Ankara’da malum kişi parsel parsel sattı, siz de şimdi
İstanbul’u ada ada satmak için bu üçüncü köprüyü yaptınız. Yirmi iki yıldır,
yirmi iki yıldır İstanbul’u yönetiyorsunuz. “Trafiği rahatlatacağız.” diyor
malum kişi. Şimdi mi aklınız başınıza geldi? Biz trafiği rahatlatacağız, sizi
gönderince hem trafiği rahatlatacağız hem de bu toplumu rahatlatacağız. (CHP
sıralarından alkışlar) İstanbul’u yaşanmaz hâlâ getirdiniz. 
MEHMET
DEMİR (Kırıkkale) – On dört yıl daha beklersiniz. 
ALİ
ÖZCAN (Devamla) – “Üçüncü havaalanı yapılmasın.” demiyoruz ama seçildiği yeri
fizibil değil. Bilim insanlarıyla ortak bir karar alırsanız biz ona da
katılırız. Helikopterle dolanırken “Burada kanal olsun!” Dünyada böyle bir
yönetim yok. Ama var. Kim var? Kim Jong var. 
YILMAZ
TUNÇ (Bartın) – Ters tutuyorsun! 
ALİ
ÖZCAN (Devamla) – Bu size neyi hatırlatıyor? Kim Jong’un aşağıdaki versiyonu
size kimi anlatıyor? Bir kişi ve herkes o kişinin emrinde, diktatörün emrinde.
(CHP sıralarından alkışlar) 
İLKNUR
İNCEÖZ (Aksaray) – Bundan bile medet umabiliyorsun ya.
ALİ
ÖZCAN (Devamla) – “Kanal yapılacak.” diyor. Ayıp değil mi, ayıp değil mi?
Tehdit eder gibi. Ülkemizin önde gelen jeologlarını, çevre bilimcilerini, deniz
bilimcilerini, biyologlarını bir araya getirerek bir çalışma yapın ve bu kanala
ihtiyaç varsa, İstanbul’u gerçekten iklimiyle, hayvanıyla, hayvan dokusuyla,
iklim dokusuyla, bitki dokusuyla mahvetmeyecekse biz buna “evet” diyelim. 
GÖKCEN
ÖZDOĞAN ENÇ (Antalya) – Biz yapalım da siz geçmeyin! 
ALİ
ÖZCAN (Devamla) – Ben teknik üniversite mezunuyum. Benim ikna olmam lazım, ikna
olmam lazım.
YILMAZ
TUNÇ (Bartın) – “CHP’liler geçemez.” yazarız üstüne! 
ALİ
ÖZCAN (Devamla) – “İnsanlar toprakla ve yeşille buluşsun.” diyorlar.
İstanbul’da kişi başına düşen aktif yeşil alan ne kadar biliyor musunuz? 1
metrekare. Büyükşehir Belediye Başkanı diyor ki: “6,5.” Neye göre 6,5? Şevlere
çim dikiyor. 
(Mikrofon
otomatik cihaz tarafından kapatıldı) 
ALİ
ÖZCAN (Devamla) - Ya dünyanın neresinde şevlere çim dikilmiş, yol kenarlarına?
Sırf 6,5 metreyi, 4,5 metreyi yapmak için. Avrupa’da 45 metrekare, 45 metrekare
kişi başına. [CHP sıralarından alkışlar, AK PARTİ sıralarından alkışlar(!)]
BAŞKAN – Teşekkür ederiz Sayın Özcan. 
ALİ ÖZCAN (Devamla) – Bir de stadyumlarda boş top, taraftar yok, futbolcu yok, top sallıyorsunuz,
top çeviriyorsunuz. Türkiye’de yaptığınız her şey top çevirme gibi. Şuraya bir
bakın Allah aşkına! 
BAŞKAN
– Sayın Özcan, teşekkür ederiz. 
ALİ
ÖZCAN (Devamla) - Kime el sallıyorsunuz? (CHP sıralarından alkışlar, AK PARTİ
sıralarından “Allah, Allah!” sesleri, gürültüler,) 
BAŞKAN
– Sayın Özcan… 
ALİ
ÖZCAN (Devamla) – Sporcu olmalarını istiyorsunuz. Şu çocukların hâline bakın,
bunlar sporcu olmak istiyorlar.
AYŞE
SULA KÖSEOĞLU (Trabzon) – Çocukları kullanmayın!
BAŞKAN
– Sayın Özcan… 
ALİ
ÖZCAN (Devamla) – Tıpkı Ensar Vakfında çocukları koruyamadığınız gibi, onları
tacizcilerin ellerine verdiğiniz gibi… (AK PARTİ sıralarından gürültüler)
İLKNUR
İNCEÖZ (Aksaray) – Sayın Başkanım, süre bitti.
BAŞKAN
– Sayın Özcan… 
ALİ
ÖZCAN (Devamla) – Burada da, burada da işte… Sizi var ya, bu dünyada değil,
öbür dünyada Allah affetsin, Allah affetsin, Allah affetsin. (CHP ve HDP
sıralarından alkışlar, AK PARTİ sıralarından gürültüler)
COŞKUN
ÇAKIR (Tokat) – Konuşmacıya on dakika verin Sayın Başkan!
BAŞKAN
– Teşekkür ederiz Sayın Özcan. Lütfen…
ALİ
ÖZCAN (Devamla) – Gelin, bu araştırma komisyonunu kurun da, sizin
yolsuzluklarınızı tek tek ortaya çıkarayım. (CHP ve HDP sıralarından alkışlar)
İLKNUR
İNCEÖZ (Aksaray) – Sayın Başkan, süre bitti. 
ALİ
ÖZCAN (İstanbul) – Yüreğiniz yetiyorsa televizyonda, istediğiniz yerde. (CHP ve
HDP sıralarından alkışlar, AK PARTİ sıralarından gürültüler) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… 22’nci madde kabul
edilmiştir. 
23’üncü
madde üzerinde ikisi aynı mahiyette olmak üzere toplam üç önerge vardır,
okutuyorum.
Türkiye
Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 23’üncü maddesinin aşağıdaki şekilde
değiştirilmesini arz ve teklif ederiz. 

 Bülent Kuşoğlu Musa
Çam Mehmet Bekaroğlu
 Ankara  İzmir İstanbul

 Bihlun Tamaylıgil Kadim
Durmaz Utku Çakırözer 
 İstanbul Tokat Eskişehir
“Madde
23 – 6306 sayılı Kanun’un 4’üncü maddesinin Anayasa Mahkemesince iptal edilen
birinci fıkrası aşağıdaki şekilde yeniden düzenlenmiştir. 
“(1)
Bakanlık veya uygulamayı yürütmesi hâlinde TOKİ veya idare, riskli alanlarda
alanlarında her türlü imar ve yapılaşma işlemelerini iki yıl süre ile geçici olarak
durdurabilir. Uygulamanın gerektirmesi halinde imar ve yapılaşma işlemlerinin
geçici olarak durdurulması bir yıl daha uzatılabilir." 
BAŞKAN
– Şimdi okutacağım iki önerge aynı mahiyette bulunduğundan önergeleri birlikte
işleme alacağım. Talepleri hâlinde önerge sahiplerine ayrı ayrı söz vereceğim
veya gerekçelerini okutacağım.
Şimdi
aynı mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 23’üncü maddesinin tasarı metninden çıkarılmasını
arz ve teklif ederiz.
 Çağlar
Demirel İdris Baluken Ahmet
Yıldırım
 Diyarbakır Diyarbakır Muş
 Altan
Tan Mehmet Ali Aslan Filiz
Kerestecioğlu Demir
 Diyarbakır Batman İstanbul
Aynı
mahiyetteki diğer önergenin imza sahiplerini okuyorum:
 Mehmet
Günal Erhan Usta Kamil
Aydın
 Antalya Samsun Erzurum
 İzzet
Ulvi Yönter Ruhi Ersoy Zihni
Açba
 İstanbul Osmaniye Sakarya
BAŞKAN
– Aynı mahiyetteki önergelere Komisyon katılıyor mu?
PLAN
VE BÜTÇE KOMİSYONU SÖZCÜSÜ SAMİ ÇAKIR (Kocaeli) – Katılmıyoruz Başkanım.
BAŞKAN
– Hükûmet katılıyor mu?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz.
BAŞKAN
– Aynı mahiyetteki ilk önerge üzerinde Osmaniye Milletvekili Sayın Ruhi Ersoy.
(MHP sıralarından alkışlar) 
RUHİ
ERSOY (Osmaniye) – Hayırlı akşamlar, iyi geceler diliyorum değerli
milletvekilleri. Milliyetçi Hareket Partisi Grubu adına sevgi ve saygıyla Genel
Kurulu selamlıyorum. 
Şimdi,
biz TOKİ üzerine yapılan birtakım uygulamaların nasıl fiilî durum yarattıktan
sonra hukuk ihlaline maruz kaldıklarında hukukun baypas edilerek yeniden
yasayla mevcut şartlara dönüştürüldüğü üzerine tartışmaları takip ediyoruz.
Ama, prensip olarak bu Mecliste milletvekillerimizin büyük bir çoğunluğunun
kabul ettiği sosyal değişmeye ve bu sosyal değişmeyle beraber kentleşmeye,
moderniteye, yaşam tarzımızla örtüşmeyen mimariye maruz kaldığımızı görüyoruz.
Özellikle iktidarın ilk dönemlerinde şehir rantlarıyla birlikte başlayan
rantiye ve şantiyelerin birlikte TOKİ bloklarını insan unsurunu, kültürü,
kenti, kimliği hesaba katmadan nasıl bir heyula yarattığını hep birlikte
görüyor ve takip ediyoruz. Ülkemizin ihtiyacı alt gelir grubuna konut üretmeyi
sadece nicelik olarak görüp hedef kitlenin yaşam tarzını hesaba katmadan bu
blokların dikilmesi inanıyorum ki iktidar mahfillerini de rahatsız etti.
Hatırlıyorum, Sayın Cumhurbaşkanı geçmişte Başbakanken “Bu dikey mimari insan
fıtratına uymuyor, yatay mimariye geçmeliyiz, çocuklarımızın ayakları
topraklara değmeli.” gibi ifadelerle bunun uygun olmadığını ifade etmişlerdi.
Ama bugün itibarıyla ben birkaç hatırlatma yapmak istiyorum. 
Değerli
milletvekilleri, “hafıza mekânı” kavramı vardır. Bu hafıza mekânı hatıralarla,
anılarla hepinizin, hepimizin geleneksel ortam içerisindeki çocukluğumuzun
geçtiği, çocuk oyunlarımızı oynadığımız sokaklar ve oralardaki bakkal önleri
veyahut da top koşturmuş olduğumuz sahadaki amcanın ya da o yer kiminse onun
adıyla anılan mekânlar. Bizim memleketimizde Osmaniye’de mesela Tabancalı
Döndü’nün Dudu vardı, Yargıcı’nın Çeşmesi vardı. Ama şimdi bunların hiçbirisi
yok. Hâlâ Birlik Taksi’den taksiye bindiğinde “Beni Tabancalı Döndü’nün oraya
bırak ya da Yargıcıların orada inecek var." diyor yaşı belli bir miktarın
üzerinde olan büyüklerimiz. Ama küçükler bu mekânları bilmiyor. Oradaki
hatıralar, hafızalar bu kentsel dönüşümle beraber yok olup gidiyor. Bu yok olup
gidenlerin yerine koyduklarımız bizi geliştirmiyor, bizi dönüştürmüyor.
Hafızasız, belleksiz bir toplum yarınlara gidemez değerli milletvekilleri.
Bireysel olarak biz aklımızı, şuurumuzu kaybettiğimiz takdirde nasıl kendimizi
yönetemezsek aynı tarih şuuru, tarihlilik bilinci nasıl olmaz, millet
tarihlilik şuuru olmadan nasıl millet olamazsa kentler de kendi hafızalarını
var eden, bu anılarının, kimliğinin, çocukluğunun geçtiği, sokak arkadaşlığının
ve hatıralarının olduğu ortamlar olmadan o geleneği geleceğe aktaramaz. Bugün
TOKİ blokları gibi ucube dikey mimarinin içerisinde ellerinde birer iPhone’la,
İnternet’le teknolojiye entegre, âdeta kendi gerçeğinden kopuk bir nesil
yetiştiriyoruz. Neden? Doğal hayatta yok. Bugün sitelere baktığınızda
çocukların geleneksel olarak kendini ifade edebileceği oyun alanları yok. Bugün
belediye başkanlarının şehir mimari planının içerisinde bunlarla ilgili bir
dizayn, bir organizasyon yapılmıyor. Göstermelik birkaç kaydırak ile salıncak,
o da blokun en ucube köşesinde, kuzey bölgesinde, iş olsun diye, mevzuat yerine
gelsin diye. 
Burada
herkesin, hepimizin samimiyetle bir itirafta bulunması ve sağlıklı bir toplumu
inşa edebilmek ve bir arada yaşama kültürü için, demokrasinin gelişmesi için,
geleneğin geleceğe aktarılabilmesi için, dedenin torununu kucağına alıp,
elinden tutup gezdiği parklarda kendi değerlerini aktarabileceği, sözlü
kültürünü ifade edebileceği, o torununa geleneksel oyunları öğretebileceği mekânlar
inşa etmek durumundayız. Her şey şantiye, her şey rantiye değildir. Bütün bu
değerler üzerinden doyuma ulaşmış bir toplum, umarım iktidar mahfillerinin de
doyuma ulaşmış müteahhitleri, vicdanlarını rahatlatmak adına bile olsa bu
hakikati görürler ve bunlara uygun projeler üretmeye başlarlar diye düşünüyor;
Genel Kurulu sevgi, saygı ve en derin muhabbetle Milliyetçi Hareket Partisi
Grubu adına selamlıyorum efendim. (MHP sıralarından alkışlar) 
BAŞKAN
– Teşekkür ederiz Sayın Ersoy.
Aynı
mahiyetteki diğer önerge üzerinde, İstanbul Milletvekili Sayın Filiz
Kerestecioğlu. (HDP sıralarından alkışlar) 
FİLİZ
KERESTECİOĞLU DEMİR (İstanbul) – Teşekkürler Sayın Başkan.
Değerli
milletvekilleri, üzerine söz aldığım maddeyle ilgili konuşmadan önce, bugün
aslında Türkiye'nin en önemli konusu olması gereken bir konuya dikkat çekmek
istiyorum. 10 Ekim 2015 tarihinde sendika ve meslek örgütlerinin Ankara’da
düzenleyeceği Emek, Barış, Demokrasi Mitingi öncesi Ankara Garı önünde 2 canlı
bomba patlaması gerçekleşti ve benim de aslında kıl payı kurtulduğum bu
patlamada 101 kişi hayatını kaybetti ve yüzlerce insan da yaralandı ve bu
patlamayla ilgili yapılan soruşturma takipsizlikle sonuçlandı. Soruşturma
kapsamında ifadesi alınan Emniyet yetkilileri kendilerine istihbarat ulaşmadığını
belirterek topu MİT ve Emniyet istihbaratına atmışlardı. Ancak, katliamın
yaşandığı 10 Ekim sabahı -evet, sabahı- Emniyet Genel Müdürlüğü İstihbarat
Dairesi Başkanlığının “gizli” ibareyle Terörle Mücadele Daire Başkanlığına
Yunus Emre Alagöz, Hacı Yusuf Kızılbay ve Mehmet Işık’ın eylem hazırlığında
olabileceğine dair yazı gönderdiği ortaya çıktı. Yani, isimleri dahi 10 Ekim
sabahı belliydi bu kişilerin. Şimdi, o ölen güzelim insanları sevgiyle anarken
şunu söylemek istiyorum: Eğer dünyanın herhangi bir yerinde böyle bir belge
ortaya çıksa hemen sorumlular istifa ettirilir, hesap verir, hesaba çağrılır
ama maalesef Türkiye’de bu yok ve yokmuş gibi davranıyorsunuz ama gerçekten
bugün olmasa da yarın bunun mutlaka hesabının sorulacağını ifade etmek isterim.
Evet,
değerli milletvekilleri, üzerine söz aldığım 23’üncü madde 6306 sayılı Afet
Riski Altındaki Alanların Dönüştürülmesi Hakkında Kanun’un 4’üncü maddesinin
(1)’inci fıkrasında değişiklik yapıyor. Aslında bu madde daha önce Anayasa
Mahkemesi tarafından Anayasa’ya aykırı bulunarak iptal edilmişti. İçeriği ne?
Riskli ve rezerv yapı alanlarında herhangi bir yerde kendi yapısı riskli olmasa
dahi bu yapıya dair tasarrufta bulunmayı yani tek bir çivi çakmayı bile
yasaklayan bir madde bu. Şimdi, bu düzenleme yeniden ve süre sınırı koyarak,
sadece süre sınırı koyarak yeniymiş gibi önümüze geliyor. Anayasa’nın 35’inci
maddesindeki mülkiyet hakkına da aykırı, AYM’nin verdiği iptal kararına da
aykırı bir düzenleme. 
Peki,
bu riskli alanlar ve rezerv alanları nasıl belirleniyor? Şimdi bu kanun 2012
yılında yürürlüğe girdiğinde 1999 depreminin yarattığı tahribata işaret
edilmişti. Yani, deprem riski altındaki bölgeler dönüştürülecekti ve daha
güvenli kentlerde yaşayacaktık. Örneğin, İstanbul Büyükşehir Belediyesi
güvenilir bir Japon uluslararası iş birliği ajansına bir rapor ve plan
hazırlattı. Bu raporda belirlenen en yüksek riskli mahalleler ile Bakanlık
tarafından tespit edilenler şu alanda ne kadar örtüşüyor biliyor musunuz?
Sadece yüzde 15’i örtüşüyor. 
2015
yılı itibarıyla ise yasa kapsamında 38 ilde 150 adet riskli alan ilan edildi.
Kamuoyuna bu alanların neden seçildiğine dair bilgi de verilmiyor. Basın, sivil
toplum kuruluşları Bakanlığa açık bir şekilde soruyor ama bu bölgelerin neden
riskli alan ilan edildiği konusunda bilgi alamıyorlar. Riskli alan ilan edilen
alanlarda zeminden kaynaklı bir sorun yok; aksine, bu ilan edilen birçok yer
örnek olarak İstanbul’da Okmeydanı, Baltalimanı gibi yerler kayaların üzerine,
oldukça sağlam yerlere kurulu alanlar. Zemin açısından değil de yapı güvenliği
açısından baktığımızda ise o zaman, zaten İstanbul’un yüzde 80’i yapı güvenliği
açısından riskli sayılabilir. 
Açık
ki, aslında anlıyoruz ki buradan, ya toplumsal muhalefetin ya da rantın yüksek
olduğu yerler alelacele riskli alan ilan ediliyorlar. İstanbul’da aynı şekilde
Kadıköy, Şişli, Beşiktaş gibi değeri yüksek yerlerde bu durum hız kazanmış
durumda. 
Şimdi,
Diyarbakır’ın Bağlar, Sur, Hakkâri’nin Çukurca, Yüksekova, Mardin’in Kızıltepe,
Şırnak’ın Cizre, İdil, Silopi ilçeleri hakkında da acele kamulaştırma kararı
çıktı. Kamulaştırma kararıyla gayrimeşru ve fiilî OHAL, iç savaş durumu da
resmiyete dökülmüş oldu.
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (Devamla) – Sayın Başkan, pozitif ayrımcılık alabilir
miyim? 
BAŞKAN
– Gecenin bu saatinde size pozitif ayrımcılık yapıyorum. 
Bir
dakika süre veriyorum, tamamlayınız lütfen. (AK PARTİ sıralarından “Aaa”
sesleri) 
FİLİZ
KERESTECİOĞLU DEMİR (Devamla) – Teşekkür ederim.
Bütün
kadınlara yaptı Başkan, o yüzden hiç “Aaa” demeyin. 
BAŞKAN
– Evet, bütün kadın milletvekillerine, hiç ayrım yapmadan. 
Buyurun.

FİLİZ
KERESTECİOĞLU DEMİR (Devamla) – Çünkü acele kamulaştırma ancak olağanüstü hâl
koşullarında, savaş, afet koşullarında başvurulan bir hukuki araç. Bu sebeple,
birçok acele kamulaştırma kararı hukuksuz olduğu için bunlar Danıştay
tarafından iptal edildi, bunların da başına aynı şey gelecek. Aynı şekilde,
Anayasa Mahkemesinin Anayasa'nın 13 ve 35’inci maddelerine aykırı bularak
reddettiği kararı yine karşımıza getiriyorsunuz ve kamulaştırma kararı o kadar
acele ki, bir gerekçesi dahi yok, 4 satırlık bir karar. Ben vatandaşlara şunu
hatırlatmak isterim: 21 Nisana kadar itiraz süresi var ve danışma merkezlerine
lütfen bu kararlarla ilgili itiraz için başvursunlar. En yüksek yargı organının
kararına rağmen siz bu maddeyi geçirecekseniz buyurun geçirin ama gerçekten bir
kez daha anlayacağız ki, bu maddeyi geçirdiğinizde sizin iktidarınız ancak rant
ve muhalefet üzerinde mutlak kontrol için en yüksek değerlere sahip.
Saygılar
sunuyorum. (HDP sıralarından alkışlar)
BAŞKAN
– Teşekkür ederiz Sayın Kerestecioğlu.
Aynı
mahiyetteki önergeleri oylarınıza sunuyorum: Kabul edenler... Kabul
etmeyenler... Kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 273 sıra sayılı Kanun Tasarısı’nın 23’üncü maddesinin aşağıdaki şekilde
değiştirilmesini arz ve teklif ederiz.
Kadim Durmaz
(Tokat) ve arkadaşları
“Madde
23 – 6306 sayılı Kanun’un 4’üncü maddesinin Anayasa Mahkemesince iptal edilen
birinci fıkrası aşağıdaki şekilde yeniden düzenlenmiştir. 
“(1)
Bakanlık veya uygulamayı yürütmesi hâlinde TOKİ veya idare, riskli alanlarda
alanlarında her türlü imar ve yapılaşma işlemelerini iki yıl süre ile geçici
olarak durdurabilir. Uygulamanın gerektirmesi halinde imar ve yapılaşma
işlemlerinin geçici olarak durdurulması bir yıl daha uzatılabilir." 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ SAMİ ÇAKIR (Kocaeli) – Katılmıyoruz Başkanım. 
BAŞKAN
– Hükûmet katılıyor mu?
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Katılmıyoruz.
BAŞKAN
– Önerge üzerinde Tokat Milletvekili Sayın Kadim Durmaz konuşacak. (CHP
sıralarından alkışlar)
KADİM
DURMAZ (Tokat) – Sayın Başkan, değerli milletvekilleri; 273 sıra sayılı Kanun
Tasarısı üzerine Cumhuriyet Halk Partisi Grubu adına söz almış bulunuyor, yüce
Meclisi ve aziz milletimizi saygıyla selamlıyorum.
Değerli
milletvekilleri, Adalet ve Kalkınma Partisi sayısal çoğunluğunun verdiği
avantajı her yasada olumsuz kullandığı gibi bu yasada yine kullanacaktır, buna
da tanık olacağız.
Değerli
milletvekilleri, ama, bu Mecliste, binlerce şoför esnafını yakından
ilgilendiren trafik sigortası düzenlemesi üzerindeki yanlışı anlatacağım.
Bu
düzenleme, şoför esnafını daha mağdur etmek, özel sigorta şirketlerini kollamak
adına yapılmıştır. 
Hepinizin
bildiği gibi, şoförler, ekmek paralarını günde on beş-on altı saat direksiyon
başında geçirerek kazanmaktadırlar. Siz, bu düzenlemeyle onların poliçe
bedelini indirmiyor, şoföre âdeta “Bu işi yapmayın, sıkıntılı yaşama devam
edin.” diyorsunuz.
Bugün
ticari taksilerde kaza riski daha yüksek olduğu için, poliçe bedelleri oldukça
afakidir. Ticari taksiler gün boyu trafiktedir. Yüksek poliçe bedelleri tamamen
ticari araçların, yani şoför esnafının üzerine yüklenmiş durumdadır. 
Ülkemizdeki
sigorta şirketleri, topladıkları poliçe miktarının üçte 2’sini muallaka
ayırmaktadırlar. Muallakın anlamı, beş yıl içerisinde ortaya çıkacak ölümlü,
yaralamalı kazalardaki tazminat bedelleri için yedek akçe, kenara ayrılan
paradır. Yani her kaza sonrası, yargı en yüksek limitten tazminat da verse buna
göre hesaplanmış rakamlardır. Sonuçta olan şoför esnafına olmakta, esnafın
mağduriyeti arttıkça artmaktadır. Garibanın aracı 2 bin TL, trafik sigorta
poliçe bedeli 1.100 TL’dir. Bu örnek, konunun vahametini anlatmaya yetiyordur. 
Yine,
yurt dışı taşımacılıkta Avrupa ortalaması 700 avro iken, biz, o tır esnafına,
uluslararası taşımacılık yapanlara ilave 2 bin avroluk bir bedeli daha yüklüyoruz.

AKP
Hükûmeti oldubittiyle, yanıltmacayla, yandaş basının da “Müjdeler olsun.” diye
verdiği haberlerle, ne yazık ki esnafı mağdur etmeye bu yasayla da devam
ediyor. Sizler böylece esnafı korumak yerine sigorta şirketlerini koruyorsunuz.
Şoför esnafının temsilcisinin çağrılmadığı Plan ve Bütçe Komisyonunda, sigorta
şirketleri bir bir gelmiş, temsilcileri de son on yılda zarar ettiklerini o
heyete anlatmışlardır. Ama gerçek öyle değil. Ne acıdır ki bu düzenlemeyle
koruyup kâr ettirdiğiniz şirketlerin yüzde 80’i yabancı şirketlerdir. Tabii
yabancı şirketler para kazanamadıkları yerlerde asla olmazlar. Onlar için tek
hedef vardır, daha çok kârdır, kârlılıktır.
Değerli
milletvekilleri, 2012 TÜİK verilerine göre Ankara’dan bir örnek vereyim. 7.701
ticari araç var. Bunlardan sigorta şirketlerinin tahsil ettiği bedelin toplamı
yaklaşık olarak 30 milyon liradır. Bunun 10 milyon lirasını olası kazalar için
ayırıp kalan 20 milyon liralarını muallakta tutmaktadırlar. Bunları ülke
genelindeki 22 milyon araca taşıdığınızda ortaya çıkan rakam oldukça afaki
kârlarını net bir şekilde göstermektedir. Anadolu’nun ücra illerinde, Tokat’ta,
Sivas’ta ve birçok ilde mağdur olmuş bu şoför esnafı poliçede indirim
beklerken, bu kararı tekrar gözden geçirip doğru olanı vicdanen yapmakla
mükellefiz.
Değerli
arkadaşlar, biz Cumhuriyet Halk Partisi olarak kârını artıran şirketlerin değil
halkın lehine düzenlemelerin yanında olacağız ve sizlere de söylüyoruz, hiçbir
yurttaşımızı çıkardığımız yasalarla mağdur etme hakkına sahip değiliz. Halkımız
size her gittiğiniz yerde bunu soracaktır. Yaptığınız yanlıştır, hatadır.
Bundan dönün, siz de o erdemi, onuru yaşayın.
Yüce
Meclisi saygıyla selamlıyorum. (CHP sıralarından alkışlar)
BAŞKAN
– Teşekkür ederiz Sayın Durmaz.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… 23’üncü madde kabul
edilmiştir.
Birleşime
iki dakika ara veriyorum. 
Kapanma Saati: 00.15
ONUNCU OTURUM
Açılma Saati: 00.17
BAŞKAN: Başkan Vekili Pervin BULDAN
KÂTİP ÜYELER: İshak GAZEL (Kütahya), Mücahit DURMUŞOĞLU
(Osmaniye)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 72’nci Birleşiminin
Onuncu Oturumunu açıyorum.
273
sıra sayılı Kanun Tasarısı’nın görüşmelerine devam ediyoruz. 
Komisyon?
Yok. 
Ertelenmiştir.
2’nci
sırada yer alan, 248 sıra sayılı Avrupa Konseyi Terörizmin Önlenmesi
Sözleşmesine Ek Protokolün Onaylanmasının Uygun Bulunduğuna Dair Kanun Tasarısı’nın
görüşmelerine başlayacağız. 
2.- Avrupa Konseyi Terörizmin Önlenmesi Sözleşmesine Ek
Protokolün Onaylanmasının Uygun Bulunduğuna Dair Kanun Tasarısı (1/672) ve
Dışişleri Komisyonu Raporu’nun (S. Sayısı: 248)
BAŞKAN
- Komisyon? Yok.
Ertelenmiştir.

Bundan
sonra da Komisyonun bulunamayacağı anlaşıldığından, kanun tasarı ve teklifleri
ile komisyonlardan gelen diğer işleri sırasıyla görüşmek için 14 Nisan 2016 Perşembe
günü, alınan karar gereğince, saat 14.00’te toplanmak üzere birleşimi
kapatıyorum. 
Kapanma Saati: 00.18




(x) 273 S. Sayılı Basmayazı 6/4/2016
tarihli 68’İncİ Birleşim Tutanağı’na eklidir.




