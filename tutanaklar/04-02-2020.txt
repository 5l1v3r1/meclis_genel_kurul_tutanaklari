



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

51’inci Birleşim
4 Şubat 2020 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Celal Adan'ın,
Avrupa Parlamentosunda bir Yunan parlamenterin ahlaksızca Türk Bayrağı’nı
yırtmasının ve barış götürmek üzere bulunduğumuz topraklarda Türk askerinin
sırtından vurulmasının hesabını bu milletin muhakkak soracağına ve
şehitlerimize Allah’tan rahmet dilediğine ilişkin konuşması
V.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Kırıkkale Milletvekili Halil Öztürk'ün, şehit
yakınları ile gazilerimizin çözüm bekleyen sorunlarına ilişkin gündem dışı konuşması
2.- Denizli Milletvekili Gülizar Biçer Karaca'nın, 4
Şubat Gazi Mustafa Kemal Atatürk’ün Denizli’ye gelişinin 89’uncu yıl dönümüne
ilişkin gündem dışı konuşması
3.- Hatay Milletvekili Hüseyin Yayman'ın, Devlet Su
İşlerinin Hatay ilinde gerçekleştirdiği yatırımlara ilişkin gündem dışı konuşması


VI.- AÇIKLAMALAR
1.- Osmaniye Milletvekili Baha Ünlü'nün, Suriye’nin
İdlib kentinde şehit düşen hemşehrisi Uzman Çavuş Serkan Deprem ile 7 şehidimize
Allah’tan rahmet dilediğine ilişkin açıklaması
2.- Gaziantep Milletvekili Ali Muhittin Taşdoğan'ın, 3
Şubat 2020 gecesi Suriye’nin İdlib kentinde hain saldırı sonucu şehit düşen
hemşehrileri Uzman Çavuş Onur Şükrü Özler ile Uzman Onbaşı Uğur Kurt’a ve 6
şehidimize Allah’tan rahmet dilediğine ilişkin açıklaması
3.- Mersin Milletvekili Zeynep Gül Yılmaz'ın,
Suriye’nin İdlib kentinde hain saldırı sonucu şehit düşen hemşehrisi Uzman
Çavuş Uğur Katran’a Allah’tan rahmet dilediğine ilişkin açıklaması
4.- Gaziantep Milletvekili İmam Hüseyin Filiz'in,
Suriye’nin İdlib kentinde hain saldırı sonucu şehit düşen hemşehrileri ile 6
şehidimize Allah’tan rahmet dilediğine ilişkin açıklaması
5.- Kocaeli Milletvekili İlyas Şeker'in, Suriye rejimi
tarafından şehit edilen sivil ve askerlerimize Allah’tan rahmet dilediğine, yaşanılan
ve yaşanmaya devam edilecek olan doğal afetleri sadece yıl dönümlerinde
hatırlamanın yeterli olmadığına ilişkin açıklaması
6.- Bursa Milletvekili Yüksel Özkan'ın, Bursa merkez ve
ilçelerinde yıkılmasına karar verilen 24 okulun ne zamandır hasarlı olduğunu ve
neden bugüne kadar bu binalarda eğitime izin verildiğini, daha önce yıkılan 12
okulla birlikte toplam 36 okulun eğitime ne zaman açılacağını kamuoyunun
öğrenmek istediğine ilişkin açıklaması
7.- İzmir Milletvekili Bedri Serter'in, İzmir İl Sağlık
Müdürlüğüne ait tahlil sonuç sitesinde vatandaşların gizli kalması gereken Kişisel
Verilerin Korunması Kanunu kapsamına giren sağlık bilgilerinin kamuoyuna açık
olarak sunulmasına tepki olarak verdiği dilekçesine istinaden sistemin olması
gerektiği gibi çalışmaya başladığına ve bu ciddiyetsiz işlerin sorumlularının
görevlerine son verilmesi gerektiğine ilişkin açıklaması
8.- Kütahya Milletvekili Ali Fazıl Kasap'ın, 4 Şubat
Dünya Kanser Günü’ne ilişkin açıklaması
9.- Adana Milletvekili Ayhan Barut'un, 2008 yılından
beri Gençlik ve Spor Bakanlığında görevde yükselme sınavı yapılmadığına ilişkin
açıklaması
10.- Niğde Milletvekili Ömer Fethi Gürer'in, Niğde
ilinin yanı sıra farklı illerimizin çiftçilerinden de mektuplar aldığına, Cumhurbaşkanının
çiftçilerin mağduriyetini duyması, çiftçi borçlarının yapılandırılıp
faizlerinin silinmesi gerektiğine ilişkin açıklaması
11.- Mersin Milletvekili Ali Cumhur Taşkın'ın,
Suriye’nin İdlib kentinde hain saldırı sonucu şehit düşen sivil ve
askerlerimize Allah’tan rahmet dilediğine, devletimiz tarafından Çin’de ortaya
çıkan coronavirüs salgını nedeniyle bölgede yaşayan ve Türkiye’ye dönme talebinde
bulunan vatandaşlarımızın tahliye işlemlerinin başarıyla gerçekleştirildiğine
ilişkin açıklaması
12.- Ordu Milletvekili Mustafa Adıgüzel'in, Ordu ili
Çaybaşı ilçesi İlküvez Mahallesi’ndeki katı atık vahşi depolama alanının yol
açtığı mağduriyete ilişkin açıklaması
13.- Adana Milletvekili Müzeyyen Şevkin'in, Adana ili
Çukurova Devlet Senfoni Orkestrası’nın kadro ve salon sorununun çözümlenmesi
gerektiğine ilişkin açıklaması
14.- Kahramanmaraş Milletvekili Ali Öztunç'un,
insanları depremin değil yıkılan binaların öldürdüğüne, olası bir Kahramanmaraş
depremine karşı Hükûmeti ve Kahramanmaraş Büyükşehir Belediyesini tedbir alması
gerektiği konusunda uyardıklarına ilişkin açıklaması
15.- Artvin Milletvekili Uğur Bayraktutan'ın,
Suriye’nin İdlib kentinde hain saldırı sonucu şehit düşen sivil ve
askerlerimize Allah’tan rahmet dilediğine, Artvin il ve ilçelerinde elektrik
dağıtım şirketlerinin uygulamaları sonucu vatandaşların yaşadığı
mağduriyetlerin giderilebilmesi gerektiğine ilişkin açıklaması
16.- İzmir Milletvekili Murat Çepni'nin, İzmir’in Urla
ve Çeşme ilçelerindeki 511 arazi için verilen kamulaştırma kararından vazgeçilmesi
gerektiğine ilişkin açıklaması
17.- Uşak Milletvekili Özkan Yalım'ın, 1 Şubat 2020
tarihinden itibaren Avrasya Tüneli geçiş ücretlerine hangi sebeple yüzde 56
oranında zam yapıldığını Ulaştırma ve Altyapı Bakanı ile Hazine ve Maliye
Bakanından öğrenmek istediğine ilişkin açıklaması
18.- Kahramanmaraş Milletvekili İmran Kılıç'ın,
Suriye’nin İdlib kentinde hain saldırı sonucu şehit düşen sivil ve
askerlerimize Allah’tan rahmet dilediğine, tamamlandığında dünyanın en büyük
orta açıklıklı asma köprüsü unvanını alacak olan 1915 Çanakkale Köprüsü’ne
ilişkin açıklaması
19.- İstanbul Milletvekili Hayati Arkaz'ın, Suriye’nin
İdlib kentinde hain saldırı sonucu şehit düşen sivil ve askerlerimize Allah’tan
rahmet dilediğine, Türkiye'nin hızla yayılmakta olan corona virüsü karşısında
tedbir alan ilk ülkeler arasında yer aldığına ilişkin açıklaması
20.- İzmir Milletvekili Dursun Müsavat Dervişoğlu'nun,
Suriye’nin İdlib kentinde rejim güçleri tarafından yapılan saldırı sonucu şehit
düşen sivil ve askerlerimize Allah’tan rahmet dilediğine, Rusya’dan yapılan
“Türk ordusu operasyonu önceden haber vermediği için hedef oldu” açıklamasına,
ülkemizde 4 milyon Suriyeli varken 1 milyon Suriyelinin daha nasıl kabul
edileceğini, nerede iskân ve istihdam edileceğini öğrenmek istediklerine,
FETÖ’nün siyasi ayağının araştırılması için hâlâ etkili bir adımın atılmadığına
ilişkin açıklaması
21.- Manisa Milletvekili Erkan Akçay'ın, 3 Şubat 2020
tarihinde Suriye’nin İdlib kentinde rejim güçleri tarafından yapılan saldırı
sonucu şehit düşen sivil ve askerlerimize Allah’tan rahmet dilediğine,
Türkiye'nin gücünü ve hafızasını hafife alan şer odaklarının hem sahada hem de
masada gereken karşılığı alacağından şüphelerinin olmadığına, sınırlarımızın
öte yanında perde perde sahnelenen emperyal oyunların doğru analiz edilmesi
gerektiğine, Türkiye’nin olmadığı bölgesel ve uluslararası bir denklemin asla düşünülemeyeceğine
ilişkin açıklaması
22.- İstanbul Milletvekili Hakkı Saruhan Oluç'un,
Suriye’nin İdlib kentinde yaşamını yitiren askerlere Allah’tan rahmet
dilediklerine, açıklanan ocak ayı enflasyon oranlarına, TÜRK-İŞ’in ocak ayı
açlık ve yoksulluk sınırı araştırması sonuçlarına, Çağdaş Gazeteciler Derneği
ve Dicle Fırat Gazeteciler Derneğinin açıkladığı 2020 Ocak ayı Medya İzleme
Raporu’nun gazeteciler üzerindeki baskı ve engellemelerin sona ermediğini
gösterdiğine, Türkiye Futbol Federasyonu ve Merkez Hakem Kurulunun rekabeti
ortadan kaldıran yaklaşımlarının Amedspor ile Cizrespor’un sorunlar yaşamasına
neden olduğuna ilişkin açıklaması





23.- Manisa Milletvekili Özgür Özel'in, Suriye’nin İdlib
kentinde rejim güçleri tarafından yapılan saldırı sonucu şehit düşen Halil
Demir, Onur Şükrü Özler, Serkan Deprem, Uğur Katran, Gökhan Orhan, Kadir
Yıldız, Uğur Kurt ve İsmail Akatay’a Allah’tan rahmet dilediklerine, Türkiye
Şeker Kurumunun bünyesinde bulunan şeker fabrikalarında çalıştırmak üzere işçi
alımı için 31 Aralık 2019 günü ilana çıktığına ancak 1990’dan beri şeker
fabrikalarında geçici işçi olarak çalışanlara verilen kadro sözünün öncelikle
yerine getirilmesi gerektiğine, Adli Tıp Kurumundan verilmiş “Hastanede tedavi
edilmelidir, cezaevinde kalamaz” raporları Cumhurbaşkanının önünde dururken,
ağırlaştırılmış müebbet hapis cezası almış olan Madımak katliamı faillerinden
Ahmet Turan Kılıç’a affın uygulanmasının siyasi kayırmacılık olduğuna, Bursa
Milletvekili Nurhayat Altaca Kayışoğlu’nun “Kaç Suriyeli var, kaçına
vatandaşlık verildi ve illere göre dağılımı nedir?” sorularına İçişleri Bakanı
Süleyman Soylu’nun verdiği cevaba, Avrasya Tüneli geçiş ücretlerine yapılan
yüzde 56 zammın kabul edilemez olduğuna ilişkin açıklaması
24.- Çankırı Milletvekili Muhammet Emin Akbaşoğlu'nun,
hayırlı bir yasama haftası dilediğine, Suriye’nin İdlib kentinde rejim güçleri
tarafından yapılan saldırı sonucu şehit düşen Mehmetçiklerimize Allah’tan
rahmet dilediğine, Elâzığ ve Malatya depreminde Cumhurbaşkanı Recep Tayyip
Erdoğan’ın nezaretiyle İçişleri Bakanı, Çevre ve Şehircilik Bakanı, Sağlık
Bakanı ve diğer ilgili kurumlarımızın müdahalesiyle yaraların sarılması,
kurtarma faaliyetlerinin ivedilikle yerine getirilmesi hususunda insanüstü bir
gayret ortaya konulduğuna ve depremde hayatını kaybeden vatandaşlara Allah’tan
rahmet dilediğine, 5 siyasi partiye mensup milletvekillerinin ortak iradeyle
ilhakı, işgali ve Filistin devletini imhayı öngören ABD yönetiminin açıkladığı
sözde barış planını yok saydıklarını bütün dünyaya ilan ettiklerine, Diyarbakır
Annelerinin onurlu mücadelelerinde yanlarında olduklarına ve olmaya devam
edeceklerine, Madımak katliamı faillerinden Ahmet Turan Kılıç’ın
Cumhurbaşkanınca affedilerek tahliye edilmesinin anayasal düzenleme
çerçevesinde gerçekleştiğine ve FETÖ’nün siyasi ayağını her zeminde konuşmaya
“Hodri meydan!” dediklerine ilişkin açıklaması
25.- İzmir Milletvekili Dursun Müsavat Dervişoğlu'nun,
Çankırı Milletvekili Muhammet Emin Akbaşoğlu’nin FETÖ’nün siyasi ayağıyla
ilgili Hodri meydan! ifadesine ilişkin açıklaması
26.- Manisa Milletvekili Özgür Özel'in, Çankırı
Milletvekili Muhammet Emin Akbaşoğlu’nun yaptığı açıklamasındaki bazı ifadelerine
ilişkin açıklaması
27.- İstanbul Milletvekili Hakkı Saruhan Oluç'un,
Cumhurbaşkanının Anayasa’nın 104’üncü maddesindeki yetkisini siyasi tercihlerine
göre kullandığına, FETÖ’nün siyasi ayağının araştırılması ve tartışılması
gereken yerin Türkiye Büyük Millet Meclisi olduğuna ilişkin açıklaması
28.- Çankırı Milletvekili Muhammet Emin Akbaşoğlu'nun,
Cumhurbaşkanı Recep Tayyip Erdoğan’ın şahsına yönelik yaklaşımları
reddettiklerine, FETÖ’nün siyasi ayağının açığa çıkması için bağımsız ve
tarafsız yargı eliyle sonuna kadar mücadele edilmesi hususunda en ufak
tereddütleri bulunmadığına ilişkin açıklaması
29.- İzmir Milletvekili Dursun Müsavat Dervişoğlu'nun,
Çankırı Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
30.- Manisa Milletvekili Özgür Özel'in, Çankırı
Milletvekili Muhammet Emin Akbaşoğlu’nun yaptığı açıklamasındaki bazı ifadelerine
ilişkin açıklaması
31.- Çankırı Milletvekili Muhammet Emin Akbaşoğlu'nun,
söylenilen sözler üzerinden değerlendirme yapılması gerektiğine, Türkiye’nin
demokratikleşmesi ve hukukun üstünlüğünün yerleşmesi hususunda mücadelenin yanı
sıra devlet içerisinde FETÖ’yle ilgili mücadeleyi verenin de AK PARTİ olduğuna
ilişkin açıklaması
32.- İzmir Milletvekili Dursun Müsavat Dervişoğlu'nun,
Çankırı Milletvekili Muhammet Emin Akbaşoğlu’nun yaptığı açıklamasındaki bazı
ifadelere ilişkin açıklaması
33.- Manisa Milletvekili Özgür Özel'in, Ömer Dinçer’in
Türkiye’de Değişim Yapmak Neden Bu Kadar Zor? adlı kitabının okunmasını tavsiye
ettiğine ilişkin açıklaması
34.- Çankırı Milletvekili Muhammet Emin Akbaşoğlu'nun,
Manisa Milletvekili Özgür Özel’in yaptığı açıklamasındaki bazı ifadelerine ve
1960’lı yıllardan beri devletin içine sızan yapının terör örgütü olduğunun
anlaşılmasıyla mücadeleyi başlattıklarına ilişkin açıklaması
35.- İstanbul Milletvekili Mehmet Akif Hamzaçebi'nin,
Antalya Milletvekili Atay Uslu’nun CHP grup önerisi üzerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
36.- Antalya Milletvekili Atay Uslu'nun, CHP grup
önerisinin “Afet bölgesi ilan edilsin.” şeklinde verilmesinin doğru olmadığına
ilişkin açıklaması
37.- İstanbul Milletvekili Mehmet Akif Hamzaçebi'nin,
Antalya Milletvekili Atay Uslu’nun yaptığı açıklamasındaki bazı ifadelerine
ilişkin açıklaması
38.- Çankırı Milletvekili Muhammet Emin Akbaşoğlu'nun,
İzmir Milletvekili Murat Çepni’nin 161 sıra sayılı Kanun Teklifi’nin 8’inci
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
39.- Manisa Milletvekili Özgür Özel'in, Çankırı
Milletvekili Muhammet Emin Akbaşoğlu’nun yerinden sarf ettiği bazı ifadelerine
ilişkin açıklaması
40.- İstanbul Milletvekili Hakkı Saruhan Oluç'un,
Çankırı Milletvekili Muhammet Emin Akbaşoğlu’nun yerinden sarf ettiği bazı
ifadelerine ilişkin açıklaması
41.- Çankırı Milletvekili Muhammet Emin Akbaşoğlu'nun,
kurumların kimliğini ortadan kaldıracak ve onlara zarar verecek bir dil
kullanılmaması gerektiğini ifade ettiğine, “Hiçbir şey yapmıyor.” denilen
Kızılayın bütün dünyaya yardım götürdüğüne ilişkin açıklaması
42.- Çankırı Milletvekili Muhammet Emin Akbaşoğlu'nun,
Kocaeli Milletvekili Ömer Faruk Gergerlioğlu’nun 161 sıra sayılı Kanun
Teklifi’nin 10’uncu maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
43.- Çankırı Milletvekili Muhammet Emin Akbaşoğlu'nun,
TOKİ’nin bir rant üretim merkezi değil sosyal konut üretim merkezi olduğuna
ilişkin açıklaması
44.- İstanbul Milletvekili Gökan Zeybek'in, Çankırı
Milletvekili Muhammet Emin Akbaşoğlu’nun “Yerel yönetimlerin yetkilerinin kısıtlandığıyla
ilgili hangi maddelerin olduğunun açıklanması gerekir.” ifadesine ilişkin
açıklaması
45.- Manisa Milletvekili Özgür Özel'in, Çankırı
Milletvekili Muhammet Emin Akbaşoğlu’nun yerinden sarf ettiği bazı ifadelerine
ilişkin açıklaması
46.- İstanbul Milletvekili Mustafa Demir'in, Manisa
Milletvekili Özgür Özel’in yaptığı açıklamasındaki bazı ifadelerine ilişkin açıklaması
47.- İstanbul Milletvekili Mehmet Akif Hamzaçebi'nin,
İstanbul Milletvekili Mustafa Demir’in yaptığı açıklamasındaki bazı ifadelerine
ilişkin açıklaması
48.- Çankırı Milletvekili Muhammet Emin Akbaşoğlu'nun,
görüşülen 161 sıra sayılı Kanun Teklifi’nin 2’nci maddesinin Genel Kurulun
oylarıyla kabul edildiğine ve belediyelerin herhangi bir yetki kısıtlılığının
söz konusu olmadığına ilişkin açıklaması
49.- Manisa Milletvekili Özgür Özel'in, Çankırı
Milletvekili Muhammet Emin Akbaşoğlu’nun yaptığı açıklamasındaki bazı ifadelerine
ilişkin açıklaması
50.- Çankırı Milletvekili Muhammet Emin Akbaşoğlu'nun,
Manisa Milletvekili Özgür Özel’in yaptığı açıklamasındaki hakikatten kopuk
iddialarını kendisine iade ettiğine ilişkin açıklaması
51.- Manisa Milletvekili Özgür Özel'in, Çankırı
Milletvekili Muhammet Emin Akbaşoğlu’nun yaptığı açıklamasındaki bazı ifadelerine
ilişkin tekraren açıklaması
52.- Çankırı Milletvekili Muhammet Emin Akbaşoğlu'nun,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
53.- Ankara Milletvekili Mehmet Naci Bostancı'nın, 161
sıra sayılı Kanun Teklifi görüşülürken karşılıklı sarf edilen bazı tatsız ifadelerden
kaçınılmasının önemli olduğuna ilişkin açıklaması

VII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, 4/2/2020 tarihinde İYİ PARTİ
Grup Başkan Vekili İzmir Milletvekili Dursun Müsavat Dervişoğlu tarafından, Türkiye
Cumhuriyeti devleti ile Suriye rejimi arasında yaşanan askerî gerilimlerin
giderek derinleşmesi neticesinde ortaya çıkan İdlib merkezli ulusal güvenlik
sorunlarımızın görüşülmesi amacıyla verilmiş olan Meclis araştırması
önergesinin ön görüşmelerinin, Genel Kurulun 4 Şubat 2020 Salı günkü
birleşiminde yapılmasına ilişkin önerisi
2.- HDP Grubunun, 4/2/2020 tarihinde Batman
Milletvekili Necdet İpekyüz ve arkadaşları tarafından, ekonomide ortaya çıkan
olumsuz tablonun yapısal ve politik nedenlerinin araştırılması amacıyla verilmiş
olan Meclis araştırması önergesinin ön görüşmelerinin, Genel Kurulun 4 Şubat
2020 Salı günkü birleşiminde yapılmasına ilişkin önerisi
3.- CHP Grubunun, 3/2/2020 tarihinde Elâzığ
Milletvekili Gürsel Erol ve arkadaşları tarafından, Elâzığ’da meydana gelen
depremin neden olduğu can ve mal kayıplarına yönelik olarak vatandaşların
mağduriyetinin ve beklentilerinin tespiti, ekonomik, sosyal, kültürel ve ticari
açıdan uğradığı zararların giderilmesi maksadıyla ilin acilen afete maruz bölge
ilan edilerek afetten doğan mağduriyetlerin giderilmesi amacıyla verilmiş olan
Meclis araştırması önergesinin ön görüşmelerinin, Genel Kurulun 4 Şubat 2020
Salı günkü birleşiminde yapılmasına ilişkin önerisi

VIII.- KAPALI OTURUMLAR
(İKİNCİ OTURUM)
(Kapalıdır)

IX.- BAŞKANLIĞIN GENEL KURULA SUNUŞLARI
A) Önergeler
1.- Adıyaman Milletvekili Abdurrahman Tutdere’nin,
(2/1705) esas numaralı Kaçakçılıkla Mücadele Kanununda Değişiklik Yapılması
Hakkında Kanun Teklifi’nin doğrudan gündeme alınmasına ilişkin önergesi (4/60)

X.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- İstanbul Milletvekili Mustafa Demir ile 70
Milletvekilinin Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi (2/2512) ve Bayındırlık, İmar, Ulaştırma ve Turizm
Komisyonu Raporu (S. Sayısı: 161) 
2.- İzmir Milletvekili Binali Yıldırım’ın Türkiye
Cumhuriyeti Hükûmeti ile Kırgız Cumhuriyeti Hükûmeti Arasında Bişkek
Kırgız-Türk Dostluk Devlet Hastanesi Açılması, Ortak İşletilmesi ve Devri ile
Kırgız Cumhuriyeti Vatandaşlarının Türkiye’de Tıp ve Tıpta Uzmanlık Eğitimi
Almasına Dair Anlaşmanın Onaylanmasının Uygun Bulunduğuna Dair Kanun Teklifi
(2/1602) ve Dışişleri Komisyonu Raporu (S. Sayısı: 66)

XI.- YAZILI SORULAR VE CEVAPLARI
1.- Giresun Milletvekili Necati Tığlı'nın,
Yunanistan'ın Ege Denizi'ndeki bazı adaları işgal ettiği iddiasına ilişkin
sorusu ve Cumhurbaşkanı Yardımcısı Fuat Oktay’ın cevabı (7/23179)
2.- İstanbul Milletvekili Ahmet Ünal Çeviköz'ün, dost
veya müttefik ülkelere anlaşma imzalanmaksızın verilecek hibe limitinin artırılmasına
yönelik Karar'ın Libya özelinde uygulanma durumuna ilişkin sorusu ve
Cumhurbaşkanı Yardımcısı Fuat Oktay’ın cevabı (7/23181)
3.- Siirt Milletvekili Meral Danış Beştaş'ın, dost veya
müttefik ülkelere anlaşma imzalanmaksızın verilecek hibe limitinin artırılmasına
yönelik Karar'ın uygulama detaylarına ilişkin sorusu ve Cumhurbaşkanı
Yardımcısı Fuat Oktay’ın cevabı (7/23182)
4.- Diyarbakır Milletvekili Semra Güzel'in,
Diyarbakır'ın Kayapınar İlçe Belediyesinde çalışan altı kişinin işten
çıkarılmalarına yönelik iddialara ilişkin sorusu ve Cumhurbaşkanı Yardımcısı
Fuat Oktay’ın cevabı (7/23183)
5.- Hatay Milletvekili Mehmet Güzelmansur'un,
Cumhurbaşkanı tarafından 2019 yılında Hatay'da tamamlanacağı vaat edilen bazı
projelere ilişkin sorusu ve Cumhurbaşkanı Yardımcısı Fuat Oktay’ın cevabı
(7/23184)
6.- Adana Milletvekili Burhanettin Bulut'un, Adana'da
şiddetli yağıştan zarar gören çiftçilerin mağduriyetlerinin giderilmesine yönelik
çalışmalara ilişkin sorusu ve Cumhurbaşkanı Yardımcısı Fuat Oktay’ın cevabı
(7/23185)
7.- İstanbul Milletvekili Mustafa Sezgin Tanrıkulu'nun,
Suriyeli Çocukların Türk Eğitim Sistemine Entegrasyonunun Desteklenmesi Projesi
kapsamında kurulan geçici eğitim merkezlerinde görev yapan Suriyeli
öğretmenlerin devlet okullarında görevlendirildiği iddiasına ilişkin sorusu ve
Cumhurbaşkanı Yardımcısı Fuat Oktay’ın cevabı (7/23186)
8.- İstanbul Milletvekili Mustafa Sezgin Tanrıkulu'nun,
2004-2019 yılları arasında uyuşturucu veya uyarıcı madde kullanılmasını
kolaylaştırma suçuyla ilgili olarak açılan dava sayısına, 
2004-2019 yılları arasında uyuşturucu veya uyarıcı
madde kullanmak suçuyla ilgili olarak açılan dava sayısına,
2004-2019 yılları arasında uyuşturucu ve uyarıcı madde
imal ve ticareti suçuyla ilgili olarak açılan dava sayısına, 
2004-2019 yılları arasında çevrenin kasten kirletilmesi
suçuyla ilgili olarak açılan dava sayısına,
2004-2019 yılları arasında çevrenin taksirle
kirletilmesi suçuyla ilgili olarak açılan dava sayısına,
2004-2019 yılları arasında imar kirliliğine neden olma
suçuyla ilgili olarak açılan dava sayısına,
2004-2019 yılları arasında zehirli madde imal ve
ticareti suçuyla ilgili olarak açılan dava sayısına,
İlişkin soruları ve Cumhurbaşkanı Yardımcısı Fuat Oktay’ın
cevabı (7/23187), (7/23188), (7/23189), (7/23190), (7/23191), (7/23192),
(7/23193)
9.- İstanbul Milletvekili Mustafa Sezgin Tanrıkulu'nun,
tıp fakültesi mezunlarına güvenlik soruşturmalarının olumsuz sonuçlanma
gerekçelerinin bildirilmediği iddiasına ilişkin sorusu ve Cumhurbaşkanı
Yardımcısı Fuat Oktay’ın cevabı (7/23194)
10.- Niğde Milletvekili Ömer Fethi Gürer'in, kum ve toz
fırtınalarının etkili olduğu illere, zarar gören tarım arazilerine ve toprağın
korunmasına yönelik çalışmalara, 
Anıtsal ağaç olarak belirlenen ağaçların türlerine,
sayılarına ve korunmalarına,
İlişkin soruları ve Cumhurbaşkanı Yardımcısı Fuat
Oktay’ın cevabı (7/23196), (7/23197)
11.- Niğde Milletvekili Ömer Fethi Gürer'in, son beş
yılda yabancılara satılan konut ve araç sayısı ile arazi miktarına ve
alıcılardan kaçına vatandaşlık verildiğine ilişkin sorusu ve Cumhurbaşkanı
Yardımcısı Fuat Oktay’ın cevabı (7/23198)
12.- Niğde Milletvekili Ömer Fethi Gürer'in, israf
edilen meyve, sebze ve ekmek miktarına ve israfla mücadele için bir program uygulanıp
uygulanmadığına,
Tarım sektöründe kullanılan kredilere yönelik bazı
verilere,
Genç Çiftçi Projesi kapsamında başvuru yapan ve
desteklenen kişi sayıları ile gerçekleştirilen üretim çalışmalarına,
TMO tarafından 2019 yılında alımı yapılan ürün
miktarına ve TMO'nun lisanslı depo kapasitesine,
İlişkin soruları ve Cumhurbaşkanı Yardımcısı Fuat
Oktay’ın cevabı (7/23199), (7/23201), (7/23203), (7/23205)



13.- İstanbul Milletvekili Mustafa Sezgin
Tanrıkulu'nun, İşsizlik Sigortası Fonu'ndan yapılan ödemelerle ilgili bazı
iddialara,
31 Aralık 2019 tarihinden itibaren GSS prim borcu
bulunması sebebiyle sağlık hizmetlerinden yararlanamayacak kişilerin sayısına
ve bu kişilerin sağlık hizmetlerinden faydalanmaları hususunda bir çalışma
yapılıp yapılmayacağına,
Son iki yılda çocukların uğradıkları hak ihlallerine ve
bu ihlaller karşısında yapılan işlemlere,
İlişkin soruları ve Cumhurbaşkanı Yardımcısı Fuat
Oktay’ın cevabı (7/23200), (7/23212), (7/23213)
14.- Niğde Milletvekili Ömer Fethi Gürer'in, ülkemizde
üretilen ürünlere karşı ithalat yasağı uygulayan ülkelere ve yasak kapsamındaki
ürünlere ilişkin sorusu ve Cumhurbaşkanı Yardımcısı Fuat Oktay’ın cevabı
(7/23206)
15.- İstanbul Milletvekili Mustafa Sezgin
Tanrıkulu'nun, 3. Boğaz Köprüsü ve Kuzey Marmara Otoyolu'nun Çin menşeli bir
şirket tarafından satın alınacağı iddiasına,
Atatürk Havalimanı'nın kapatılmasının meydana getirdiği
ekonomik kayba ve çalışanların durumuna,
İlişkin soruları ve Cumhurbaşkanı Yardımcısı Fuat
Oktay’ın cevabı (7/23207), (7/23214)
16.- Artvin Milletvekili Uğur Bayraktutan'ın, Kıbrıs
ile Kore şehit ve gazi yakınlarının kamuda istihdam edilmesi önerisine ilişkin
sorusu ve Cumhurbaşkanı Yardımcısı Fuat Oktay’ın cevabı (7/23208)
17.- Artvin Milletvekili Uğur Bayraktutan'ın,
Karayolları Trabzon ve Erzurum Bölge Müdürlüklerinde ödenek yokluğu nedeniyle
vatandaşların alacaklarının ödenmediğine dair iddialara ilişkin sorusu ve
Cumhurbaşkanı Yardımcısı Fuat Oktay’ın cevabı (7/23209)
18.- Ankara Milletvekili Levent Gök'ün, 2002-2019
yıllarında evde bakım ve sağlık hizmetinden yararlanan ve yararlanamayan kişi
sayılarına ilişkin sorusu ve Cumhurbaşkanı Yardımcısı Fuat Oktay’ın cevabı
(7/23210)
19.- Hatay Milletvekili İsmet Tokdemir'in, çiftçilerin
kullandığı mazotun yarısının devlet tarafından karşılanacağı yönündeki vaatlerin
gerçekleştirilmesine ilişkin sorusu ve Cumhurbaşkanı Yardımcısı Fuat Oktay’ın
cevabı (7/23211)
20.- Kahramanmaraş Milletvekili Ali Öztunç'un, 2018
yılında konut alarak vatandaşlığa hak kazanan yabancı sayısına ilişkin sorusu
ve Cumhurbaşkanı Yardımcısı Fuat Oktay’ın cevabı (7/23279)
21.- Burdur Milletvekili Mehmet Göker'in, şeker
fabrikalarında çalışan geçici işçilerin kadroya alınmamasına ilişkin sorusu ve
Cumhurbaşkanı Yardımcısı Fuat Oktay’ın cevabı (7/23282)
22.- Niğde Milletvekili Ömer Fethi Gürer'in,
çevredekileri rahatsız edecek şekilde gürültü çıkaran araçların denetim
yöntemine,
Son beş yılda evlenen kişilere ve doğan çocuklara dair
bazı verilere,
2019 yılında sağlık hizmetinden yararlanan yabancı
uyruklu kişilere,
İlişkin soruları ve Cumhurbaşkanı Yardımcısı Fuat
Oktay’ın cevabı (7/23283), (7/23300), (7/23304)
23.- Niğde Milletvekili Ömer Fethi Gürer'in, 2019
yılında TYP kapsamında işe başlatılan kişilere,
2019 yılında iş kazası sonucu yaşamını yitiren veya
yaralanan kişilerle ilgili çeşitli verilere,
2019 yılında kaç haneye sosyal yardım ve kömür dağıtımı
yapıldığına, 
1 Ocak 2020 tarihi itibarıyla GSS prim borcu bulunan
kişilerin Sağlık Bakanlığı tarafından sunulan sağlık hizmetlerinden yararlanıp
yararlanamayacaklarına, 
2019 yılında Toplum Yararı Programı kapsamında çalışan
kişi sayısı ile 2020 yılında program kapsamında işe alınacak kişi sayısına,
İlişkin soruları ve Cumhurbaşkanı Yardımcısı Fuat
Oktay’ın cevabı (7/23284), (7/23285), (7/23286), (7/23287), (7/23303)
24.- Niğde Milletvekili Ömer Fethi Gürer'in, 2019
yılında sosyal medya paylaşımları nedeniyle hakkında işlem yapılan kişi sayısına,
2019 yılında çocuk istismarı ile ilgili yapılan
şikâyetlere ve bu suç kapsamında ceza alan kişi sayısına,
İlişkin soruları ve Cumhurbaşkanı Yardımcısı Fuat
Oktay’ın cevabı (7/23288), (7/23298)
25.- İstanbul Milletvekili Mustafa Sezgin
Tanrıkulu'nun, Büyükçekmece Kaymakamlığınca ilçedeki muhtarlara verildiği iddia
edilen bir talimata ilişkin sorusu ve Cumhurbaşkanı Yardımcısı Fuat Oktay’ın
cevabı (7/23290)
26.- İstanbul Milletvekili Mustafa Sezgin
Tanrıkulu'nun, imar barışı başvurusu yapılan yapıların bulunduğu hazine
taşınmazlarının yapı kayıt belgesi sahiplerine satışı ve tapu işlemleri ile
ilgili genelgeye ilişkin sorusu ve Cumhurbaşkanı Yardımcısı Fuat Oktay’ın
cevabı (7/23291)
27.- İstanbul Milletvekili Mustafa Sezgin
Tanrıkulu'nun, Kanal İstanbul Projesi'nin inşaatı süresince İstanbul trafiğinde
yaşanacak sıkıntılara ilişkin sorusu ve Cumhurbaşkanı Yardımcısı Fuat Oktay’ın
cevabı (7/23292)
28.- İstanbul Milletvekili Mustafa Sezgin
Tanrıkulu'nun, asgari ücret ile çalışan sayısına ve asgari ücretten ne kadar
vergi alındığına ilişkin sorusu ve Cumhurbaşkanı Yardımcısı Fuat Oktay’ın
cevabı (7/23294)
29.- İstanbul Milletvekili Mustafa Sezgin
Tanrıkulu'nun, İstanbul Üniversitesi yemekhanelerinde 3 öğün yemek
uygulamasının kaldırılmasına ve zamlı tarife uygulamasına ilişkin sorusu ve
Cumhurbaşkanı Yardımcısı Fuat Oktay’ın cevabı (7/23295)
30.- İstanbul Milletvekili Mustafa Sezgin
Tanrıkulu'nun, çocuklara yönelik çeşitli hak ihlallerinin soruşturulmasına
ilişkin sorusu ve Cumhurbaşkanı Yardımcısı Fuat Oktay’ın cevabı (7/23296)
31.- Eskişehir Milletvekili Arslan Kabukcuoğlu'nun,
Kanal İstanbul Projesi'nin ekonomik etkilerine ilişkin sorusu ve Cumhurbaşkanı
Yardımcısı Fuat Oktay’ın cevabı (7/23297)
32.- Niğde Milletvekili Ömer Fethi Gürer'in, 2019
yılında hastanelerde muayene veya tedavi olan kişilerle ilgili verilere ilişkin
sorusu ve Cumhurbaşkanı Yardımcısı Fuat Oktay’ın cevabı (7/23299)

33.- Niğde Milletvekili Ömer Fethi Gürer'in, elektrik
abonesi sayısına ve 2019 yılında aboneliğini iptal ettiren veya borç nedeniyle
elektriği kesilen abonelere,
Doğalgaz abonesi sayısına ve 2019 yılında aboneliğini
iptal ettiren veya borç nedeniyle doğalgazı kesilen hanelere, 
İlişkin soruları ve Cumhurbaşkanı Yardımcısı Fuat
Oktay’ın cevabı (7/23301), (7/23302)
34.- Yozgat Milletvekili Ali Keven'in, Yozgat Bozok
Üniversitesine tahsis edilen atıl durumdaki bir binanın kullanımına ilişkin sorusu
ve Cumhurbaşkanı Yardımcısı Fuat Oktay’ın cevabı (7/23305)
35.- İstanbul Milletvekili Özgür Karabat'ın, İstanbul
Üniversitesinde öğrencilere sağlanan indirimli yemek hakkının tek öğüne düşürülmesi
kararına ilişkin sorusu ve Cumhurbaşkanı Yardımcısı Fuat Oktay’ın cevabı
(7/23306)
36.- Afyonkarahisar Milletvekili Gültekin Uysal'ın,
Ünlendi Barajı Projesi'ne ilişkin sorusu ve Enerji ve Tabii Kaynaklar Bakanı
Fatih Dönmez’in cevabı (7/23361)
37.- Konya Milletvekili Abdulkadir Karaduman'ın, PTT'nin
Varlık Fonuna devredildikten sonra zarar ettiği iddiasına ilişkin sorusu ve
Hazine ve Maliye Bakanı Berat Albayrak’ın cevabı (7/23365)
38.- İzmir Milletvekili Aytun Çıray'ın, PTT'nin Türkiye
Varlık Fonu'na devredildikten sonra zarar ettiğine dair iddialara ilişkin sorusu
ve Hazine ve Maliye Bakanı Berat Albayrak’ın cevabı (7/23369)
39.- İzmir Milletvekili Bedri Serter'in, İzmir'in
susuzluk sorununun giderilmesi amacıyla Gediz Nehri Havza Yönetim Planı'nın hayata
geçirilmesine ilişkin sorusu ve Tarım ve Orman Bakanı Bekir Pakdemirli’nin
cevabı (7/23392)
40.- Adana Milletvekili Orhan Sümer'in, Ceyhan Toprak
Mahsulleri Ofisi hakkında bir kapatma kararı olup olmadığına ilişkin sorusu ve
Tarım ve Orman Bakanı Bekir Pakdemirli’nin cevabı (7/23394)
41.- Sivas Milletvekili Ulaş Karasu'nun, Bostankaya
Pancar Kantarı ve Pancar Toplama Merkezi'nin faaliyetine devam etmesi önerisine
ilişkin sorusu ve Tarım ve Orman Bakanı Bekir Pakdemirli’nin cevabı (7/23395)
42.- Antalya Milletvekili Cavit Arı'nın, Antalya'da kar
yağışının neden olduğu elektrik kesintisinden kaynaklanan gıda ve besi üreticilerinin
zararının giderilmesine ilişkin sorusu ve Tarım ve Orman Bakanı Bekir
Pakdemirli’nin cevabı (7/23396)
43.- Antalya Milletvekili Feridun Bahşi'nin,
Antalya'nın bazı ilçelerinde hortum nedeniyle oluşan hasarın tespitine ve
çiftçilerin zararlarının giderilmesi için alınacak tedbirlere ilişkin sorusu ve
Tarım ve Orman Bakanı Bekir Pakdemirli’nin cevabı (7/23397)
44.- Samsun Milletvekili Bedri Yaşar'ın, Türkiye
genelinde ve Samsun ilinde 2017-2019 yıllarında Tarım Kredi Kooperatiflerinden
kredi kullanan çiftçilere ilişkin sorusu ve Tarım ve Orman Bakanı Bekir
Pakdemirli’nin cevabı (7/23398)
45.- Samsun Milletvekili Bedri Yaşar'ın, Samsun
Çarşamba Havalimanı'nın uluslararası uçuş kapasitesinin artırılmasına ilişkin sorusu
ve Ulaştırma ve Altyapı Bakanı Mehmet Cahit Turhan’ın cevabı (7/23408)
46.- Artvin Milletvekili Uğur Bayraktutan'ın, Ergenekon
ve Balyoz davaları nedeniyle mağdur olan kişilerin haklarının iadesine ilişkin
sorusu ve Cumhurbaşkanı Yardımcısı Fuat Oktay’ın cevabı (7/23414)
47.- Diyarbakır Milletvekili Semra Güzel'in, zırhlı
araçların sebebiyet verdiği kazaların önlenmesi için yapılacak çalışmalara
ilişkin sorusu ve Cumhurbaşkanı Yardımcısı Fuat Oktay’ın cevabı (7/23415)
48.- Siirt Milletvekili Meral Danış Beştaş'ın, bir
polis okulunda yapılan yemin törenine ait görüntülere ilişkin sorusu ve Cumhurbaşkanı
Yardımcısı Fuat Oktay’ın cevabı (7/23416)
49.- Aydın Milletvekili Süleyman Bülbül'ün, Aydın'da
Kredi Yurtlar Kurumuna bağlı bir erkek öğrenci yurdunda siyasi içerikli etkinlik
düzenlendiği iddiasına ilişkin sorusu ve Cumhurbaşkanı Yardımcısı Fuat Oktay’ın
cevabı (7/23418)
50.- İstanbul Milletvekili Mustafa Sezgin
Tanrıkulu'nun, Kanal İstanbul Projesi ile ilgili bazı iddialara,
Kanal İstanbul Projesi'nin yer yüzü ve yer altı gerilme
dengelerini bozarak depreme sebep olacağı iddiasına, 
Kanal İstanbul Projesi ile İstanbul'un su kaynaklarını
kaybedeceğine dair iddialara,
Kanal İstanbul Projesi nedeniyle zarar göreceği iddia
edilen tarım ve orman alanları ile deniz canlılarına,
İlişkin soruları ve Cumhurbaşkanı Yardımcısı Fuat
Oktay’ın cevabı (7/23419), (7/23420), (7/23421), (7/23422)
51.- Kocaeli Milletvekili Ömer Faruk Gergerlioğlu'nun,
Kars Sarıkamış Karakurt köyünde yapımı devam eden HES barajı nedeniyle yapılan
kamulaştırmalara ilişkin sorusu ve Cumhurbaşkanı Yardımcısı Fuat Oktay’ın
cevabı 7/23424)
52.- Kocaeli Milletvekili Ömer Faruk Gergerlioğlu'nun,
atandığı halde güvenlik soruşturması süreci nedeniyle göreve başlatılmadığı
iddia edilen bir öğretmenin durumuna,
Bir öğretmenin ataması yapıldığı halde güvenlik
soruşturmasının devam etmesi nedeniyle göreve başlatılmadığı iddiasına, 
Bir öğretmenin güvenlik soruşturması nedeniyle görevine
başlatılmadığı iddiasına, 
Bir kişinin güvenlik soruşturması nedeniyle işe
başlatılmadığı iddiasına 
Bir sözleşmeli öğretmenin ataması yapıldığı halde
güvenlik soruşturmasının devam etmesi nedeniyle göreve başlatılmadığı iddiasına,
Bir öğretmenin ataması yapıldığı halde güvenlik
soruşturmasının devam etmesi nedeniyle göreve başlatılmadığı iddiasına,
MEB tarafından ataması yapılan bir öğretmenin güvenlik
soruşturmasının sonucu beklendiği için göreve başlatılmadığı iddiasına,
Bir kişinin güvenlik soruşturması nedeniyle işe
başlatılmadığı iddiasına, 
Güvenlik soruşturmasının devam etmesi nedeniyle
görevine başlatılmayan bir öğretmene, 
Bir öğretmenin ataması yapıldığı halde güvenlik
soruşturmasının devam etmesi nedeniyle göreve başlatılmadığı iddiasına,
Bir kişinin güvenlik soruşturması nedeniyle 5 aydır
atamasının yapılmadığı iddiasına,
İstanbul'un Gaziosmanpaşa ilçesinde bulunan ve deprem
sonrasında ağır hasarlı raporu alan bir Anadolu lisesi binasına yönelik güçlendirme
kararına,
İlişkin soruları ve Cumhurbaşkanı Yardımcısı Fuat
Oktay’ın cevabı (7/23425), (7/23426), (7/23427), (7/23428), (7/23429),
(7/23432), (7/23433), (7/23438), (7/23439), (7/23440), (7/23441), (7/23443)
53.- Kocaeli Milletvekili Ömer Faruk Gergerlioğlu'nun,
Erzurum H Tipi Kapalı Cezaevinde tutuklu bulunan ve tedavi sürecindeki ihmaller
nedeniyle hayatını kaybettiği iddia edilen bir kişiye ilişkin sorusu ve
Cumhurbaşkanı Yardımcısı Fuat Oktay’ın cevabı (7/23430)
54.- Kocaeli Milletvekili Ömer Faruk Gergerlioğlu'nun,
Van'da yaşayan hipofosfatazya hastası bir çocuğun ilaç bedelinin yargı kararına
rağmen SGK tarafından karşılanmadığı iddiasına ilişkin sorusu ve Cumhurbaşkanı
Yardımcısı Fuat Oktay’ın cevabı (7/23431)
55.- Kocaeli Milletvekili Ömer Faruk Gergerlioğlu'nun,
bir sigorta şirketinin KHK ile ihraç edilen kişilere ödeme yapmadığına dair
iddialara,
Bir bankanın KHK ile ihraç edilmiş kişilere hesap
açmadığı ve kredi vermediğine dair iddialara,
Özel bir bankanın KHK ile ihraç edilmiş bir vatandaşa
hesap açmamasına,
İlişkin soruları ve Cumhurbaşkanı Yardımcısı Fuat
Oktay’ın cevabı (7/23434), (7/23435), (7/23437)
56.- Kocaeli Milletvekili Ömer Faruk Gergerlioğlu'nun,
Trabzon'un bazı yerlerindeki yıkım çalışmalarına ilişkin sorusu ve Cumhurbaşkanı
Yardımcısı Fuat Oktay’ın cevabı (7/23436)
57.- Kocaeli Milletvekili Ömer Faruk Gergerlioğlu'nun,
Kocaeli'de gözaltındaki bir vatandaşın ilaçlarının verilmediğine, ayakta ve
soğukta bekletildiğine dair iddialara ilişkin sorusu ve Cumhurbaşkanı
Yardımcısı Fuat Oktay’ın cevabı (7/23442)
58.- Ağrı Milletvekili Abdullah Koç'un, Ağrı
Belediyesinin deneyimi ve mesleki yeterlilik belgesi olmayan şoför istihdam
ettiği iddiasına ilişkin sorusu ve Cumhurbaşkanı Yardımcısı Fuat Oktay’ın
cevabı 7/23513)
59.- Kocaeli Milletvekili Ömer Faruk Gergerlioğlu'nun,
İstanbul'un Büyükçekmece ilçesinde bir vatandaşın polis tarafından darp
edildiğine dair iddialara ilişkin sorusu ve Cumhurbaşkanı Yardımcısı Fuat
Oktay’ın cevabı (7/23514)
60.- İstanbul Milletvekili Mustafa Sezgin
Tanrıkulu'nun, İstanbul İl Sağlık Müdürlüğü tarafından ilgili kurumlara sağlık
personelinin kıyafetleri hakkında gönderildiği iddia edilen yazıya ilişkin
sorusu ve Cumhurbaşkanı Yardımcısı Fuat Oktay’ın cevabı (7/23515)
61.- İstanbul Milletvekili Mustafa Sezgin
Tanrıkulu'nun, İstanbul Üniversitesi yemekhanesindeki işten çıkarmalara ilişkin
sorusu ve Cumhurbaşkanı Yardımcısı Fuat Oktay’ın cevabı (7/23516)
62.- İstanbul Milletvekili Mustafa Sezgin
Tanrıkulu'nun, İstanbul Havalimanı'nda elde kâğıtla yolcu karşılaması
yapılamayacağı yönünde alınan güvenlik komisyonu kararına ilişkin sorusu ve
Cumhurbaşkanı Yardımcısı Fuat Oktay’ın cevabı (7/23517)
63.- İstanbul Milletvekili Mustafa Sezgin
Tanrıkulu'nun, KHK ile kamu görevinden ihraç edilen bir doktorun özel bir
bankada hesap açtırma talebinin reddedildiğine dair iddialara ve benzer
durumdaki kişilere ilişkin sorusu ve Cumhurbaşkanı Yardımcısı Fuat Oktay’ın
cevabı (7/23518)
64.- Niğde Milletvekili Ömer Fethi Gürer'in, Sayıştay
raporunda yer alan yapımı gerçekleştirilmeyen yol güzergâhları için ödenek
ayrıldığına dair tespite,
Tarım ve Orman Bakanlığınca 2018 ve 2019 yıllarında
sağlık, eğitim ve spor tesisleri için yapılan kiralamalara ve tahsil edilemeyen
kiraların tutarına,
Yaylaların hukuki statüleriyle ilgili çalışmalara,
Çayda uygulanmakta olan vergi sisteminde değişiklik
yapılması önerisine, 
2019 yılında Et ve Süt Kurumunda yapılan hayvan
kesimlerine ve yıl sonu itibarıyla depoda bulunan et miktarına, 
TİGEM'in finansman sıkıntısı nedeniyle ticari banka
kredisi kullanmasına ve alacaklarını tahsil edememesinin nedenine,
İlişkin soruları ve Cumhurbaşkanı Yardımcısı Fuat
Oktay’ın cevabı (7/23520), (7/23523), (7/23524), (7/23528), (7/23530),
(7/23531)
65.- Niğde Milletvekili Ömer Fethi Gürer'in, PTT
A.Ş.'nin engelli personel istihdamının mevzuattaki orana uygun olarak gerçekleştirilmesine
ilişkin sorusu ve Cumhurbaşkanı Yardımcısı Fuat Oktay’ın cevabı (7/23526)
66.- Muğla Milletvekili Süleyman Girgin'in, üniversite
yemekhanelerinin ücretsiz olması ve öğrencilere ücretsiz psikolojik danışmanlık
hizmeti verilmesi önerilerine ilişkin sorusu ve Cumhurbaşkanı Yardımcısı Fuat
Oktay’ın cevabı (7/23527)
67.- Niğde Milletvekili Ömer Fethi Gürer'in, Türk Dil
Kurumunun hizmet binası yapım işinin akıbetine ilişkin sorusu ve Cumhurbaşkanı
Yardımcısı Fuat Oktay’ın cevabı (7/23529)
68.- Yozgat Milletvekili Ali Keven'in, Yozgat'ın Sorgun
ilçesinde işten çıkarılan 135 maden işçisinin yeniden işe alınması talebine
ilişkin sorusu ve Cumhurbaşkanı Yardımcısı Fuat Oktay’ın cevabı (7/23532)
69.- Tokat Milletvekili Kadim Durmaz'ın, Sanayi ve
Teknoloji Bakanlığı tarafından desteklenen bir projede cinsiyet ayrımı yapılmasına
ilişkin sorusu ve Cumhurbaşkanı Yardımcısı Fuat Oktay’ın cevabı (7/23533)
70.- Niğde Milletvekili Ömer Fethi Gürer'in, DMO'nun
İstanbul'un Kadıköy ilçesindeki tesislerinden çıkarılma nedenine ve gerçekleşen
taşınma ve kiralama işlemleriyle oluşan zarar ve giderlere ilişkin sorusu ve
Cumhurbaşkanı Yardımcısı Fuat Oktay’ın cevabı (7/23534)
71.- Mersin Milletvekili Cengiz Gökçel'in, soğan ve
patates ihracatının ön izne bağlanması kararına ilişkin sorusu ve Cumhurbaşkanı
Yardımcısı Fuat Oktay’ın cevabı (7/23535)
72.- Adana Milletvekili Tulay Hatımoğulları Oruç'un,
Adana'nın Karataş ilçesinde çadırları sökülen tarım işçilerinin mağduriyetine
ilişkin sorusu ve Cumhurbaşkanı Yardımcısı Fuat Oktay’ın cevabı (7/23536)
73.- Antalya Milletvekili Çetin Osman Budak'ın, müze ve
ören yerleri giriş ücretlerinin yüksekliğine ilişkin sorusu ve Kültür ve Turizm
Bakanı Mehmet Nuri Ersoy’un cevabı (7/23572)
74.- Niğde Milletvekili Ömer Fethi Gürer'in, Ürün
İzlenebilirliği Sistemi'nin Et ve Süt Kurumu kombinalarında uygulanma durumuna
ilişkin sorusu ve Tarım ve Orman Bakanı Bekir Pakdemirli’nin cevabı (7/23589)
75.- Niğde Milletvekili Ömer Fethi Gürer'in, 2019
yılında ithal edilen süt tozu miktarına ilişkin sorusu ve Tarım ve Orman Bakanı
Bekir Pakdemirli’nin cevabı (7/23593)
76.- Niğde Milletvekili Ömer Fethi Gürer'in, Et ve Süt
Kurumu kombinalarının standartlara ulaşmasını sağlamak üzere ihracatçı tedarik
zinciri güvence sistemi onay belgesinin alınıp alınmadığına ilişkin sorusu ve
Tarım ve Orman Bakanı Bekir Pakdemirli’nin cevabı (7/23594)
77.- Kırklareli Milletvekili Türabi Kayan'ın,
Edirne-Halkalı tren yolunun bakım ve onarımına ilişkin sorusu ve Cumhurbaşkanı
Yardımcısı Fuat Oktay’ın cevabı (7/23624)
78.- Niğde Milletvekili Ömer Fethi Gürer'in, Sümer
Holding taşınmazlarının değerlendirilmemiş olmasına ilişkin sorusu ve Cumhurbaşkanı
Yardımcısı Fuat Oktay’ın cevabı (7/23625)
79.- Mersin Milletvekili Alpay Antmen'in, Libya'da
savaşan bazı gruplara Türk vatandaşlığı verileceği iddiasına ilişkin sorusu ve
Cumhurbaşkanı Yardımcısı Fuat Oktay’ın cevabı (7/23626)
80.- Antalya Milletvekili Çetin Osman Budak'ın, son 4
yılda yapılan bekçi alımlarına ve bekçiler hakkında yapılan soruşturma ve
kovuşturma verilerine ilişkin sorusu ve Cumhurbaşkanı Yardımcısı Fuat Oktay’ın
cevabı (7/23627)
81.- İstanbul Milletvekili Ahmet Ünal Çeviköz'ün,
Libya'ya gönderilen askeri birliklere ilişkin sorusu ve Cumhurbaşkanı Yardımcısı
Fuat Oktay’ın cevabı (7/23628)
82.- Adana Milletvekili Müzeyyen Şevkin'in, Adana'nın
Yumurtalık ilçesinde özelleştirilmesi planlanan arazilere ilişkin sorusu ve
Cumhurbaşkanı Yardımcısı Fuat Oktay’ın cevabı (7/23630)
83.- İstanbul Milletvekili Mahmut Tanal'ın, 15 Temmuz
darbe girişimi sonrası kapatılan okullara ilişkin sorusu ve Cumhurbaşkanı
Yardımcısı Fuat Oktay’ın cevabı (7/23631)
84.- İstanbul Milletvekili Turan Aydoğan'ın, Kanal
İstanbul Projesi güzergâhındaki arsa ve arazilerin satışlarına ilişkin sorusu
ve Cumhurbaşkanı Yardımcısı Fuat Oktay’ın cevabı (7/23633)
85.- İstanbul Milletvekili Onursal Adıgüzel'in, PTT'nin
Varlık Fonu'na devredildikten sonra zarar ettiği iddiasına ilişkin sorusu ve
Cumhurbaşkanı Yardımcısı Fuat Oktay’ın cevabı (7/23634)
86.- Şırnak Milletvekili Hüseyin Kaçmaz'ın, TMO
tarafından Suriye'nin Afrin kentinden hububat alım ihalesi yapılmasına ilişkin
sorusu ve Cumhurbaşkanı Yardımcısı Fuat Oktay’ın cevabı (7/23637)
87.- Kocaeli Milletvekili Lütfü Türkkan'ın, Türk
Telekom'un özelleştirilmesinden sonra meydana gelen kamu zararına, OTAŞ firmasınca
satılan taşınmazların gelirlerine ve firma yetkilileri hakkında yapılan
işlemlere ilişkin sorusu ve Cumhurbaşkanı Yardımcısı Fuat Oktay’ın cevabı
(7/23640)
88.- İstanbul Milletvekili Dilşat Canbaz Kaya'nın,
Libya'da bulunacak diğer güçlere ilişkin sorusu ve Cumhurbaşkanı Yardımcısı
Fuat Oktay’ın cevabı (7/23641)


89.- Adana Milletvekili Kemal Peköz'ün, Türkiye Kömür
İşletmeleri Kurumunun rodövans birim fiyatlarının yıllar itibarıyla güncellenmesi
nedeniyle zarara uğratıldığına dair Sayıştay raporlarında yer alan tespitlere
ilişkin sorusu ve Cumhurbaşkanı Yardımcısı Fuat Oktay’ın cevabı (7/23642)
90.- Şırnak Milletvekili Hüseyin Kaçmaz'ın, Ankara
Üniversitesi Siyasal Bilgiler Fakültesindeki bir asistana ilişkin sorusu ve Cumhurbaşkanı
Yardımcısı Fuat Oktay’ın cevabı (7/23722)
91.- Mardin Milletvekili Ebrü Günay'ın, tutuklanan bir
rahibe ilişkin sorusu ve Cumhurbaşkanı Yardımcısı Fuat Oktay’ın cevabı
(7/23723)
92.- Niğde Milletvekili Ömer Fethi Gürer'in, bağlantı
başvurularının yoğunlaştığı yerlerde TEİAŞ'a yapılan gereksiz başvuruların
önlenmesi ve verimliliğin artırılmasına,
Güç transformatörlerinde istenilen verimin alınması ile
dağıtım şirketlerinin sorumluluklarına, 
TEİAŞ ile bağlantılı sistem kullanım anlaşması
imzalamayan şirketlere 2019 yılında yapılan bildirim ve yaptırım
uygulamalarına,
TEİAŞ çalışanlarının iş sağlığı ve güvenliği eğitimi ve
mesleki risk ve iş kazalarının önlenmesine dair alınan tedbirlere, 
Topraklama tesislerinin güçlendirilmesi için ilgili
Yönetmelik'te gerekli değişikliklerin yapılıp yapılmadığına,
Elektrik piyasasına olan güvenin sağlanması ve gerekli
takiplerin yapılmasına,
İlişkin, soruları ve Cumhurbaşkanı Yardımcısı Fuat
Oktay’ın cevabı (7/23726), (7/23728), (7/23729), (7/23733), (7/23736),
(7/23738)
93.- Niğde Milletvekili Ömer Fethi Gürer'in,
Sincan-Ankara-Kayaş hattında sinyalizasyon sistemlerinin işletmeye alınmasına,
TCDD ile sözleşme imzalandıktan sonra güzergâh
değişikliği yapılan bazı demiryolu projelerinin oluşturduğu kamu zararına,
2018 yılı yatırım programında yer alıp harcama
yapılmayan projelere, 
Ankara-İstanbul hızlı tren projesi kapsamında bir
bölgede kullanılan malzeme giderlerine ait ödemelerin sözleşmeye aykırı yapıldığı
iddiasına, 
TCDD'nin taraf olduğu davalara,
İlişkin soruları ve Cumhurbaşkanı Yardımcısı Fuat
Oktay’ın cevabı (7/23727), (7/23731), (7/23735), (7/23737), (7/23739)
94.- Antalya Milletvekili Rafet Zeybek'in, 2020 yılı
itibariyle bankalara kredi borcu bulunan çiftçilere ilişkin sorusu ve Cumhurbaşkanı
Yardımcısı Fuat Oktay’ın cevabı (7/23734)
95.- Niğde Milletvekili Ömer Fethi Gürer'in, içme suyu
şebekelerinde yaşanan su kayıplarının önlenmesine ilişkin sorusu ve Cumhurbaşkanı
Yardımcısı Fuat Oktay’ın cevabı (7/23740)
96.- Niğde Milletvekili Ömer Fethi Gürer'in, 2018
yılında kendiliğinden ölen veya mecburi kesimi yapılan hayvan ölümlerinin nedenlerine
ilişkin sorusu ve Cumhurbaşkanı Yardımcısı Fuat Oktay’ın cevabı (7/23741)
97.- İstanbul Milletvekili Gürsel Tekin'in, 1983
yılında Boğazlardan geçecek gemilerden alınan ücretlerde indirime neden olan Bakanlar
Kurulu kararına ve gelir kaybını önlemek üzere yeni bir tarife hazırlanması
önerisine ilişkin sorusu ve Cumhurbaşkanı Yardımcısı Fuat Oktay’ın cevabı
(7/23743)
98.- İstanbul Milletvekili Mustafa Sezgin
Tanrıkulu'nun, Ankara Üniversitesi Siyasal Bilgiler Fakültesindeki bir
asistanın öğrenciliğinde yaptığı silahlı sosyal medya paylaşımı ile ilgili
işlemlere ilişkin sorusu ve Cumhurbaşkanı Yardımcısı Fuat Oktay’ın cevabı
(7/23745)
99.- Kırklareli Milletvekili Türabi Kayan'ın, gazilerin
erken emeklilik haklarını kaldıran kanun değişikliğine ilişkin sorusu ve Cumhurbaşkanı
Yardımcısı Fuat Oktay’ın cevabı (7/23746)
100.- Diyarbakır Milletvekili Semra Güzel'in, Diyarbakır'da
su fiyatlarına yapılan zamma ilişkin sorusu ve Cumhurbaşkanı Yardımcısı Fuat
Oktay’ın cevabı (7/23747)
101.- İstanbul Milletvekili Oya Ersoy'un, Ankara
Üniversitesi Siyasal Bilgiler Fakültesi bünyesinde görev yapan bir akademisyene
yönelik çeşitli iddialara ilişkin sorusu ve Cumhurbaşkanı Yardımcısı Fuat
Oktay’ın cevabı (7/23748)
102.- İzmir Milletvekili Aytun Çıray'ın, 2010-2015
yılları arasında ÖSYM Başkanlığınca yapılan sınavlara ilişkin sorusu ve Cumhurbaşkanı
Yardımcısı Fuat Oktay’ın cevabı (7/23749)
103.- Adana Milletvekili İsmail Koncuk'un, Türkiye
Cumhuriyeti vatandaşlığı için taşınmaz edinimi şartına ve alt limite ilişkin sorusu
ve Cumhurbaşkanı Yardımcısı Fuat Oktay’ın cevabı (7/23750)
4 Şubat 2020 Salı 
BİRİNCİ OTURUM
Açılma Saati: 15.02
BAŞKAN: Başkan Vekili Celal ADAN
KÂTİP ÜYELER: Şeyhmus DİNÇEL
(Mardin) Barış KARADENİZ (Sinop)
-----0-----
BAŞKAN
– Türkiye Büyük Millet Meclisinin 51’inci Birleşimini açıyorum. 
Toplantı
yeter sayısı vardır, görüşmelere başlıyoruz.
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Celal Adan'ın,
Avrupa Parlamentosunda bir Yunan parlamenterin ahlaksızca Türk Bayrağı’nı
yırtmasının ve barış götürmek üzere bulunduğumuz topraklarda Türk askerinin
sırtından vurulmasının hesabını bu milletin muhakkak soracağına ve
şehitlerimize Allah’tan rahmet dilediğine ilişkin konuşması
BAŞKAN
– Sayın milletvekilleri, gündeme geçmeden önce bir hususa değinmek istiyorum.
Hepinizin
malumu olduğu üzere bu kutlu Meclis, Türkiye’nin şah damarı, Türk milletinin
medeniyet tasavvurunun ana merkezi olarak ihdas edilmiştir. Fakat bu medeniyete
saldıranlar, onun harcında bulunan hürriyet sevdasına taarruz edenler, merhamet
ve adalet üzere inşa ettiğimiz büyük Türkiye hayaline karşı hücuma kalkanlar
her zaman görülmüştür; bugün dahi durum aynıdır. 
Avrupa
Parlamentosunda bir Yunan parlamenter, ahlaksızca, Türk Bayrağı’nı yırtmakta,
öte yandan barış götürmek üzere bulunduğumuz topraklarda Türk askeri sırtından
vurulmaktadır. 
Ay
yıldızlı al bayrak, tarih boyunca baş eğmeyen, boyun bükmeyen asil milletin
şeref nişanesidir. Mehmetçik süngüsüyle zalime haddini bildiren, şefkatiyle
mazluma kol kanat geren ataların soylu evlatlarıdır. Sancağımıza da evladımıza
da el uzatan her kim olursa olsun bu millet hesabını muhakkak soracaktır.
Dünya
üzerindeki hiçbir güç odağı, bizim nazarımızda, Mehmetçik’in bir damla kanından
daha kıymetli değildir. Bayrak şairimiz Arif Nihat Asya’nın mısralarında tasvir
edildiği üzere ay yıldız “Barışın güvercini, savaşın kartalı”dır. 
Farklı
istikametlerden saldırarak bu millete diz çökerteceğini zannedenler, Doğu’yu ve
Batı’yı tarayan gözleri, dünyaya saran kanatlarıyla çift başlı Selçuklu
kartalının nelere muktedir olduğunu belli ki unutmuşlardır.
Bu
milletle barış yapmanın kıymetini kavramayanlar, er ya da geç Türk’ün çelik
pençesiyle tanışacaklardır; şanlı tarihimiz buna şahittir. 
Şehitlerimize
rahmet diliyorum. Mehmetçik’in yanındayız. Allah milletimize yardım etsin. (AK
PARTİ, CHP, MHP ve İYİ PARTİ sıralarından alkışlar) 
Değerli
milletvekilleri, şimdi 3 sayın milletvekiline gündem dışı söz vereceğim. 
Gündem
dışı ilk söz, şehit ve gaziler ile yakınlarının sorunları hakkında söz isteyen
Kırıkkale Milletvekili Halil Öztürk’e aittir.
Buyurun
Sayın Öztürk. (MHP sıralarından alkışlar) 
V.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Kırıkkale Milletvekili Halil Öztürk'ün, şehit
yakınları ile gazilerimizin çözüm bekleyen sorunlarına ilişkin gündem dışı
konuşması
HALİL
ÖZTÜRK (Kırıkkale) – Sayın Başkan, değerli milletvekilleri; şehit ve gazi
yakınlarının sorunları hakkında gündem dışı söz almış bulunmaktayım; Genel
Kurulu ve bizleri ekranları başında izleyen vatandaşlarımızı saygıyla
selamlıyorum.
Değerli
milletvekilleri, konuşmamın başında, dün İdlib’de rejim unsurlarının açmış
olduğu ateş sonucu 1 sivil, 7 yiğit
kahraman askerimizi şehit vermiş bulunuyoruz. Ben şehitlerimize yüce Allah’tan
rahmet, ailelerine sabır, yaralılara da acil şifalar dilemek istiyorum. Sayın
Genel Başkanımızın da belirttiği üzere unutulmasın ki Türkiye, dostluğu
değerli, düşmanlığı ise tehlikeli bir ülkedir. Barış ve huzur arayan
mazlumların arkasında Türk milleti vardır. İdlib’de oyun kuran, vahşet
senaryosu yazan, stratejik hedefleri uğruna insan canına ve tarihsel mirasa
kasteden kim varsa karşısında Türkiye’yi bulacaktır. 
Değerli
milletvekilleri, şehit ve gazilerimizin çözüm bekleyen sorunlarını buradan
Sayın Cumhurbaşkanımızın, ilgili bakanlıkların ve yüce Meclisimizin,
heyetimizin dikkatine sunmak istiyorum. Bilindiği üzere 3713 sayılı Terörle
Mücadele Kanunu kapsamında, yaralanarak “gazi” unvanı alanlardan çalışabilir
durumda olanlara, talep etmeleri hâlinde devletimiz tarafından ikinci iş hakkı
verilmektedir. Bu kapsamda geçtiğimiz aylarda, yıllar önce talepleri
doğrultusunda ikinci işlerine atanan ve görevine devam eden çok sayıda
gazimizin, 5335 sayılı Kanun’un 30’uncu maddesi kapsamında, hatalı atandıkları
gerekçesiyle atamaları iptal edilmiş ve kendilerine ödenen maaşları geriye
dönük talep edilmiştir. Diğer taraftan, her malul gazi aynı zamanda engelli bir
vatandaşımızdır; 5510 sayılı Kanun’un 28’inci maddesi gereği, devletimizin
engelli vatandaşlarımıza sağladığı erken emeklilik haklarından özür oranlarına
göre yararlanıyorlardı. Ancak, 5510 sayılı Kanun’un 38’inci maddesi ve 2013
yılında yürürlüğe giren 6495 sayılı torba Kanun’un 80’inci maddesiyle
gazilerimizin askerlik ya da gazilik öncesi sigorta giriş ve primleri
silinmiştir. Yani gazilerimiz artık engel oranlarına göre 3600 prim günü ve on
beş yıllık hizmet süresiyle erken emekli olma hakkını yitirmiştir. 2013 ile
2016 yılları arasında çalışır durumdayken erken emeklilik şartlarını yerine
getirip emekli olan gazilerimizin de emekli maaşları bu kapsamda kesilmiştir. Bu durumda olan çok sayıda gazimize, kendilerine sehven
maaş bağlandığı ve bundan sonra da maaş ödenmeyeceği de geçtiğimiz yıl
bildirilmiştir. Yine bu kapsamda gazilerimize ödenen maaşlar, borç olarak
gazilerimizden tekrar geri istenmektedir.
Değerli
milletvekilleri, devletimizin bekası, milletimizin bütünlüğü, vatanımızın bölünmezliği
ve ezanımızın susmaması için gözünü kırpmadan şehadete yürüyen şehitlerimizin
değerli ailelerinin ve kahraman gazilerimizin hakları ödenmez. Bakınız, hâlen
evliyken şehit olan kamu görevlilerinin anne ve babasına -bu rakamı buradan
telaffuz etmeye dilim varmıyor ama- sadece ve sadece 597 lira maaş
ödenmektedir. Türkiye olarak bir avuç şehit yakını ve gazimize kol kanat
gerebilmeliyiz. Unutmayalım ki şehitlerimizin geride kalanları ve gazilerimiz,
bizlerin de ailesidir. Onlar için ne yapsak azdır, devlet olarak her zaman
onların yanında olduğumuzu hissettirebilmeliyiz. 
Büyük
kahramanlık göstermelerine rağmen malul sayılmayan kardeşlerimize gazilik
unvanının verilmesiyle birlikte onurla taşıyacakları ve çocuklarına gururla
anlatacakları gazilik madalyası mutlaka verilmelidir. Ayrıca, malul
sayılmalarına dair mağduriyet giderilmeli, vazife malulü hükümlerinden
kendileri de yararlandırılmalıdır. Bu kapsamda, mevcut güncel sorun ve
talepleri gerçek manada, samimi bir şekilde gözden geçirilerek yeni ve haklı
talepleri yerine getirilmelidir. Parça parça düzenlemeler yerine, şehit ve gazi
haklarıyla ilgili tüm düzenlemeleri kapsayan tekil bir mevzuat ve kurum
teşkilatlanmasına geçilmelidir.
Sadece
ortopedik engellilere tanınan ÖTV istisnalı araç alma imkânı, bir defalığına da
olsa şehit yakını ve farklı engelleri bulunan gazilerimize ve onlarla birlikte
yaşayan yakınlarına tanınmalıdır. 
Ben,
bu duygu ve düşüncelerle şehit yakınları ve gazilerimizin haklı beklentilerinin
en kısa sürede karşılanacağına inanıyor, Genel Kurulu saygıyla selamlıyorum.
(MHP sıralarından alkışlar)
BAŞKAN
– Gündem dışı ikinci söz, Atatürk’ün Denizli’ye gelişinin yıl dönümü
münasebetiyle söz isteyen Denizli Milletvekili Gülizar Biçer Karaca’ya aittir.
Buyurun
Sayın Karaca.(CHP sıralarından alkışlar)
2.- Denizli Milletvekili Gülizar Biçer Karaca'nın, 4
Şubat Gazi Mustafa Kemal Atatürk’ün Denizli’ye gelişinin 89’uncu yıl dönümüne
ilişkin gündem dışı konuşması
GÜLİZAR
BİÇER KARACA (Denizli) – Sayın Başkan, değerli milletvekilleri; sizleri,
ekranları başında bizleri izleyen değerli Denizlili hemşehrilerimi ve tüm
vatandaşlarımızı saygıyla sevgiyle selamlıyorum.
Bugün
4 Şubat, bundan tam seksen dokuz yıl önce Gazi Mustafa Kemal Atatürk’ün
Denizli’ye gelişinin yıl dönümü. Bugün, gönül isterdi ki bu onurlu günü
sizlerle büyük bir sevinç ve mutlulukla kutlayalım. Ancak dün İdlib’de şehit
düşen askerlerimizin acıları yüreğimizdeyken böyle bir kutlamayı çok da uygun
bulmuyoruz. Ben bu vesileyle tüm şehitlerimize Tanrı’dan rahmet, acılı ailelerine
ve tüm ülkemize başsağlığı diliyor, yaralılarımıza da acil şifalar diliyorum. 
Bundan
tam seksen dokuz yıl önce, Gazi Mustafa Kemal Atatürk, büyük Ege gezisi
kapsamında 4 Şubatta Denizli ilimizi onurlandırdı. Demir yolu ulaşımıyla gelen
Gazi Mustafa Kemal Atatürk, Denizli’ye girdiğinde ilimizi “Koskoca bir köy.”
diye tanımlamıştı ve bu köyün geliştirilmesi ve çağdaş bir kent hâline
getirilmesi gerekiyordu. Trenin penceresinden “beyaz altın” dediğimiz uçsuz
bucaksız pamuk tarlalarını gördüğünde, öncelikle Denizli’de hem pamuk
üreticilerimizin desteklenmesi hem de sanayi hamlesinin hayata geçirilmesi için
Sümerbank fabrikasını kurdu ve bu fabrikayı da hemen demir yolunun kenarına
yerleştirdi. Bugün, Denizli’mizde, 3 milyar dolarlık bir ihracata imza atan sanayicilerimiz
limanlara ulaşmak için maalesef en pahalı ulaşım yolu olan kara yolunu
kullanmaktalar. Neden mi? Çünkü Gazi Mustafa Kemal Atatürk’ün Sümerbankı
kurduktan sonra iyileştirdiği o demir yoluna on yedi yıldır bir çivi dahi
çakmadınız ve sanayicimiz limanlara ulaşmak için hâlâ o demir yollarına
yapılacak yatırımı özlemle bekliyor ve Anadolu’nun o güzel ezgisi olan “Kara
tren gecikir…” türküsünü mırıldanıyor.
Değerli
milletvekilleri, Denizli’miz, öncelikle tarihî açıdan da ülkemizin ve
cumhuriyetimizin varlığına bir nebze olsun katkı verebilmiş bir kenttir.
İzmir’in Yunanlılarca işgalinden dört saat sonra Müftü Ahmet Hulûsî Efendi’nin
çağrısıyla Bayramyeri Meydanı’nda toplanan Denizlililer, Müftü Ahmet Hulûsî’nin
şu çağrısıyla Kuvayımilliye ateşini büyütmüştür: “Eğer top tüfek, silahımız
yoksa sapan taşıyla düşmanın karşısına dikileceğiz.” demiştir.
Peki,
bugün Denizli’nin durumu nedir? Açıklanan istatistiklere göre, bugün, Denizli
ilimiz en borçlu iller sıralamasında Türkiye’de 3’üncü durumda, kredi borcunu
ödeyemediği için icra takibine düşen vatandaşlarımızın sayısına bakıldığında
maalesef 6’ncı sırada ama 3 milyar dolarlık bir ihracatla ülke ekonomisine
katkı veren Denizli bunları hak etmiyor. Denizli’de tarım bitmek üzere.
Denizli’de sanayicilerimiz teker teker fabrikalarını kredi borçlusu oldukları
bankalara devrediyorlar maalesef.
Denizli
halkımız üzüntülü mü? Denizli halkımız küskün mü, kırgın mı? Elbette hayır.
Çünkü Denizli “Devlet yapsın, bekleyelim.” diyen bir il değil. Denizli halkı
“Ülkemize, devletimize nasıl daha fazla katkı verebiliriz, nasıl daha çok
çalışabiliriz.” diyerek kendi emeğiyle, alın teriyle üreten ve bir zamanlar
kendi mücadelesiyle “Anadolu kaplanı” olabilmiş bir kenttir. Denizli bunu
tekrar başaracaktır. Denizli yine küllerinden doğacaktır ve Denizli’de yaşayan
tüm yurttaşlarımız ekonomik krizin, işsizliğin pençesinde mücadele ederken
şöyle bir umutla yarınlara bakıyor ve Denizlili hemşehrilerim diyor ki:
“Denizli’mizi bu hâle getirenlerden hesap soracağımız, sandıkta hesap göreceğimiz
günün ve halkın iktidarını, Cumhuriyet Halk Partisi iktidarını getireceğimiz
günün heyecanı ve umuduyla yaşıyoruz. Bu umutla yaşarken de tüm
yurttaşlarımıza, tüm ülkemize katkı vermeye, ‘Her engele rağmen bu mücadelede
varım.’ demeye devam edeceğiz.”
Ben
-Denizli’nin plakası olan 20’nin- 2020’nin Denizli Yılı olmasından dolayı
Denizli’mizi sizlere ve bizi izleyen yurttaşlarımıza bunu anlatmak istedim. 
(Mikrofon
otomatik cihaz tarafından kapatıldı) 
GÜLİZAR
BİÇER KARACA (Devamla) – Başkanım…
BAŞKAN
– Toparlayın.
GÜLİZAR
BİÇER KARACA (Devamla) – Denizli’nin içinde bulunduğu bu şartları bilerek 2020
yılının Denizli Yılı olması, Denizli’mizin tanıtımı, Denizli’mizin ekonomisinin
güçlendirilmesi, yeniden “Anadolu kaplanı” olduğu günlere dönmesi için katkı
verilebilsin istedim.
Genel
Kurulu ve bizi izleyen tüm hemşehrilerimi saygıyla sevgiyle selamlıyorum. (CHP
sıralarından alkışlar)
BAŞKAN
– Gündem dışı üçüncü söz, Hatay’daki Tahtaköprü, Büyük Karaçay ve Reyhanlı
Barajlarının tamamlanması ve 2020 Devlet Su İşleri yatırımları hakkında söz
isteyen Hatay Milletvekili Hüseyin Yayman’a ait.
Buyurun
Sayın Yayman. (AK PARTİ sıralarından alkışlar)
3.- Hatay Milletvekili Hüseyin Yayman'ın, Devlet Su
İşlerinin Hatay ilinde gerçekleştirdiği yatırımlara ilişkin gündem dışı
konuşması
HÜSEYİN
YAYMAN (Hatay) – Sayın Başkanım, Gazi Meclisimizin çok değerli üyeleri;
hepinizi saygıyla sevgiyle selamlıyorum.
Sözlerimin
başında, Elâzığ ve Malatya’da hayatını kaybeden vatandaşlarımıza bir kez daha
Allah’tan rahmet diliyorum; kederli ailelerine ve aziz milletimize tekrar
başsağlığı diliyorum. 
Yine,
aynı biçimde, dün İdlib’de kahraman Mehmetçiklerimizin şehit verilmesi
gerçekten yüreklerimizi dağladı. Bir kez daha şehitlerimize Allah’tan rahmet
diliyorum, kederli ailelerine sabır diliyorum. Aziz milletimizin başı sağ
olsun. Bizler inanıyoruz ki şehitler ölmez, vatan bölünmez.
Değerli
Başkanım, değerli milletvekillerimiz; bugün ben Hatay’daki Devlet Su İşleri
yatırımlarıyla ilgili söz almış bulunmaktayım. Gerçekten, Hatay’da çok çok
önemli, çiftçimiz için, hemşehrilerimiz için çok çok önemli 3 tane barajımız
tamamlanmış durumdadır. En öncelikli bahsedilmesi gereken barajımız Büyük
Karaçay Barajı’dır. Büyük Karaçay Barajı, 5 tane fonksiyonu yan yana getiren
büyük bir projedir ve bu barajımızla beraber yazın susuzluk sorunu önlenecek,
kışın taşkınlar önlenecek, elektrik üretilecek ve Antakya ilçemizin yüzyıllık
içme suyu ihtiyacı karşılanacaktır ve daha da önemlisi, bölgeye, çevreye
duyarlı bir proje olması hasebiyle Samandağ bölgemizi bir anlamda Hatay’ın
Abant’ı hâline getirecek büyük bir projedir. Ben burada, gerçekten bu projede
emeği geçen herkese teşekkür ediyorum. Projenin maliyeti 600 milyondur, 600
trilyondur eski parayla. 
Bir
diğer önemli proje Tahtaköprü Barajı’dır. Tahtaköprü Barajı 1970’lerden
itibaren gündemde olan ve tamamlanması istenen bir projedir ve -Amik Ovası’nın-
bir anlamda GAP gibi büyük bir sulama projesidir. Bu barajımız da tamamlanmış
durumdadır ve neredeyse onda 6 oranında, yüzde 60 oranında doluluk seviyesine
ulaşmıştır. Değerli heyetimiz, bu barajımızın da -eski parayla- toplam 630
trilyon bir maliyeti vardır ve yıllık faydası da 650 milyon Türk lirası
olacaktır. Bir anlamda, aynı yıl kendi maliyetini karşılayacak olan çok çok
önemli bir projedir, entegre bir projedir. Menzelet ve Kılavuzlu Barajlarından
tam 105 kilometrelik devasa kanallarla bir anlamda Ceyhan Nehri’nin suyu Amik
Ovası’na, Reyhanlı’ya ve Aşağıoba köyüne ulaşacaktır. 
Bir
diğer önemli proje, yine, 1990’lı yıllardan itibaren çok sık gündeme gelen
Reyhanlı Barajı’dır. Reyhanlı Barajı gövde uzunluğu bakımından Türkiye’nin en
uzun barajlarından bir tanesidir ve çok şükür Allah’a ki bu sene su tutmaya
başlamıştır ve bu barajımız da inşallah ovamızı kışın taşkınlardan, sel
afetinden; yazın sulama sorunlarından kurtaracak olan önemli bir projedir ve
bir anlamda, Hatay’da neredeyse 2 milyar Türk liralık bir yatırıma AK PARTİ
hükûmetlerimiz imza atmıştır ve bu imzanın gerçek sahibi olan Cumhurbaşkanımız
Sayın Recep Tayyip Erdoğan’a şükranlarımızı sunuyoruz. Onun vizyonu ve onun
liderliği olmasaydı Hatay’daki bu 3 baraj da belki bitmeyecekti,
tamamlanmayacaktı. 
Bir
diğer teşekkürümüz, yine Sayın Tarım ve Orman Bakanımız Bekir Pakdemirli Bey’e.
Eğer onların katkısı olmasaydı yine biz bu barajı tamamlayamayacaktık. Kendisi
şu anda salonda olmasa da bu barajlarda çok büyük emeği olan Veysel Eroğlu
Bakanımıza teşekkür ediyoruz. Devlet Su İşleri Genel Müdürümüze ve Hatay Şube
Müdürümüze teşekkür ediyoruz ve bütün bunların altında imzası olan AK PARTİ
Hatay vekillerimize, İl Başkanımıza şükranlarımızı sunuyoruz. Gerçekten onların
birlik beraberliği bu yatırımların Hatay’a gelmesine yol açtı, önünü açtı. 
Değerli
milletvekillerimiz, bunlar, Amik Ovası’na can verecek olan, Amik Ovası’ndaki
çiftçimizin yüzünü güldürecek olan çok çok değerli projelerdir. Bu projeler çok
şükür Allah’a ki cumhuriyetimizin en büyük hediyeleridir Hatay’ımıza, en büyük
kazanımlarıdır.
(Mikrofon
otomatik cihaz tarafından kapatıldı)
BAŞKAN
– Toparlayın.
HÜSEYİN
YAYMAN (Devamla) – Sayın Başkanım, sözlerimi tamamlayacağım.
Sayın
Başkanım, bu yatırımlar için özellikle söz almak istedim. Çünkü Hatay,
Suriye’ye sınırı olan -en uzun sınırı olan- vilayetlerimizden bir tanesidir ve
yanı başımızda bir savaş devam ederken Hükûmetimizin yaklaşık 2 milyar Türk
liralık 3 tane büyük baraj için yatırım yapması ve bu barajların tamamlanması,
su tutması ve çiftçimizin hizmetine sunulması en büyük kazanımlardandır,
Hataylıların en büyük sevinçlerinden bir tanesidir. 
Ben,
sözlerimin sonunda, bizleri televizyonları başında izleyen çok değerli
vatandaşlarımıza ve bu projelerin altında imzası olan isimsiz kahramanlara ve
değerli Hataylı hemşehrilerimize teşekkür ediyorum; tekrar hepinizi saygıyla
sevgiyle selamlıyorum. (AK PARTİ sıralarından alkışlar)
BAŞKAN
– Değerli milletvekilleri, ilk 15 kişiye söz vermeden evvel 2 milletvekilimiz
şu anda en son kendi vilayetlerinde şehitlerimizin olduğunu ifade ederek birer
dakika söz talebinde bulundular. Şehitlerimize saygıdan dolayı elbette onlara
söz vermek istiyorum. 
Buyurun
Baha Ünlü Bey. 
VI.- AÇIKLAMALAR
1.- Osmaniye Milletvekili Baha Ünlü'nün, Suriye’nin
İdlib kentinde şehit düşen hemşehrisi Uzman Çavuş Serkan Deprem ile 7
şehidimize Allah’tan rahmet dilediğine ilişkin açıklaması
BAHA
ÜNLÜ (Osmaniye) – Teşekkür ederim Sayın Başkan.
Dün
Suriye’nin İdlib şehrinden gelen acı haberle tüm Türkiye’ye olduğu gibi seçim
bölgem Osmaniye’ye de ateş düşmüştür. İdlib’de şehit düşen 8 kahraman
Mehmekçik’imizden 1’i Osmaniye’nin Düziçi ilçesinden hemşehrim Uzman Çavuş
Serkan Deprem’dir. Kahraman askerlerimize yapılan bu alçakça saldırıyı
lanetliyor ve kınıyorum. Şehitlerimize Allah’tan rahmet, kederli ailelerine
başsağlığı ve sabır, yaralı askerlerimize acil şifalar diliyorum. Milletimizin
ve Osmaniye’mizin başı sağ olsun. 
Teşekkür
ederim Başkanım.
BAŞKAN
– Muhittin Bey, buyurun.
2.- Gaziantep Milletvekili Ali Muhittin Taşdoğan'ın, 3
Şubat 2020 gecesi Suriye’nin İdlib kentinde hain saldırı sonucu şehit düşen
hemşehrileri Uzman Çavuş Onur Şükrü Özler ile Uzman Onbaşı Uğur Kurt’a ve 6
şehidimize Allah’tan rahmet dilediğine ilişkin açıklaması
ALİ
MUHİTTİN TAŞDOĞAN (Gaziantep) – Sayın Başkan, sayın milletvekilleri; 3 Şubat
2020 gecesi, İdlib’de rejim güçleri tarafından düzenlenen hain bir saldırı
sonucu 3’ü sivil, 5’i asker 8 şehidimiz vardır. Şehitlerimizden Uzman Onbaşı
Onur Şükrü Özler ve Uğur Kurt, hemşehrimiz olup Ülkü Ocaklarımızda yetişmiş
yiğit bozkurtlarımızdı; mekânları cennet, ruhları şad olsun. Devletimiz bu
alçak saldırının cevabını misliyle ve anında vermiştir. Büyük bir cesaret ve
kararlılıkla askerî gücümüz bu saldırılara karşı etkin bir şekilde
kullanılmalı; bu, İdlib ve çevresi Türkiye düşmanlarına zindan edilene kadar
devam etmelidir. Bu zalimler döktükleri her damla kanın bedelini elbette
ödeyecektir. Zalim Esad rejimi yıkılmadan, zalim cezasını bulmadan Suriye’ye
huzur ve güvenliğin gelmeyeceği bir kez daha anlaşılmıştır.
BAŞKAN
– Zeynep Hanım, buyurun.
3.- Mersin Milletvekili Zeynep Gül Yılmaz'ın,
Suriye’nin İdlib kentinde hain saldırı sonucu şehit düşen hemşehrisi Uzman
Çavuş Uğur Katran’a Allah’tan rahmet dilediğine ilişkin açıklaması
ZEYNEP
GÜL YILMAZ (Mersin) – İdlib’de hain saldırı sonucu şehit olan Gülnarlı
hemşehrimiz Uzman Çavuş Uğur Katran kardeşimize Allah’tan rahmet, yakınlarına
sabır diliyorum; aziz milletimizin başı sağ olsun.
BAŞKAN
– Sayın Filiz, eğer Gaziantep şehidimizle ilgili talebiniz varsa ben size söz
vereyim. 
İMAM
HÜSEYİN FİLİZ (Gaziantep) – Evet. 
BAŞKAN
– Buyurun.
4.- Gaziantep Milletvekili İmam Hüseyin Filiz'in,
Suriye’nin İdlib kentinde hain saldırı sonucu şehit düşen hemşehrileri ile 6
şehidimize Allah’tan rahmet dilediğine ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan.
Suriye’nin
İdlib bölgesinde Esad rejimi unsurları tarafından hain topçu atışı saldırısı sonucunda
2’si Gaziantep ilimizden olmak üzere 7 asker ve 1 sivil şoför şehit
düşmüşlerdir. Şehitlerimize Allah’tan rahmet, yaralılarımıza acil şifalar,
kederli ailelerine sabırlar diliyorum. Hepimizin başı sağ olsun. 
Teşekkür
ediyorum.
BAŞKAN
– Sayın Şeker…
5.- Kocaeli Milletvekili İlyas Şeker'in, Suriye rejimi
tarafından şehit edilen sivil ve askerlerimize Allah’tan rahmet dilediğine,
yaşanılan ve yaşanmaya devam edilecek olan doğal afetleri sadece yıl
dönümlerinde hatırlamanın yeterli olmadığına ilişkin açıklaması
İLYAS
ŞEKER (Kocaeli) – Teşekkür ediyorum Sayın Başkan.
Kendi
halkına zulmeden, yerinden yurdundan eden, öldüren zalim Suriye rejimi
tarafından şehit edilen sivil ve askerlerimize Allah’tan rahmet diliyorum.
Milletimizin başı sağ olsun. 
Değerli
milletvekilleri, kendimize neyi, ne zaman hatırlamalıyız diye bir soru sorarsak
vereceğimiz cevaplar “Kendimizin ve ailemizin doğum günlerini, söz, nişan
evlilik yıl dönümlerini, yeni mutluluğumuza vesile olan olayları yılda bir kez
hatırlarız, yeterli olur.” olur. 
Peki,
yaşadığımız, yaşamaya da devam edeceğimiz doğal felaketleri, örneğin yaşanan
depremleri bireysel olarak, toplumsal olarak, üniversiteler olarak, STK’ler ve
basın-yayın organları olarak, iktidar olarak, muhalefet olarak, ülke olarak
sadece yıl dönümlerinde hatırlamak yeterli mi? Eğer yeterli diyorsak üzülerek
söylüyorum ki ders almamışız demektir. Eğer yeterli değil diyorsak depremi üç
yüz altmış beş gün altı saat…
(Mikrofon
otomatik cihaz tarafından kapatıldı) 
BAŞKAN
– Sayın Özkan…
6.- Bursa Milletvekili Yüksel Özkan'ın, Bursa merkez ve
ilçelerinde yıkılmasına karar verilen 24 okulun ne zamandır hasarlı olduğunu ve
neden bugüne kadar bu binalarda eğitime izin verildiğini, daha önce yıkılan 12
okulla birlikte toplam 36 okulun eğitime ne zaman açılacağını kamuoyunun
öğrenmek istediğine ilişkin açıklaması
YÜKSEL
ÖZKAN (Bursa) – Sayın Başkan, değerli milletvekilleri; Bursa’da depreme
dayanıklı olmaması nedeniyle yıkılan 12 okulun yerine herhangi bir okulun
yapılmadığını, bu durumun öğrencileri ve ailelerini çok zor durumda bıraktığını
buradan 21/2/2019 tarihinde dile getirmiştim. Geçtiğimiz hafta da yapılan
kontrollerde Millî Eğitim Bakanlığı, Bursa merkez ve ilçelerinde 24 okulun
yıkılmasına karar verdi. İki yıl içinde yıkılan 12 okulun yerine bir çivi dahi
çakılmadığını Bursa kamuoyu sorgularken bu sayıya 24 okul daha eklendi. 3
milyonluk Bursa’mızda eğitimin çok daha zor şartlarda devam edeceği acı bir
gerçektir. 
Bu
24 okul ne zamandır hasarlı? Neden bu binalarda eğitime izin verdiniz bugüne
kadar? Bu 24 okulda eğitime son vermek için neden Elâzığ depremini beklediniz?
36 okulun eğitime ne zaman açılacağını Bursa kamuoyu merak etmektedir.
Teşekkür
ederim.
BAŞKAN
– Sayın Serter, buyurun.
7.- İzmir Milletvekili Bedri Serter'in, İzmir İl Sağlık
Müdürlüğüne ait tahlil sonuç sitesinde vatandaşların gizli kalması gereken
Kişisel Verilerin Korunması Kanunu kapsamına giren sağlık bilgilerinin
kamuoyuna açık olarak sunulmasına tepki olarak verdiği dilekçesine istinaden
sistemin olması gerektiği gibi çalışmaya başladığına ve bu ciddiyetsiz işlerin
sorumlularının görevlerine son verilmesi gerektiğine ilişkin açıklaması
BEDRİ
SERTER (İzmir) – Sayın Başkan, teşekkür ederim.
Dün,
aylardır takip ettiğim bir skandalın önüne geçmek için İzmir İl Sağlık Müdürlüğündeydim.
Kişisel verilerin korunmasına dair onca kanunun çıktığı bir ülkede 4,3 milyon
İzmirli yurttaşımızın tüm verilerine, Sağlık İl Müdürlüğü hasta laboratuvar
sonuçları sayfasından bir tek isim yazarak ulaşıyorduk. Bu konuda ciddi bir
kişisel veri ihlalinin söz konusu olması nedeniyle acil tedbir alınması için
yazılı bir dilekçeyle müracaat ettim. Başvurumdan iki saat sonra sayfaya erişim
tümüyle engellendi. Bu sabah itibarıyla bu sistem olması gerektiği gibi
çalışmaya başladı. Koskoca Sağlık Bakanlığında, bu kadar çok insan gücünün
çalıştığı bir kamu kurumunda benden başka bir adam yok muydu bunu takip edip
ortaya çıkaracak? Nerede kaldı insan hakları? 
Sağlık
Bakanlığını ve Bakan Koca’yı göreve davet ediyorum. Bu ciddiyetsiz işlerin
sorumluları kimlerse derhâl görevlerine son verilmesini talep ediyorum ve bu
konunun takipçisiyim.
Teşekkür
ediyorum.
BAŞKAN
– Sayın Kasap…
8.- Kütahya Milletvekili Ali Fazıl Kasap'ın, 4 Şubat
Dünya Kanser Günü’ne ilişkin açıklaması
ALİ
FAZIL KASAP (Kütahya) – Sayın Başkan, 4 Şubat Dünya Kanser Günü, kanser
farkındalık günü. 82 milyon insanımıza 88 milyon görüntüleme gerçekleştirmişiz;
alınan ışınlar da cabası, kanser oranını gün geçtikçe artırmakta. 2018’de 308
milyon kutu sinir ilacı, psikiyatri ilacı yazıldı ve kullanıldı. Birinci
basamak bir türlü planlanamadı. Milleti hasta ettiler. 2002’de 1 milyon 598 bin
ameliyat gerçekleşirken 2018’de 5 milyon küsur ameliyat gerçekleşti. Cepten
harcanan para 2002’de 50 TL iken 2018’de 352 TL oldu. Sahi, planlama neydi,
Sağlık Bakanlığına sormak istiyorum. Milleti hasta ettiler. Birinci basamağı
denediler olmadı Recep Akdağ zamanında. Ne zaman planlayacaklar, merak
ediyorum. 
Teşekkürler.

BAŞKAN
– Sayın Barut…
9.- Adana Milletvekili Ayhan Barut'un, 2008 yılından
beri Gençlik ve Spor Bakanlığında görevde yükselme sınavı yapılmadığına ilişkin
açıklaması
AYHAN
BARUT (Adana) – Gençlik ve Spor Bakanlığında 2008 yılından beri görevde
yükselme sınavı yapılmamıştır. On iki yılda Bakanlık ile bağlı kurum ve
kuruluşlarda yapılan unvan değişiklikleri ve terfiler hangi kriterlerde ve
hangi eleme koşullarında yapılmıştır? Bu zaman zarfında, şube müdürü, ilçe
müdürü, gençlik merkezi ve yurt müdürü gibi kadrolara kaç kişi, hangi
kurumlardan, hangi kriterlere göre terfi ettirilmiştir? İlçe müdürlüğü, gençlik
merkezi müdürlüğü, federasyon genel sekreterliği gibi kadrolar neden görevde
yükselme sınavına tabi değildir? Bu kadrolara terfi ettirilen kişilerin
dayı-yeğen ilişkileri, hemşehri, parti ve sendikalar kanalıyla görevde
yükseldiği iddiaları doğru mudur? On iki yıldır görevde yükselme sınavı
yapılmaması, mevcut personelin çalışma azmini, devlete olan güvenini ve liyakat
duygusunu nasıl etkilemektedir, neden on iki yıldır görevde yükselme sınavı
yapılmamıştır? 
Teşekkür
ediyorum.
BAŞKAN
– Sayın Gürer…
10.- Niğde Milletvekili Ömer Fethi Gürer'in, Niğde
ilinin yanı sıra farklı illerimizin çiftçilerinden de mektuplar aldığına,
Cumhurbaşkanının çiftçilerin mağduriyetini duyması, çiftçi borçlarının
yapılandırılıp faizlerinin silinmesi gerektiğine ilişkin açıklaması
ÖMER
FETHİ GÜRER (Niğde) – Teşekkürler Sayın Başkan.
Niğde’nin
yanı sıra farklı illerimizin çiftçilerinden mektuplar alıyorum. Sultaniye’den
yazan Ergun Bey mektubunda diyor ki: “Tarım Kredi Kooperatifine 2019 borç
yapılandırması için başvurduk. Faizler anaparayı geçmiş. Borcumuzun yüzde
20’sini yatırınca yapılandırma yapılacaktı. Benim gibi birçok çiftçi
arkadaşımız var, 2019 ürünlerimizin parasını alamadık, sanayi domatesi
ekmekteyiz ve yüzde 20’sini yatıramadık, ek süre istedik verilmedi. Kooperatif
avukatı, icra ve haciz işlemleri başlatmış; traktörümüz, arazimiz bağlı
durumda, elimiz kolumuz bağlandı. Şu anda borcu yapılandırmak istiyorum, siz
değerli büyüklerimden destek bekliyorum. 2019 bitti, 2020’de olsun yapılandırma
yapılsın, çok zor durumdayız.” Bunun için çok mektup geliyor. Cumhurbaşkanı
çiftçilerin mağduriyetini duymalı ve iktidar, çiftçi borçlarını yapılandırıp
faizlerini silmelidir. 
Teşekkür
ediyorum Başkanım.
BAŞKAN
– Sayın Taşkın…
11.- Mersin Milletvekili Ali Cumhur Taşkın'ın, Suriye’nin
İdlib kentinde hain saldırı sonucu şehit düşen sivil ve askerlerimize Allah’tan
rahmet dilediğine, devletimiz tarafından Çin’de ortaya çıkan coronavirüs
salgını nedeniyle bölgede yaşayan ve Türkiye’ye dönme talebinde bulunan
vatandaşlarımızın tahliye işlemlerinin başarıyla gerçekleştirildiğine ilişkin
açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Dün
İdlib’de rejim tarafından yapılan ve bizleri derin bir üzüntüye sevk eden hain
saldırı sonucu 1’i sivil, 7’si asker 8 kahraman vatan evladımız şehit oldu. Bu
alçak saldırıda hayatını kaybeden aziz şehitlerimize Allah’tan rahmet, kederli
ailelerine, Silahlı Kuvvetlerimize, aziz milletimize başsağlığı ve sabır,
yaralılarımıza da acil şifalar diliyorum.
Öte
yandan, geçtiğimiz günlerde Çin’de ortaya çıkan ölümcül coronavirüs salgını
nedeniyle, bölgede yaşayan ve Türkiye’ye dönme talebinde bulunan 32 Türk
vatandaşımızla birlikte, 6 Azerbaycan, 3 Gürcistan ve 1 Arnavutluk vatandaşı
olmak üzere toplam 42 kişinin Çin’den tahliye işlemleri devletimiz tarafından
başarıyla gerçekleştirildi.
Devletimiz,
yurt içinde veya yurt dışında ihtiyaç duyduğu her an aziz milletimizin
hizmetindedir diyor, Genel Kurulu saygıyla selamlıyorum.
BAŞKAN
– Sayın Adıgüzel…
12.- Ordu Milletvekili Mustafa Adıgüzel'in, Ordu ili
Çaybaşı ilçesi İlküvez Mahallesi’ndeki katı atık vahşi depolama alanının yol
açtığı mağduriyete ilişkin açıklaması
MUSTAFA
ADIGÜZEL (Ordu) – Ordu ili Çaybaşı ilçesi İlküvez Mahallesi, katı atık vahşi
depolama alanı olarak belirlenmiştir. Çöp alanının çevresindeki derenin suyu bu
hâldedir ve bu su Çaybaşı ile İlküvez’de evlere verilmektedir. AKP’ye yüzde 90
oranında oy veren yöre halkı, verdiği oyun karşılığını kafasına ve yaşam
alanlarına dökülen çöp olarak almaya zorlanmaktadır. Halk şunu söylemekte:
“Bize ‘Toprağınıza dönün, köyünüze dönün.’ diyorsunuz, ya bu çöpü buradan alın
ya da bizi buradan alın.”
Dün
gece saat ikiden itibaren bin kadar jandarma ve polisle bu köye operasyon
yaptırdı oradaki işgüzar vali. Daha önce bölgeyi ziyaret eden iktidar
vekilleri, bu durumdan Erdoğan’ın haberdar olmadığını, Erdoğan’ın öğrenmesinden
sonra bu durumun çözüleceğini söylemişti. Dün geceki polis, jandarma copunu,
kadınların postal altında ezildiğini görünce bu tercihin Erdoğan’ın mı yoksa
oradaki işgüzar valinin mi tercihi olduğunu sormak istiyorum.
Teşekkür
ediyorum.
BAŞKAN
– Sayın Şevkin…
13.- Adana Milletvekili Müzeyyen Şevkin'in, Adana ili
Çukurova Devlet Senfoni Orkestrası’nın kadro ve salon sorununun çözümlenmesi
gerektiğine ilişkin açıklaması
MÜZEYYEN
ŞEVKİN (Adana) – Adana Çukurova Devlet Senfoni Orkestrası, personel
yetersizliği nedeniyle konserlerini yapamaz hâle gelmiştir. Sanatçı sayısı
hızla düşen orkestra, 71 kişilik norm kadrosu olmasına karşın, mevcut
kadrolarının yetersizliği nedeniyle bugün 35 kişiye düşmüştür. 120 kişilik
sanatçı kadrosu olması gereken orkestra, repertuvarının en küçük eserlerini
dahi kendi bünyesinde dışarıdan destek almadan gerçekleştirememektedir.
ÇDSO’nun mevcut boş kadrolarına sınav vizesi verilerek 75 kişiye çıkarılması,
ardından norm kadronun artırılarak sayının, diğer devlet senfoni
orkestralarında olduğu gibi, 120 kişiye çıkarılması ve öte yandan, orkestranın
konser salonu ihtiyacının da acilen karşılanması gereklidir. Kültür ve Turizm
Bakanlığı, ulusal ve uluslararası sanatçıları, sanatseverleri ağırlayan
Çukurova Devlet Senfoni Orkestrası’nın kadro ve salon sorununu acilen
çözmelidir.
Teşekkür
ederim.
BAŞKAN
– Sayın Öztunç…
14.- Kahramanmaraş Milletvekili Ali Öztunç'un,
insanları depremin değil yıkılan binaların öldürdüğüne, olası bir Kahramanmaraş
depremine karşı Hükûmeti ve Kahramanmaraş Büyükşehir Belediyesini tedbir alması
gerektiği konusunda uyardıklarına ilişkin açıklaması
ALİ
ÖZTUNÇ (Kahramanmaraş) – Teşekkür ederim Sayın Başkanım.
Son
Elâzığ ve Malatya depremi gösterdi ki deprem değil, bina öldürüyor. Depremin
hemen ardından, maalesef, tüm televizyonlarda bilim adamları, Kahramanmaraş’ın
özellikle Türkoğlu ilçesinin ciddi bir deprem bölgesi olduğunu, burada bir
enerji birikiminin olduğunu, beş yüz yıla yakındır da ciddi bir deprem
olmadığını söylüyor. Biz, Kahramanmaraş olarak Elâzığ’da yaşanan bu görüntüyü
yaşamak istemiyoruz. Bunun için tedbir almak gerekiyor. Burada da sorumluluk,
şu anki Büyükşehir yönetimine ve Hükûmete düşüyor. Büyükşehir Belediyesini ve Hükûmeti
uyarıyoruz, gerekli tedbirleri alın diyoruz ama maalesef herhangi bir çalışma
şu anda hâlâ yapılmıyor. Biz uyarı görevimizi yerine getiriyoruz. Bir deprem
olduğunda, sonra “ah, vah” dememek için şimdiden gereğini yapın diyoruz.
Teşekkür
ediyorum.
BAŞKAN
– Sayın Bayraktutan.
15.- Artvin Milletvekili Uğur Bayraktutan'ın,
Suriye’nin İdlib kentinde hain saldırı sonucu şehit düşen sivil ve
askerlerimize Allah’tan rahmet dilediğine, Artvin il ve ilçelerinde elektrik
dağıtım şirketlerinin uygulamaları sonucu vatandaşların yaşadığı
mağduriyetlerin giderilebilmesi gerektiğine ilişkin açıklaması
UĞUR
BAYRAKTUTAN (Artvin) - Teşekkür ediyorum Sayın Başkanım.
Ben
de sözlerimin başında İdlib şehitlerimize Allah’tan rahmet diliyorum,
milletimizin başı sağ olsun diyorum.
Ülkemiz
genelinde olduğu gibi, Artvin İli ve İlçelerinde vatandaşlarımız, elektrik
faturalarının, kullanım bedellerinin aksine, orantısız şekilde yüksek
geldiğini, önceki dönem ve aylarla kıyaslandığında yüzde yüzü aşan farkların
tespit edildiğini, elektrik dağıtım şirketlerinin uygulamaları sonucu mağdur
olduklarını dile getirmektedirler. 
Özellikle
benim seçim bölgem Artvin, bir enerji kentidir, barajlar kentidir. Burada
yaşayan vatandaşlarımız, özellikle esnaf teşkilatımız, bu konuda derin mağduriyet
içerisindedir. Yüzde yüzü aşan fatura bedelleri nedeniyle neredeyse elektrikler
kesilmekte, ilgili idareyle sorunlar yaşanmaktadır. Bu konuda “Enerji Bakanlığı
gerekli denetimleri yapıp yapmamakta mıdır?” diye bir istifham oluşmuştur.
İlgililerin bu konuya duyarlı davranmasını, yüzde yüzü aşan fatura bedelleriyle
gelen mağduriyetlerin giderilmesine yönelik gerekli tedbirleri alması için
ilgili mercilere talimat verilmesini Artvin halkı, Artvin’deki esnaf
beklemektedir. Bu sorunu yüce Parlamento… 
(Mikrofon
otomatik cihaz tarafından kapatıldı)
BAŞKAN
– Sayın Çepni.
16.- İzmir Milletvekili Murat Çepni'nin, İzmir’in Urla
ve Çeşme ilçelerindeki 511 arazi için verilen kamulaştırma kararından
vazgeçilmesi gerektiğine ilişkin açıklaması
MURAT
ÇEPNİ (İzmir) – İzmir’in Urla ve Çeşme ilçelerinde bulunan 511 arazi için acele
kamulaştırma kararı verildi. Çeşme Alaçatı Mahallesi’nde 178, Urla Zeytinli
Mahallesi’ndeyse 333 arazi, turizm yatırımlarına tahsis edildi. Bu bölgeler,
birinci derece SİT alanı olmaktan çıkarılarak ranta açılmış oldu. Aynı
kapsamda, Urla’da, DİSK’in işçilerin kullanımına kazandırdığı -kırk beş yıllık-
61 dönümlük taşınmaza da el konulmak istenmektedir. Kamulaştırılan araziler,
tarım arazisi niteliğindedir. Tarım ve hayvancılık imkânları gasbedilen bölge
halkı, yerinden yurdundan olma riskiyle karşı karşıyadır. İmara kapalı olan
araziler, halktan ucuza alınıp turizm şirketlerine peşkeş çekilmekle karşı
karşıyadır; bu karardan acilen vazgeçilmelidir.
BAŞKAN
– Sayın Yalım…
17.- Uşak Milletvekili Özkan Yalım'ın, 1 Şubat 2020
tarihinden itibaren Avrasya Tüneli geçiş ücretlerine hangi sebeple yüzde 56
oranında zam yapıldığını Ulaştırma ve Altyapı Bakanı ile Hazine ve Maliye
Bakanından öğrenmek istediğine ilişkin açıklaması
ÖZKAN
YALIM (Uşak) – Teşekkür ederim Sayın Başkan.
Sayın
Başkan, Avrasya Tüneli geçiş ücretlerine 1 Şubat 2020 tarihinden itibaren yüzde
56 zam yapıldı. Rekor seviyede yapılan bu zamlara göre, tek yön geçiş ücretleri
otomobiller için 23,30 TL’den 36,40 TL’ye, minibüsler için 34,90 TL’den 54,70
TL’ye yükselmiştir. Sayın Ulaştırma Bakanı ve Maliye Bakanına soruyorum:
Avrasya Tüneli geçiş ücretlerine hangi sebeple rekor seviyede yüksek zam
yapılmıştır? 2019 enflasyon oranı yüzde 11,84; 2020 asgari ücret zam oranı
yüzde 15; emeklilere ve memurlara yapılan zam oranları yüzde 6,5 ve yüzde 5,5
olarak belirlenmiş olmasına rağmen Avrasya Tüneli geçiş ücretine neden yüzde 56
oranında zam yapılmıştır? Yap-işlet-devret firmalarına milletimizi soydurmaya
devam ediyorsunuz. Sizde vicdan yok mu?
(Mikrofon
otomatik cihaz tarafından kapatıldı)
BAŞKAN
– Sayın Kılıç…
18.- Kahramanmaraş Milletvekili İmran Kılıç'ın,
Suriye’nin İdlib kentinde hain saldırı sonucu şehit düşen sivil ve
askerlerimize Allah’tan rahmet dilediğine, tamamlandığında dünyanın en büyük orta
açıklıklı asma köprüsü unvanını alacak olan 1915 Çanakkale Köprüsü’ne ilişkin
açıklaması
İMRAN
KILIÇ (Kahramanmaraş) – Teşekkür ederim Sayın Başkanım.
Şehitlerimize
Allah’tan rahmet, gazilerimize acil şifalar, milletimize başsağlığı diliyorum.
Tamamlandığında
dünyanın en büyük orta açıklıklı asma köprüsü unvanını alacak, renkleri,
figürleri ve diğer özellikleriyle simgelerin köprüsü olacak 1915 Çanakkale
Köprüsü’nün her 2 ayağının inşasında yarıya yaklaşıldı. Gelibolu-Sütlüce,
Lapseki-Şekerkaya mevkileri arasında konumlanan köprü için deniz içi ve su üstü
çalışmaları aralıksız sürüyor. Köprünün ayak yükseklikleri 318 metre olacak ve
yükseklik 143’er metreye ulaştı. Her 2 ayak aralığı, Türkiye Cumhuriyeti’nin
kuruluşunun 100’üncü yılıyla anlamlandırılarak 2023 metre olacak. 1915
Çanakkale Köprüsü, tasarımındaki incelikleriyle de dünyada bir ilk olacak.
Emeği
geçenlere teşekkür ederim. Ülkemize, milletimize hayırlı olsun.
BAŞKAN
– Sayın Arkaz...
19.- İstanbul Milletvekili Hayati Arkaz'ın, Suriye’nin
İdlib kentinde hain saldırı sonucu şehit düşen sivil ve askerlerimize Allah’tan
rahmet dilediğine, Türkiye'nin hızla yayılmakta olan corona virüsü karşısında
tedbir alan ilk ülkeler arasında yer aldığına ilişkin açıklaması
HAYATİ
ARKAZ (İstanbul) – Teşekkür ederim Sayın Başkan.
Öncelikle,
İdlib’de meydana gelen menfur saldırıda şehit düşen askerlerimize Allah’tan
rahmet, yaralılarımıza şifa, Türk milletine başsağlığı diliyorum.
Hızla
yayılmakta olan coronavirüsün belirtileri baş ağrısı, ateş, burun akıntısı,
nefes darlığıyla beraber mide bulantısı, ishal ve karın ağrısı olabilir. Virüs
karşısında risk grubunda olanların başında bebekler, çocuklar, yaşlılar,
diyabet hastaları, kemoterapi gören hastalar ile akciğer ve kalp hastaları,
kısacası bağışıklık sistemi zayıf olanlar gelmektedir. Henüz ilacı ve aşısı
bulunmayan virüsten korunmak için yapılması gerekenler sırasıyla; hijyenik
ortam, sağlıklı beslenme, bol sıvı ve C vitamini tüketimiyle, kalabalık
ortamlardan uzak durup istirahat etmektir. Türkiye, dünyada corona karşısında
tedbir alan ilk ülkeler arasındadır. 
Genel
Kurulu saygıyla selamlıyorum.
BAŞKAN
– Şimdi, Sayın Grup Başkan Vekillerinin söz taleplerini karşılayacağım. 
Buyurun
Sayın Dervişoğlu.
20.- İzmir Milletvekili Dursun Müsavat Dervişoğlu'nun,
Suriye’nin İdlib kentinde rejim güçleri tarafından yapılan saldırı sonucu şehit
düşen sivil ve askerlerimize Allah’tan rahmet dilediğine, Rusya’dan yapılan
“Türk ordusu operasyonu önceden haber vermediği için hedef oldu” açıklamasına,
ülkemizde 4 milyon Suriyeli varken 1 milyon Suriyelinin daha nasıl kabul
edileceğini, nerede iskân ve istihdam edileceğini öğrenmek istediklerine,
FETÖ’nün siyasi ayağının araştırılması için hâlâ etkili bir adımın atılmadığına
ilişkin açıklaması
DURSUN
MÜSAVAT DERVİŞOĞLU (İzmir) - Çok teşekkür ederim Sayın Başkanım.
İdlib’de
rejim güçleri tarafından yapılan alçakça saldırı sonucunda 8 evladımız şehit
olmuş, 7 askerimiz ise yaralanmıştır. Şehitlerimize Allah’tan rahmet, kederli
ailelerine ve aziz milletimize başsağlığı diliyorum; yaralı evlatlarımıza ise
acil şifalar temenni ediyorum.
Rejim
güçlerinin saldırısı sonrası Rusya’dan yapılan “Türk Ordusu, operasyonu önceden
haber vermediği için hedef oldu.” açıklaması ise vahim bir olayın içyüzünü açık
ve net olarak anlatmaktadır. Saldırının, Sayın Cumhurbaşkanı’nın Ukrayna
ziyareti sırasında olması ise manidardır. Sayın Erdoğan’ın, bir yandan
Rusya’yla yakınlaşırken diğer yandan Ukrayna ordusuna maddi destek vermesinin
anlamsız bedelini maalesef askerlerimiz şehit olarak ödüyor. Hükûmet, dış politikada
ipleri arapsaçına döndürmüş ve artık yürütemez hâle gelmiştir. 
Sayın
Cumhurbaşkanı, dün Ukrayna’da 1 milyon Suriyelinin daha İdlib’den sınırımıza
doğru geldiğini ifade etmiştir. Ülkemizde bulunan 4 milyon Suriyeli yetmezmiş
gibi 1 milyon Suriyeliyi daha nasıl kabul edecek, nerede iskân ve istihdam
edeceksiniz? Bu milletin parasından harcanan 40 milyar dolar yetmedi de daha ne
kadar harcamayı düşünüyorsunuz? Türkiye, bir göç dalgasını daha asla
kaldıramaz. Çöken Suriye politikası, son gelen 1 milyon Suriyeliyle artık
tescillenmiştir. Hükûmet gene hazırlıksız yakalanmış, hiçbir plan ve program
yapılmamıştır. Gelen Suriyelileri sınırın ötesinde çadır kentlerde tutmalı,
yapılacak yardımlar Birleşmiş Milletlerle ortak sağlanmalıdır. 
(Mikrofon
otomatik cihaz tarafından kapatıldı)
BAŞKAN
– Buyurun. 
DURSUN
MÜSAVAT DERVİŞOĞLU (İzmir) – Ortaya çıkması için uğraştığımız ve defalarca
Meclise önerge verdiğimiz FETÖ’nün siyasi ayağının araştırılmasında hâlen
etkili bir adım atılmış değildir. 
26’ncı
Genelkurmay Başkanımız Sayın İlker Başbuğ’un son yaptığı, FETÖ’nün siyasi
ayağını ortaya çıkarmaya yönelik, ışık tutan sözlerini oldukça önemsiyorum.
Askerlerin sivil mahkemede yargılanmasının önünü açan kanunun Meclisten bir
gece yarısı apar topar geçmesiyle FETÖ’cülerin yolu açılmış ve neticesinde,
dönemin Genelkurmay Başkanı Sayın Başbuğ, terör örgütü kurmak ve yönetmek
suçlamasıyla, özel yetkili sivil mahkemelerce hapse atılmıştır. Bu teklifin
altında kimlerin imzasının olduğu ise bellidir. FETÖ’nün siyasi ayağını tespit
etmek istiyorsak buradan başlayalım, ipin ucu gözükmüştür. 
İYİ
PARTİ olarak hodri meydan diyor, Genel Kurulu saygıyla selamlıyorum. 
BAŞKAN
– Milliyetçi Hareket Partisi Grubu adına Sayın Akçay.
21.- Manisa Milletvekili Erkan Akçay'ın, 3 Şubat 2020
tarihinde Suriye’nin İdlib kentinde rejim güçleri tarafından yapılan saldırı
sonucu şehit düşen sivil ve askerlerimize Allah’tan rahmet dilediğine,
Türkiye'nin gücünü ve hafızasını hafife alan şer odaklarının hem sahada hem de
masada gereken karşılığı alacağından şüphelerinin olmadığına, sınırlarımızın
öte yanında perde perde sahnelenen emperyal oyunların doğru analiz edilmesi
gerektiğine, Türkiye’nin olmadığı bölgesel ve uluslararası bir denklemin asla
düşünülemeyeceğine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Suriye’nin
İdlib bölgesine, çatışmaların önlenmesi ve gözlem noktalarının korunması
amacıyla takviye birlik olarak gönderilen askerlerimiz, 3 Şubat 2020 tarihinde
rejim unsurları tarafından hain bir saldırıya uğramıştır. Bu alçak saldırıda 7
askerimiz ve 1 sivil görevlimiz şehit olmuş, 7 askerimiz yaralanmıştır.
Aldığımız şehit haberleri yüreklerimizi dağlamıştır. Şehitlerimize Allah’tan
rahmet, gazilerimize acil şifalar diliyorum. Aziz milletimizin başı sağ olsun. 
Türkiye'nin
gücünü ve hafızasını hafife alan şer odaklarının, hem sahada hem masada gereken
karşılığı alacaklarından şüphemiz yoktur. 2011’de başlayan Suriye iç savaşı ve
vekâlet savaşları nedeniyle ülkemizin sınır güvenliği konusunda kritik önlemler
alınmış ve terörle mücadele harekâtları yürütülmüştür. Mücadele alanlarımızdan
birisi de gerilimin tırmandığı ve çatışmaların yoğunlaştığı ve Türkiye’yle 130
kilometrelik sınır komşuluğu olan İdlib’dir. İdlib’de Esad rejimi, Rusya ve
İran’ın himayesiyle cesaret bulmuş, kendi halkına ve münhasır yetkilerine
dayanarak bölgede nizamın tesisi için bulunan askerlerimize tehdit olmaya
başlamıştır. Sınırlarımızın öte yanında perde perde sahnelenen bu emperyal
oyunu doğru analiz etmek mecburiyetindeyiz. 
Suriye’de
kabaca dört yönetim bölgesi vardır: Rejim kontrolündeki bölgeler, Türkiye’nin
sınır ötesi harekâtlarla terörden temizlediği ve güvenlik için kontrol altında
tuttuğu bölgeler, ABD’nin geçici kontrolündeki bölgeler ve çatışmasızlık
bölgesi olarak ilan edilen kentler. 
(Mikrofon
otomatik cihaz tarafından kapatıldı) 
BAŞKAN
– Buyurun.
ERKAN
AKÇAY (Manisa) – Esad rejiminin, gözünü İdlib’e çevirmesinin sebebi de bu
tablodur. Bu tabloda Esad’ın ilerleyebileceği, güç gösterisi yapabileceği tek
bölge İdlib kalmıştır. Bu saikle, gözü dönmüş Esad rejimi, baltayı taşa vurmuş
ve bölgedeki varlığı uluslararası hukuktan kaynaklanan ülkemizin münhasır
yetkilerine mütecaviz bir saldırı gerçekleştirmiştir. 
İdlib,
Astana görüşmeleri neticesinde çatışmasızlık bölgesi olarak ilan edilen bir
bölgedir. 4 Mayıs 2017’de gerçekleştirilen 4’üncü Astana Zirvesi ve 22 Ekim
2019’da Türkiye-Rusya arasında imzalanan Soçi Mutabakatı doğrultusunda İdlib’de
Türkiye 12, Rusya 10 ve İran 7 gözlem noktası kurmuştur. Soçi Mutabakatı ve
Astana süreciyle bölgede çatışmaların sonlandırılması öngörülmüştür.
(Mikrofon
otomatik cihaz tarafından kapatıldı)
BAŞKAN
– Buyurun.
ERKAN
AKÇAY (Manisa) – Diğer yandan, Türkiye ile Rusya arasında İdlib’de HTŞ’nin ve
terör örgütü olarak kabul edilen diğer grupların varlığına son verilmesi için
Eylül 2018’de bir anlaşma imzalanmış, anlaşma sonrası ateşkes ilan edilmiştir.
Fakat gelinen noktada ne Esad rejimi ne Rusya, İdlib’deki uzlaşı sürecine ve bu
süreçte yapılan anlaşmalara riayet etmiştir. Kasım 2019’dan bu yana, Suriye
ordusunun İdlib’deki askerî operasyonlarının hız kazanması ve Rusya’nın hava
saldırılarını yoğunlaştırması bunun bir delilidir. İdlib sürecinde Türkiye'nin
başını çektiği temel fikirlerden biri de İdlib’e yönelik askerî operasyon
yapılmamasıdır. Bu kapsamda, Rusya ve Türkiye arasında yapılan görüşmeler
neticesinde, 12 Ocak 2020 tarihinde ateşkesin yürürlüğe gireceği açıklanmıştır.
Ne var ki ülkemizin bekası adına kritik öneme sahip böyle bir meselede uzlaşı
yerine yine çatışma yeğlenmiş, İdlib’de Şam yönetimi ve Rusya’nın hava ve kara
saldırıları sürmüştür. Türkiye'nin bu düşüncesinin, uluslararası anlaşmalar ve
meşruiyet çerçevesinde bir karşılığı vardır. Bir adım sonrası düşünülmeden
gerçekleştirilen bu saldırıya, kahraman askerlerimiz gerekli cevabı vermiş ve
vermeye de devam edecektir. 
Genel
Başkanımız Sayın Devlet Bahçeli’nin de vurguladığı gibi, son gelişmeler bize
Suriye’deki uzlaşı sürecinin Cenevre, Soçi ve Astana’yı da kapsayan çok perdeli
bir tiyatro olduğunu göstermiştir. Suriye’de, Libya’da ve diğer çatışma
bölgelerinde diplomatik uzlaşmanın tarafı olan Türkiye, vurkaç taktikleri ve
modası geçmiş barış söylemleriyle bertaraf edilmeye çalışılmaktadır.
Türkiye'nin olmadığı bir bölgesel ve uluslararası denklem asla düşünülemez.
Türkiye'nin egemenliğini hesaba katmadan yapılan her strateji boğulmaya
mahkûmdur. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın.
ERKAN
AKÇAY (Manisa) – Bize düşen, uluslararası hukuktan kaynaklanan meşru haklarımız
ve sorumluluklarımız çerçevesinde, meşru müdafaa hakkımızı kullanmak, egemenlik
haklarımızı tehdit eden her tehlikeli girişimi bertaraf ederek her türlü önlemi
almaktır. Bölgede görevini cansiparane ifa eden kahraman Türk askerî, sivil
halkın canının, haysiyetinin teminatıdır ve olmaya da devam edecektir. 
Teşekkür
ederim Sayın Başkan.
BAŞKAN
– Sayın Oluç…
22.- İstanbul Milletvekili Hakkı Saruhan Oluç'un,
Suriye’nin İdlib kentinde yaşamını yitiren askerlere Allah’tan rahmet
dilediklerine, açıklanan ocak ayı enflasyon oranlarına, TÜRK-İŞ’in ocak ayı
açlık ve yoksulluk sınırı araştırması sonuçlarına, Çağdaş Gazeteciler Derneği
ve Dicle Fırat Gazeteciler Derneğinin açıkladığı 2020 Ocak ayı Medya İzleme
Raporu’nun gazeteciler üzerindeki baskı ve engellemelerin sona ermediğini
gösterdiğine, Türkiye Futbol Federasyonu ve Merkez Hakem Kurulunun rekabeti
ortadan kaldıran yaklaşımlarının Amedspor ile Cizrespor’un sorunlar yaşamasına
neden olduğuna ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, öncelikle, İdlib’de yaşamını yitiren askerlere rahmet, ailelerine ve
yakınlarına başsağlığı ve sabır diliyoruz. 
Ocak
ayı enflasyon oranları açıklandı. Ocak ayı enflasyonuna baktığımızda, 1,35
oranında bir artış görüyoruz. Yıllık bazda bu oran yüzde 12,15 oldu, on iki
aylık ortalamalara baktığımızda ise enflasyonda yüzde 14,52’lik bir artış oldu.
Yani enflasyonda bir düşüş yaşanmıyor, çizilen bütün pembe tablolara rağmen
hayatın gerçekleri bunu karşılamıyor. Esas itibarıyla gerçekler, halkın pazar
tezgâhlarında, halkın sofralarında; aslında ne olduğunu herkes görüyor. TÜİK,
resmî rakamlarla ne kadar oynamaya çalışırsa çalışsın, enflasyon oranlarındaki
tablo çok açık bir şekilde ortada görünüyor. Yoksulluk azalmıyor, işsizlik ve
enflasyon düşmüyor, tam tersine artıyor. 
Ekonomideki
bu kötü gidişatı perdelemek için TÜİK çeşitli operasyonlar yapıyor. En son,
enflasyonu hesapladıkları sepette de değişiklikler yaptılar yani gerçekleri
manipüle etmek için bu değişiklikleri yapıyorlar. Sorun tabii ki TÜİK
bürokratlarında değil, esas itibarıyla o bürokratlara direktifi veren Hazine ve
Maliye Bakanı Berat Albayrak’ta. Hazine ve Maliye Bakanı, pembe tabloyu ortaya
çıkarabilmek için TÜİK rakamları üzerinde her türlü manipülasyonu yapmaktan
vazgeçmelidir, bir kez daha bunu vurgulayalım. Çünkü yine bu ay içinde
TÜRK-İŞ’in, Türkiye İşçi Sendikaları Konfederasyonunun açıkladığı Ocak ayı
açlık ve yoksulluk sınırına baktığımızda da durumu görüyoruz. 
(Mikrofon
otomatik cihaz tarafından kapatıldı) 
BAŞKAN
– Buyurun. 
HAKKI
SARUHAN OLUÇ (İstanbul) – Bu araştırmaya göre, Ocak ayı rakamlarında, 4 kişilik
bir ailenin sağlıklı, dengeli ve yeterli beslenebilmesi için gereken aylık gıda
harcaması tutarı yani açlık sınırı 2.219 liraya çıkmış vaziyette. Şimdi, bu
gıda harcamasıyla birlikte giyim, konut, ulaşım, eğitim, sağlık ve benzeri
ihtiyaçlar için yapılması gereken harcamalara da baktığımızda, yine 4 kişilik
bir aile için yoksulluk sınırı 7.229 liraya çıkmış vaziyette; TÜRK-İŞ’in
rakamları bunu gösteriyor. Yani TÜİK, bir taraftan gıda harcamalarını enflasyon
sepetinden çıkartıyor ama TÜRK-İŞ’in rakamları gösteriyor ki ne kadar
çıkartılırsa çıkartılsın ekonominin gerçekleri asla örtülebilir gibi bir
durumda değil. Hem enflasyonda hem işsizlikte hem de yoksullukta iktidarın
uyguladığı politikalar son derece vahim bir tabloyu ortaya koyduğunu
gösteriyor. 
(Mikrofon
otomatik cihaz tarafından kapatıldı) 
HAKKI
SARUHAN OLUÇ (İstanbul) – Şimdi, Çağdaş Gazeteciler Derneğinin ve Dicle Fırat
Gazeteciler Derneğinin 2020 Ocak ayı Medya İzleme Raporu açıklandı. Basın
özgürlüğü konusunda ve basın emekçilerinin yılın ilk ayında hangi
engellemelerle ve sorunlarla karşı kaşıya kaldıkları, raporda yazıldı. Bu
raporda görülüyor ki 2020 yılının ilk ayında da basın emekçilerine,
gazetecilere yönelik baskılar devam ediyor, basın emekçilerinin engellenmeleri
ve sorunları bitmiş görünmüyor, birçok gazeteci hakkında yeni davalar açılıyor
ve birçok gazeteciye de ceza verildiği görülüyor. Ocak ayı raporunda 4 gazeteci
hakkında yirmi bir yıl altı ay hapis cezası verilmiş, 2 gazeteci hakkında yeni
davalar açılmış, 12 gazetecinin yargılanması devam etmiş, 7 gazeteci işinden
olmuş.
(Mikrofon
otomatik cihaz tarafından kapatıldı) 
HAKKI
SARUHAN OLUÇ (İstanbul) – Esas meselelerden bir tanesi de: Biliyorsunuz, bine
yakın gazetecinin sarı basın kartı iptal edildi, sonra tepkiler üzerine tekrar
aktif hâle getirildi. Sonuç olarak baktığımızda bu Ocak 2020 Medya İzleme
Raporu da gösteriyor ki gazeteciler üzerindeki baskılar ve engellemeler sona
ermiş değil, iktidarın bir diğer faaliyeti olarak bu da sürüyor. 
Son
bir şeye daha değinmek istiyorum, burada sık sık dile getirdik. Hatırlarsanız
hem Amedspor’a ilişkin hem Cizrespor’a ilişkin maçlarda karşı karşıya kalınan
sorunları, hem statlarda hem Federasyon tarafından yapılan uygulamalarda,
Merkez Hakem Kurulunun uygulamalarında karşı karşıya kalınan sorunları dile
getirmiştik. Şimdi, Cizrespor, hakemlerin tutumu, ırkçı sloganlar ve hakemlerin
bunu engellememesi nedeniyle ligden çekileceğini açıkladı. 
(Mikrofon
otomatik cihaz tarafından kapatıldı) 
HAKKI
SARUHAN OLUÇ (İstanbul) – Toparlıyorum efendim. 
Esas
itibarıyla hem Futbol Federasyonu açısından baktığımızda hem Merkez Hakem
Kurulu açısından baktığımızda, görevleri, sporda rekabet eşitliğini sağlamak ve
sağlıklı bir şekilde spor müsabakalarının sürmesini sağlamaktır ama tam
tersine, hem Türkiye Futbol Federasyonunun hem Merkez Hakem Kurulunun rekabeti
ortadan kaldıran yaklaşımlara sahip olduğunu görüyoruz. Statlarda yaşanan
neredeyse lince varan bu saldırılara yönelik herhangi bir önlem alınmadığını
görüyoruz. Aslında sporun evrensel tanımına baktığımızda, birçok Avrupa ve
dünya ülkesinde yaşananlara baktığımızda da statlarda yaşanan ırkçı sloganlar
ve linç girişimleri karşısında bütün ülke federasyonlarının, UEFA ve FIFA dâhil
olmak üzere, çok net bir tutum aldığı da açıktır.
(Mikrofon
otomatik cihaz tarafından kapatıldı) 
HAKKI
SARUHAN OLUÇ (İstanbul) - Türkiye’de de bu net tutumun alınması gerektiğini bir
kez daha vurgulamış olalım ve Cizrespor’un bu baskılar nedeniyle ligden çekilmiş
olmasını vurgularken bunun karşısında Federasyonun ve Merkez Hakem Kurulunun da
tutumunu kınadığımızı bir kez daha belirtelim.
Teşekkür
ediyorum.
BAŞKAN
– Özgür Bey, buyurun.
23.- Manisa Milletvekili Özgür Özel'in, Suriye’nin
İdlib kentinde rejim güçleri tarafından yapılan saldırı sonucu şehit düşen
Halil Demir, Onur Şükrü Özler, Serkan Deprem, Uğur Katran, Gökhan Orhan, Kadir
Yıldız, Uğur Kurt ve İsmail Akatay’a Allah’tan rahmet dilediklerine, Türkiye
Şeker Kurumunun bünyesinde bulunan şeker fabrikalarında çalıştırmak üzere işçi
alımı için 31 Aralık 2019 günü ilana çıktığına ancak 1990’dan beri şeker
fabrikalarında geçici işçi olarak çalışanlara verilen kadro sözünün öncelikle
yerine getirilmesi gerektiğine, Adli Tıp Kurumundan verilmiş “Hastanede tedavi
edilmelidir, cezaevinde kalamaz” raporları Cumhurbaşkanının önünde dururken,
ağırlaştırılmış müebbet hapis cezası almış olan Madımak katliamı faillerinden
Ahmet Turan Kılıç’a affın uygulanmasının siyasi kayırmacılık olduğuna, Bursa
Milletvekili Nurhayat Altaca Kayışoğlu’nun “Kaç Suriyeli var, kaçına
vatandaşlık verildi ve illere göre dağılımı nedir?” sorularına İçişleri Bakanı
Süleyman Soylu’nun verdiği cevaba, Avrasya Tüneli geçiş ücretlerine yapılan
yüzde 56 zammın kabul edilemez olduğuna ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan; size, tüm gruplara ve tüm
milletvekillerimize iyi bir çalışma haftası diliyoruz.
Tabii,
çok keyifsiz bir haftaya başladık. İdlib’de meydana gelen topçu ateşi sonucunda
hayatını kaybeden 8 şehidimizi rahmetle anıyoruz. Halil Demir’i, Şükrü Özler’i,
Serkan Deprem’i, Uğur Katran’ı, Gökhan Orhan’ı, Kadir Yıldız’ı, Uğur Kurt’u ve
İsmail Akatay’ı Meclisimizin tutanakları altında bir kez daha buradan anıyoruz.
Bu acı haberlerin son olmasını diliyoruz. 
Gün
öyle bir gün ki bu konuda, sadece Adalet ve Kalkınma Partisinin Suriye ve İdlib
politikasını değil, özellikle oradaki gözetleme kulelerinde görev yapan
askerlerimizin hayatıyla ilgili endişelerimizi, bu konuda alınması gereken
askerî tedbirler ve diplomatik hamlelerle ilgili bundan altı ay önce kayda
geçirdiğimiz ifadeleri bir kez daha hatırlatmakla yetiniyorum çünkü gün, bunun
ötesinde bir şeyleri söylemeyi olanaklı kılmıyor ama bu konuları önümüzdeki
günlerde enine boyuna düşünmek ve muhalefet partilerinden gelen eleştiri ve
önerilerin ne kadar kıymetli olduğunu da bundan sonra karar alırken göz önünde
bulundurmak gerektiğinin gün gibi ortada olduğunu kayda geçirmek istiyorum. 
Sayın
Başkan, Türkiye Şeker Kurumu, bünyesinde bulunan şeker fabrikalarında çalıştırmak
üzere 1.500 işçi alımı için 31 Aralık 2019 günü ilana çıktı ve bu fabrikalarda
kadroya işçi alımı süreci var. 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) - Değerli milletvekilleri, 5620 sayılı Kanun’a göre, buralarda
beş ay yirmi dokuz gün süreyle işçiler çalışıyordu biliyorsunuz ve hepimizin
gayretleri sonucunda, daha sonra bu konuda yapılan bir düzenlemeyle, 2 Ocak
2020 tarihli 15 sayılı yazıyla bu sürenin dokuz ay yirmi dokuz güne
çıkarılmasına olanak tanındı. Şimdi, şeker fabrikalarında on ay süreyle işçiler
çalışıyor; bu işçiler, 1990’dan beri çalışıyor. Devletimizin bir geleneği var;
bir yerde geçici işçi çalıştırıyorsanız, sonra oraya işçi alacaksanız, o geçici
işçilere kadro verilir ama bu yöntem benimsenmiyor ve uzun süre, beş ay yirmi
dokuz gün çalışan, şimdi dokuz ay yirmi gün dokuz çalışan bu işçiler, yıllardır
emek verdikleri, yapmayı bildikleri bu iş dururken dışarıdan 1.500 işçi geliyor
şeker fabrikalarına. 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Bu, hak değil; bu, adalet değil; bu, vicdanlı bir davranış
değil. Bu arkadaşlarımızın mücadelesi, devletimizin geleneklerinde olduğu gibi,
önceliğin kendilerine verilmesi yönündedir. Uzun süredir, bu iktidar bu
işçilere kadro sözü verirken, bugün 1.500 kadrolu işçi alacakken bunları
dışarıdan alıp bu işçileri kadroya almaması kabul edilebilir değil. Bu konuda
Cumhuriyet Halk Partisi grubu olarak tüm grupları duyarlı olmaya, tüm
milletvekillerini bu soruna sahip çıkmaya davet ediyoruz.
Değerli
Başkan, Ahmet Turan Kılıç, Sivas’ta Madımak katliamının faillerinden 86
yaşındaki Ahmet Turan Kılıç, Adalet ve Kalkınma Partisi Genel Başkanının
kendisine anayasal hak olarak tanınan ama pek cömertçe kullanmadığı bir
yetkiden yararlanarak affedildi.
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Madımak’taki ateş hâlâ yüreklerimizde yanarken, Madımak’taki
kurum bu ülkenin adaletinin üstünü karalamışken bugün gelinen noktada, bu
kişinin evine gidenler ellerinden öptükleri fotoğrafları sosyal medyada
paylaşarak acıları tazelemekte, yürekleri yakmakta ve maalesef verilen bu af
kararının siyasi olduğu konusundaki tüm endişeleri haklı çıkarır bir tutum
takınmaktadır.
Sayın
Başkan, Cumhurbaşkanı bu af yetkisini kullanırken… Örneğin 2019 yılında 50
hasta tutuklu cezaevinde ölmüştür ve İnsan Hakları Derneği başta olmak üzere, 7
binin üzerinde başvuru yanıtsız bırakılmıştır. 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Adli Tıp Kurumundan verilmiş “Hastanede tedavi edilmelidir,
cezaevinde kalamaz.” raporları Cumhurbaşkanının önünde dururken, 50 kişi
cezaevinde ölmüşken Sivas’ın katiline, ağırlaştırılmış müebbet hapis cezasını
almış olan kişiye bu affın uygulanması ve bu affın uygulandığı yerin herhangi
bir suç değil, insanlığa karşı işlenmiş bir suç, bir katliam olduğu düşünülürse
Cumhurbaşkanının verdiği karar, Adalet ve Kalkınma Partisinin verdiği karar
siyasi kayırmacılık, orada hayatlarını kaybetmiş olanların hatıralarına
saygısızlık, ailelerine ve onların acısını yüreklerinde hissedenlere karşı
vicdansızlıktır Sayın Başkan; bunu kabul etmiyoruz.
Sayın
Başkanım, sizden ve Meclis Başkanımızdan Meclisin itibarını korumanız konusunda
defalarca talepte bulunduk.
(Mikrofon
otomatik cihaz tarafından kapatıldı)
ÖZGÜR
ÖZEL (Manisa) – Şahsınızın, Meclis Başkan Vekillerimizin bu konularda
çabalarına şahit olduk, gerektiğinde hemen teşekkür ettik. Sayın Başkanım,
elimde Bursa Milletvekilimiz, aynı zamanda, Divan Kâtibimiz Nurhayat Altaca
Kayışoğlu’nun Süleyman Soylu’ya verdiği bir soru önergesi var. Sayın Başkan,
soru önergesinde “Türkiye; Suriye, Irak, Afganistan, Pakistan gibi ülkelerden
gelen göçler olduğu kadar Avrupa’dan tersine göçlerle de muhataptır.” diyor ve
sorularına başlıyor: “Birinci soru: Türkiye’de kaç sığınmacı var? Bunların
kaçına vatandaşlık verildi?” Soru bu. “İki: Vatandaşlık verilen Suriyelilerin
şehirlere göre dağılımı.” Soru bu, rakam soruyor. “Üç: Vatandaşlık verilen
yabancılar arasında…” Ülkelere göre soruyor, rakam soruyor.
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – “Soru beş: Hangi illerde kaçı ikamet ediyor?” Sayın Başkan,
süresi içinde yüzde 4 cevaplıyorlardı; eleştirdik, eleştirdik, 8,5’e kadar
çıktılar. İyi örnek Ruhsar Pekcan yüzde 35’lerde, kötü örnek yüzde 1,5’larda
bir sürü bakan var. Süleyman Soylu soruyu cevaplamış değerli milletvekilleri,
cevabı okuyorum, bir satır: “5901 sayılı Türk Vatandaşlığı Kanunu ile Türk
Vatandaşlığı Kanunu Uygulamasına İlişkin Yönetmelik’e göre gerekli işlemler
yapılmaktadır.” Cevap bu. Bu cevap olur mu Sayın Başkan? Bu, bu Meclise
saygısızlık değil mi? Bu milletvekilliğiyle alay etmek değil mi AK PARTİ’nin
çok değerli milletvekilleri? (CHP sıralarından alkışlar)
Soru:
“Kaç Suriyeli var, kaçına vatandaşlık verildi, illere göre dağılımı nedir?”
Cevap: “İlgili kanuna göre işlem yapılmaktadır.” Ve bunu şu kâğıt israfı, şu
mürekkep israfı… 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Bunda tüyü bitmemiş yetimin hakkı var; ona verilen maaşta
hepimizin, bu ülkede alın teriyle çalışan asgari ücretlinin hakkı var.
Oturuyor, attığı imzaya bak, mürekkebe yazık, kâğıda yazık. Bu alaycılıktır, bu
hepimize hakarettir, bu, Divana hakarettir, bu, Meclise hakarettir. Bunu kabul
etmiyoruz Sayın Başkan, bu konuda Meclise sahip çıkılması gerektiğini,
özellikle Meclis Başkanının bu konuda tutum takınması gerektiğini söylüyoruz.
Bu rezalet. Bunu kabul etmemiz mümkün değil.
Son
olarak da bu, parti devleti, devlet partisi, aile partisi… İllallah, illallah!
Bu da parti devletinin göstergesi, soru muhalefetten gelince şu cevap,
illallah! Avrasya Tüneli’ne zam; oran, yüzde 56; 36 lira 40 kuruş. Toplam
gördüğü zam açıldığı günden bugüne yüzde 119. 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Yap-işlet-devretle araç garantisi verilmiş, yılda 25,5 milyon
araç; para değil, araç garantisi verilmiş. 1 Şubat 2019’da Avrasya Tüneli
Twitter hesabından paylaşım “Yüzde 37 zam yaptık.” “Bunlar bize seçim mi
kaybettirecekler?” hep birlikte, AK PARTİ içinde panik “Sehven paylaştık.” Çıkıp
dediniz ki: “Yüzde 37 zam mı olur enflasyonun yüzde 12 olduğu yerde?” Seçim
geçti, yapılan zammın oranı yüzde 37 de değil, yüzde 56. Aradakini de tazmin
ediyor adam. Kim bu? Yap-işlet-devret. Peki, zam bu kadar ya, hani şöyle
düşünmesin vatandaş: “Ya, geçmeyen kadarını devlet ödüyor. Devlet ödememek için
zam…” O da değil arkadaşlar, devlet araç geçiş garantisi vermiş, araç geçişi.
Yap-işlet-devretle: Bir, firmaya avanta; iki, milletin…
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – İşçiye yüzde 3 veriyorsunuz, memura yüzde 4 veriyorsunuz,
emekliyi enflasyona ezdiriyorsunuz. Firma yüzde 119 zam yapmış, bir kerede
yüzde 56. Yerel seçimlerden önce “Yüzde 37 zam mı olur? Elbette sehven, yüzde
3,7’dir o.” Ne olacak? İstanbul’u kaybetmeyeceksiniz. Seçim geçecek, yüzde 56
zamma kimse ses çıkarmıyor. Bu, vicdan değil; bu, insaf değil. Şirketi de bir
partinin çıkarına, devleti de bir partinin çıkarına, hepimizin menfaatini de
yandaşların çıkarına kurban ediyorsunuz. Kabul edilemez.
Teşekkür
ediyorum. (CHP sıralarından alkışlar)
BAŞKAN
– Adalet ve Kalkınma Partisi Grubu adına Sayın Akbaşoğlu.
24.- Çankırı Milletvekili Muhammet Emin Akbaşoğlu'nun,
hayırlı bir yasama haftası dilediğine, Suriye’nin İdlib kentinde rejim güçleri
tarafından yapılan saldırı sonucu şehit düşen Mehmetçiklerimize Allah’tan
rahmet dilediğine, Elâzığ ve Malatya depreminde Cumhurbaşkanı Recep Tayyip
Erdoğan’ın nezaretiyle İçişleri Bakanı, Çevre ve Şehircilik Bakanı, Sağlık
Bakanı ve diğer ilgili kurumlarımızın müdahalesiyle yaraların sarılması,
kurtarma faaliyetlerinin ivedilikle yerine getirilmesi hususunda insanüstü bir
gayret ortaya konulduğuna ve depremde hayatını kaybeden vatandaşlara Allah’tan
rahmet dilediğine, 5 siyasi partiye mensup milletvekillerinin ortak iradeyle
ilhakı, işgali ve Filistin devletini imhayı öngören ABD yönetiminin açıkladığı
sözde barış planını yok saydıklarını bütün dünyaya ilan ettiklerine, Diyarbakır
Annelerinin onurlu mücadelelerinde yanlarında olduklarına ve olmaya devam
edeceklerine, Madımak katliamı faillerinden Ahmet Turan Kılıç’ın
Cumhurbaşkanınca affedilerek tahliye edilmesinin anayasal düzenleme
çerçevesinde gerçekleştiğine ve FETÖ’nün siyasi ayağını her zeminde konuşmaya
“Hodri meydan!” dediklerine ilişkin açıklaması
MUHAMMET
EMİN AKBAŞOĞLU (Çankırı) – Çok teşekkür ederim Değerli Başkanım.
Değerli
arkadaşlar, ben de hayırlı bir yasama haftası diliyorum öncelikli olarak.
Suriye rejimi tarafından İdlib’de görev yapan Mehmetçik’imize yönelik menfur
saldırı sonucunda hayatını kaybeden Mehmetçiklerimize Allah’tan rahmet ve
mağfiret; gazilerimize, yaralılarımıza Rabb’imden acil şifalar diliyorum. Bu
saldırı sonrasında da Türkiye tarafından gerekli cevap verilmek suretiyle
yaklaşık 76 rejim askeri etkisiz hâle getirilmiştir, buna yönelik operasyonlarımızın
da devam edeceği herkes tarafından bilinmelidir. Millî menfaatlerimiz, hak ve
kendi politikalarımız çerçevesinde sonuna kadar, denizde, karada, havada her
bölgede bu konuda kararlılıkla kendi politikamızı uygulayacağımızın da bir kez
daha bütün dünya tarafından bilinmesini arzu ederim.
Değerli
arkadaşlar, malumunuz, Elâzığ ve Malatya’da bir deprem söz konusu oldu. Burada
hayatını kaybeden vatandaşlarımıza Allah’tan rahmet diliyorum, yaralılarımıza
da acil şifalar diliyorum. Bununla beraber devletimizce Sayın
Cumhurbaşkanımızın bizzat nezaretiyle İçişleri Bakanımızın, Çevre ve Şehircilik
Bakanımızın, Sağlık Bakanımızın ve diğer ilgili kurumlarımızın, bütün kurum ve
kuruluşlarımızın… 
(Mikrofon
otomatik cihaz tarafından kapatıldı)
MUHAMMET
EMİN AKBAŞOĞLU (Çankırı) – …acil müdahalesiyle orada her türlü tedbirin
alınması, yaraların sarılması, kurtarma faaliyetlerinin ivedilikle yerine
getirilmesi hususunda hakikaten insanüstü bir gayret ortaya konulmuştur. Bu
çerçevede, bu güzel fedakârlıkları ortaya koyan bütün kurum ve kuruluşlarımıza;
başta AFAD, Jandarma, Kızılay, İçişleri Bakanlığımız, Sağlık Bakanlığımız,
Çevre ve Şehircilik Bakanlığımız ve bütün ilgili birimlerimize, orada görev
yapan 7 binin üzerinde personelimize, bütün STK’lere, kurtarma ekiplerine ve
gerçekten büyük bir dayanışma içerisinde, devlet-millet kaynaşmasıyla bu afetin
bir an evvel ortadan kaldırılmasına ilişkin özverileri nedeniyle aziz
milletimize teşekkürü bir borç bilirim.
(Mikrofon
otomatik cihaz tarafından kapatıldı.)
MUHAMMET
EMİN AKBAŞOĞLU (Çankırı) – Bu vesileyle tekraren ifade etmek isterim ki
depremde evleri yıkılan vatandaşlarımızın yaraları sarılacak; Çevre ve
Şehircilik Bakanlığımız ve TOKİ marifetiyle orada bütün insanlarımız,
vatandaşlarımız -Bingöl’de olduğu gibi, Van’da olduğu gibi, Kütahya’da olduğu
gibi- derhâl, hızlı bir şekilde inşallah konutlarına, yuvalarına
kavuşturulacaktır, yaralar acilen sarılacaktır.
Değerli
arkadaşlar, biliyorsunuz, Filistin’le ilgili “Yüzyılın Barışı” şeklinde Amerika
Birleşik Devletleri tarafından gündeme getirilen bir konu var. Aslında adı
“barış” olmakla beraber onun altında gizlenen işgal ve ilhakın ve Filistin’in
tamamının İsrail’in olmasına yönelik bu adımın görüldüğü ortadadır. 
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Çankırı) – Nitekim, yüce Meclisimiz de hakikaten, bütün
partileriyle, bütün milletvekillerimizce, bu, adı “barış” olan ama ilhakı,
işgali ve oradaki Müslümanları, Filistin devletini imhayı öngören bu planla
ilgili iradesini yüksek sesle haykırmış ve bunu bütün dünyaya ilan etmiştir.
Ben bu vesileyle, bu planı asla kabul etmeyeceğimizi ve yasama organıyla,
yürütme organıyla, devletiyle, milletiyle Filistin’in yanında olacağımızı,
adaletin ve hakkaniyetin yanında yer alacağımızı, Mescid-i Aksa’nın,
mahremiyetimizi ve kırmızı çizgimizi, ilk kıblemizi temsil ettiğini, bu konuyla
ilgili duyarlılığı, dünyada tek başımıza kalsak da bunun sancaktarlığını,
bayraktarlığını Türk milletinin ve Türkiye Cumhuriyeti devletinin yapacağını
tekraren ifade etmek isterim.
(Mikrofon
otomatik cihaz tarafından kapatıldı)
MUHAMMET
EMİN AKBAŞOĞLU (Çankırı) – Nihayet, malumunuz, bugün önemli bir gelişme oldu.
Diyarbakır’da HDP il binasının önünde evlatlarını bekleyen Diyarbakır
Annelerinden 5’inci anne evladına kavuştu. Bu vesileyle evladı ve anneyi tebrik
ederiz. Bu kavuşmanın, bu buluşmanın diğer bekleyenlere de en kısa sürede nasip
olmasını Rabb’imizden niyaz ile evladına kavuşmayı bekleyen annelerimize selam
ve hürmetlerimizi iletir, onların onurlu mücadelelerinde daima yanlarında
olduğumuzu ve olacağımızı sonuna kadar ifade etmek isterim.
Bunun
dışında değerli arkadaşlar, dile getirilen bir önemli konu var, o konuya da
temas ederek sözlerimi nihayetlendirmek istiyorum.
(Mikrofon
otomatik cihaz tarafından kapatıldı)
MUHAMMET
EMİN AKBAŞOĞLU (Çankırı) – Tabii, Anayasa’nın 104’üncü maddesinin (16)’ncı
fıkrası çerçevesinde Anayasa, Cumhurbaşkanına yasama, yürütme ve yargıya
yönelik çeşitli görevler tevdi etmiş, çeşitli yetkileri kullanma hususunu
tadaden ortaya koymuştur. Bunlardan bir tanesi de 104’üncü maddenin (16)’ncı
fıkrasında sürekli hastalık, sakatlık ve kocama sebebiyle kişilerin cezalarının
hafifletilmesi veya kaldırılması hadisesidir. Bu da Adli Tıp Kurumundan alınan,
ihtisas kurullarınca verilen sağlık raporları çerçevesinde sayın
cumhurbaşkanlarınca bugüne kadar takdir edilmiş ve ortaya konmuştur. Burada
ifade edilen husus da anayasal düzenleme çerçevesindedir. 
Bir
diğer husus da FETÖ’nün siyasi ayağı konuşulurken gündeme gelen bir husustur.
Bu konuyu özellikle şu şekilde ifade etmek isterim.
(Mikrofon
otomatik cihaz tarafından kapatıldı)
MUHAMMET
EMİN AKBAŞOĞLU (Çankırı) – FETÖ’nün siyasi ayağının gündeme getirilmesiyle
ilgili her gündem kabulümüzdür ve sonuna kadar buna hodri meydan deriz, bunu
ifade ediyorum. Bununla beraber, hiçbir kişinin veya kurumun, kuruluşun hiçbir
makam veya mevkinin yasamanın iradesini, yasama faaliyetlerini tahfif edecek,
sorgulayacak, ortadan kaldıracak nitelikteki yaklaşımlarını asla ve kata kabul
etmeyiz, bunun içeriğini konuşmaya da tenezzül etmeyiz. Bununla beraber, o gün
de yapılan hususlar Meclisin darbecilerin yargılanmasına ilişkin bir irade
beyanıdır, Genel Kurulun bu yönde ortaklaşa bir kararı mevcuttur ve bu daha
sonra da Anayasa’da düzenleme hususu olarak gündeme gelmiştir. Dolayısıyla iki
konunun birbirinden ayırt edilmesi lazım gelir.
(Mikrofon
otomatik cihaz tarafından kapatıldı)
MUHAMMET
EMİN AKBAŞOĞLU (Çankırı) – Yasama iradesini sorgulama yetkisi hiçbir kişiye,
zümreye ait değildir; devredilemez, bırakılamaz, bu konuyla ilgili sözleri kale
alınamaz. 
Bununla
beraber, FETÖ’nün siyasi ayağını her an herkesle her zeminde, her şekilde
konuşmaya “Hodri meydan!” dediğimizi de ifade etmek ister, yüce Meclisi
saygıyla selamlarım. (AK PARTİ sıralarından alkışlar)
BAŞKAN
– Buyurun Sayın Dervişoğlu.
25.- İzmir Milletvekili Dursun Müsavat Dervişoğlu'nun,
Çankırı Milletvekili Muhammet Emin Akbaşoğlu’nin FETÖ’nün siyasi ayağıyla
ilgili Hodri meydan! ifadesine ilişkin açıklaması
DURSUN
MÜSAVAT DERVİŞOĞLU (İzmir) – Çok teşekkür ederim Sayın Başkanım. 
FETÖ’nün
siyasi ayağının her zeminde, her ortamda tartışılmasıyla alakalı olarak
gerçekten “Hodri meydan!” diyorsanız işte Meclis, buyurun beraber tartışalım.
(İYİ PARTİ ve CHP sıralarından alkışlar) 
FAHRETTİN
YOKUŞ (Konya) – Hadi yiğit, hadi yiğit!
DURSUN
MÜSAVAT DERVİŞOĞLU (İzmir) – Defalarca araştırma önergesi verildi. Ayrıca benim
ifadelerimin arasında yasama yetkisini gasbeden bir husus yok, bir kişinin
beyanı var, bir vehmi ifade ediyor ve orada diyor ki: “Mademki bir şeyi araştırıyorsunuz
işte çorabın ilk ipini ben çekiyorum.” Şimdi, bunu kayda değer buluyor iseniz
“Hodri meydan!” çekmek yerine yarın bir araştırma önergesi verin, İYİ PARTİ
grubu olarak FETÖ’nün siyasi ayağının araştırılması önergenize “evet” oyu
vereceğimizi buradan ilan ediyorum. (İYİ PARTİ sıralarından alkışlar) 
(Mikrofon
otomatik cihaz tarafından kapatıldı) 
DURSUN
MÜSAVAT DERVİŞOĞLU (İzmir) – Müsaade buyurun efendim.
“Hodri
meydan”ın da ötesinde bir şey bu…
ŞENOL
SUNAT (Ankara) – Saray izin verirse!
DURSUN
MÜSAVAT DERVİŞOĞLU (İzmir) – Ama bunun için kimden müsaade alacaksanız da alın
tabii; onu da söyleyeyim. (İYİ PARTİ sıralarından alkışlar) Yani bu tartışmayı
eğer yapmaya gerçekten yüreğiniz yetiyor ise, müsaade almanız icap eden yerlere
de şöyle bir başvurun isterim. 
Ayrıca,
ikide bir bu konuyu hodri meydan gerekçesi yapmamızın bir anlamı yok. Türkiye
Büyük Millet Meclisini itham ve ilzam etmiyoruz, dışarıda kalan unsurlar hiç
olmazsa tespit edilsin arzusu taşıyoruz. Aksi hâlde bu durum sizin partinizin
üzerinde bir kara gölge olarak duruyor. Bunu da Türkiye Büyük Millet Meclisine
mensup bir milletvekili olarak hazmedemediğimizi ifade etmek istiyor, Genel
Kurulu saygıyla selamlıyorum. (İYİ PARTİ ve CHP sıralarından alkışlar)
BAŞKAN
– Özgür Bey, buyurun.
26.- Manisa Milletvekili Özgür Özel'in, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
ÖZGÜR
ÖZEL (Manisa) – Sayın Başkan, ciddi bir iş yapıyoruz, ağzımızdan çıkan her
kelime canlı yayında izleniyor, kayda alınıyor, tutanağa geçiyor. Hep birlikte
şunu duyuyoruz, Adalet ve Kalkınma Partisinin Sayın Grup Başkan Vekili diyor
ki: “FETÖ’nün siyasi ayağını her zeminde -‘Meclis hariç’ demiyor- her zaman,
her zeminde tartışmaya açığız, hodri meydan.” diyor. Dediğiniz şu… Cumhuriyet
Halk Partisinin önergesi var “FETÖ’nün siyasi ayağını araştıralım.” diye, daha
önce reddettiniz. 
ŞENOL
SUNAT (Ankara) – 3 kere de biz verdik, 3 kere!
ÖZGÜR
ÖZEL (Manisa) – Yeniden verdik, dediniz ki: “Biz onlarla birlikte oy vermeyiz.”
Biz de durduk. İYİ PARTİ’nin teklifine aynen katılıyoruz. Yarın sabah  FETÖ’nün
siyasi ayağının araştırılmasıyla ilgili önergenizi getirirsiniz, yarın burada
139 milletvekili çift elimizle destek veririz, iki el kaldırırız. (CHP ve İYİ
PARTİ sıralarından alkışlar) “Hodri meydan” diyorsan lafının arkasında
duracaksın, “her zeminde” dediysen en meşru zemin burası. 
(Mikrofon
otomatik cihaz tarafından kapatıldı)
BAŞKAN
– Buyurun. 
ÖZGÜR
ÖZEL (Manisa) – Burası milletin bize yeminini ettirip görev yaptırdığı yer. En
meşru zemin burası. Milletten yetkiyi alıp “her zeminde” deyip ondan sonra
“Mecliste olmasın” demek kadar gudubet, bunu söylemek kadar şaşırtıcı, bunu
söylemek kadar karşısındakinin aklıyla alay eden bir yaklaşım olamaz. Hemen
yarın grup önerinizi bekliyoruz. 
İkinci
husus: Ahmet Turan Kılıç… Ben de bilirim, Anayasa’nın af maddesinde öyle
yazıyor. Tarafsızlıkla görevi yapacak Cumhurbaşkanı. 50 kişiyi 2019 yılında
hapishanede ölüme terk ediyor. Önüne gelen dosyayı suçun türüne, suçlunun
menşesine göre kör ve sağır olarak değerlendirmesi gerekirken o yetkiyi
partizanca değerlendiriyor. 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) - Ahmet Turan Kılıç’ı affeden, bu insanlık suçuna karşı bunu
affeden, eline Madımak’ın isini, kirini bulaştıran, Madımak’ın kanını
bulaştıran Türkiye Cumhuriyeti’nin Cumhurbaşkanı değil, olsa olsa Adalet ve
Kalkınma Partisi’nin Genel Başkanıdır.
Teşekkür
ediyorum. (CHP ve İYİ PARTİ sıralarından alkışlar)
BAŞKAN
– Sayın Oluç…
27.- İstanbul Milletvekili Hakkı Saruhan Oluç'un,
Cumhurbaşkanının Anayasa’nın 104’üncü maddesindeki yetkisini siyasi
tercihlerine göre kullandığına, FETÖ’nün siyasi ayağının araştırılması ve
tartışılması gereken yerin Türkiye Büyük Millet Meclisi olduğuna ilişkin
açıklaması
HAKKI
SARUHAN OLUÇ (İstanbul) – Teşekkür ederim Sayın Başkan. 
Sayın
vekiller, iki konuya kısaca değinmek istiyorum. Bir tanesi, Cumhurbaşkanının
Anayasa’nın 104’üncü maddesindeki yetkisini kullanması meselesi. Bakın, biz üç
senedir her fırsatta bu Mecliste, kürsüde de, komisyonlarda da bunu dile
getiriyoruz. Üç senedir; neden üç senedir, diyeceğim. İHD’nin verilerine göre
şu anda 1.334 hasta tutuklu ve hükümlü vardır. Bunun 457’si ağır hastadır ve
son üç yılda 50 kişi cezaevlerinde hayatını kaybetmiştir yani 50 kişi
ailelerini bile göremeden hayatlarını kaybetmişlerdir, bazıları hastanede,
bazıları cezaevinde. 
Şimdi,
Cumhurbaşkanının Anayasa’nın 104’üncü maddesine göre bir yetkisi vardır ama
Cumhurbaşkanı bunu tamamen siyasi tercihlerine göre kullanmaktadır, siyasi
tercihlerine göre. 
(Mikrofon
otomatik cihaz tarafından kapatıldı) 
BAŞKAN
– Buyurun.
HAKKI
SARUHAN OLUÇ (İstanbul) – Yani Cumhurbaşkanı insani ve vicdani
davranmamaktadır, siyasi davranmaktadır. En son icraatı bunu göstermektedir.
Biz bir kez daha bunu söyleyelim, söylemeye devam edeceğiz. Bizim derdimiz,
cezaevindeki hasta tutuklu ve hükümlülerle ilgili tamamen insanidir,
vicdanidir. Meselenin siyasi tartışma ve polemik konusu olması yanlıştır. Bir
kez daha vurgulayalım: 457 ağır hasta vardır, bunların içinde acilen salınması
gereken insanlar vardır. Bu konuda Cumhurbaşkanı eğer vicdani ve insani
davrandığını iddia ediyorsa, samimi olduğunu iddia ediyorsa mutlaka buna el
atması gerekir ama bizim kanaatimiz odur ki siyasi tercihlerine göre karar
almaktadır. 
İkinci
değinmek istediğim konu -diğer Grup Başkan Vekilleri de söyledi- biz defalarca
araştırma önergesi verdik FETÖ’nün siyasi…
(Mikrofon
otomatik cihaz tarafından kapatıldı)
BAŞKAN
– Buyurun. 
HAKKI
SARUHAN OLUÇ (İstanbul) - Araştırma önergeleri verdik FETÖ’nün siyasi ayağının
araştırılmasıyla ilgili ve her seferinde Adalet ve Kalkınma Partisinin
oylarıyla reddedildi bu önergeler. 
Şimdi,
biz bunu hep söylüyoruz; bunun araştırılması ve tartışılması gereken yer
Meclistir. Neden Meclistir? Yargıdan orduya kadar, eğitimden bütün bakanlıklara
kadar bütün kurumlarda insanlar bulundu “FETÖ”cü diye görevlerinden
uzaklaştırıldılar herhangi bir hüküm olmaksızın ama bir türlü siyasi ayak
bulunamadı ve siyasi ayağın tartışılabileceği, araştırılabileceği tek yer
Millet Meclisidir. Siyasi partiler buradaysa siyasi ayak da buradadır.
Dolayısıyla, eğer Adalet ve Kalkınma Partisi bu konuda samimiyse biz de hazırız
bu konuda getirecekleri önergeye –hangi parti getirirse getirsin- destek
vermeye… 
(Mikrofon
otomatik cihaz tarafından kapatıldı)
HAKKI
SARUHAN OLUÇ (İstanbul) – Son cümlem efendim.
Bu
konuda hangi parti getirirse getirsin önergeye destek vermeye ve FETÖ’nün
siyasi ayağının araştırılması için her türlü adımı atmaya ve desteklemeye hazır
olduğumuzu bir kez daha vurgulamış olalım.
Teşekkür
ediyorum.
BAŞKAN
– Sayın Akbaşoğlu…
28.- Çankırı Milletvekili Muhammet Emin Akbaşoğlu'nun,
Cumhurbaşkanı Recep Tayyip Erdoğan’ın şahsına yönelik yaklaşımları
reddettiklerine, FETÖ’nün siyasi ayağının açığa çıkması için bağımsız ve
tarafsız yargı eliyle sonuna kadar mücadele edilmesi hususunda en ufak
tereddütleri bulunmadığına ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Değerli
arkadaşlar, öncelikli olarak, Sayın Cumhurbaşkanımızın Anayasa 104’üncü madde
çerçevesinde ortaya koymuş olduğu takdirle ilgili herkes farklı yaklaşımlarda
bulunabilir ancak şahsına yönelik yaklaşımı kesinlikle reddettiğimizi ifade
etmek isterim. Bu konuyla ilgili herkesin anayasal çerçevede ve işin nezaketi çerçevesinde
konuşması gerekir; bir.
İkinci
olarak; arkadaşlar, FETÖ’nün görüşülmesi ve konuşulması meselesi illa araştırma
komisyonuna mı bağlı? 
ÖZGÜR
ÖZEL (Manisa) – “Her zeminde” diyorsunuz.
MUHAMMET
EMİN AKBAŞOĞLU (Çankırı) – Her zeminde… 
Araştırma
komisyonu da kuruldu daha önce, kuruldu,üç ay çalıştı.
ÖZGÜR
ÖZEL (Manisa) – O konuda kurulmadı.
AYTUN
ÇIRAY (İzmir) – Erken bitirildi erken.
MUHAMMET
EMİN AKBAŞOĞLU (Çankırı) – Bak, yargı yetkisi, Türkiye Cumhuriyeti devleti
adına ve Türk milleti adına yargı tarafından, mahkemeler tarafından
kullanılıyor. 
ŞENOL
SUNAT (Ankara) – Adı siyasal ayak.
MUHAMMET
EMİN AKBAŞOĞLU (Çankırı) –Sayın Kılıçdaroğlu başta olmak üzere -hani byLock
listesinden bahsediyordu ya “120 ila 180 milletvekilinde byLock var.” diye-
kimin elinde ne belge varsa, ne bilgi varsa davasını açsın, bağımsız ve
tarafsız yargı eliyle kimler siyasi ayağı oluşturuyorsa sonuna kadar gidilsin.
Bu konuyla ilgili en ufak bir tereddüt yok. 
Değerli
arkadaşlar, şunu da ifade etmek istiyorum: İki konuyu birbirinden ayırt etmek
lazım. Şimdi, gündeme gelen husus neydi? Burada 2009 yılında bir yasa
görüşülürken o zamanki ilgili milletvekili arkadaşlar, Grup Başkan Vekili
arkadaşlar birbirleriyle görüşmek, meseleyi değerlendirmek suretiyle bir önerge
vermişler ve bu önerge Meclisin yüce iradesiyle kabul edilerek kanunlaşmış. 
(Mikrofon
otomatik cihaz tarafından kapatıldı)
BAŞKAN
– Buyurun. 
MUHAMMET
EMİN AKBAŞOĞLU (Çankırı) – Biz yasama faaliyeti anlamında bu önergenin
verilmesi ve Meclisin iradesinin kabulü noktasındaki hiçbir sorgulamayı asla ve
kata sorgulatır noktaya getirmeyiz, bir; şu hususta Meclise milletvekillerinin
iradesine saygısızlığı asla ve kata kabul etmeyiz. Bununla beraber FETÖ
konusunda her türlü tartışmayı ister ekranlar başında, ister Mecliste, her
zeminde tartışmaya hazır olduğumuzu ortaya koyduk ve koyuyoruz. 
(Mikrofon
otomatik cihaz tarafından kapatıldı)
MUHAMMET
EMİN AKBAŞOĞLU (Çankırı) – Sonuçta, şu bir gerçektir ki özellikle 2013 ve daha
sonra 15 Temmuz 2016 tarihi itibarıyla net bir şekilde terör örgütü olarak
Millî Güvenlik Kurulu kararları tarafından devletimizin aldığı kararlar
çerçevesinde Hükûmetimiz mücadeleyi hem siyasi alanda hem ticari alanda, her
türlü alanda sonuna kadar yerine getirmektedir. Bu konuda bütün gruplarla bu
konuyla ilgili her türlü bilgi, belge ışığında her zeminde bunun sonuna kadar
konuşulmasını bizler ortaya koyduk, gereğini yaptık ve yapıyoruz; sizler de
inşallah gereğini yapma durumunda olursunuz. Sayın Kılıçdaroğlu, tabii ki,
geçen haftaki grup toplantısında siyasi ayakla ilgili açıklamayı bugünkü grup
toplantısında yapacağını beyan etmişti ancak bu konuyu haftaya bıraktı.
(Mikrofon
otomatik cihaz tarafından kapatıldı) 
BAŞKAN
– Buyurun.
MUHAMMET
EMİN AKBAŞOĞLU (Çankırı) – İnşallah, sizler bu konuda ne ortaya koyarsanız,
siyasi ayağın açığa çıkması hususunda, bizden sonuna kadar yardım göreceğinizi
ortaya koymak isterim ama bununla ilgili tartışmayı da... Ayrıca, kim siyasi
ayaktır, FETÖ’yle ve PKK’yla nasıl bir buluşma zemini içerisinde, nasıl bir
yaklaşım içerisinde hareket edilmektedir, müdellel bir şekilde yargı
kararlarıyla ortaya koymaya da hazır olduğumuzu beyan ederim.
Teşekkür
ederim.
BAŞKAN
– Değerli Grup Başkan Vekillerimiz, bana göre, herkes gayet güzel kendi
meramını anlattı.
Gündeme
geçelim.
DURSUN
MÜSAVAT DERVİŞOĞLU (İzmir) – Sayın Başkan...
BAŞKAN
– Hayhay, buyurun Sayın Dervişoğlu. 
ŞENOL
SUNAT (Ankara) – Burası çok önemli Sayın Başkan.
BAŞKAN
– Teşekkür ederim uyardığınız için.
29.- İzmir Milletvekili Dursun Müsavat Dervişoğlu'nun,
Çankırı Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
DURSUN
MÜSAVAT DERVİŞOĞLU (İzmir) – Ben Sayın mevkidaşıma yapmış olduğu bu hararetli
konuşma için çok teşekkür ediyorum ama ifadeleri benim açımdan tatminkâr değil.
Yani demek istiyorsanız Türkiye Büyük Millet Meclisi bu tartışmayı yapmaya
mezun değildir, Türkiye Büyük Millet Meclisinin bir ferdi ve bir siyasi
partinin Grup Başkan Vekili olarak bunu kabul etmem mümkün değil. Ayrıca,
önergeyi veren milletvekilleri ve Grup Başkan Vekilleriyle ilgili benim bir
kaygım yok. Bizim, İYİ PARTİ olarak asıl merak ettiğimiz şey, o 2 Grup Başkan
Vekilinin eline önergeyi verenlerdir; siyasi ayak onlardır ve doğru anlaşılması
lazımdır diye düşünüyorum. “Yasamanın bu alanda bir yetkisi yoktur.” yönünden
yaklaşımınızı yerinde bulmadığımı üzülerek ifade ediyorum. “Yargı baksın bu
işe.” diyorsunuz. 
(Mikrofon
otomatik cihaz tarafından kapatıldı.)
DURSUN
MÜSAVAT DERVİŞOĞLU (İzmir) – Yargının vermiş olduğu bazı kararları, Sayın Cumhurbaşkanımız,
mikrofon arkasına geçip “Anlayabilmiş değilim.” diyerek reddediyor.
Dolayısıyla, adalet duygusunun zedelendiği toplumda yasamayı yapan Türkiye
Büyük Millet Meclisine saygınızı artırmanızı istirham ediyor, Genel Kurulu
saygılarımla selamlıyorum. (İYİ PARTİ sıralarından alkışlar)
BAŞKAN
– Sayın Özel, buyurun.
30.- Manisa Milletvekili Özgür Özel'in, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
ÖZGÜR
ÖZEL (Manisa) – Sayın Başkan, ben Mecliste görev yaptığım ilk dönemimde Cezaevi
İnceleme ve İzleme Komisyonu üyesiydim, partimin ilgili Komisyonunun üyesiydim.
“Balyoz Kumpası” diye bir kitap yazdık biz. Ben şu kürsüde “Balyoz kumpası”
dedim diye yemediğim laf kalmadı AK PARTİ Grubundan. “Kumpasçı sensin!”
“Darbeci sensin!” “Darbeciler için kitap yazan sensin.” Ardından, altı ay sonra
AK PARTİ’nin o zamanki Başbakan Yardımcısı “Millî orduya kumpas kurmuşlar.”
dedi. Şimdi, 2013-2014’te “Balyoz kumpası” diyen adama “Darbeciler için kitap
yazan utanmaz sensin!” diyenler, utanmadan, Millî orduya kumpas kurulduğu
argümanına, söylemine dört elle sarıldılar. 
(Mikrofon
otomatik cihaz tarafından kapatıldı.)
ÖZGÜR
ÖZEL (Manisa) – 2009 yılında bir gece yarısı harf, kelime oyunuyla muhatap
gruplar da kandırılmaya çalışılarak ve asla verdikleri önergeye de destek
bulamadan asker kişileri sivil mahkemede yargılama hevesi FETÖ’nün... Çünkü
FETÖ sivil mahkemeleri almış eline, orada Ergenekon yapıyor ve kafayı ülkenin
Genelkurmay Başkanına takmış. O Genelkurmay Başkanı -ki defalarca cezaevinde
görüştüm ben İlker Paşayla- bana dedi ki: “Benim karargâhım burası, Silivri.
Ben devletimin aleyhine şu kadar bir söz söylemem ama bir cemaat devleti ele
geçirmiştir, istediği yasayı getirmektedir, istediği gibi geçirmektedir.” O
günlerde biz bunları raporlarımıza yazsak İlker Paşa rahatsız olurdu. “Ben
Genelkurmay Başkanıyım.” dedi. 
(Mikrofon
otomatik cihaz tarafından kapatıldı)
BAŞKAN
– Buyurun. 
ÖZGÜR
ÖZEL (Manisa) - Ama FETÖ’nün siyasi ayağı, bu kadar kusur ortadayken, 15 Temmuz
darbesinden bir ay önce, 6 Haziranda verilmiş iddianameye “FETÖ istediği yasal
değişiklikleri yasama Meclisine teklif ettirip kabul ettirecek güce
erişmiştir.” diye bu ülkenin savcıları yazıyorken ve sizin verdiğiniz o
önergeyle bu ülkenin namuslu subayları sivil mahkemelerde yargılanıp her biri
darbecilikle suçlanmış, kimi içeride hayatını kaybetmişken insan birazcık ar
eder, susar, özür diler, kabahatiyle oturur. Tutup da burada o önergeye sahip
çıkma, o önergeyi Meclis iradesi olarak gösterme… 
(Mikrofon
otomatik cihaz tarafından kapatıldı)
BAŞKAN
– Buyurun. 
ÖZGÜR
ÖZEL (Manisa) - O önergeyle, Fetullah Gülen cemaatinin bir şekilde yolunu
bularak -tam da aradığınız, biraz ilerleseniz ulaşacağınız siyasi ayak oradadır
ki- sizin Grup Başkan Vekillerinize imzalattırdığı önergeyle şunu başardılar:
İddianamede savcı yazıyor, mahkeme iddianameyi kabul ediyor; “FETÖ’nün güçlü
olduğu dönemlerde Silahlı Kuvvetlere girip, o günlerde albay rütbesinde olan
Atatürkçü, cumhuriyetçi, millî unsurların bertarafı, FETÖ’cü albayların önünün
açılması sonucunu doğurdu bu.” diyor. O önergeye atılan imzaya bugün sahip
çıkılmaz, biraz ar edilir, utanılır, susulur, özür dilenir. Başka da sözüm yok
size! (CHP sıralarından alkışlar)
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Buyurun Sayın Akbaşoğlu.
31.- Çankırı Milletvekili Muhammet Emin Akbaşoğlu'nun,
söylenilen sözler üzerinden değerlendirme yapılması gerektiğine, Türkiye’nin
demokratikleşmesi ve hukukun üstünlüğünün yerleşmesi hususunda mücadelenin yanı
sıra devlet içerisinde FETÖ’yle ilgili mücadeleyi verenin de AK PARTİ olduğuna
ilişkin açıklaması
MUHAMMET
EMİN AKBAŞOĞLU (Çankırı) – Evet, teşekkür ederim Sayın Başkanım. 
Tabii,
hiç kimsenin sözleri, lafları çarpıtmaması lazım. Önce, bir kere, ne söylendi,
söyleneni ortaya koymak, o söylenen üzerinden bir değerlendirme yapmak lazım.
Söylenmemiş sözler üzerinden çarpıtarak, kendi amacına matuf olarak, ön
cümleler kurarak bir söz söylemek ancak bir acziyetin ifadesi olabilir, bunu
ortaya koymak isterim, çarpıtmadır; hiç kimse çarpıtmaya tevessül etmesin. 
İkinci
olarak, biz vesayet odaklarıyla mücadele ede ede geldik; Türkiye’nin
demokratikleşmesi, hukukun üstünlüğünün yerleşmesi hususunda gerçekten büyük
mücadeleler verdik. Sonuçta, bu konudaki yasal düzenlemeler başka bir mecradır
konuşulması gereken mecra olarak ve bununla ilgili yapılan yasama faaliyetleri
apayrı bir mecradır. 
(Mikrofon
otomatik cihaz tarafından kapatıldı) 
BAŞKAN
– Buyurun. 
MUHAMMET
EMİN AKBAŞOĞLU (Çankırı) – Buna yönelik olarak, bununla ilişkilendirilmek
suretiyle, başka bir makastan başka amaçlara matuf sözler söyleyerek oradan
siyasi rant elde etmeye, farklı mesajlar vermeye çalışmak ise apayrı bir
mecradır. 
Sonuçta,
şunu ifade etmek istiyorum: FETÖ’yle ilgili mücadeleyi devlet içerisinde yapan
AK PARTİ’dir değerli arkadaşlar. 60’lı yıllardan itibaren bugünlere kadar
gelmiş bir örgüt. Bunun, Millî Güvenlik Kurulu kararıyla devlet ve millete
ilişkin ihanetinin ortaya konulmasıyla beraber bu konuda gerçekten büyük bir
mücadele başlatılmış ancak bu mücadeleyi başlatan AK PARTİ, FETÖ’nün
söylemleriyle bazı siyasi yapılar tarafından sıkıştırılmaya ve FETÖ'nün
söylemleriyle AK PARTİ'nin üzerine gelinmeye başlanmıştır.
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Akbaşoğlu.
MUHAMMET
EMİN AKBAŞOĞLU (Çankırı) – Aslında, bu da FETÖ'nün bir mücadele yöntemidir.
Ancak kendi içine FETÖ kaçanların, PKK kaçanların bu konuda hakikaten
kendilerine dönüp bu temizliği yapmaları gerekir. Sonuçta, FETÖ'nün siyasi
ayağıyla ilgili, önümüzdeki günlerde uzunca konuşacağız. Bu konuyla ilgili
gerekli sözleri biraz evvel kendi bağlamında ifade ettim ve bu konunun
çarpıtılmamasını da hassaten yüce Meclisin iradesine sunarım. 
Teşekkür
ederim.
BAŞKAN
– Toparlayarak lütfen Sayın Dervişoğlu, buyurun. 
32.- İzmir Milletvekili Dursun Müsavat Dervişoğlu'nun,
Çankırı Milletvekili Muhammet Emin Akbaşoğlu’nun yaptığı açıklamasındaki bazı
ifadelere ilişkin açıklaması
DURSUN
MÜSAVAT DERVİŞOĞLU (İzmir) – Çok teşekkür ederim Sayın Başkan.
Sevgili
Mevkidaşım, devleti siz yönetiyorsunuz, elbette ki mücadele yapacaksınız ama
yapmış olduğunuz mücadelenin yeterli olması temennimizi de görmezden
gelmeyeceksiniz. Vesayet odaklarıyla mücadelenizi, geçmiş dönemlerde
muktedirlere karşı vermiş olduğunuz mücadeleyi, biz, rahmetli Necmettin Erbakan
Hocadan itibaren hep önemsemiş ve takdirle karşılamışızdır. Fakat burada bir
şey var, devlete sızıntıdan bahsediyorsunuz. Devlete sanki onlar sızmamış da
devlet onların geldiği yere doğru sızmış gibi bir görüntü sergilediniz. Bunun
düzeltilmesi lazımdır diye düşünüyorum. Şimdi, bu konuyla ilgili MİT raporları
var, Yüksek Askerî Şûra kararları esnasında koyulan muhalefet şerhleri var.
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın. 
DURSUN
MÜSAVAT DERVİŞOĞLU (İzmir) - Bunları iç siyasetin malzemesi yapıp sizi de daha
fazla üzmemek, zor durumda bırakmamak adına bu işi noktalandırmak istiyorum.
Genel Kurulun önemli gündem maddeleri de var. 
Ama
şunu açıkça ifade etmekte yarar görüyorum ki bizlerle ilgili ortaya koyduğunuz
örtülü birtakım ifadeleri kabul edebilmemiz mümkün değildir. Bizi herhangi bir
yasa dışı örgütle birlikteymişiz gibi itham etmeye kalkışmanız bize yapışmaz,
iddia sahiplerine de yakışmaz. 
Genel
Kurulu saygıyla selamlıyorum efendim.
BAŞKAN
– Özgür Bey, buyurun ama sizden sonra söz hakkı çıkmasın isterseniz.
33.- Manisa Milletvekili Özgür Özel'in, Ömer Dinçer’in
Türkiye’de Değişim Yapmak Neden Bu Kadar Zor? adlı kitabının okunmasını tavsiye
ettiğine ilişkin açıklaması
ÖZGÜR
ÖZEL (Manisa) – Çıkmayacak çünkü kitap önerisinde bulunacağım. Konu değişsin. 
Bir
kitap önerim var, kitabın yazarı Ömer Dinçer; “Türkiye’de Değişim Yapmak Neden
Bu Kadar Zor?” Kitap, Ömer Dinçer’in Başbakanlık Müsteşarlığı dönemini kapsıyor
ve yaptığı dijital dönüşümle övünüyor. O kitapta aynen şu yazıyor: “2004’te
askerler, önümüze, Fetullah Gülen cemaatinin devleti ele geçirmek, başlıca
organlarda güçlenmek, özellikle Silahlı Kuvvetlerde güçlenmek üzere hazırlık
yaptığına ilişkin bir MGK raporu koydular. Bu rapor Millî Güvenlik Kurulunda
görüşüldü, karara bağlandı. Ancak bu raporla ilgili, bakanlıklara ve devletin
diğer kurumlarına dağıtımının yapılmamasıyla ilgili bürokratik sorumluluğu ben,
siyasi sorumluluğu Başbakan Recep Tayyip Erdoğan aldı.”
(Mikrofon
otomatik cihaz tarafından kapatıldı) 
BAŞKAN
– Buyurun. 
ÖZGÜR
ÖZEL (Manisa) - Şimdi burada beyefendi diyor ki: “Biz, Millî Güvenlik Kurulunda
bu örgütün tehlikeli bir örgüt olduğu kararından sonra…” Vallahi de yalan,
billahi de yalan. 2004’teki Millî Güvenlik Kurulunda siz bu kararı aldınız, bu
karar alındı. Bu kararla ilgili, devlette bu kararlılık on üç yıl önceden
gösterilebilecekken, siyasi sorumlusunun Recep Tayyip Erdoğan, bürokratik
sorumlusunun Ömer Dinçer olduğu, daha sonra partinizde bakanlık yapmış, daha
hâlâ partinizin üyesi olan kişinin ISBN numarası almış, Millî Kütüphanede bir
örneği de bulunan kitabında bu açıkça itiraf edilmektedir. Kitabı okumanızı
tavsiye ediyorum.
Teşekkür
ediyorum. (CHP sıralarından alkışlar) 
BAŞKAN
– Bu konuyla ilgili son sözü veriyorum arkadaşım. Bir söz hakkı çıkmasın karşı
tarafa.
Buyurun.
34.- Çankırı Milletvekili Muhammet Emin Akbaşoğlu'nun,
Manisa Milletvekili Özgür Özel’in yaptığı açıklamasındaki bazı ifadelerine ve
1960’lı yıllardan beri devletin içine sızan yapının terör örgütü olduğunun
anlaşılmasıyla mücadeleyi başlattıklarına ilişkin açıklaması
MUHAMMET
EMİN AKBAŞOĞLU (Çankırı) – Peki. 
Teşekkür
ederim Sayın Başkanım, çok sağ olun.
Şimdi
“Millî Güvenlik Kurulunun tarihinden sonra başlanmıştır.” sözü hiç yok.
ÖZGÜR
ÖZEL (Manisa) - Öyle dediniz biraz önce.
MUHAMMET
EMİN AKBAŞOĞLU (Çankırı) – Yok, yok… Öyle bir şey yok.
ÖZGÜR
ÖZEL (Manisa) – Biraz önce dediniz.
MUHAMMET
EMİN AKBAŞOĞLU (Çankırı) – Hep çarpıtıyorsunuz.
ÖZGÜR
ÖZEL (Manisa) – Tutanağı bulursam özür dileyecek misin?
MUHAMMET
EMİN AKBAŞOĞLU (Çankırı) – Çarpıtıyorsunuz… Çarpıtıyorsunuz… 
ÖZGÜR
ÖZEL (Manisa) – Tutanak istiyorum.
MUHAMMET
EMİN AKBAŞOĞLU (Çankırı) – Tutanağa bakalım beraber. Tutanakları ben de
istiyorum.
BAŞKAN
– Sayın Akbaşoğlu, buyurun, düşüncelerinizi ifade edin.
MUHAMMET
EMİN AKBAŞOĞLU (Çankırı) – Ondan sonra değil; ondan sonra da önce de. 
Dershaneler
meselesi var, 7 Şubat 2012 MİT krizi var. Sonuç itibarıyla 2009-2010. Bakın, bu
tarihlerde AK PARTİ mücadeleyi ortaya koymuş. 17-25 Aralık 2013 değil mi? Sonuç
itibarıyla, Millî Güvenlik Kurulu kararının öncesinde de sonrasında da bu
mücadele kararlılıkla ortaya konulmuştur.
Nedir
mesele? 
(Mikrofon
otomatik cihaz tarafından kapatıldı) 
BAŞKAN
– Defalarca anlatıldı. 
MUHAMMET
EMİN AKBAŞOĞLU (Çankırı) – Bitiriyorum. 
DURSUN
MÜSAVAT DERVİŞOĞLU (İzmir) – Yandık Başkanım. 
BAŞKAN
- Buyurun Sayın Akbaşoğlu. 
MUHAMMET
EMİN AKBAŞOĞLU (Çankırı) – 1960’lı yıllardan beri…
BAŞKAN
– Ya, anlatıldı bunlar, hep anlatıldı. 
AYTUN
ÇIRAY (İzmir) – Meclisi meşgul etmeyin, sizinle baş başa televizyonda
tartışalım, sizi televizyona davet ediyorum. 
MUHAMMET
EMİN AKBAŞOĞLU (Çankırı) – …devletin içine sızan bu örgütle mücadeleyi, biz, bu
örgütün, bu yapının terör örgütü olduğunun anlaşılmasıyla beraber başlattık ve
mücadeleyi ortaya koyduk. 
BAŞKAN
– Anlaşıldı. 
AYTUN
ÇIRAY (İzmir) – Gelin, bunu televizyonda tartışalım. 
ŞENOL
SUNAT (Ankara) – Ya, utanın be!
MUHAMMET
EMİN AKBAŞOĞLU (Çankırı) – Biz mücadele ederken ancak bununla beraber, bazı
siyasi partiler, müstevlilerle amaçlarını tevhit eden yaklaşım içerisinde
FETÖ’nün argümanlarını kullanma yaklaşımını ortaya koydular. 
BAŞKAN
– Tamam, toparlayın.
MUHAMMET
EMİN AKBAŞOĞLU (Çankırı) – Yazık olan budur. Sonuç itibarıyla, hep beraber
mücadele ederek bu örgütlerle, ülkeyi sağ salimen 2023, 2053 ve 2071
hedeflerine götürmemiz gerekirken ancak maalesef, bunların tuzağına düşen,
terör öğütlerinin tuzağına düşen bir yaklaşımla karşı karşıya kalmış
vaziyetteyiz. Bu, içler acısı bir durumdur. 
(Mikrofon
otomatik cihaz tarafından kapatıldı) 
BAŞKAN
– Peki, çok teşekkür ederim Sayın Akbaşoğlu. 
Gündeme
geçiyoruz. 
Başkanlığın
Genel Kurula sunuşları vardır. 
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım, oylarınıza sunacağım:
VII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, 4/2/2020 tarihinde İYİ PARTİ
Grup Başkan Vekili İzmir Milletvekili Dursun Müsavat Dervişoğlu tarafından,
Türkiye Cumhuriyeti devleti ile Suriye rejimi arasında yaşanan askerî gerilimlerin
giderek derinleşmesi neticesinde ortaya çıkan İdlib merkezli ulusal güvenlik
sorunlarımızın görüşülmesi amacıyla verilmiş olan Meclis araştırması
önergesinin ön görüşmelerinin, Genel Kurulun 4 Şubat 2020 Salı günkü
birleşiminde yapılmasına ilişkin önerisi
4/2/2020
Türkiye Büyük Millet Meclisi Başkanlığına
Danışma
Kurulu 4/2/2020 Salı günü (bugün) toplanamadığından, grubumuzun aşağıdaki
önerisinin, İç Tüzük’ün 19'uncu maddesi gereğince Genel Kurulun onayına
sunulmasını saygılarımla arz ederim.
 Dursun
Müsavat Dervişoğlu 
 İzmir
 Grup
Başkan Vekili
Öneri:
İzmir
Milletvekili ve İYİ PARTİ Grup Başkan Vekili Dursun Müsavat Dervişoğlu
tarafından, Türkiye Cumhuriyeti devleti ile Suriye rejimi arasında yaşanan
askerî gerilimlerin giderek derinleşmesi neticesinde ortaya çıkan İdlib
merkezli ulusal güvenlik sorunlarımızın görüşülmesi amacıyla 4/2/2020 tarihinde
Türkiye Büyük Millet Meclisi Başkanlığına verilmiş olan genel görüşme
önergesinin diğer önergelerin önüne alınarak görüşmelerinin 4/2/2020 Salı günkü
birleşimde yapılması önerilmiştir.
BAŞKAN
– Grup önerisinin görüşmelerinin kapalı oturumda yapılmasına dair, İç Tüzük’ün
70’inci maddesine göre verilmiş bir önerge vardır. 
Kapalı
oturum istemine dair önergeyi okutuyorum:
Türkiye Büyük Millet Meclisi Başkanlığına
4/2/2020
tarihinde (bugün) verilmiş olan ve “Başkanlığın Genel Kurula Sunuşları”
kısmında yer alan grup önerimizin İç Tüzük’ün 70’inci maddesi uyarınca kapalı
oturumda yapılmasını arz ve teklif ederim. 4/2/2020
 Dursun
Müsavat Dervişoğlu
 İzmir
 Grup
Başkan Vekili 
BAŞKAN
– Kapalı oturumda Genel Kurul salonunda bulunabilecek sayın üyeler dışındaki
dinleyicilerin ve görevlilerin dışarıya çıkmaları gerekmektedir. Sayın İdare
Amirlerinden salonun boşaltılmasını temin etmelerini rica ediyorum.
Yeminli
stenografların ve diğer yeminli görevlilerin salonda kalmalarını oylarınıza
sunuyorum: Kabul edenler… Kabul etmeyenler… Kabul edilmiştir.
Salonun
boşaltılması için birleşime beş dakika ara veriyorum.
Kapanma Saati: 16.46
VIII.- KAPALI OTURUMLAR
(İKİNCİ OTURUM)
(Kapalıdır)
ÜÇÜNCÜ OTURUM
Açılma Saati: 17.33
BAŞKAN: Başkan Vekili Celal ADAN
KÂTİP ÜYELER: Şeyhmus DİNÇEL
(Mardin), Barış KARADENİZ (Sinop)
-----0-----
BAŞKAN
– Türkiye Büyük Millet Meclisinin 51’inci Birleşiminin kapalı oturumdan sonra
yapılacak Üçüncü Oturumunu açıyorum. 
VII.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun, 4/2/2020 tarihinde İYİ PARTİ
Grup Başkan Vekili İzmir Milletvekili Dursun Müsavat Dervişoğlu tarafından,
Türkiye Cumhuriyeti devleti ile Suriye rejimi arasında yaşanan askerî
gerilimlerin giderek derinleşmesi neticesinde ortaya çıkan İdlib merkezli
ulusal güvenlik sorunlarımızın görüşülmesi amacıyla verilmiş olan Meclis
araştırması önergesinin ön görüşmelerinin, Genel Kurulun 4 Şubat 2020 Salı günkü
birleşiminde yapılmasına ilişkin önerisi (Devam)
BAŞKAN
– İYİ PARTİ Grubu önerisinin görüşmelerine başlıyoruz. 
Önergenin
gerekçesini açıklamak üzere İYİ PARTİ Grubu adını İzmir Milletvekili Sayın
Aytun Çıray’a söz veriyorum. 
Buyurun
Sayın Çıray. (İYİ PARTİ sıralarından alkışlar) 
İYİ
PARTİ GRUBU ADINA AYTUN ÇIRAY (İzmir) – Sayın Başkan, değerli arkadaşlar;
hepinizi sevgi ve saygıyla selamlıyorum. 
Türk
milletinin İdlib konusunda olan bitenler hakkında birçok sorulara cevap
beklentisi var. Sayın Erdoğan, Rusların sahadaki mevcut hamlelerine meşruiyet
sağlayan Soçi Mutabakatı’ndan vaz mı geçti? Vazgeçtiyse bütün dünyayı karşısına
aldığı bir dönemde bunu nasıl anlatacak? 
Değerli
arkadaşlar, Tel Abyad’ın batısından Resulayn’ın doğusuna kadar yaklaşık 150 kilometrelik
bir güzergâh üzerinden 30 kilometre civarında bir derinlik sağlayarak bir
güvenli bölge oluşturulmuştu ancak Trump’un “tweet”iyle Barış Pınarı ne yazık
ki kurumaya bırakıldı. Türk Silahlı Kuvvetleri Putin ve Trump’ın engellemeleri
nedeniyle hedefe ulaşamadan harekâtı bırakmak zorunda kaldı. Adalet ve Kalkınma
Partisi yönetiminin Barış Pınarı Harekâtı’yla oluşturulduğunu iddia ettiği
güvenli bölgenin güneyinden geçen M4 kara yolunun denetimi bize bırakılmadı. M4
kara yolu YPG’nin stratejik kara yoludur. Bu gerçek Türk milletinden gizlendi
yani YPG Barış Pınarı Harekâtı’yla izole edilemedi. Hâlen, Suriye Demokratik
Güçleri Suriye’nin petrol ve doğal gaz üretiminin yüzde 80’ini ve bu bölgedeki
20 petrol kuyusundan 11’ini kontrol ediyor. Üzülerek söylüyorum, Barış Pınarı
Harekâtı, YPG’nin ne en önemli ikmal yollarına ne gelir üretme kaynaklarına
ulaşımını engelleyemedi. 
Sayın
milletvekilleri, Fırat Kalkanı Harekâtı’na bakalım. Amerika, harekâtta
kullandığımız ÖSO’nun Suriye savaşındaki çok önemli yerleşim alanı olan
Menbiç’e ulaşmasına engel oldu çünkü Menbiç, Fırat’ın doğusu ile Fırat’ın
batısındaki YPG’lilerin silah ve eleman bağlantıları için çok önemliydi. Zeytin
Dalı Harekâtı’nda AKP yönetimi stratejik hedeflerinin hiçbirisine ulaşamadı.
YPG’nin Suriye sınırının batısında Akdeniz’e yakın bir coğrafyada yerleşmesini
engelledik ama Putin’in engellemesiyle stratejik Tel Rıfat ilçesini alamadık.
YPG/PKK Zeytin Dalı Harekâtı’yla Afrin’i terk ettiler ama Tel Rıfat çevresine
çekilerek burada hâkimiyet kurdular. Böylece YPG unsurları Menbiç ve Kobani
bölgesinde lojistik destek alışverişine devam ettiler. Tel Rıfat’taki
varlıklarıyla Azez ve Türk Silahlı Kuvvetleri denetimindeki diğer bölgelere
istedikleri zaman taciz ateşi açma imkânına kavuştular. İşte, İdlib’de Türkiye
ile Rusya’yı karşı karşıya getiren olaylar zinciri böyle başladı. İdlib,
muhaliflerin bölgede bizim desteğimizle barındığı son alan. Bizim yeni oyun
kurabilmemiz, eksik kalanlarını tamamlamamız için son stratejik manevra
alanımız. 
Değerli
arkadaşlar, kapalı oturum yapılmadığı için, milletten gizli olduğundan değil
ama şu anda sahada mücadele eden Türk ordusunun moralini düşünerek konuşmamın
bazı bölümlerini şimdilik çıkardığımı ifade etmek istiyorum.
Sayın
milletvekilleri, Sayın Erdoğan’ın ve Hükûmetinin güvenilirliği ne yazık ki şu
anda yerlerde sürünüyor. Soçi’de M5 kara yolunu kontrol altına alırız dedik,
almadık ya da alamadık. Almamız gerekiyorsa Soçi Anlaşması’nı niye imzaladık?
“Gözetleme kulelerimiz Suriye askerleri tarafından sarıldı, Rusya’ya haber
verdik.” diyorsunuz, doğrudur ama onlar “Vermediniz.” diyorlar. Neye dayanarak?
Sonuçta savaşı kazananların hukuku yapacaklarını bildikler için.
Arkadaşlar,
hamaset zamanı geçti, F-16’larımızın sorti yapmalarını Rus uçakları engelliyor.
Aldığımız duyumlara göre, o, almakla çok övündüğünüz S-400 füzeleri Türk
uçaklarına kilitlenmiş durumda. Siz, hareket hâlindeki konvoyumuzu, Ruslar
koordinat vermezse Esad kuvvetlerinin vurabileceğini düşünüyor musunuz? 
Sayın
milletvekilleri, içinde bulunduğumuz duruma bakalım: Toplam borç yükü muazzam,
millet fakirleşmiş, 17’nci büyük ekonomiden 19’a düşmüşüz, işsizlik felaket
boyutlarda; Suriyeliler bizim topraklarımıza sürülmüş, gönderilmişler; Avrupa
Birliği karşımızda, İran karşımızda; doğrusu, şu anda Katar bile yanımızda
değil Filistin’le beraber. Deniz Kuvvetleri Komutanlığı da Girit’i gözlem
altına alıp oraya kuvvet kaydırıyor. Ne için? Yunanistan da işi kaşımaya
başladı Türkiye zayıf düştü diye, iyi olan tek şey yok. 
(Mikrofon
otomatik cihaz tarafından kapatıldı) 
AYTUN
ÇIRAY (Devamla) – Sayın Başkanım, sözümü bitireyim.
BAŞKAN
– Buyurun Sayın Çıray. 
AYTUN
ÇIRAY (Devamla) – Esasen memleketin, bugün 8 şehit verdiğimiz ve rahmetle
andığımız bu kadar büyük meselesinin bu kadar alelacele, dakikalara sıkıştırılmış
bir şekilde konuşulması, Türkiye Büyük Millet Meclisinin iradesinin, milletin
iradesinin buraya yansımasının da ne kadar eksik olduğunu gösteriyor.
Malumunuz,
Libya politikası da yolunda gitmiyor, iyi olan tek şey yok ancak bir kere akıl
uçtu mu ara ki mantığı bulasın. Sayın Erdoğan’ın son Ukrayna gezisi böyle bir
mantık kaybını işaret ediyor, hele Ukrayna’da “Kırım’ın yasa dışı ilhakını
tanımıyoruz.” sözünden sonra nur topu gibi yeni bir cephemiz olmak üzere, Rus
cephesi. 
Bu
arada, Amerika ve içerideki yandaşları da Türkiye, Rusya ilişkilerini koparsın
diye Tayyip Bey’i pohpohluyor, o kadar ki “Cihatçı milisler Suriye ordusuna
saldırdığı sürece onları terörist kabul etmeyeceğiz.” diyorlar. Tam bu esnada
bize tuzak kurulduğu teranelerini işliyoruz. Tuzak dışarıda değil, içeride
arkadaşlar. 
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Milletvekili.
AYTUN
ÇIRAY (Devamla) - O nedenle yıkılırken yıkmak yerine, hepimiz yüksek sesle
telaffuz etmedikçe, sorunların adını koymadıkça Türkiye’de yaşayacağımız
sorunların ve ne yazık ki vereceğimiz şehitlerin sayısı artacak. Hiçbir şeyin
tedbirini gerektiği anda, gerektiği şekilde ve ölçüde alamayan, bu beceriyi
gösteremeyen bir siyasetçiler topluluğu oldu; bu, sürdürülemez bir şey. Kendi
siyaset erbabının önce bu gerçekle yüzleşmesi gerekiyor. Sonuç itibarıyla,
İdlib, son on yıldır süren ve derinleştirilen bir antidiplomasinin son ağır
darbelerinden birisidir ve uyarıyoruz, eğer bu siyasetten vazgeçmezseniz sonun
başlangıcıdır. 
Saygılar
sunuyorum. (İYİ PARTİ sıralarından alkışlar) 
BAŞKAN
– Halkların Demokratik Partisi Grubu adına Siirt Milletvekili Sayın Meral Danış
Beştaş’a söz veriyorum.
Buyurun
Sayın Beştaş. (HDP sıralarından alkışlar) 
HDP
GRUBU ADINA MERAL DANIŞ BEŞTAŞ (Siirt) – Sayın Başkan, değerli milletvekilleri;
evet, İdlib meselesini konuşuyoruz, gerçekten çok önemli bir yerde duruyor ama
üç dakikada ne kadarını anlatabilirim; çalışayım.
Şimdi,
bu Mecliste çok sayıda, savaş tezkereleri üzerine konuşmalar yaptık ama sonuç
nafile, savaş politikası tam hız devam ediyor. Savaş yüceltildi sürekli,
“savaş” kavramı yasaklandı ve savaş karşıtları âdeta düşman olarak görüldü.
“Fırat Kalkanı” denildi, “Zeytin Dalı” denildi, “Barış Pınarı Harekâtı”
denildi, şimdi de İdlib temel gündem. Niçin? İktidarın bekası için aslında,
başka bir sebebi yok. Zannediyor ki AKP iktidarı, Suriye’de söz sahibi olacak,
Orta Doğu’nun hâkimi olacak ve Kürtlerin de orada, diğer halklarla birlikte
kendi kendini yönetmesini engelleyecek. 
Gerçekten,
AKP’nin dış politikadaki konumu tam anlamıyla şu: Kristal mağazasındaki fil
gibi; etrafını yıkıyor, döküyor, bunu bilmeyen hiç kimse yok. Ne yaptı? Yeni
Osmanlıcılık “Osmanlının devamıyım…” Bu şekilde, 2011’den beri Suriye
savaşından, maalesef, masada olmak için bir nemalanma çabası var ve 2011’den bu
yana Suriye tam anlamıyla bir kan gölü. Suriyeli sığınmacılar şu anda
Türkiye'de; içeride kendisine yandaş, dışarıda ise tehdit unsuru olarak sürekli
dillerinden düşürmüyorlar. Avrupa Birliğinden aldıkları milyonlarca dolar da
bunun cabası. Türkiye'nin Suriye konusundaki tutumunu eleştiren Batı’ya veriyor
cevabı: “Sınırları açarsam görürsünüz.” diye. Ondan sonra IŞİD’i, ÖSO’yu
desteklemesi ve nelere sebep olduğunu söylemeye gerek yok. Çözüm konusunda süre
çok kısıtlı olduğu için çözüme odaklanmak lazım. İdlib, terör örgütlerinin
merkezidir. Şu anda büyük hâkimiyet HTŞ’de ve El Kaide’nin uzantısı olduğunu,
IŞİD’le ilişkisini -istedikleri kadar allayıp pullasınlar- bunun aksini hiç
kimse iddia edemez ve tabii ki savaştan kaçan milyonlarca insan da İdlib’de yer
alıyor. 
Suriye
politikası kesinlikle Türkiye halklarının lehine değildir ve şu anda ölen
askerler de tehditler de AKP iktidarının kendi politikasını dayatmasının
neticesidir. Bu maceradan bir an önce vazgeçilmesi gerekiyor. Gerçekten,
askerlerin derhâl geri çekilmesi gerekiyor. “Hiç gitmemeliydiler.” yönünde
görüşümüz biliniyor zaten. 
Çeteleri
desteklemekten Türkiye behemehâl vazgeçmelidir. Türkiye’nin IŞİD’le, El
Kaide’yle, HTŞ’yle, diğer unsurlarla ilişkisini, dayanışmasını, ticaretini,
zeytinleri bile pazarladığını sağır sultan bile duydu ama bu Mecliste
söyleyince birileri cevap veriyor. 
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın.
MERAL
DANIŞ BEŞTAŞ (Devamla) – Çözüm ne peki? Suriye’yle ve diğer ülkelerle barış
temelinde bir politikaya dönülmesi gerekiyor. Baştan uyardık biz aslında,
dinlemediniz ama daha da geç olmadan, yanlıştan ne zaman dönülürse kârdır.
Suriye’deki savaşın bitmesini sağlayalım ki 4 milyon mültecinin en azından bir
bölümü evine dönmüş olsun. İç savaşta taraf olunmasın artık. HTŞ’nin IŞİD’den
türediğini unutturamayacaklarını söylüyorum.
İslamcı
örgütler üzerinden kurulan hayallere artık bir son verilsin. Şu anda Afrin’de
hâlâ büyük hayaller devam ediyor. Afrin’in işgalinden sonra ilhak süreci
başladı ve uluslararası dünyada Türkiye’nin Suriye’deki emellerini herkes
yüksek sesle konuşurken Millet Meclisinde bizim de bunu yüksek sesle
tartışmamız gerekiyor diyorum, teşekkür ediyorum. (HDP sıralarından alkışlar)
BAŞKAN
– Cumhuriyet Halk Partisi Grubu adına İstanbul Milletvekili Sayın Yunus Emre’ye
söz veriyorum. 
Buyurun
Sayın Emre. (CHP sıralarından alkışlar)
CHP
GRUBU ADINA YUNUS EMRE (İstanbul) – Teşekkür ediyorum Sayın Başkan. 
İYİ
PARTİ Grubunun önerisi üzerine grubumuz adına söz almış bulunuyorum. Genel
Kurulu saygıyla selamlıyorum. 
Gerçekten
önemli bir öneri İYİ PARTİ’nin önerisi, bir genel görüşme önerisi. Metne
baktığınızda, çok önemli, kilit, anahtar birtakım sözcüklerle karşı karşıyayız:
Ülkemizin bilinçli kitlesel göçe maruz kalması; millî bir siyaset, ortak bir
tavır geliştirilmesi; millî varlığımızın hedef alındığı, milletimizin
güvenliğiyle bu meselenin doğrudan ilgili olduğu gibi. Böylesine önemli temalar
karşısında Meclisin böyle bir öneriyi, genel görüşme önerisini reddetmesini
gerçekten benim aklım almıyor. Umarım, birazdan oylamaya geçildiğinde
iktidarın, AK PARTİ milletvekillerinin olumlu oyuyla bu genel görüşme önergesi
kabul edilir. 
Değerli
arkadaşlar, tabii, Suriye konusunda AK PARTİ iktidarlarının yanlışlarını birçok
defa anlattık, bunların üzerinde durduk. Bugün, çok kısıtlı bir zaman
içerisinde bunlarla ilgilenmeyeceğim, bunların üzerinde durmayacağım; şunu
açıklamak istiyorum: Bakın, Meclisin dış politikada etkili olmasını, güçlü olmasını
istiyoruz. Meclis “Ben dış politikaya bakmıyorum kardeşim, ben dış politikanın
sorunlarıyla ilgili değilim.” derse, Meclis bunu söylerse birazdan burada; bu,
21’inci yüzyıl Türkiye'si için bir utanç manzarası olur. 
Değerli
arkadaşlar, Meclis dış politikayla nasıl ilgilenecek, Meclisin dış politika
üzerinde kontrolü, etkisi nasıl mümkün olacak; birkaç örnek vereyim: Bir
defa, Dışişleri Komisyonunun, Millî Savunma Komisyonunun, Güvenlik ve
İstihbarat Komisyonunun çok aktif şekilde çalışabilmesi gerekli, denetim
işlevlerini yerine getirebilmesi gerekli. Bunlardan çok uzak bir durumdayız.
Birçok örnekte, birçok ülkede, demokratik ülkede olduğu gibi; Meclisin, bütçe
sırasında, kesenin ağzını tutan organ olarak, harcamalarla ilgili, dış
politikayla ilgili harcamalarla ilgili, güvenlikle ilgili harcamalarla ilgili
söz sahibi olması lazım, değişiklikler yapması lazım. Yine birçok demokratik
örnekte, silah satışlarıyla ilgili, silah alımlarıyla ilgili meclislerin çok
etkili, önemli bir konumda olduğunu hatırlatmak istiyorum. Demokratik ülkelerde
meclislerin özel komisyonlar kurduğunu, belli meseleleri araştırdığını
hatırlatmak istiyorum. İlgili kimseleri, ilgili güvenlik görevlilerini, ilgili
bürokratları çağırdığını, ilgili komisyonlarda sorguladığını hatırlatmak
istiyorum. Kapalı oturumlarda meclislerin bilgilendirildiğini hatırlatmak
istiyorum. Milletvekillerinin temel dış politika sorunları karşısında etkin bir
şekilde bilgilendirildiğini de hatırlatmak istiyorum. 
Değerli
arkadaşlar, biz uluslararası toplantılara gidiyoruz, Meclisin ilgili
birimlerinden bize bilgi dosyası geliyor. Gördüğümüz bilgi, sadece, o ülkenin
nüfusu ne kadar, yüzölçümü ne kadar, bununla sınırlı. Özellikle bu şartlar
içerisinde, Meclisin dış politika üzerinde kontrol sahibi olması, etki sahibi
olması mümkün değildir. Bunu milletvekillerinin oylarıyla reddetmesi, az önce
de ifade etmiştim, 21’inci yüzyıl Türkiye'si için bir utanç malzemesi olur.
(Mikrofon
otomatik cihaz tarafından kapatıldı) 
YUNUS
EMRE (Devamla) – Sayın Başkanım, toparlıyorum.
BAŞKAN
– Buyurun, toparlayın Sayın Emre.
YUNUS
EMRE (Devamla) – Değerli arkadaşlarım, birazdan bu oylamayı yapacağız. Bu
oylama sonucunda bu konuyu bir genel görüşme konusu olarak uygun bulmazsanız
eğer, birazdan, coğrafi bilgi sistemleri ve bazı kanunlarda değişiklikle ilgili
teklifi görüşeceğiz. Arkadaşlar, bu dehşet verici. Yani Türkiye'nin askerleri
şehit oluyor, en kapsamlı dış politika sorunuyla karşı karşıyayız ve bunu
görüşmek yerine İmar Kanunu’nda değişiklik yapılmasıyla ilgili teklifi görüşeceğiz.
Bu dehşet verici arkadaşlar. Bunu çocuklarınıza anlatamazsınız. 
Bakın,
burada, benim de tanıdığım, çok kıymet verdiğim AK PARTİ’li milletvekili
arkadaşlarımız da var; birisi Sayın Büyükelçimiz Ahmet Yıldız. Yani siz, bir
milletvekili olarak, diplomatik kariyerinizi göz önünde bulundurduğunuzda bunu
nasıl içinize sindireceksiniz? Yani ben size buradan sataşıyorum Sayın
Büyükelçim. 
Şimdi,
Sayın Alpay Bey, millî formayı giyerken bütün memleketin, milletin gurur
duyduğu bir sporcu, futbolcu olarak, üzerinizden millî formayı çıkarıp parti
formasını giydiğinizde böyle mi karar vereceksiniz? 
(Mikrofon
otomatik cihaz tarafından kapatıldı) 
YUNUS
EMRE (Devamla) – Sayın Başkanım, toparlıyorum.
BAŞKAN
– Özgür Bey’e bakarak toparla kardeşim.
YUNUS
EMRE (Devamla) – Özetle, bu çok kritik bir konudur. Meclisin genel görüşme
yapması çok önemlidir. Meclisin geleneğiyle, Meclisin itibarıyla da doğrudan
ilgilidir. O sebeple, bütün milletvekillerinin bu önergeyi desteklemesini
teklif ediyorum.
Teşekkür
ediyorum. (CHP ve İYİ PARTİ sıralarından alkışlar)
BAŞKAN
– Adalet ve Kalkınma Partisi Grubu adına, Denizli Milletvekili Sayın Ahmet
Yıldız.
Buyurun
Sayın Yıldız. (AK PARTİ sıralarından alkışlar) 
AK
PARTİ GRUBU ADINA AHMET YILDIZ (Denizli) – Sayın Başkanım, benden önceki hatip
açıkça “Sataşıyorum.” dediğine göre, herhâlde bana ilave süre verirsiniz.
Sayın
Başkanım, değerli milletvekilleri; ben de grubumuz adına, şehit olan
personelimize rahmet, milletimize başsağlığı, yaralı personelimize acil şifalar
diliyorum. Umarım Silahlı Kuvvetlerimizin verdiği karşılık, rejimi ve
destekçilerini yani İran ve Suriye’yi, Rusya’yı bundan böyle daha dikkatli
davranmaya, yoğun ve hassas bir diplomatik süreçle ulaşılmış olan mutabakatlara
uymaya sevk eder. 
Maalesef
Suriye’de rejimin dâhil olduğu süreçlerde bazen en kötü senaryolar
gerçekleşiyor, bu da rejimin karakterinden kaynaklanıyor. Benim gibi Suriye’de
görev yapanlar için veya bir şekilde yaşayanlar için rejimin kendini koruma
uğruna hiçbir ahlaki, hukuki, dinî, uluslararası normu tanımayacağını bilmek
sürpriz değil. Nitekim çatışmaların durması, sivillerin korunması ve çözümün
kolaylaştırılması için ilan edilen 4 gerginliği azaltma bölgesinden 3’ü rejimin
bazen sinsi, bazen açık saldırıları sonucunda düştü ve buradan ayrılanlar İdlib’e
sığınmak zorunda kaldılar. Bunun üzerine Cumhurbaşkanımızın Putin ve diğer
liderlerle müteakip temasları oldu. Bunun amacı İdlib’in korunması, burada
sivillerin korunması ve silahlardan arındırılmış bölge icat edilmesi idi.
Maalesef aradan geçen süre zarfında rejim güçleri Rusya’nın da göz yummasıyla
saldırılarını sürdürdüler ve 2 gözlem noktamız kuşatıldı. Bunun üzerine
sükûnetin tesisi için Saraqib ilçesi yakınındaki mevzilerimize intikal eden
Silahlı Kuvvetlerimiz unsurlarına -Rus tarafına bir gün önce 2 kez bildirimde
bulunulmuş olmasına rağmen- rejim güçlerince saldırı düzenlendi ve bu
şehitlerimiz ve yaralılarımız maalesef gerçekleşti. Silahlı Kuvvetlerimizle de
54 hedef ateş altına alınarak tahminen 76 rejim unsuru etkisiz hâle getirildi.
Bu olaydan sonra Dışişleri Bakanımız ve ilgili diplomat arkadaşlarımız, rejimi
kontrol altında tutmaları için Rus muhataplarıyla görüşmelerini yaptılar. 
Şimdi,
buna hazırlıksız mı yakalandık? Bence değil. Ben de yürütmeden geldiğim için
biliyorum, Astana ve Soçi Mutabakatları çerçevesinde İdlib’de ateşkesin yeniden
tesis edilmesi, askerlerimizin güvenliğinin sağlanması, sivillerin korunması ve
sınırımıza yönelik bir göç dalgasının önlenmesi amacıyla diplomatik ve askerî
her türlü tedbir alınmaktadır. 
Evet,
biz bu konuda bir genel görüşme açılmasını gerekli ve faydalı bulmuyoruz. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili. 
AHMET
YILDIZ (Devamla) - Sebebini şöyle açıklayayım: Belki bu konudaki
değerlendirmeyi 2015 yılını baz alarak yapmak doğru olur. O yıl hem Amerika’nın
YPG’yle iş tutmaya başlaması hem Rusya’nın oraya gelmesi baz alındığında, o
günden bu yana yürütülen diplomatik ve askerî hassas süreçlerle ülkemizin
sahada yer alması sağlanmıştır. Artık çözüm konusunda ricacı olması değil,
orada bir aktör olması sağlanmıştır. Bu da sürecin hassasiyetle yürütüldüğünü,
güç dengelerinin gözetildiğini, istihbaratın zamanında alındığını ve
değerlendirildiğini göstermektedir. Nitekim terör koridorunun bölünmüş,
önlenmiş olması da bu konuda ülkemiz için en büyük kazançtır. Bu, yürütmenin bu
konuda bir olgunluğu, rüştü oluştuğunu göstermektedir. Bu nedenle, daha farklı,
daha önemli bir gelişme oluncaya kadar biz bu konuda, her ne kadar bazı
endişeleri anlıyor olsak da genel görüşme açılmasını gerekli ve faydalı
bulmuyoruz.
Genel
Kurula saygılarımı sunuyorum. (AK PARTİ sıralarından alkışlar) 
BAŞKAN
– Öneriyi oylarınıza sunuyorum: Kabul edenler…
Kâtipler
arasında ihtilaf var, elektronik oylama yapacağım. (Gürültüler) 
ÖZGÜR
ÖZEL (Manisa) – Hayır, olmaz, olmaz! Sayın Başkan, “Kabul etmeyenler…”i
sormadan nasıl ihtilaf var? Sadece “Kabul edenler…”i sordunuz. Efendim kabul
etmeyenler sayılmadı.
BAŞKAN
– Özgür Bey, saydı arkadaşımız. 
ÖZGÜR
ÖZEL (Manisa) – Efendim, usul hatası şu an… Ne malum?
BAŞKAN
– Kabul etmeyenler…
Kâtip
üyeler arasında fikir birliği olmadığı için elektronik oylama yapıyorum. 
Üç
dakika süre veriyorum.
(Elektronik
cihazla oylama yapıldı) 
BAŞKAN
– Öneri kabul edilmemiştir.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
2.- HDP Grubunun, 4/2/2020 tarihinde Batman
Milletvekili Necdet İpekyüz ve arkadaşları tarafından, ekonomide ortaya çıkan
olumsuz tablonun yapısal ve politik nedenlerinin araştırılması amacıyla
verilmiş olan Meclis araştırması önergesinin ön görüşmelerinin, Genel Kurulun 4
Şubat 2020 Salı günkü birleşiminde yapılmasına ilişkin önerisi
4/2/2020
Türkiye Büyük Millet Meclisi Başkanlığına
Danışma
Kurulu 4/2/2020 Salı günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Fatma
Kurtulan
 Mersin
 Grup
Başkan Vekili 
Öneri:
4
Şubat 2020 tarihinde Batman Milletvekili Necdet İpekyüz ve arkadaşları
tarafından verilen 5209 sıra numaralı ekonomide ortaya çıkan olumsuz tablonun
yapısal ve politik nedenlerinin araştırılması amacıyla Türkiye Büyük Millet
Meclisine verilmiş olan Meclis araştırması önergesinin diğer önergelerin önüne
alınarak görüşmelerinin 4/2/2020 Salı günkü birleşiminde yapılması
önerilmiştir.
BAŞKAN
– Önerinin gerekçesini açıklamak üzere, Halkların Demokratik Partisi Grubu
adına Mersin Milletvekili Sayın Rıdvan Turan’a söz veriyorum.
Buyurun.
(HDP sıralarından alkışlar)
HDP
GRUBU ADINA RIDVAN TURAN (Mersin) – Sayın Başkan, değerli vekiller ve ekran
başındaki değerli halkımız; hepinizi saygıyla sevgiyle selamlıyorum. 
Şu
anda, ekonomik krizin nedenleri, yaratmış olduğu sonuçlar ve bunların nasıl önleneceğine
ilişkin...
(Uğultular)
RIDVAN
TURAN (Devamla) – Başkan, çok fazla gürültü var.
BAŞKAN
– Sayın milletvekillerimiz, hatibi dinleyelim. Büyük uğultu var. Konuşmak
isteyenler kulise geçsinler sayın milletvekilleri.
Buyurun
Sayın Milletvekili.
RIDVAN
TURAN (Devamla) – Değerli arkadaşlar, ekonomik kriz, ekonomik sorunlar yapısal
bir hüviyet kazandı Türkiye’de. Bir tarafta olağanüstü dış borç, yüksek cari
açık, diğer tarafta işsizliğin, yoksulluğun ve gelir dağılımı adaletsizliğinin
geldiği nokta değerlendirildiğinde gerçekten işin içinden çıkılmasının oldukça
güç olduğu, Hükûmetin verili politikaları doğrultusunda devam edildiğinde işin
içinden çıkmanın mümkün olmadığı bir siyasi konjonktürle ne yazık ki karşı
karşıyayız. Aslında krizlerde az ya da çok bir rastlantısallıktan bahsedilir
ama içinde olduğumuz kriz konjonktürü, herhangi bir rastlantısallığa yer
bırakmaksızın, bağıra bağıra, AKP iktidarının yanlış ekonomi politikalarıyla
2002’den bu zamana kadar büyük bir maharetle örüldü, büyük bir maharetle
dokundu. Aslında 2002 dönemi, önemli ölçüde krizden çıkılmış olduğu ve parasal
genişlemenin 2008 yılı itibarıyla tüm dünyada egemen olduğu bir dönemdi. Bu
süre içerisinde Türkiye’ye de 600 milyar dolar civarında para girdi fakat giren
bu 600 milyar dolar civarında para, netice itibarıyla, büyük kamu yatırımlarına
ayrılmak suretiyle, özellikle AKP iktidarının ve sarayın kendine yakın bir
“inşaat baronları” statüsü yaratması sayesinde, deyim yerindeyse, har vurup
harman savruldu. Bilime, teknolojiye, eğitime, değer yaratan alanlara yatırım
yapmaktan ziyade; çimentoya, betona, duble yollara yatırım yapıldı. Sonuç
itibarıyla karşı karşıya kaldığımız şey, Hükûmetin yanlış bir sermaye birikim
modelini bu zamana kadar uygulamış olması, yüksek dış borç ve cari açığa dayalı
bu sermaye birikim modelinin de artık kayaya çarpmış olması. Bu, Türkiye’deki
yaşanan ekonomik krizin en büyük sebebi kuşkusuz ama en az bunun kadar önemli
bir başka mesele de Türkiye’de ne yazık ki çok ciddi bir demokrasi yetmezliği
sendromuyla karşı karşıya olmuş olmamız. Özellikle “Cumhurbaşkanlığı hükûmet
sistemi” denilen o ucube sistemle birlikte her şeyin bir kişide toplanıyor
olması, bütün karar verme mercisine Erdoğan’ın kendisini yerleştirmiş olması,
bağımsız ya da özerk olması gereken kurumların Erdoğan’ın, deyim yerindeyse,
emir eri hâline dönüştürülmesi -işte Merkez Bankası örneği gibi, TÜİK gibi-
dolayısıyla bunun sonucunda ortaya çıkan şey de uluslararası sermayenin asla ve
asla güven duymadığı tek kişi iktidarı çerçevesinde işleyen bir ekonomi. Zaten
tutmayacağı belliydi. 
Yine,
bu bahiste mutlaka sözünü etmemiz gereken bir diğer mesele de Türkiye’nin en
temel ve en önemli meselesi olan Kürt sorununun demokratik ve siyasi bir yol ve
yöntemle çözülmesi yerine iktidarın, savaş politikalarını kaim kılması,
yalnızca Kürt meselesinde değil bütün dış politikaya dönük yaklaşımlarında,
bunların tümünde -az önce Suriye sorunu konuşuldu- bir işgalci siyaset dilini,
bir savaşçı siyaset dilini egemen kılması ve militarist politikalarının
sonucunda ekonomik krizin bir başka ayağı şekillenmiş oldu. Yani savaş
politikaları yoksulun ekmeğini küçültürken iktidara yakın birtakım savaş
baronlarının, İHA’ları, SİHA’ları yapanların, ALTAY tanklarını yapacaklarını
söyleyen ama motor bulamayanların daha fazla zenginleşmesini sağlarken asgari
ücrete yüzde 15 zam yapmaktan bu akıl, bu siyasi ahlak ne utandı ne çekindi. 
Şimdi,
enflasyon belki olağan tedbirlerle düşürülemedi ama enflasyonu düşürmenin TÜİK
güzel bir yöntemini buldu. Enflasyon hesaplanırken halkın en fazla etkilenmiş
olduğu gıda, ulaşım gibi, giyim gibi, kira gibi temel meselelerin ağırlığı bu
paketin içerisinde düşürülmek suretiyle enflasyon düşürülmüş gibi yapıldı.
(Mikrofon
otomatik cihaz tarafından kapatıldı)
BAŞKAN
– Buyurun, toparlayın Sayın Milletvekili.
RIDVAN
TURAN (Devamla) – Yani aslında, matematik oyunlarıyla, olmayan bir şey olmuş
gibi gösteriliyor. Aslında bunun adı hiledir, bunun adı siyaseten yalan
söylemektir ve gayriahlaki bir tutum içerisinde olmaktır. Dolayısıyla hiçbir
şeyi tartışma eğiliminde olmayan, özellikle iktidar bloğunun oylarıyla onu
gereksiz, bunu lüzumsuz gören ve tartışma iddiası olmayan yani çözüm bulma
iddiası olmayan Meclisin önüne bir soru daha getirip koyuyoruz. Bu, problem
yani TÜİK “Yüzde 12’lerde enflasyon var.” derken iktidarın yüzde 50’lerde zam
yaptığı ve bu sebeple, örneğin, doğal gazı kullanmaktan halkımızın giderek geri
çekildiği bir siyasi konjonktürde, işte, Meclisin önünde bir sorun daha. Bu
Meclis eğer bu meseleyi araştıracak, bu meseleyi çözecek tedbirler
geliştirecekse, evet, gerçekten bir Meclistir.
(Mikrofon
otomatik cihaz tarafından kapatıldı)
RIDVAN
TURAN (Devamla) – Hemen bitiriyorum, son cümlem Sayın Başkan.
BAŞKAN
– Devam edin. 
RIDVAN
TURAN (Devamla) – Ama bunu da inzibati yöntemlerle bastıracak ya da buradaki
oylama çoğunluğuna dayanarak bunu engelleyecekse değerli arkadaşlar, halkın
canını en fazla yakan konuda Meclis meclislik hüviyetini yerine getirmeyecekse
çok özür dileyerek söylüyorum ki bir meclis olma hüviyetini kaybetmiş
olacaktır. Bu nedenle bu meselenin ayrıntılı olarak araştırılması, tartışılması
ve çözüm yollarının konuşulması bir zaruret hâline gelmiştir. 
Teşekkür
ediyorum. (HDP sıralarından alkışlar) 
BAŞKAN
– İYİ PARTİ Grubu adına İstanbul Milletvekili Sayın Hayrettin Nuhoğlu. 
Buyurun
Sayın Nuhoğlu. (İYİ PARTİ sıralarından alkışlar) 
İYİ
PARTİ GRUBU ADINA HAYRETTİN NUHOĞLU (İstanbul) – Sayın Başkan, değerli
milletvekilleri; ekonomik krizle ilgili verilmiş olan araştırma önergesi
üzerine söz aldım. Selamlarımı sunarak başlıyorum. 
Hiç
şüphesiz ülkemizin en önemli sorunu, ekonomik darboğaz, işsizlik ve geçim
zorluğudur. Bu konuların gereği kadar konuşulması, tartışılması, çoğu zaman,
iktidar tarafından suni gündemler oluşturularak engellenmektedir. Uzun
zamandır, özel yetiştirilmiş kadrolu konuşmacılar bütün televizyon kanallarını
işgal ederek iktidarın her yaptığının doğru olduğunu anlatmaktadır. Gündemde,
ekonomik pembe tablolar, elektrikli otomobil gibi teknolojik gelişmeler,
özellikle Kanal İstanbul vardır. Deprem ve İdlib gibi bazı gerçekler gündeme
gelince kanal konusu şimdilik gündem dışına çıktı ama oradaki yanlışlıklar
devam ediyor. ÇED raporundan sonra 1/100.000’lik revize planı da askıya çıktı.
Biz itirazımızı yaptık. Bu konuda, fırsat buldukça, Kanal İstanbul’dan
vazgeçildiği açıklanıncaya kadar eleştiriye devam edeceğiz. 
Gelelim
gerçek gündem olan fukaralık, geçim zorluğu, işsizlik ve ekonomik darboğaza.
Takip edilen tüketim ekonomisi modeli temel ekonomik göstergelerdeki kötü
gidişatı değiştiremez. Üreten ekonomi modeline geçme yolunda Hükûmetin bir
beyanı, gayreti yoktur, yeni yatırım yapmaya uygun bir güven ortamı da yoktur.
Bizce ekonomik krizin en önemli sebebi bizzat ekonomiyi yönetenlerin
beceriksizliğidir. Dolayısıyla çözüme atılacak ilk adım ekonomi yönetiminin
toptan değişmesidir. Bu gerçekleşirse ekonomi politikaları da değişebilir.
Şayet değişiklik gerçekleştirilmezse ilk seçimde Türk milleti iktidarı toptan
değiştirecektir. 
Değerli
milletvekilleri, bu iktidarın mahallî seçimlerden sonra kaybetmeyi bir türlü
hazmedemedikleri ve intikam almak için yanlış işler yaptıklarını görmekten
üzüntü duymaktayım. 
Söz
almışken, İstanbul’daki bir uygulamayı dile getirmek istiyorum. İstanbul
Ümraniye’de “Çırçır Ormanı” denilen bir mekân on yıl önce Trabzonlu İşadamları
ve Bürokratları Derneğine tahsis edildi. Bu dernek, her sene birçok üniversite
öğrencisine burs verip eğitimlerine katkı sağlayan, kâr amacı gütmeyen, sosyal
sorumluluk etkinliklerinde özellikle Trabzonlu gençlerin İstanbul’da bir arada
olmalarını sağlayan çatı dernektir. Hiçbir siyasi faaliyet içerisinde
bulunmadığını, mensupları arasında çok sayıda AKP’li olduğunu da belirtmek
istiyorum.
(Mikrofon
otomatik cihaz tarafından kapatıldı)
BAŞKAN
– Buyurun.
HAYRETTİN
NUHOĞLU (Devamla) – “Trabzon Park” adı verilen bu orman alanı 30 milyon lira
civarında harcama yapılarak mesire alanına dönüştürüldü ve halkın hizmetine
sunuldu. Ümraniye’de 31 Mart seçimlerinde oylar düştü, 23 Haziran seçimlerinde
oylar daha da düşünce intikam alma hırsı arttı. Seçimi kaybetmenin sorumluları
arasında Trabzonlu İş Adamları ve Bürokratları Derneği yönetimi ve mensupları
da görülüyor ve cezalandırılmak isteniyor. Kiralar on yıl boyunca muntazam
ödenmiştir, on dokuz yıl daha kullanım hakkı vardır. Aynı şekilde devam etmesi
Ümraniyelilerin ve İstanbulluların ve de özellikle İstanbul’da yaşayan
Trabzonluların talebidir. 
Bu
doğrultuda, yanlışlığın düzeltilerek uygulamanın aynı şekilde devam etmesini
bekliyor, Genel Kurula saygılar sunuyorum. (İYİ PARTİ sıralarından alkışlar)
BAŞKAN
– Cumhuriyet Halk Partisi Grubu adına İstanbul Milletvekili Sayın Emine Gülizar
Emecan’a söz veriyorum. 
Buyurun.
(CHP sıralarından alkışlar)
CHP
GRUBU ADINA EMİNE GÜLİZAR EMECAN (İstanbul) – Teşekkür ederim.
Sayın
Başkan, Değerli Kurul; öncelikle hepinizi saygıyla selamlıyorum.
Ekonomiyi
konuşuyoruz ama konuya geçmeden önce, şehitlerimize Allah’tan rahmet,
yakınlarına sabır diliyorum; tüm milletimizin başı sağ olsun. 
Evet,
ekonomiyi konuşuyoruz. Ülkemizde yaşanan ekonomik problemi aslında tek başına
konuşmak, tek başına değerlendirmek yeterli değil çünkü baktığımız zaman,
ülkede hukuk sisteminin çökmesi, insanların kendini özgür hissedememesi, hukuka
olan güvendeki zayıflama, kurumlardaki liyakatsiz kadrolaşmalar, işte tüm
bunlar -aslında bir sürü şey daha ekleyebiliriz bunlara- ekonomik olarak
tükenmişliği de birlikte, beraberinde getirmiştir. Aslında yeni sistemin de
işlemediğini görüyoruz. 
Tüm
bu toptan çöküşün toplumdaki karşılığının ne olduğuna çok kısa bir değinmek
istiyorum. SGK ve Sağlık Bakanlığı verilerine baktığımızda toplumsal
depresyonun arttığını ve yayıldığını görüyoruz. Sadece 2018 yılında 40 milyon
kutu antidepresan ilaç kullanılmış Türkiye’de yani 2 kişiden 1’i antidepresan
ilaç kullanıyor değerli vekiller. 2019 yılında bu, 42 milyon kutuya çıkmış.
Aslında bu, 13-14 yaşındaki çocuklara kadar inmiş. Değerli arkadaşlar, bu
rakamlar toplumdaki çöküşün bir yansımasıdır. 
Toplum
ciddi bir çöküş yaşamaktadır ve bu ekonomik olarak tükenmişlik karşısında -asıl
sonuçları konuşuyoruz burada- iktidar olarak AK PARTİ iktidarı neler yapıyor?
Ancak -işte, biraz sonra depremi konuşacağız- deprem vergileri, şehitler için
toplanan paralar, Merkez Bankasının kârı, ihtiyat akçemiz gibi ve çeşitli
fonlardaki paraları, maalesef -mesela İşsizlik Fonu- ne var ne yoksa harcıyor
ama yetmiyor değerli arkadaşlar; TÜİK verileriyle oynuyorlar, enflasyon
rakamlarıyla, enflasyon sepetindeki ürünlerle oynuyorlar. Ama, toplum artık
bunlarla kandırılamıyor, toplum her şeyin farkında. Bütün bu durumun üstünün
örtülemediğini görüyoruz. 2018 yılında gıda enflasyonunun en yüksek olduğu OECD
ülkesi Türkiye değerli arkadaşlar. Vergileri artırıyorsunuz, bu da yetmiyor
çünkü insanlar harcama yapamıyor. 7 milyon işsiz, 3 milyona dayanmış genç işsiz
varken bu çocuklar, bu insanlar neyi kazanıyorlar da neyi harcayacaklar, nasıl
harcama artacak, nasıl vergi toplayacaksınız? Doğal gaza zam, köprülere zam,
tünellere zam, elektriğe… Hiçbiri yetmiyor arkadaşlar, kara delik çok büyük ve
maalesef sistem kokuşmuş, çökmüş.
Günlerdir
biz neyi konuşuyoruz? BAŞKENTGAZ’ın Kızılay üzerinden nasıl vergileri
kaçırdığını, nasıl bir vergi kaçırma suçu işlediğini ve Kızılayın da tacizle,
tecavüzle anılan vakıflara nasıl kendi üzerinden para aktarılmasının yolunu açtığını
konuşuyoruz. 
(Mikrofon
otomatik cihaz tarafından kapatıldı)
EMİNE
GÜLİZAR EMECAN (Devamla) – Başkanım toparlıyorum.
BAŞKAN
– Buyurun toparlayın.
EMİNE
GÜLİZAR EMECAN (Devamla) – O yüzden, bu sistem çökmüş artık, gerçekten bunu
konuşmak zorundayız, kara delik çok büyük, toplam borç stokumuz 447 milyar
dolar ve 139 milyar bütçe açığımız var 2020 yılında. Görülüyor ki yeni sistemle
ekonomiyi uçuruma sürüklüyorsunuz; gelin, bu yanlış gidişattan hep birlikte
vazgeçelim. Ekonomide yapılacak reformlar, yatırım odaklı sosyal ve siyasal
reformlarla birlikte yapılırsa başarılı olma ihtimali yüksektir; gelin, bunu
hep birlikte yapalım.
Bu
nedenle, yaşanan temel sorunların tespiti açısından kurulması düşünülen,
önerilen bu araştırma komisyonunun kurulmasına destek verelim. Biz bunu uygun
buluyoruz, sizlerin de takdirine bırakıyoruz. 
Genel
Kurulu saygıyla selamlıyorum, teşekkür ediyorum. (CHP sıralarından alkışlar)
BAŞKAN
– Adalet ve Kalkınma Grubu adına Giresun Milletvekili Sayın Cemal Öztürk
konuşacak.
Buyurun
Sayın Öztürk. (AK PARTİ sıralarından alkışlar) 
AK
PARTİ GRUBU ADINA CEMAL ÖZTÜRK (Giresun) – Sayın Başkan, değerli
milletvekilleri; Halkların Demokratik Partisi Grubunun vermiş olduğu Meclis
araştırması önergesi üzerinde söz aldım. Genel Kurulu ve ekranları başında
bizleri izleyen aziz milletimizi saygıyla selamlıyorum.
Ben
de şehit olan kardeşlerimize Cenab-ı Hak’tan rahmetler diliyorum, ailelerine ve
aziz milletimize başsağlığı, sabırlar niyaz ediyorum.
Sayın
milletvekilleri, tabii, önergenin başlığı ekonomik kriz. Maalesef, ülkemizde
yıllardan beri bir kriz lobisi var, “kriz, kriz, kriz” diyor ama bir türlü kriz
çıkaramıyor; Allah’a şükür çıkaramıyor. 
Bakın,
bugün TÜİK verileri açıklandı ve Türkiye’nin nüfusu 31 Aralık 2019’a göre 1
milyon civarında arttı, 83 milyon 144 bin kişiye ulaştık. AK PARTİ iktidara
geldiğinde bu nüfus 65 milyon civarlarındaydı -gerçi Adrese Dayalı Nüfus
Sistemi olmadığı için sağlıklı bir rakam veremiyorum ama- o günden bugüne belli
ki 17-18 milyon insan nüfusumuza katılmış. Tabii, muhalefet demokratik bir hak
ama kriz çıksa da biz de bundan istifade etsek anlayışı son derece yanlış bir
anlayış; âdeta, komşumun evi yansa da yumurtamı pişirsem gibi bir beklenti hiç
de demokratik bir yaklaşım değil. 
SERPİL
KEMALBAY PEKGÖZEGÜ (İzmir) – Yok artık ya! 
CEMAL
ÖZTÜRK (Devamla) - Elbette, Türkiye'de krizler tarihi oldu. Son çeyrek yüz yıl
öncesini hatırlayalım; 1994 ekonomik krizi, 1997, 1999 ve en son 2001
krizlerini bizler hatırlıyoruz, 2001’de büyük bir kriz yaşadı Türkiye. Tabii,
dünya artık global bir pazar. Meşhur kaos teorisi vardır, hani yazar ne diyor?
“Amazon ormanlarındaki bir kelebek kanat çırpsa, Avrupa ve Amerika’da büyük bir
fırtına kopar.” En son, Çin’de yaşanan corona virüsü olayı dünya ekonomisini ne
kadar etkiledi bunu hepimiz biliyoruz. 
Değerli
milletvekilleri, tabii, bu önergeye, araştırma önergesine saygı duyuyoruz ama
Türkiye'de bir kriz olduğundan bahsediyor. Son ekonomik verilere göre asla
böyle bir şey söz konusu değil. 
ÜNAL
DEMİRTAŞ (Zonguldak) – Yok mu yani, yok mu?
CEMAL
ÖZTÜRK (Devamla) - Bütün kurumlar iş başında, Hükûmetimiz iş başında. 
ÜNAL
DEMİRTAŞ (Zonguldak) – Yüzde 60 doğal gaza zam geldi, yüzde 60.
CEMAL ÖZTÜRK (Devamla) - 2018’deki spekülatif kur atağına rağmen Türkiye
ekonomisi büyümeye devam ediyor. 
ÜNAL DEMİRTAŞ (Zonguldak) – Dolar 6 lira, 6. Kriz yok mu?
CEMAL
ÖZTÜRK (Devamla) - Evet, doğrudur, işsizlikte 2019 verilerinde epey bir negatif
oldu ama son gelişmeler olumluya doğru gidiş yönünde. 
ÜNAL DEMİRTAŞ (Zonguldak) – 8 milyon işsiz var. Kriz yok mu yani? 
HAYDAR
AKAR (Kocaeli) – Nasıl yani? Yüzde 56 zam yapıyorsun Avrasya’ya “Son gelişmeler
olumlu…” Sen yüzde 56’yı nasıl açıklayacaksın olumluysa?
(Mikrofon
otomatik cihaz tarafından kapatıldı)
BAŞKAN
– Buyurun, toparlayın Sayın Öztürk. 
CEMAL
ÖZTÜRK (Devamla) – 2019 yılının dördüncü çeyreğine ilişkin öncü göstergeler
gösteriyor ki Türkiye ekonomisindeki iyileşmeler devam ediyor. 
HAYDAR
AKAR (Kocaeli) - Yüzde 56’yı nasıl açıklayacaksın olumluysa? Anlamak istiyorum.

ÜNAL
DEMİRTAŞ (Zonguldak) – Neresi iyileşmiş? Şirketler batıyor, iflas ediyor,
konkordato ilan ediyor.
CEMAL
ÖZTÜRK (Devamla) – 2019 yılının son çeyreğinde yıllık gayrisafi yurt içi hasıla
yüzde 5 oranında büyümüştür, 2019 yılı genelindeki verilerse bütün sıkıntılara
rağmen ekonomimizin pozitif olarak büyümeye devam edeceğini gösteriyor. 
HAYDAR
AKAR (Kocaeli) – Bulgaristan geçti bizi, Bulgaristan! 
ÜNAL
DEMİRTAŞ (Zonguldak) – 8 milyon işsiz var, 8 milyon. 
HAYDAR
AKAR (Kocaeli) – Yüzde 56’yı nasıl açıklayacaksın, yüzde 56’yı? 
CEMAL
ÖZTÜRK (Devamla) – Ben bu önergenin aleyhinde olduğumuzu ve ret oyu
vereceğimizi ifade ederek Genel Kurulu saygıyla selamlıyorum. (AK PARTİ
sıralarından alkışlar)
HAYDAR
AKAR (Kocaeli) – Biz de selamlıyoruz. 
Her
şey güzel, yüzde 56… Harika! Bu kadar güzel anlatılabilir! 
ÖZGÜR
ÖZEL (Manisa) – Efendim, söz talebi yok, bir şey yok, oylamaya geçeceğiz.
CAHİT
ÖZKAN (Denizli) – Giremiyoruz, sistem… 
ÖZGÜR
ÖZEL (Manisa) – Ya, bunlar taktik. 
Efendim,
oylamayı yapalım. 
BAŞKAN
– Kubat “Söz istiyor.” demişti. 
ÖZGÜR
ÖZEL (Manisa) – Hayır efendim.
BAŞKAN
– Öneriyi oylarınıza sunuyorum: Kabul edenler... 
ÖZGÜR
ÖZEL (Manisa) – “Evet…”
MAHMUT
TOĞRUL (Gaziantep) – Çok açık Sayın Başkanım. 
BAŞKAN
– Kabul etmeyenler… 
MAHMUT
TOĞRUL (Gaziantep) – Sayın Başkanım, çok açık, kabul edilmiştir. 
BAŞKAN
– Kabul edilmiştir. (HDP, CHP ve İYİ PARTİ sıralarından alkışlar) 
Edilmemiştir,
pardon; beyler, kabul edilmemiştir. Kusura bakmayın beyler, kabul edilmemiştir.
(HDP ve CHP sıralarından “Ooo” sesleri) 
ATİLA
SERTEL (İzmir) – Sayın Başkan, Allah doğruyu söyletiyor. 
BAŞKAN
– Cumhuriyet Halk Partisi Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım.
Okutuyorum:
3.- CHP Grubunun, 3/2/2020 tarihinde Elâzığ
Milletvekili Gürsel Erol ve arkadaşları tarafından, Elâzığ’da meydana gelen
depremin neden olduğu can ve mal kayıplarına yönelik olarak vatandaşların
mağduriyetinin ve beklentilerinin tespiti, ekonomik, sosyal, kültürel ve ticari
açıdan uğradığı zararların giderilmesi maksadıyla ilin acilen afete maruz bölge
ilan edilerek afetten doğan mağduriyetlerin giderilmesi amacıyla verilmiş olan
Meclis araştırması önergesinin ön görüşmelerinin, Genel Kurulun 4 Şubat 2020
Salı günkü birleşiminde yapılmasına ilişkin önerisi
4/2/2020
Türkiye Büyük Millet Meclisi Başkanlığına
Danışma
Kurulu 4/2/2020 Salı günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Özgür
Özel
 Manisa
 Grup
Başkan Vekili
Öneri:
Elâzığ
Milletvekili Gürsel Erol ve arkadaşları tarafından, Elazığ'da meydana gelen
depremin neden olduğu can ve mal kayıplarına yönelik olarak vatandaşların
mağduriyetinin ve beklentilerinin tespiti, ekonomik, sosyal, kültürel ve ticari
açıdan uğradığı zararların giderilmesi maksadıyla ilin acilen afete maruz bölge
ilan edilerek afetten doğan mağduriyetlerin giderilmesi amacıyla 3/2/2020
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin (1587 sıra no.lu) diğer önergelerin önüne alınarak
görüşmelerinin 4/2/2020 Salı günkü birleşimde yapılması önerilmiştir.
BAŞKAN
– Önerinin gerekçesini açıklamak üzere Cumhuriyet Halk Partisi Grubu adına
Elâzığ Milletvekili Sayın Gürsel Erol’a söz veriyorum. (CHP sıralarından
alkışlar) 
Süreniz
beş dakikadır. 
CHP
GRUBU ADINA GÜRSEL EROL (Elâzığ) – Sayın Başkanım, sayın milletvekilleri;
Elâzığ halkı adına hepinizi sevgi ve saygıyla selamlıyorum. 
Bugün,
Meclisimizde “Egemenlik kayıtsız şartsız milletindir.” ifadesinden yola çıkarak
milletin ve Elâzığ halkının bir istemini, talebini Meclisin gündemine
getiriyorum. 
Değerli
milletvekilleri, konuşmama başlarken, öncelikle, İdlib’de şehit olan
şehitlerimize Allah’tan rahmet diliyorum. Türk Silahlı Kuvvetlerimizin her
mensubuna uzanan bu kalleş ellerin -kim tarafından uzanırsa uzansın, ister
Suriye rejimi ister terör örgütleri- hepsini şiddetle de kınıyorum. 
Aynı
şekilde, Malatya’da ve Elâzığ’da yaşanan deprem sonrası hayatını kaybeden 41
yurttaşımıza, hemşehrimize Allah’tan rahmet diliyorum. 
Deprem
gecesi devlet Elâzığ’daydı. Kimdir devlet? Devlet 82 milyon yurttaşımızdır. 81
il, 82 milyon yurttaşımız, Hükûmetimiz, siyasi parti ayrımı yapmaksızın siyasi
partilerin bütün genel başkanları, Türkiye genelinde parti ayrımı yapmaksızın
tüm belediye başkanları, milletvekili arkadaşlarımız, kamu kuruluşları,
Jandarma, Emniyet, herkes Elâzığ’daydı. O gece Elâzığ’ın acısı Türkiye’de 82
milyon yurttaşımızı bir araya getirdi ve acıda ortak kıldı. Şimdi, Elâzığ
gerçekten bir afeti, bir felaketi atlattı. Gerçekten, 6,8 büyüklüğündeki bir
depremin şiddetinden kaynaklı Elâzığ’ın bugünkü hâline biz şükreder olsak da
aslında Elâzığ’ı yeni bir afet beklemekte. Nedir bu afet? 
Bakın,
ilk günden beri gerçekten Hükûmet oraya 3 bakanını görevlendirdi; İçişleri
Bakanını, Çevre ve Şehircilik Bakanını, Sağlık Bakanını. Vali oradaydı, tüm
belediye başkanları oradaydı. Ayrım yapmaksızın ilimizin 5 milletvekilinin 5’i
de sokaklardaydı. Gerçekten, hepimiz vatandaşın acısını dindirmek için, onlara
umut olmak için elimizden gelen bütün insani katkıyı vermeye çalıştık ve
sükûnete davet ettik insanları. “Devlet burada, korkmayın.” dedik, “Devlet sizi
açıkta bırakmaz. Devlet sizi çaresiz bırakmaz. Devlet sizin çocuklarınızın
mağduriyetini görmezden gelmez.” dedik. İhmal yok. Aksaklıklar olabilir,
eksiklikler olabilir ama ihmal yok.
Şimdi
geldik esas meseleye. Yani Elâzığ’ın ikinci afet yaşama riski nedir? Sayın
milletvekilleri, size siyasi bir konuşma değil, insani ve vicdani bir konuşma
yapacağım ve lütfen, bu kararınızı verirken, araştırma komisyonunun
oluşturulmasına karar verirken, evinize gittiğinizde çocuklarınızın yüzüne
bakarak o deprem bölgesinde psikolojisi bozulan, evinde uyuyamayan, çadırda
uyuyan, ateşin başında duran -resimlerde görüyorsunuz burada- o çocukları, o
çaresiz anne babaları düşünerek karar verin. Bu siyasi bir talep değil.
Egemenliğin kayıtsız ve şartsız milletin olduğunu, bugün bu Mecliste hep
birlikte gösterme şansımız var. (CHP sıralarından alkışlar) 
Bizim
talebimiz nedir? Talebimiz, Elâzığ’da genel hayata etkililik alanı ilan
edilmiştir 7269 no.lu Kanun’a göre ama bu yeterli değildir; afete maruz bölge
ilan edilmesi gerekir. Yani halkın dilinde, halkın arasında kullanılan ifade
“afet bölgesi” ilan edilmesi lazım. Bu da tek başına yeterli değildir. Geçmişte
bununla ilgili, devletimizin “baba devlet” olduğu ve vatandaşa babalık yaptığı
bir örneği var: Erzincan depremi. Bakanlar Kurulu kararıyla -Cumhurbaşkanı
Turgut Özal, Başbakan Süleyman Demirel- depremden sonra bu bölge afete maruz
bölge ilan edilmiş ve arkasından, bu kanun da yetersiz olduğu için, depremin
yaralarını sarmadığı için, 3838 sayılı Kanun ve ek kanunlar çıkarılmış, demiş
ki: “Ben devletim, sen benim yurttaşımsın. Sosyal hukuk devleti olma
sorumluluğuyla sana karşı sorumluluklarımı yerine getireceğim.” ve bunları
çözmüş. 
Şimdi,
bizim talebimiz nedir? Bakın, afete maruz bölge ilan edilir, ek kanunlar
çıkarılırsa… Vatandaşın talepleri ve
beklentileri var. Elâzığ felaketten döndü. Şu anda 4 bin konutun yıkım kararı
var ve yıkım başladı. Bu deprem on saniye daha sürseydi, inanın, belki 100 bin
ölümüz olacaktı, Allah korudu bizi. 4 bin bina şu anda, daha köyler yok. Bunlar
bina, konut değil. Her binada 10 daire olsa 40 bin konut, her evde 3 kişi
yaşasa 120 bin mağdur insan; yazık, günah. Gelin orada görün, hangi şartlarda
ve koşullarda -isin önünde, ateşin önünde- yaşadıklarını görün.
(Mikrofon
otomatik cihaz tarafından kapatıldı) 
BAŞKAN
– Buyurun. 
GÜRSEL
EROL (Devamla) - Bu deprem, her şeyde olduğu gibi gene fakir fukarayı vurdu,
gene fakirler sokakta; çaresizler, umutsuzlar. Onlara umut, çare olmak bizim
siyasi ve ahlaki sorumluluğumuz. 
Bakın,
yıkılan evlerle ilgili vatandaşın beklentisi var. Vatandaş sanıyor ki: “Benim
evimi devlet yıkacak ama yerine bana ev yapacak.” Doğru, devlet yıkacak ama
yerine yeni ev yaptığı zaman vatandaşı borçlandıracak. Bu olmaz, bu doğru
değil. Bununla ilgili 14 maddelik bir önergemiz ve teklifimiz var, detayına
girmek istemem. Geçmişte, Marmara depreminde bu Meclis başarmış, Marmara depreminde,
17/2/2000 tarihinde bu Meclis Marmara depreminin sonuçlarını araştırmak üzere
bir komisyon kurmuş ve Komisyon incelemelerini yapmış, rapor olarak Türkiye
Büyük Millet Meclisine sunmuş. Şimdi sizden isteğim şu: Komisyon kurulsun,
Elâzığ’a gelsin halkı dinlesin; halkın talepleri, istekleri neyse bu Mecliste
kanunlaştıralım. Bir kentin umudunu, geleceğini, çocukların hayalini yok
etmeyelim diyorum.
(Mikrofon
otomatik cihaz tarafından kapatıldı)
GÜRSEL
EROL (Devamla) - Hepinize sevgi ve saygılar sunarken şunu özellikle belirtmek
istiyorum: Fakir fukaranın vebalini almayın, fakir fukaranın ekmeğine, evine
sebep olmayalım. Hepinizden destek istiyorum. 
Teşekkür
ederim. (CHP ve İYİ PARTİ sıralarından alkışlar) 
BAŞKAN
– İYİ PARTİ Grubu adına Samsun Milletvekili Sayın Bedri Yaşar. 
Buyurun
Sayın Yaşar. (İYİ PARTİ sıralarından alkışlar) 
İYİ
PARTİ GRUBU ADINA BEDRİ YAŞAR (Samsun) – Sayın Başkan, değerli milletvekilleri;
yüce heyetinizi saygıyla selamlıyorum.
Suriye
ordusu İdlib’deki Türk Silahlı Kuvvetleri unsurlarımıza saldırmış, 7
askerimizi, 1 sivil memurumuzu şehit etmiştir. Saldırıda 9 personelimiz de
yaralanmıştır. 
(CHP
milletvekilleri tarafından fotoğraf gösterilmesi)
(AK
PARTİ sıralarından gürültüler)
VELİ
AĞBABA (Malatya) – Deprem var, deprem! Ayıp, ayıp!
BEDRİ
YAŞAR (Devamla) – Şehitlerimize Allah’tan rahmet, yaralılarımıza acil şifalar
diliyorum; yüce milletimizin başı sağ olsun. 
VELİ
AĞBABA (Malatya) – Depremde fakir fukara var. Ayıptır, günahtır!
DURSUN
MÜSAVAT DERVİŞOĞLU (İzmir) – Sayın Başkanım, sükûnet sağlayın lütfen.
BAŞKAN
– Bir dakika… 
Sayın
milletvekilleri, hatibe karşı ayıp oluyor. 
Herkesi
sessizliğe davet ediyorum.
Buyurun
Sayın Yaşar.
BEDRİ
YAŞAR (Devamla) – Teşekkür ederim Sayın Başkanım.
Türkiye,
biraz önce hatibin de bahsettiği gibi, Elâzığ depreminde gerekli dayanışmayı
göstermiştir. 
OSMAN
AŞKIN BAK (Rize) – İmamoğlu’nun tatilini söyle, İmamoğlu’nun!
VELİ
AĞBABA (Malatya) – Deprem olmuş, hâlâ laf atıyorlar.
BEDRİ
YAŞAR (Devamla) – Değerli arkadaşlar, 1999 depremini de hatırlayın, o zaman da
Türkiye için ciddi bir felaket olmuştu, 18.373 vatandaşımız hayatını
kaybetmişti, 49 bin yaralı, 376 bin de hasarlı bina vardı. O gün, 57’nci
Hükûmette ben de bu Parlamentodaydım -bazen arkadaşlar diyor ya “Devlet ne
yaptı?” diye- aynı gün saat beşte Bayındırlık Bakanı, Tarım Bakanı ve Bakanlık
görevlileri oradaydı, ben de o gün saat iki civarında deprem bölgesindeydim. 
Ben
size kısaca söyleyeyim: O gün 98 noktada 49 bin geçici konut yapılmıştı. Aynı
şekilde 60 bin civarında da deprem konutu yapılmıştı. Bunun yanı sıra da hemen
depremden sonra DASK sigortası çıkarılmıştı yani deprem sigortası ihdas
edilmişti. Yine bununla beraber yapı denetim şirketleri oluşturulmuştu.
Üçüncüsü de, deprem vergisi, bunun akabinde gelmişti. Ama mevcut yapı, sizler
deprem vergisini kesintisiz devam ettirdiniz maşallah, o konuda yapacak hiçbir
şey yok, çatır çatır da milletten paraları topladınız. Devamında bugün deprem
sigortasıyla ilgili… 
Bakın,
maalesef depremler geliyoruz diyor; 1999’da bunu söyledi, Bingöl’de söyledi,
Van’da söyledi, Elâzığ’da söyledi. Yani bu tedbirlerin alınması için daha neler
söylenmesi lazım ben bilmiyorum. Dolayısıyla, o dönemde de gerekli kalıcı
konutlar olsun, geçici konutlar olsun fazlasıyla yapıldı ve o günkü bütçeye
göre bu mukayeseyi yapın. Yani o gün Türkiye’nin bütçesi sizin rakamlarınızla
50 katrilyon civarındaydı yani 50 milyardı. Bugünkü bütçeye baktığınız zaman, o
günkü büyüklükle bugünkü büyüklüğü ifade ettiğiniz zaman, devletin bu geçen
zaman dilimi içerisinde hiçbir hazırlığının olmadığını görüyoruz. 
Peki,
bu deprem İstanbul’da olursa ne olur? Bazı ifadelere göre, kimileri diyor ki:
“25 bin bina yıkılır.” kimileri “50 bin tane yıkılır.” diyor, bunu yüz binlerle
ifade edenler var. Peki, böyle bir deprem olduğu zaman biz buna ne kadar
hazırız? Lafla peynir gemisi yürümüyor. Bakın, Elâzığ depreminde yıkılan bina
sayısı ortada. Tabii, şunu da söyleyeyim peşinen: Biz bu önergeye “evet” oyu
vereceğiz çünkü depremden sonra bu meselelerin hepsi unutuluyor. Depremden
sonra aynı zamanda göçler de oluyor. Biz Elâzığ’ın göç vermesini istemiyoruz. 
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın.
BEDRİ
YAŞAR (Devamla) – Sayın Başkanım, Elâzığ’da yaşayan esnafımızın, çiftçimizin
borçlarının ertelenmesi veya bunların yapılandırılması veyahut bunların
silinmesi… Şunu da söyleyeyim: Hatibin bahsettiği gibi, deprem konutları
yapılıyor -tamam- ama bunlar kredilendirilerek vatandaşlara, mağdurlara teslim
ediliyor. Hâlbuki bunun yerine, yıkılan binaları devlet alıp bunlara yapılan
konutları bedelsiz verebilir diye düşünüyorum; bunu da öneri olarak söylüyorum.

Sonuç
itibarıyla, bunun araştırılmasında fayda var. 2010 yılında da araştırıldı.
Elâzığ bir model olur, o model üzerinden de biz İstanbul depremine bir hazırlık
yaparız. Yani bunu anlamak için kâhin olmaya gerek yok. Bugün, bütün
jeofizikçiler, depremlerle irtibatlı olanların tamamı “İstanbul depremi
geliyor.” diyor, bunu siz de kabul ediyorsunuz. Gelin, bununla ilgili
hazırlıklarımızı da şimdiden yapalım, Elâzığ da buna bir model olsun, bu
araştırma önergesini destekleyelim, en azından bu model üzerinden de İstanbul
depremiyle ve diğer fay hatları üzerindeki şehirlerle ilgili de gerekli
çalışmaları yaparız diyorum. 
Şimdiden
hayırlı uğurlu olmasını diliyorum. 
Bu
önergeye “evet” oyu vereceğimizi ifade ediyorum. (İYİ PARTİ ve CHP sıralarından
alkışlar) 
BAŞKAN
– Halkların Demokratik Partisi Grubu adına Gaziantep Milletvekili Sayın Mahmut
Toğrul’a söz veriyorum. 
Buyurun
Sayın Toğrul. (HDP sıralarından alkışlar) 
HDP
GRUBU ADINA MAHMUT TOĞRUL (Gaziantep) – Teşekkür ederim Sayın Başkan.
Değerli
milletvekilleri, bu vesileyle Genel Kurulu, ekranları başında bizleri izleyen
sevgili yurttaşlarımızı ve Genel Kurulun sevgili emekçilerini saygıyla
selamlıyorum. 
Sayın
milletvekilleri, bu, elimdeki Türkiye deprem haritası. Buraya baktığınızda Doğu
Anadolu Fay Hattı, Kuzey Anadolu Fay Hattı ve Ege Bölgesi’ni düşündüğümüzde,
neredeyse Türkiye’nin önemli bir bölümü aslında riskli fay hatları üzerinde. 
Şimdi,
bilim insanları Türkiye’nin bir deprem ülkesi olduğunu ve özellikle doğrudan
adres vererek Elâzığ’da bir deprem beklentisi olduğunu ifade etmişlerdi. 
Bakın,
17 Ağustos depreminden bu yana ülkemizde 165 bin deprem olduğu ifade ediliyor,
165 bin. Peki, şimdi, bu gerçeklik varken biz hazırlık boyutunda ne yapıyoruz,
ne yaptık? Değerli arkadaşlar, biliyorsunuz, 17 Ağustos depreminden sonra bir
yasa çıkarıldı “Özel Tüketim Vergisi” adı altında, aslında depreme hazırlık
yapmak üzere bugüne kadar toplam 65 milyarın üzerinde bir para toplandı. Peki,
Elâzığ depremi ve Malatya’da gerçekleşen olay bizim gerekli önlemleri
aldığımızı söylüyor mu? Hayır, söylemiyor. Bakın, Japonya’da veya dünyanın
başka yerlerinde bu şiddetin çok üzerinde şiddette depremler olduğunda 1
kişinin burnu kanamıyor, 1 bina yıkılmıyor ama 6,8 şiddetindeki deprem
Elâzığ’da 41 yurttaşımızı kaybetmemize neden oluyor, 1.600’ün üzerinde
yurttaşımız yaralanıyor ve yüzlerce bina yıkılıyor değerli arkadaşlar. 
Şimdi,
bilim insanları tekrar uyarıyor bizi değerli arkadaşlar. Bu Elâzığ depreminden
sonra deniyor ki: “Güneyde Maraş’ta, özellikle Adıyaman Gölbaşı’ndan başlayan
Pazarcık-Türkoğlu hattında ciddi bir enerji birikimi var, buraya dikkat edin.”
Yine, “Kuzeyde Karlıova-Bingöl arası, Karlıova-Erzincan arasında ciddi bir enerji
birikimi var, buraya dikkat edin.” deniyor. Yine, İstanbul’da bir depremin ayak
seslerinin geldiği her vesileyle ifade ediliyor. Şimdi, biz şunu söyleyemeyiz
değerli arkadaşlar: Deprem olsun, yıkılsın; devlet veya halk oraya gitsin,
destek sunsun. Bizim depreme şimdiden hazırlıklı olmamız lazım. 
Peki,
AKP Hükûmeti ne yapıyor? Bakın, ruhsatsız ve sağlıksız binalara imar affı
çıkarıyor. 16 milyar lira para toplanmış, 165 milyar lira da Deprem Fonundan
yani deprem vergileriyle gelmiş ama şu anda hâlâ ne kadar sağlam binamız
olduğunu kimse ifade edemiyor.
(Mikrofon
otomatik cihaz tarafından kapatıldı)
BAŞKAN
– Buyurun toparlayın.
MAHMUT
TOĞRUL (Devamla) – Bitiriyorum Sayın Başkan.
Dolayısıyla
bu önergeye biz destek veriyoruz değerli arkadaşlar. Zaten biz geçen hafta Grup
Başkan Vekilimiz Saruhan Oluç imzasıyla Elâzığ ve Malatya’nın afet bölgesi ilan
edilmesi noktasında kanun teklifi verdik. Biz buradan Komisyona çağrıda
bulunuyoruz: Bu kanun teklifini bir an önce Komisyona getirin, oradan Genel
Kurul gündemine getirelim, bunu kanunlaştıralım. Bakın, şu anda önlem almazsak
yarın yine ağlayacağız ve yine vah vah edeceğiz. 
Şimdi,
değerli arkadaşlar, bu, depremle ilgili kurumların neler yaptığını Kızılay
örneğinde görüyoruz. Kızılay gibi depreme hazırlık yapacak olan kurumlar,
paraların başka vakıflara, başka gruplara aktarılması, AKP’nin siyasi bir proje
olarak düşündüğü vakıflara aktarılması noktasında vergi kaçırmanın bir aracı
hâline getiriliyor. 
Ben,
hep beraber bu ülkede yaşıyorsak hep beraber önlem almamız gerektiğini ifade
ediyor, Genel Kurula saygılar sunuyorum. (HDP sıralarından alkışlar)
BAŞKAN
- Adalet ve Kalkınma Partisi Grubu Adına Antalya Milletvekili Sayın Atay
Uslu’ya söz veriyorum. 
Buyurun
Sayın Uslu. (AK PARTİ sıralarından alkışlar)
AK
PARTİ GRUBU ADINA ATAY USLU (Antalya) – Sayın Başkan, değerli milletvekilleri;
“Elâzığ ve Malatya çevresini etkileyen deprem” konulu, CHP’nin vermiş olduğu
önerge üzerine söz almış bulunmaktayım. Yüce Meclisinizi saygıyla, sevgiyle
selamlıyorum.
Bu
vesileyle, İdlib’de Silahlı Kuvvetlerimize yönelik hain saldırıda şehit olan
kahramanlarımıza Allah’tan rahmet diliyorum, yaralılara da acil şifalar
diliyorum. 
Sivrice
merkezli depremde hayatını kaybeden vatandaşlarımıza rahmet, yakınlarına
başsağlığı diliyoruz; yaralılarımız var, onlara da acil şifalar diliyorum. Ben
bundan önceki büyük depremlerden bir tanesi olan Van depremini yaşamış, o
dönemde görev almış bir mülki idare amiri olarak görüşlerimi ifade etmek
istiyorum. 
CHP
bugün bir önerge verdi, önergesinde diyor ki: “Bölgeyi afet bölgesi ilan
edelim.” veya “Afete maruz bölge ilan edelim.” Değerli arkadaşlar, bir
terminoloji sorunu var. Bu sorun 2011’de de vardı bugün de var. “Afet bölgesi”,
“afete maruz bölge” ve “genel hayata etkililik” kavramları birbirine karıştırılıyor.
7269 sayılı Kanun’un 2’nci ve 3’üncü maddelerinde afete maruz bölgeler
tanımlanır. Bir lokasyon, afete maruz bölge ilan edilirse orada yapılaşma
olmaz, ikamet ve iskân olmaz, yasak getirilir. O bölgenin tüm durumu imara
işlenir, riskli alan olarak belirlenir ve o afet bölgesinde artık bir daha
yapılaşma vesaire olmaz yani hayat orada durur. Dolayısıyla, “afete maruz
bölge” ya da “afet bölgesi” ilan etmek kanunlarımız açısından da ortadaki durum
açısından da kesinlikle yanlıştır, böyle bir şey yoktur zaten. Ama maalesef,
2011 Van depreminde CHP’nin Genel Başkanı Kemal Kılıçdaroğlu ifade etmişti,
yine on yıl sonra aynı terminolojiyi ifade ediyorlar. Bu durum yanlış bir
durumdur. Afete maruz bölge neresi ilan edilir biliyor musunuz? Bir yerde sel
vardır, çığ vardır veya başka bir risk vardır, o bölge “afete maruz bölge”
olarak ilan edilir ve orada yerleşim olmaz, kanunda bu yok. 
GÜRSEL
EROL (Elâzığ) – Yok öyle bir şey, kanunda öyle bir şey yok!
VELİ
AĞBABA (Malatya) – Kanunu oku, kanunu!
ATAY
USLU (Devamla) – Bir bilgi eksikliği var. Arkadaşlar, burada olması gereken
“afete maruz bölge” değil, bu terminoloji eksikliğini düzeltelim 
GÜRSEL
EROL (Elâzığ) – Kanundan haberin yok!
ATAY
USLU (Devamla) – Biz afet kanununa göre yapılması gerekenleri bugüne kadar
yaptık. 
GÜRSEL
EROL (Elâzığ) – Doğru bilgiyi ver, tamam, sorun yok, ama doğru bilgi ver.
ATAY
USLU (Devamla) – Birazdan fikrinizi söylersiniz. 
AHMET
KAYA (Trabzon) – Evraklara bak, evraklara bak! Size vereyim, okuyun.
ATAY
USLU (Devamla) – “Genel hayata etkililik” kararını aldık ve Malatya ve
Elâzığ’ın belli bölgeleri için bu kararı ilan ettik ve bundan sonra depremle
ilgili her türlü çalışmayı yaptık. 
Bakın,
depremde aslolan arama, kurtarma ve ilk yardım faaliyetidir. (CHP sıralarından
gürültüler)
GÜRSEL
EROL (Elâzığ) – Mesele, ciddiye almak. 
ATAY
USLU (Devamla) – Net olarak söylüyorum: Bu, Türkiye’nin başarısıdır, hepimizin
başarısıdır. (AK PARTİ sıralarından alkışlar) Arama kurtarma faaliyetleri ve
özellikle ilk yardım açısından dünyanın en hızlı depreme müdahale süreci Elâzığ
depreminde olmuştur. (AK PARTİ sıralarından “Bravo” sesleri ve alkışlar) Can
çok önemli. Dünyada bundan daha hızlı depreme müdahale süreci yoktur.
GÜRSEL
EROL (Elâzığ) – Sayın Milletvekili, seni Elâzığ’a davet ediyorum, Elâzığ’a.
Elâzığ halkı sana ne cevap verecek! Yazık günah, yazık! 
ATAY
USLU (Devamla) – Bu, hepimizin başarısıdır. Burada belediyeler bulundu, burada
kamu kurumları bulundu. (CHP sıralarından gürültüler) Arkadaşlar, burada siz de
bulundunuz, buna karşı çıkacak bir durum yok. Bunu hep beraber başardık. 
(Mikrofon
otomatik cihaz tarafından kapatıldı) 
ATAY
USLU (Devamla) – Türkiye, 99 Marmara depremi sonrasında afet ve kriz
yönetiminde büyük bir evrim gerçekleştirdi. 
GÜRSEL
EROL (Elâzığ) – Yazık ya, yazık! Fakir fukaranın hayatıyla oynamayın, yazık!
Hakikaten yazık ya! 
BAŞKAN
– Gürsel Bey…
GÜRSEL
EROL (Elâzığ) – Nezaket kurallarına en fazla uyan milletvekiliyim ama gerçekten
yazık, yazık, yazık!
BAŞKAN
– Sayın Milletvekili, buyurun, toparlayın. 
ATAY
USLU (Devamla) – Arkadaşlar, Elâzığ depremi sonrasında, iyileştirme, depremin
etkisini azaltma çalışmalarımız devam ediyor. 
VELİ
AĞBABA (Malatya) – Elâzığ Milletvekili yok mu, Elâzığ Milletvekili?
ATAY
USLU (Devamla) – Çadır kentleri kurduk, konteyner kentleri kuruyoruz. İhtiyaç
malzemeleri bölgeye ulaştırıldı. Sosyal hizmet desteği veriliyor. Geçici
barınma merkezleri kuruluyor. Şeker pancarı ödemeleri erkene alındı ticari
hayat harekete geçsin diye. Tarım ve hayvancılık için destekler sürüyor. (CHP
sıralarından gürültüler)
ATİLA
SERTEL (İzmir) – Elâzığ Milletvekili niye konuşmuyor? 
ATAY
USLU (Devamla) – Hasar tespit çalışmaları devam ediyor, yer çalışmaları devam
ediyor. Bunların hepsi adım adım yapılıyor. Vergi ve sigorta ödemeleri için
gerekli ertelemeler gerçekleştirildi. Devlet ve millet birlik içinde, el ele
çalışmaları yapıyoruz, hayatı normalleştiriyoruz; Van depreminde yaptığımız
gibi, geçmişte yaptığımız gibi.
ATİLA
SERTEL (İzmir) – Elâzığ Milletvekili yok mu?
ATAY
USLU (Devamla) – Bakanlarımız bölgede, Hükûmetimiz bölgede, Cumhurbaşkanımız da
oradaydı. 
Bir
yıla kalmaz Elâzığ’ı da Malatya’yı da tanıyamayacaksınız, oraların hepsini
modern hâle getireceğiz. 
Hepinizi
saygıyla selamlıyorum. (AK PARTİ sıralarından alkışlar) 
ATİLA
SERTEL (İzmir) – Elâzığlı, Malatyalı yok mu? Sen niye konuşuyorsun? 
RECEP
ÖZEL (Isparta) – Milletvekilleri bölgede daha, bölgede.
ÖZGÜR
ÖZEL (Manisa) – Efendim, uygun görürseniz Akif Bey İç Tüzük 60’a göre…
BAŞKAN
– Buyurun Sayın Hamzaçebi. 
VI.- AÇIKLAMALAR (Devam)
35.- İstanbul Milletvekili Mehmet Akif Hamzaçebi'nin,
Antalya Milletvekili Atay Uslu’nun CHP grup önerisi üzerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
MEHMET
AKİF HAMZAÇEBİ (İstanbul) – Teşekkür ederim Sayın Başkan. 
Değerli
milletvekilleri, sayın hatibin konuşmasında bazı konular açıklığa kavuşmadı.
1959 tarihli ve 7269 sayılı Umumi Hayata Müessir Afetler Dolayısıyla Alınacak
Tedbirler Hakkında Kanun’un 2’nci maddesine göre eskiden Bakanlar Kurulu şimdi
ise Cumhurbaşkanı afete maruz bölgeyi ilan etmeye yetkilidir.
Sayın
hatip “Elâzığ ve Malatya’nın belli bölgelerinde afete maruz bölge ilanı
yapıldı." dedi.
ATAY
USLU (Antalya) – Yok, yanlış.
MEHMET
AKİF HAMZAÇEBİ (İstanbul) – Siz öyle söylediniz.
ATAY
USLU (Antalya) – Öyle bir karar yok. 
MEHMET
AKİF HAMZAÇEBİ (İstanbul) – Efendim, bakın böyle söylediniz. Böyle bir kararı
ben bilmiyorum, okumadım. Acaba böyle bir karar alındı da bundan haberdar mı
olmadık, millet mi haberdar olmadı? 
(Mikrofon
otomatik cihaz tarafından kapatıldı)
MEHMET
AKİF HAMZAÇEBİ (İstanbul) - Bir de sanıyorum “Böyle bir şey yok.” gibi bir şey
söylediniz. 
BAŞKAN
– Akif Bey, buyurun. 
MEHMET
AKİF HAMZAÇEBİ (İstanbul) – Evet, sorumu bitirdim Sayın Başkan.
Sayın
hatip bu konuda bilgi verirse Genel Kurul bilgilenmiş olur.
BAŞKAN
– Buyurun Sayın Akbaşoğlu.
MUHAMMET
EMİN AKBAŞOĞLU (Çankırı) – Sayın Başkanım, teşekkür ederim.
Öncelikli
olarak, tabii, biraz evvel CHP Elâzığ Milletvekili bir konuşma yaptı. Sonuç
itibarıyla kendi kanaatlerini ortaya koydu ancak bizim bu konuyla ilgili
düşüncelerimizi ortaya koyan Sayın Atay Uslu Bey’in konuşması esnasında onun
konuşmasını bastırmaya yönelik garip bir atmosfer oluştu ne hikmetse. Bu doğru
bir yaklaşım değil.
Bununla
beraber, ben biraz evvel Sayın Hamzaçebi’nin açıklamalarıyla ilgili; sayın
hatibin sözlerine ilişkin olmak üzere 60’a göre kısa bir açıklama istirham
ediyorum. 
Teşekkür
ederim.
BAŞKAN
– Buyurun.
ÖZGÜR
ÖZEL (Manisa) – Sistem bile Elâzığlı olmayan bir milletvekilinin bu talebini
tuhaf karşılıyor! 
MUHAMMET
EMİN AKBAŞOĞLU (Çankırı) – Hepimiz Elâzığlıyız, hepimiz Malatyalıyız. Elâzığ
milletvekillerimiz şu anda deprem bölgesinde arkadaşlar, evet yaraları
sarıyorlar, evet. (AK PARTİ sıralarından alkışlar) 
VELİ
AĞBABA (Malatya) – Elâzığ milletvekilleri hak verip konuşamıyorlar.
HASAN
ÇİLEZ (Amasya) – Biz hepimiz Elâzığlıyız arkadaşlar.
36.- Antalya Milletvekili Atay Uslu'nun, CHP grup
önerisinin “Afet bölgesi ilan edilsin.” şeklinde verilmesinin doğru olmadığına
ilişkin açıklaması
ATAY
USLU (Antalya) – Değerli arkadaşlar, afet olduğu zaman Türkiye’de
mikromilliyetçilik yapılmaz; hepimiz Elâzığlıyız, aynı zamanda hepimiz
Malatyalıyız. (AK PARTİ sıralarından alkışlar)
Ben
kürsüden şunu ifade ettim: CHP, önerisinde “Bölgeyi afet bölgesi ilan edin.”
diyor. Kanunlarımızda “afet bölgesi” diye bir şey yok “genel hayata etkililik”
ve “afete maruz bölge” var. (CHP sıralarından “Ne fark ediyor?” sesleri)
MUHAMMET
EMİN AKBAŞOĞLU (Çankırı) – Dinleyin, dinleyin. 
ATAY
USLU (Antalya) – Çok farklı arkadaşlar. “Genel hayata etkililik” kararını
verdik “afete maruz bölge” kararını vermedik; veremeyiz çünkü afete maruz
bölgelerde iskân olmaz, orası heyelan bölgesidir.
GÜRSEL
EROL (Elâzığ) – Öyle mi!
ATAY
USLU (Antalya) – Orası, başka bir anlamda, yerleşilmeyecek, iskâna açılmayacak
bölgelerdir. (AK PARTİ sıralarından alkışlar) 
GÜRSEL
EROL (Elâzığ) – Buyurun, buyurun, bakın, ben size kanunu vereyim, kanunu. 
ATAY
USLU (Antalya) – Dolayısıyla önerinizi “Afet bölgesi ilan edilsin.” şeklinde
vermeniz yanlış, bunu ifade ettim. (AK PARTİ sıralarından alkışlar)
MUHAMMET
EMİN AKBAŞOĞLU (Çankırı) – Tamam, teşekkür ederiz.
GÜRSEL
EROL (Elâzığ) – Sayın Milletvekili, bakın, size kanunu vereyim, kanunu,
buyurun. 
BAŞKAN
– Sayın milletvekilleri, oylamadan oylamaya gelen milletvekilleri bağırıyorlar
ve Meclisin insicamını bozuyorlar. (CHP ve İYİ PARTİ sıralarından alkışlar) Her
grup için söylüyorum, her grup için, her gruptaki arkadaşlar için söylüyorum.
Dikkat ediyorum, bakınız, oylamadan sonra çekip gidenler tam oylama zamanında
geliyorlar, oylamaya son beş dakika kala bağırıyorlar, ben size söyleyeyim.
(İYİ PARTİ sıralarından alkışlar)
Buyurun
Sayın Akif Hamzaçebi.
37.- İstanbul Milletvekili Mehmet Akif Hamzaçebi'nin,
Antalya Milletvekili Atay Uslu’nun yaptığı açıklamasındaki bazı ifadelerine
ilişkin açıklaması
MEHMET
AKİF HAMZAÇEBİ (İstanbul) – Teşekkür ederim Sayın Başkan.
“Afet
bölgesi”yle kastedilen 7269 sayılı Kanun’un 2’nci maddesindeki “afete maruz
bölge”dir, kelime oyunu yapmaya gerek yok ve bununla kastedilen de depremde
zarar görmüş olan vatandaşlarımıza yardım edilmesidir, devletin bütün
imkânlarının seferber edilmesidir.
Bir
de bu vesileyle şunu söylemek isterim: İstanbul Kartal’da bir bina çöktü, TOKİ
hemen oraya gitti, o binanın çevresindeki diğer yapıları da yıkarak yeni
binalar yaptı, güzel işler yaptı; aynı şey şimdi Elâzığ’da yapılıyor. Peki,
riskli yapıları yıkıp yerine yenisini, sağlam binayı yapmak için mutlaka deprem
mi olması lazım, acı mı yaşamamız lazım? TOKİ neden İstanbul’daki riskli
yapılar için harekete geçmiyor ve onlar için bir yıkıp yeniden yapma programı
uygulamıyor?
Teşekkür
ederim.
VII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, 3/2/2020 tarihinde Elâzığ
Milletvekili Gürsel Erol ve arkadaşları tarafından, Elâzığ’da meydana gelen
depremin neden olduğu can ve mal kayıplarına yönelik olarak vatandaşların
mağduriyetinin ve beklentilerinin tespiti, ekonomik, sosyal, kültürel ve ticari
açıdan uğradığı zararların giderilmesi maksadıyla ilin acilen afete maruz bölge
ilan edilerek afetten doğan mağduriyetlerin giderilmesi amacıyla verilmiş olan
Meclis araştırması önergesinin ön görüşmelerinin, Genel Kurulun 4 Şubat 2020
Salı günkü birleşiminde yapılmasına ilişkin önerisi (Devam)
BAŞKAN
– Öneriyi oylarınıza sunuyorum: Kabul edenler... Kabul etmeyenler... 
Sayın
milletvekilleri, Kâtip Üyeler arasında anlaşmazlık olduğundan oylamayı
elektronik cihazla yapacağız.
Elektronik
oylama için iki dakika süre veriyorum.
(Elektronik
cihazla oylamaya başlandı)
VELİ
AĞBABA (Malatya) – Millet görsün, kim “evet” diyor, kim “hayır” diyor millet
görsün, öyle nutuk atmakla olmaz bu işler.
ATİLA
SERTEL (İzmir) – Elâzığ, Malatya görsün.
(Elektronik
cihazla oylamaya devam edildi)
BAŞKAN
– Önerge kabul edilmemiştir. (AK PARTİ sıralarından alkışlar, CHP sıralarından
gürültüler) 
VELİ
AĞBABA (Malatya) – Deprem için araştırma komisyonu kurmayacağız da ne için
kuracağız! Hayvanları araştırma komisyonu var, depremi araştırma komisyonu yok!
BAŞKAN
- Değerli milletvekilleri, İç Tüzük’ün 37’nci maddesine göre verilmiş doğrudan
gündeme alınma önergesi vardır; okutup işleme alacağım ve oylarınıza sunacağım.

IX.- BAŞKANLIĞIN GENEL KURULA SUNUŞLARI
A) Önergeler
1.- Adıyaman Milletvekili Abdurrahman Tutdere’nin,
(2/1705) esas numaralı Kaçakçılıkla Mücadele Kanununda Değişiklik Yapılması
Hakkında Kanun Teklifi’nin doğrudan gündeme alınmasına ilişkin önergesi (4/60)
16/5/2019
Türkiye Büyük Millet Meclisi
Başkanlığına
7/2/2019
tarihinde kaçakçılıkla mücadeleyle ilgili vermiş olduğum (2/1705) esas numaralı
Kanun Teklifi değişikliği önergesinin İç Tüzük’ün 37’nci maddesine göre
doğrudan gündeme alınmasını arz ederim. 
 Abdurrahman
Tutdere
 Adıyaman

BAŞKAN
- Önerge üzerinde teklif sahibi Adıyaman Milletvekili Abdurrahman Tutdere
konuşacaktır.
Buyurun
Sayın Tutdere. (CHP sıralarından alkışlar) 
ABDURRAHMAN
TUTDERE (Adıyaman) – Sayın Başkan, değerli milletvekilleri; Genel Kurulu
saygıyla selamlıyorum. 
Değerli
milletvekilleri, 2017 yılında bu Parlamentoya, iktidar tarafından, Adıyaman
başta olmak üzere Türkiye’nin değişik bölgelerinde tütün üreticilerini tehdit
eden, Kaçakçılıkla Mücadele Kanunu’nun 3’üncü maddesine eklenen 20’nci fıkrayla
Tütün ve Alkol Piyasası Kurumundan yetki belgesi almadan tütün satan, satışa
arz eden, bulunduran kişilere üç yıldan altı yıla kadar hapis cezası öngören
bir torba kanun teklifi getirildi ve bu teklif iktidar oylarıyla yasalaştı. Bu
teklifin yasalaştığı günden bugüne kadar tütün üreticisinin sırtında bu tehdit,
bu kaygı devam etti. Yasanın uygulanması 2 kere ertelendi ve en son geçen
dönem, yasanın 2 Temmuz 2020 yılında yürürlüğe girmesi şeklinde kanun
ertelenmiş bulunuyor. 
Değerli
arkadaşlar, değerli milletvekilleri; tütün, Türkiye’nin bir gerçeği. Tarım
politikasında Hükûmetin yanlış uygulamaları tarım alanındaki diğer ürünleri
nasıl bitirme noktasına getirdiyse tütünle ilgili yanlış uygulamalar da bugün
tütün üreticisini can çekişir hâle getirmiştir. Türkiye’de tütün, sözleşme
kapsamında üretilen tütünler ve sözleşme dışında -geleneksel anlamda üretimi,
pazarlanması, tüketimi yapılan, tek başına içim özelliğine sahip olan- üretilen
tütünler olmak üzere iki kapsamda değerlendiriliyor. 
Değerli
milletvekilleri, özellikle geleneksel anlamda üretimi yapılan, başta Adıyaman
olmak üzere Malatya, Batman, Diyarbakır ve Türkiye’nin değişik illerinde yüz
binlerce insanın ürettiği sarmalık tütünler, bugün itibarıyla, çıkarılan yasa
nedeniyle yok olma tehdidiyle karşı karşıyadır. Bugün bütün Türkiye’de yüz
binlerce insanın tek geçim kaynağı olan bu sarmalık tütün, eğer 2 Temmuzda bu
yasa yürürlüğe girerse yok olacaktır. Hepiniz çok iyi biliyorsunuz, tütün
Adıyaman’da ve üretimi yapılan bütün bölgelerde Mehmetçik’in harçlığı, genç
kızların çeyizi, üniversitede okuyan öğrencilerin bursu, velhasıl bu kesimde
üretim yapan herkesin nefesi. Eğer bu yasaya bizler bu şekilde göz yumarsak bu
yasayı değiştiremezsek önümüzdeki süreçte, özellikle 2 Temmuzda büyük bir
depremi hep beraber yaşayacağız. Bugün doğal afet olarak depremi tartışıyoruz,
2 Temmuzda bu yasanın yürürlüğe girmesiyle 9 şiddetinde bir depremi
yaşayacağız. Nasıl mı? Yüz binlerce tütün üreticisi şüpheli sıfatıyla
adliyelik, karakolluk olacak. Onun için hepinize, bütün gruplara açıkça çağrıda
bulunuyoruz: Gelin, yüz binlerce insanın ekmeği olan, bu toprakların kadim
ürünü olan bu tütüne hep beraber sahip çıkalım. (CHP sıralarından alkışlar) 
Değerli
milletvekilleri, her dönem -özellikle iktidar milletvekillerine sesleniyorum-
her defasında “yerli” diyorsunuz, “millî” diyorsunuz, bütün politikalarınızı
yerli ve millî kimliğiyle halka anlatmaya çalışıyorsunuz.
İşte
şu gösterdiğim tütün, bin yıldır bu topraklarda yetişen yerli ve millî ürün.
(CHP sıralarından alkışlar) Bu ürün, bu yasayla kaçak durumuna düşmüştür. Bu
ürün, Anadolu kokuyor. Bu ürün, uğruna binlerce şehit verdiğimiz vatan toprağı
kokuyor, vatan toprağı. Siz buna üç yıl hapis getirmekle bu ülkeye en büyük
ihaneti yaptınız. Gelin, yol yakınken bu uygulamadan hep beraber vazgeçelim;
tütüncünün, çiftçinin ekmeğine hep beraber yol açalım, Türkiye’de tütün
özgürleşsin. Bugün iktidar olarak dışarıdan sıfır gümrükle tütün ithal ediyorsunuz,
dışarıdan gelen tütüne milyon dolar para veriyorsunuz. Amerikalı, Yunanlı
üreticinin ürettiği tütüne para veriyorsunuz; Adıyamanlı, Malatyalı, Batmanlı,
Hataylı üreticinin getirdiği tütüne üç yıl hapis getiriyorsunuz; bu nasıl bir
vicdan? Ben bu düzenlemeyi...
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın.
ABDURRAHMAN
TUTDERE (Devamla) – Değerli milletvekilleri, hepinizin vicdanına sesleniyorum,
bütün gruplara sesleniyorum: Gelin, bu toprakların mahsulü olan, yüz binlerce
insanın ekmeği olan bu tütüne sahip çıkın, bizim önergemize destek olun.
Önergemizle biz, bu Kaçakçılıkla Mücadele Kanunu’na 2017 yılında eklenen üç
yıllık hapis cezasını yerli tütün için ortadan kaldırıyoruz ve yüz binlerce
insanın ekmeğinin önündeki engelleri de hep beraber kaldırmış oluyoruz.
Hepinizden destek istiyorum. Bütün Adıyaman tütüncüsünün gözü sizlerde, bu
Parlamentoda. Gelin, milletin vekilleri olarak milletin ekmeğine hep beraber
sahip çıkalım, bu teklifi bugün burada kanunlaştıralım. 
Hepinizi
saygıyla, sevgiyle selamlıyorum. (CHP sıralarından alkışlar) 
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Sayın Başkan, yoklama talep ediyoruz.
BAŞKAN
– Yoklama talebi var. 
Sayın
Özel, Sayın Ağbaba, Sayın Sarıaslan, Sayın Hamzaçebi, Sayın Zeybek, Sayın
Sancar, Sayın Şevkin, Sayın Karabıyık, Sayın Gaytancıoğlu, Sayın Kaya, Sayın
Bulut, Sayın Biçer Karaca, Sayın Aydoğan, Sayın Şahin, Sayın Sertel, Sayın
Gürer, Sayın Demirtaş, Sayın Hancıoğlu, Sayın Yüceer, Sayın Çakırözer. 
Yoklama
için iki dakika süre veriyorum, süreyi başlatıyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı yoktur. 
Birleşime
on beş dakika ara veriyorum. 
Kapanma Saati: 19.06
DÖRDÜNCÜ OTURUM
Açılma Saati: 19.27
BAŞKAN: Başkan Vekili Celal ADAN
KÂTİP ÜYELER: Şeyhmus DİNÇEL
(Mardin), Barış KARADENİZ (Sinop)
-----0-----
BAŞKAN
- Türkiye Büyük Millet Meclisinin 51’inci Birleşiminin Dördüncü Oturumunu
açıyorum. 
III.- YOKLAMA
BAŞKAN
- İç Tüzük’ün 37’nci maddesine göre verilen doğrudan gündeme alınma önergesinin
oylamasından önce istem üzerine yapılan yoklamada toplantı yeter sayısı
bulunamamıştı. 
Şimdi
yoklama işlemini tekrarlayacağım.
Yoklama
için üç dakika süre veriyorum ve yoklama işlemini başlatıyorum. 
(Elektronik
cihazla yoklama yapıldı)
BAŞKAN
– Toplantı yeter sayısı vardır.
IX.- BAŞKANLIĞIN GENEL KURULA SUNUŞLARI (Devam)
A) Önergeler (Devam)
1.- Adıyaman Milletvekili Abdurrahman Tutdere’nin,
(2/1705) esas numaralı Kaçakçılıkla Mücadele Kanununda Değişiklik Yapılması
Hakkında Kanun Teklifi’nin doğrudan gündeme alınmasına ilişkin önergesi (4/60)
(Devam)
BAŞKAN
- Şimdi önergeyi oylarınıza sunuyorum: Kabul edenler... Kabul etmeyenler...
Kabul edilmemiştir.
Grup
Başkan Vekillerimiz görüşeceğimiz kanunla ilgili değerlendirme yapacakları için
beş dakika ara veriyorum.
Kapanma Saati: 19.31 
BEŞİNCİ OTURUM
Açılma Saati: 19.46
BAŞKAN: Başkan Vekili Celal ADAN
KÂTİP
ÜYELER: Şeyhmus DİNÇEL (Mardin), Barış KARADENİZ (Sinop)
-----0-----
BAŞKAN
– Türkiye Büyük Millet Meclisinin 51’inci Birleşiminin Beşinci Oturumunu
açıyorum. 
Alınan
karar gereğince gündemin “Kanun Teklifleri ile Komisyonlardan Gelen Diğer
İşler” kısmına geçiyoruz.
1’inci
sırada yer alan İstanbul Milletvekili Mustafa Demir ile 70 Milletvekilinin
Coğrafi Bilgi Sistemleri ile Bazı Kanunlarda Değişiklik Yapılması Hakkında
Kanun Teklifi ve Bayındırlık, İmar, Ulaştırma ve Turizm Komisyonu Raporu’nun
görüşmelerine kaldığımız yerden devam edeceğiz.
X.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- İstanbul Milletvekili Mustafa Demir ile 70
Milletvekilinin Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi (2/2512) ve Bayındırlık, İmar, Ulaştırma ve
Turizm Komisyonu Raporu (S. Sayısı: 161) (x)
BAŞKAN
– Komisyon? Yerinde. 
30/1/2020
tarihli 50’nci Birleşimde, İç Tüzük’ün 91’inci maddesine göre temel kanun
olarak görüşülen 161 sıra sayılı Kanun Teklifi’nin birinci bölümü üzerindeki
7’nci madde kabul edilmişti, 8’inci maddenin önerge işleminde kalınmıştı. 
8’inci
madde üzerinde 4 tane önerge vardır. Aynı mahiyetteki bu önergeleri birlikte
işleme alacağım.
Okutuyorum:
Türkiye Büyük Millet Meclisi Başkanlığına
Görüşülmekte
olan 161 sıra sayılı Kanun Teklifi’nin çerçeve 8’inci maddesinin teklif
metninden çıkarılmasını ve diğer maddelerin buna göre teselsül ettirilmesini
arz ve teklif ederiz. 
 Muhammet
Emin Akbaşoğlu Şahin Tin  Mehmet Doğan
Kubat
 Çankırı
 Denizli  İstanbul 
 Mustafa
Demir Selahattin Minsolmaz
 İstanbul
 Kırklareli 

Aynı
mahiyetteki diğer önergenin imza sahipleri:
 Erdal
Aydemir Murat Çepni  Serpil Kemalbay
Pekgözegü
 Bingöl
 İzmir İzmir 
 Rıdvan
Turan  Abdullah Koç
 Mersin Ağrı

Aynı
mahiyetteki diğer önergenin imza sahipleri: 
 Ayhan
Erel  Mehmet Metanet Çulhaoğlu Feridun Bahşi
 Aksaray Adana
 Antalya 
 İbrahim
Halil Oral  Hasan Subaşı
 Ankara
 Antalya

Aynı
mahiyetteki diğer önergenin imza sahipleri:
 Ulaş
Karasu Ednan Arslan  İlhami Özcan
Aygun 
 Sivas
 İzmir  Tekirdağ

 Orhan
Sümer  Ali Mahir Başarır 
 Adana
 Mersin
BAŞKAN
– Komisyon aynı mahiyetteki önergelere katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) – Takdire
bırakıyoruz Sayın Başkan. 
BAŞKAN
– Aynı mahiyetteki önergelerden ilkinin gerekçesini okutuyorum: 
Gerekçe:

Önergeyle
3194 sayılı İmar Kanunu’nun 9’uncu maddesinde değişiklik yapan maddenin teklif
metninden çıkarılması amaçlanmaktadır. 
BAŞKAN
– Aynı mahiyetteki önergeler üzerinde ilk söz İzmir Milletvekili Murat Çepni’ye
aittir. 
Buyurun
Sayın Çepni. (HDP sıralarından alkışlar) 
MURAT
ÇEPNİ (İzmir) – Teşekkürler Başkan. 
Genel
Kurul ve değerli halkımız… 
Evet,
Özelleştirme İdaresi Başkanlığı tarafından yapılan imar planı çalışmalarında
kamu kurum ve kuruluşlarının görüş bildirme süresi on beş günden otuz güne
çıkarılıyor fakat bu otuz gün içerisinde fikrini beyan etmeyenler için de
olumlu görüş bildirdiğine dönük bir madde bu. Bu madde mutlaka geri
çekilmelidir çünkü içinde bulunduğumuz süreç, daha fazla fikre ve bu fikirlerin
de kapalı kapılar ardında, resmî yazışmalarla değil, tam tersine, bu sürecin
doğrudan ortakları olan bilim insanları, akademisyenler, odalar, meslek
örgütleri ve doğrudan muhatap olan halkın fikrinin fazlasıyla alınması gereken
bir süreç. Dolayısıyla, burada fikir alınma süreçlerinin çok daha
yaygınlaştırılması, çeşitlendirilmesi gerekir. Evet, bu maddenin geri çekilmesi
gerekir, beklenti budur.
Dün
Ankara’da 19 insan polis şiddetiyle darbedilerek, ters kelepçe takılarak
gözaltına alındı. Ankara’da KESK Şubeler Platformu, Tabip Odası, TMMOB ve
Serbest Muhasebeci Mali Müşavirler Odasının çağrısıyla Kızılay Genel Müdürlüğü
önünde bir araya gelen kurum temsilcileri ve yurttaşlar BAŞKENTGAZ, Kızılay ve
Ensar Vakfının karıştığı yolsuzluk olayıyla ilgili açıklama yapmak istediler ve
her dönemde olduğu gibi nerede bir yolsuzluk, hırsızlık, zulüm varsa, buna bir
tepki gelişiyorsa, polis kolluk kuvvetleri ne yapıyorsa dün de aynısını
yaptılar. Fakat saldırı sonrası EĞİTİM-SEN’de bir açıklama yapmak zorunda kaldı
arkadaşlarımız ve KESK Ankara Şubeler Platformu dönem sözcüsü İsmet Meydan
açıklamada şunları belirtti: “‘Deprem vergisi’ adı altında yoksul ve
emekçilerden ek vergiler toplanırken, sermaye sahiplerine vergi kaçırma veya
vergiden kaçınma -evet, bu da AKP’li yıllarda AKP’nin literatüre soktuğu yeni
bir kelime “vergiden kaçınma”- fırsatı verildi. Kızılay, tek adam rejiminin
yozlaştırdığı, içini boşalttığı bir dernek hâline getirilmiştir. Kamuya
çöreklenmiş rantçı anlayış tüm kurumları kendine bağlamıştır.” diyen Meydan,
Hazine ve Maliye Bakanlığına çağrıda bulunarak Kızılay üzerinden kaçırılan
verginin cezalı bir şekilde geri ödenmesini, bunun gibi benzer bağış
transferlerinin açıklanmasını, vergi denetimi yapılmasını, Kızılay Yönetim
Kurulunun görevden alınarak yüksek maaşlı yöneticilerin hakkında soruşturma
açılmasını talep etti. Ayrıca, yine Meydan, Ensar Vakfının kamuya yararlı vakıf
statüsünden çıkarılmasını ve Millî Eğitim Bakanlığının bu vakıfla imzaladığı
tüm protokollerin iptal edilmesini istedi. 
Evet,
burada bir kez daha görüyoruz ki varlığı itibarıyla kamuya bir saldırı niteliği
taşıyan bu Vakfın, aynı zamanda Millî Eğitim Bakanlığıyla da bir dizi protokol
imzalayarak AKP’nin geliştirdiği “kindar ve dindar nesil” diye tabir edilen
oysa her türlü halk düşmanı, halka zararlı faaliyetlerin merkezi hâline gelmiş
bu Vakfın görüyoruz ki kamuya yararlı bir vakıf olduğunu açıklamış oldular. 
Evet,
deprem kuşağında olan ve peşi sıra yaşanan depremlerle on binlerce insanımızı
kaybettiğimiz, yine on binlerce insanımızın yerinden yurdundan olmak zorunda
olduğu bir coğrafyada yaşıyoruz. Peki, bugün biz neyi konuşuyoruz? Bugün biz
depremle ilgili, depremin yarattığı sonuçlarla mücadele etmek için toplanan
deprem vergilerinin, paralarının hortumlanmasını konuşuyoruz. Dün de yapılan
basın açıklamasında ya da bu süreçte sosyal medya dâhil bu konuda sorulan bütün
soruların cezalandırıldığını biliyoruz ve biz buradan tekrar soruyoruz: Deprem
için toplanan 70 milyar TL nereye hortumlandı, bu paraları kim çaldı? Bu soruyu
sormaya devam edeceğiz. Yetmiyor; deprem toplanma alanlarının kimlere rant için
peşkeş çekildiğini soruyoruz. Biliyorsunuz -örneğin İstanbul için- on binlerce
toplanma alanı belirlenmişti fakat bir süre sonra bunların da yine inşaat
şirketlerine peşkeş çekildiğini öğrenmiş olduk. Yetmiyor; Kanal İstanbul gibi
rant projesinin bilim insanları tarafından ifade edilen deprem riski uyarıları
karşısında yine iktidar “Ne derseniz deyin biz bunu yapacağız.” diyor ve bunu
bir beka sorunu hâline getirdiğini tartışıyoruz. Yetmiyor; onlarca çocuğa
cinsel saldırıyla gündeme gelmiş bir pespaye kurum nasıl devletin temel bir
kurumu hâline gelmiş bunu görmüş oluyoruz. İhtiyaç sahiplerine… Evet, burada
bir trio var, bir halk düşmanı trio.
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın.
MURAT
ÇEPNİ (Devamla) – Birisi devletin halka hizmet, yardım için kurduğu Kızılay,
birisi inşaat şirketi Torunların yönettiği doğalgaz şirketi BAŞKENTGAZ, bir
diğeri de onlarca çocuğa cinsel saldırıyla suçlu bir vakıf. İşte bu tablo, on
yedi yıllık AKP’nin resmidir. Buna bir de “askerî-sanayi kompleks” denilen
savaş sanayisini eklediğimizde yani savaş çıkmadan ayakta kalamayacak savaş
baronlarını eklediğimizde işte size AKP tablosu ve işte beka denilen tablo bu.
Kendi ceplerini doldurmaktan başka hiçbir dertleri olmayanların halka “millî
politika” diye yutturdukları politika tam olarak bu. Bu bir çürümedir. 
Bu
çürüme karşısında biz halklarımıza, emekçi halkımıza şu çağrıyı yapıyoruz: Bu
kader değil, depremin sonuçları kader değil tıpkı işçi cinayetlerinin kader
olmadığı gibi. Bunlar cinayettir ve bunun karşısında tüm işçi sınıfı,
emekçiler, ezilen halklarımızın mücadeleyi yükseltmeleri gerekir. 
Teşekkür
ediyorum. (HDP sıralarından alkışlar)
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Buyurun Sayın Akbaşoğlu.
VI.- AÇIKLAMALAR (Devam)
38.- Çankırı Milletvekili Muhammet Emin Akbaşoğlu'nun,
İzmir Milletvekili Murat Çepni’nin 161 sıra sayılı Kanun Teklifi’nin 8’inci
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
MUHAMMET
EMİN AKBAŞOĞLU (Çankırı) – Sayın Başkanım, biraz evvel kürsüde konuşma yapan
hatibin hakikaten hiçbir şekilde hakikati yansıtmayan ve konu içeriğiyle de
alakası olmayan birçok hususu gündeme getirerek AK PARTİ Grubunu, AK PARTİ’yi
ilzam altında tutan sözleriyle ilgili bir açıklama yapmak istiyorum.
Sonuçta
şunu ifade edeyim: Kızılay, tüm milletimizin büyük bir hassasiyetle üzerine
titrediği, köklü bir geçmiş ve geleceğe sahip, milletin en temiz değerlerini
temsil eden kıymetli bir kurumumuzdur. Kurumumuz hakkında ortaya atılan
iddiaların ve yapılan yorumların bu itibarla değerlendirilmesi gerektiğini
hassasiyetle hepinize hatırlatmak isterim ve biraz evvelki iddia konusu konuyla
ilgili Kızılayın yaptığı açıklamayı da bilginize sunarım: “Kızılayın bağış
gelirleri iki ayrı kategoriden oluşmakta. Şartlı ve şartsız bağışlar milletimiz
tarafından kendilerine intikal etmekte. Kızılayın gelirinin büyük bölümü
bireylerin tek tek yaptığı bağışlardan oluşmakta. Bağışların bir bölümünde
bağışçı, bağışını yaparken bir şart öne sürebilmekte, şartlı bağış
yapabilmektedir. BAŞKENTGAZ da Kızılaya şartlı bir bağış yapmıştır ve Kızılay
bu bağışın şartını yerine getirmiştir. 
Kızılay,
insanlık suçu olarak kabul edilen suçlara karışmış kişi veya şirketler
dışındaki bağışçıları kabul eder, bağışçıların niyetlerini sorgulamaz. Söz
konusu şirket Kızılayın düzenli bir bağışçısıdır. Şehit ailelerine, fakir
öğrencilere yaptığı diğer katkıların tamamını da Kızılay üzerinden yapmaktadır.

Ayrıca,
şirketin, Kızılaya yaptığı bağışlar o yılki vergi matrahının yüzde 5’inden daha
düşük bir oran olduğundan dolayı bu işlemde devlete ödediği vergide de bir
indirim olmamıştır.” 
Sonuç
itibarıyla, Kızılayın açıklaması bundan ibaret. Birtakım olayları gündeme getirmek suretiyle, oradan birtakım münferit olaylardan
hareketle kurumları töhmet altında bırakmak hiç kimseye yakışmaz ve doğru
değildir. Bu manada, daha dikkatli bir dil kullanılması gerektiğini ve
iddiaların tamamını reddettiğimizi bildirmek isterim. 
Teşekkür
ederim. 
BAŞKAN
– Teşekkür ederim. 
HAKKI
SARUHAN OLUÇ (İstanbul) - Sayın Başkan…
BAŞKAN
– Buyurun Sayın Oluç.
HAKKI
SARUHAN OLUÇ (İstanbul) - Teşekkür ederim Sayın Başkan. 
Sayın
vekiller, kayıtlara geçmesi için bir şey söylemek istiyorum: Evet, Kızılay
gerçekten değerli ve önemli bir kurumdur, hiç tartışmasız bu. Ve bu değerinin
ve öneminin sürdürülebilmesi için bazı şeylere dikkat edilmesi gerekiyor. Biz
burada daha evvel de kayıtlara geçsin diye bunu söyledik, tekrar söylüyoruz:
Kızılayın başındaki kişi şu cümleyi kullanmıştır: “Vergi kaçırmak ve vergiden
kaçınmak.” Yani Kızılayın başında olan bir kişinin vergi kaçırmayı ya da
vergiden kaçınmayı ahlaki, masum bir şey olarak gösteriyor olması başlı başına
ahlaksızlıktır. Çok net olarak bunu söylüyoruz. Ve lütfen, iktidar bu konuda bu
adamı savunmaya devam etmesin. Çünkü bu adamı savunarak Kızılayın değerini ve
önemini artırmış olmuyorsunuz, tam tersine, bu ifadeyi kullanmış bir kişi
sonucunda o kurumun değerini ve önemini azaltıyorsunuz. Dolayısıyla bu adamın
bu görevi sürdürmesi ahlaki değildir, çok net olarak bunun altını çizelim ve
kayıtlara geçsin. Çok daha fazla zarar verecektir, bunu özellikle belirtmek
istiyorum. 
Teşekkür
ediyorum. 
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Buyurun Sayın Akbaşoğlu. 
MUHAMMET
EMİN AKBAŞOĞLU (Çankırı) – Sayın Başkanım, çok teşekkür ederim. 
Şunu
ifade etmek isterim kayıtlara geçmesi açısından: Kızılayın kurumsal kimliğiyle
ve oraya yapılan bağışlarla ilgili, işin mehabetini, çerçevesini kendi
bağlamında değerlendirmek gerekir. Buradan bir istismarla Kızılayı töhmet
altında bırakacak, buraya bağışların önünü kesecek şekilde yaklaşım doğru
değildir. Buna özellikle vurgu yapmaya ve istismarın karşısında durmaya herkesi
davet ettiğimi ifade etmek isterim. 
Teşekkür
ederim. 
ÖZGÜR
ÖZEL (Manisa) - Sayın Başkan…
BAŞKAN
– Buyurun Sayın Özel. 
39.- Manisa Milletvekili Özgür Özel'in, Çankırı
Milletvekili Muhammet Emin Akbaşoğlu’nun yerinden sarf ettiği bazı ifadelerine
ilişkin açıklaması
ÖZGÜR
ÖZEL (Manisa) - Sayın Başkan, konu Türkiye’nin üzerinde hassasiyetle durduğu
bir konu. Kızılay Başkanı, Torunların yapmaya çalıştığının vergi vermemek
olduğunu söylemişken ve Kızılaya yapılan bağışlarda
yüzde 5 sınır yok ama Ensara yapılacak bağışta bu yüzde 5 üst limiti varken ne
yapılmaya çalışıldığı toplum vicdanında hiç şüpheye yer bırakmayacak şekilde
karşılığını bulmuştur. Bu şirketin gayrimenkul yatırım ortaklığına
dönüştürülmek suretiyle doğal gaz döşeme ve satış işleminden kazandığı
paraları, gayrimenkul yatırım ortaklığı olarak vergiden muaf yapmaya çalışılıp
daha sonraki tenkitler üzerine, elbette “O kısım faaliyetleri vergiye tabidir.”
yazısından sonra bu işlemlerin yapılmış olması, kendisine “Biz, senin -tırnak
içerisinde söylüyorum- vergiden kaçınman için size gayrimenkul yatırım
ortaklığı unvanı vereceğiz.” taahhüdüne namuslu vergiciler, namuslu maliyeciler
tarafından, “Asla olamaz, gayrimenkul yatırım ortaklığı ismi taşıması, gaz
satan şirketin gazdan olan kârını vergiden düşüremez.” diyen namuslu vatansever
maliyeciler tarafından engel olunduğu için -çünkü siz tanıdınız bunu- dönüp bu
sefer, Kızılay üzerinden Ensara bağış… Bir kişi, aklımızla alay etmeyecek bir
kişi, bu firma neden doğrudan Ensara değil de Kızılaya yollayıp iki gün sonra
bu para Ensara aktarılıyor, buna bir mantıklı açıklama getirebiliyor mu? Hayır.
Kızılayı yıpratmak… Kızılayın 2015 yılında Genel Kuruluna Recep Tayyip Erdoğan
ile Binali Yıldırım arasında soktuğunuz bu adamın 70 kat gelir artışı var.
Sahada 70 kat etkinlik artışı var mı Kızılayın? 
(Mikrofon
otomatik cihaz tarafından kapatıldı)
ÖZGÜR
ÖZEL (Manisa) - Müsaadenizle tamamlıyorum.
BAŞKAN
– Buyurun.
ÖZGÜR
ÖZEL (Manisa) - Kızılay gelip de “70 kat gelirimiz arttı, 70 kat bağışlar
arttı. Artık her fakir aile haftada bir kere Kızılaydan kavurma yiyor.” diyor
mu? Var mı böyle bir şey? Yok. “Ayağında lastik pabucu delik çocuk kalmadı...”
Baştan aşağıya tüm yoksul ailelerin çocuklarını giydiriyor mu bu Kızılay? Yok.
Depremde Kızılay aktivitesi yok. Nerede var? Bot kiralamada var, yat kiralamada
var, yalı kiralamada var, uçak kiralamada var, Antalya’daki yandaş etkinliklere
sponsor olmakta var. 
Burada
çıkıp bu rezilliği savunmak, Meclisin aklıyla alay etmektir. Herkes pozisyonunu
doğru belirlesin.
Teşekkür
ederim Sayın Başkan. (CHP sıralarından alkışlar) 
BAŞKAN
– Sayın Oluç…
40.- İstanbul Milletvekili Hakkı Saruhan Oluç'un,
Çankırı Milletvekili Muhammet Emin Akbaşoğlu’nun yerinden sarf ettiği bazı
ifadelerine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Yani
bazı kavramları gerçekten reddediyorum, onun için söz aldım. Bir: Bir istismar
söz konusu değil bu tartışmada. Eğer bir istismardan söz edeceksek, Kızılayın
başındaki zat her türlü istismarı yapan kişidir, birinci olarak. Arkasında
kimler var, onlar da çıkmalıdır ortaya elbette ki. Söylemiyoruz ki “Tek başına
odur.” diye, ama azı dişi odur belli ki bütün bu işleri yapan, istismarın başı
odur. Birincisi bu.
Kızılaya
bağışlar engellenmesin. Hayır, ne alakası var, böyle bir şeyi söylemiyoruz.
Kızılaya bağışların engellenmesini savunan kimse yok. Kızılay öyle bir kurum
değil ama şimdi, bu yaptığıyla Kızılayın başındaki kişi dediği için, “vergi
kaçırmak ve vergiden kaçınmak” laflarını ettiği için yani sanki Kızılay
birtakım şirketlere vergi muafiyeti sağlamak üzere işletilen bir kurum hâline
gelmiş. Yani gerçekten ahlaksızlık had safhada, olacak iş değil. Şu zincire
bakın: BAŞKENTGAZ, Kızılay, Ensar, ABD’deki bir vakıf, oradan da nereye gittiği
belli değil. 
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın.
HAKKI
SARUHAN OLUÇ (İstanbul) – Toparlıyorum efendim.
Yani
inanılmaz bir saadet zinciri kurulmuş, başka bir ismi yok bunun. Bu Kızılayın
başındaki kişinin nesini savunuyorsunuz Allah aşkına? Savunuyorsanız, arkasında
duruyorsanız o zaman siz de Adalet ve Kalkınma Partisi iktidarı olarak demiş
oluyorsunuz ki: “Vergi kaçırmak ve vergiden kaçınmak…” Demek ki bu ifadeyi de
sahipleniyorsunuz o zaman. Savunmuyorsanız ya görevden alın ya da çıkın “İstifa
et kardeşim!” deyin, arkasında durmayın. Yargı devreye girmelidir. Bu, savunulabilir
bir şey değil.
MUHAMMET
EMİN AKBAŞOĞLU (Çankırı) – Sayın Başkanım…
BAŞKAN
– Sayın Akbaşoğlu, buyurun.
41.- Çankırı Milletvekili Muhammet Emin Akbaşoğlu'nun,
kurumların kimliğini ortadan kaldıracak ve onlara zarar verecek bir dil
kullanılmaması gerektiğini ifade ettiğine, “Hiçbir şey yapmıyor.” denilen
Kızılayın bütün dünyaya yardım götürdüğüne ilişkin açıklaması
MUHAMMET
EMİN AKBAŞOĞLU (Çankırı) – Çok teşekkür ederim Sayın Başkanım.
Sözlerimin
başında, kurumsal anlamda hepimizin daha dikkatli bir dil kullanması
gerektiğini ifade ettim. Birtakım olaylar üzerinden, münferit birtakım farklı
yorumlamalar yönünden kurumların kimliğini ortadan kaldıracak, onlara zarar
verecek, kendi değerlerimizi yıpratacak bir dil kullanılmaması gerektiğini
ifade ettim; bir.
Bu
noktada “Hiçbir şey yapmıyor.” denilen Kızılay bütün dünyaya yardım götürüyor
arkadaşlar, bütün dünyaya yardım götürüyor ve en son, deprem bölgesine 2.500
çadır, 15 bine yakın yatak, 42 binin üzerinde battaniye, 220 bin paket gıda
maddesi, her biri beşer bin kişi kapasiteli 6 mobil ve sahra mutfağını Elâzığ
ve Malatya’ya göndermiştir Kızılay. Kızılay dünyanın dört bir tarafında bütün
mazlum ve mağdur coğrafyalardadır. Kızılay Türkiye’nin bir kurumudur.
Dolayısıyla, Kızılayı yıpratacak bir yaklaşım doğru değildir. 
TURAN
AYDOĞAN (İstanbul) – O nasılmış ya?
MEHMET
RUŞTU TİRYAKİ (Batman) – Kızılaya değer veriyorsanız istifa etsinler; bu kadar
basit. 
TURAN
AYDOĞAN (İstanbul) – Kızılayı siz yıpratıyorsunuz gerçekten. 
MEHMET
RUŞTU TİRYAKİ (Batman) – İstifa etsinler, Kızılaya güven artacak.
BAŞKAN
– Beyler, sayın milletvekili konuşacak.
X.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- İstanbul Milletvekili Mustafa Demir ile 70
Milletvekilinin Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi (2/2512) ve Bayındırlık, İmar, Ulaştırma ve
Turizm Komisyonu Raporu (S. Sayısı: 161) (Devam)
BAŞKAN
– Aynı mahiyetteki önergeler hakkında konuşmak isteyen Antalya Milletvekili
Sayın Hasan Subaşı.
Buyurun
Sayın Subaşı. (İYİ PARTİ sıralarından alkışlar) 
HASAN
SUBAŞI (Antalya) – Sayın Başkan, değerli milletvekilleri; Genel Kurulu saygıyla
selamlıyorum.
161
sıra sayılı Yasa Teklifi hakkında konuşmak üzere söz aldım. 
Asıl
bana verilen görev karşılığı 8’inci maddeyi kısaca bir okumak istiyorum:
“Özelleştirme İdaresi Başkanlığı tarafından yapılan imar planı çalışmalarında
kamu kurum ve kuruluşlarının görüş bildirme süresi onbeş günden otuz güne
çıkarılmakta ve söz konusu süre içerisinde görüş bildirilmemesi durumunda
olumlu görüş bildirilmiş sayılması amaçlanmaktadır.” Niye olumlu görüş?
Belirsiz. Eski yasadaki on beş gün niye bir aya çıkarıldı? Anlamsız bir madde.
Ben,
İYİ PARTİ Grubum adına, bu maddenin çıkarılmasını teklif ediyorum. Hiçbir
anlamı olmayan bir madde ve olumlu oy kullanılması da istismarlara konu
olabileceği gibi konu hakkında incelemelerin yolunu da kapatabilir, o nedenle
bu madde çıkarılmalıdır. 
Geçen
hafta, konuşmamda, bu yasanın gereksiz olduğunu, hiç vakit kaybetmeden deprem
konusunda gerekli tedbirlerin alınması gerekliliğini vurgulamıştım çünkü olası
depremlerde yüz binlerce yurttaşımızın kaybedilme riski bulunmaktadır. Onun
için bu tür kanunların görüşülmesini, hele çekilmesini talep ettiğimiz 8’inci
madde gibi anlamsız birçok madde içeren bu kanunun böylesine bir depremden
sonra görüşülmesini bu Meclis için ben ayıp sayarım ama mademki görüşmeye
başladık, değerli milletvekilleri, ben, bu kanunun genel gerekçesini sizlere
bir hatırlatmak istiyorum kısa kısa notlar hâlinde. Bakın, şu cümleleri
okuyorum genel gerekçeden: “Kentler sürekli değişim göstermekte ve toplumların
ihtiyaçlarına göre şekillenmektedir. Bu nedenle, sürdürülebilir bir kent aynı
zamanda odağına da insanı almalıdır. Dolayısıyla da yaşanabilir olmalıdır.”
Düşünün, şu cümleleri içeren bir gerekçe; ne odağına insan alınmıştır ne de
yaşanabilir kentleri oluşturmak için içinde bir madde ihtiva eder. Yine başka
bir cümle okuyorum: “Aynı zamanda; toplumun daha sağlıklı ortamlarda/yapılarda
yaşaması için düzenli ve kontrollü yapılaşmanın sağlanması gerekmektedir.”
Şimdi, bunlara “şaka gibi” demek içimden geçiyor. Siz 7 kere af çıkardınız; 7
kere af yasası çıktıktan sonra kontrollü, düzenli, sağlıklı yapılaşmadan söz
edilmesini gerçekten şaka gibi karşılamak gerekir. Kaçak yapılaşmayı her alanda
engellemek ve cezalarla caydırıcılığı sağlamak, yine kanunun gerekçesinde. 7
kere af çıktıktan sonra caydırıcı cezalarla bunları önlemek istiyorsunuz ve
belediyeleri kaybettikten sonra da yetkileri elinden alıyorsunuz, TOKİ’ye
devrediyorsunuz ama caydırıcı cezalar vermeyi, yapmaması hâlinde de cezai
müeyyideler uygulamayı getiriyorsunuz, doğrusu inanılır gibi değil. Bakın, yine
bir cümle okuyorum: “Kıyının doğal yapısını bozacak nitelikte rekreatif amaçlı
iskelelerin yapımının engellenmesi hedeflenmektedir.” Şimdi, aklımızla alay
ediliyor gibi gerçekten.
(Mikrofon
otomatik cihaz tarafından kapatıldı)
BAŞKAN
– Buyurun Sayın Subaşı.
HASAN
SUBAŞI (Devamla) – 19’uncu maddeyle iskelelerin kaldırılması gündeme gelirken,
20’nci maddeyle Kıyı Kanunu’nu yok sayıyorsunuz. Anayasa’nın 43’üncü maddesini
yok sayarak, üstelik Anayasa’nın iptal hükmüne rağmen bu kanunda 20’nci maddeyi
tekrar koyuyorsunuz ve mahkeme sizin hakkınızda “43’üncü maddeye aykırılık,
Anayasa’ya aykırılık” derken 2’nci maddenin de yani hukuk devleti ilkelerinin
de artık ihlal edildiğini Anayasa Mahkemesi ileri sürmüştür. Gerçekten, her
torba yasayla birçok Anayasa maddesini ihlal etmekten çekinmiyorsunuz ama
Anayasa Mahkemesinin kararında belirtildiği gibi artık hukuk devleti ilkelerini
de yok sayıyorsunuz. 
(Mikrofon
otomatik cihaz tarafından kapatıldı)
BAŞKAN
– Buyurun, toparlayın lütfen. 
HASAN
SUBAŞI (Devamla) – Bir an önce bir deprem master planıyla, hiç vakit
geçirmeden, tek yararlı madde olan şu kentsel dönüşümü -dikeydi, yataydı
demeden- doğru uzmanların anlayışıyla süratle hayata geçirmeniz gerekmektedir. 
Genel
Kurulu saygıyla selamlıyorum. (İYİ PARTİ sıralarından alkışlar)
BAŞKAN
– Aynı mahiyetteki önergeler hakkında konuşmak isteyen Mersin Milletvekili Ali
Mahir Başarır.
Buyurun
Sayın Başarır. (CHP sıralarından alkışlar)
ALİ
MAHİR BAŞARIR (Mersin) – Genel Kurulu saygıyla selamlıyorum.
Dün
İdlib’de 8 canımızı, askerimizi şehit verdik. Allah’tan rahmet diliyorum;
ailelerine, ulusumuza başsağlığı diliyorum. Yine, 24 Ocak Cuma günü Elâzığ,
Malatya için zor bir gündü. Depremde 41 vatandaşımızı kaybettik.
Vatandaşlarımıza Allah’tan rahmet diliyorum, bölgeye ve ülkeme başsağlığı
diliyorum. 
Evet,
bugün yine bir torba yasa var; imarı konuşuyoruz. On gün önce bir deprem
yaşamışız ama depremle ilgili hiçbir şey yok. Depremle ilgili, deprem
güvenliğiyle ilgili bu torba yasada hiçbir şeyi göremiyoruz; depremin “d”si yok
maalesef ki. 
Ben
çok merak ediyorum; AKP Grubu sokağa, pazara fazla çıkmıyor ama bugüne kadar
-yirmi aydır görev yapıyoruz bu Mecliste- bir vatandaş gelip “Ya, ne güzel bir
yasa çıkardınız bizim için. Gerçekten Allah razı olsun.” dedi mi? Bize demedi.
Bu ülkenin sorunlarını çözmeye esas hiçbir yasa gelmiyor. Burada bir anlamda
kanunculuk oynuyoruz. 
Evet,
depreme gelirsek; depremden saatler sonra biz Elâzığ, Malatya’daydık.
Gördüğümüz tablo gerçekten çok vahimdi. Depremden, felaketten korkmayız da
utanmayız da, biz büyük bir ülkeyiz. Gerçekten, depremden saatler sonra Türkiye
kenetlendi; belediyelerimiz, derneklerimiz, vatandaşlarımız yardım yağdırdı.
Ancak Elâzığ, Malatya çevresindeki köyleri gezdiğimiz zaman çok utandığım bir
tablo var: Bu köylerin yüzde 90’ı hâlâ kerpiçten; temeli yok, duvarı yok,
kolonu yok, damı yok birçoğunun. Ne acıdır ki Doğanyol’da ölen anne ve 6
yaşındaki çocuğu böyle bir kerpiç evin altında kaldı. Evet, biz önlem
alamıyoruz, biz asla ve asla ders alamıyoruz depremden. Depremden ders
alamadığımız gibi, bilim adamlarını da hiçbir şekilde dinlemiyoruz. Bakın,
bölgeyi bilen, hayatını yer bilimine vermiş Profesör Doktor Naci Görür yer
bildirerek aylar önce “Sivrice’de deprem olacak." dedi. Önlem aldınız mı,
dinlediniz mi, Kızılay bir önlem aldı mı? Almadı. Kızılay ne yapıyordu? Kızılay
herhâlde Ensar Vakfının kara parasını aklamakla meşguldü. 
Evet,
biz maalesef ki depremden, felaketten örnek alan bir ülke değiliz. Elâzığ’dan
bir örnek vermek istiyorum: Bakın, Harput Kalesi iki bin sekiz yüz yıllık bir
kale, ne depremler gördü, hâlâ heybetiyle orada; ne bir taşı oynadı ne bir
duvarı çatladı. Neden? Çünkü onun temelinde medeniyet vardı, dürüstlük vardı,
emek vardı, insanlık vardı; rant yoktu ama Elâzığ merkeze geldiğimiz zaman Mavi
Göl, Aykent ve Dilek Apartmanları yıkılmıştı. Yanındaki apartman dimdik ayakta
dururken bu 3 apartmanın yıkıldığını görmüştük. Bunların temelinde ise imar
affı, yolsuzluk, rant, bir anlamda ihmaller vardı.
Değerli
arkadaşlarım, bir imar affı çıkardınız. Bakın, internetten başvuru aldınız, ne
acıdır ki binaları incelemeden paraları tahsil ettiniz. Dünyanın hiçbir yerinde
iskân verilmiş binaya imar affı çıkmaz, bunu yaptınız, daha sonra diyorsunuz
ki: “Bu binalar niye yıkılıyor?” 
Evet,
imar affı hiç istediğimiz gibi uygulanmadı. İskânı alınmış milyonlarca binaya,
daireye af çıkardınız. Ben merak ediyorum: Buna iskân vermiş herhangi bir
belediyeye bir soruşturma açtınız mı? Açmadınız.
Evet,
aslında bu konuşmayı birisi çok iyi özetlemişti, demişti ki: “İstanbul’a ihanet
ettik.” Sadece İstanbul’a ihanet etmedi; Elâzığ’a da ihanet etti, Malatya’ya da
ihanet etti, Mersin’e de ihanet etti, İzmir’e de ihanet etti. İstanbul’da şu
anda yeşil alan oranı, ağaçlandırma oranı yüzde 2; dünya kentlerinin hepsinin
gerisindeyiz. Evet, ihanet edildi, maalesef. 
Yine
söylüyorum: Eğer ki İstanbul’da bir deprem olursa ben İstanbul’un hâlini
düşünemiyorum, eğer ki metropollerde bir deprem olursa metropollerin hâlini
düşünemiyorum.
(Mikrofon
otomatik cihaz tarafından kapatıldı)
BAŞKAN
– Buyurun, toparlayın.
ALİ
MAHİR BAŞARIR (Devamla) – Bakın, aynı bilim adamı, Naci Görür: “On yıl
içerisinde İstanbul’da bir deprem bekliyoruz.” dedi. Ne kadar ders aldınız,
merak ediyorum.
İhanet
konusuna katılıyorum ama şunu unutmayın: İhanet bazen göze hoş gelse de
ihanetçi asla affedilmez, unutulmaz.
Teşekkür
ediyorum. (CHP sıralarından alkışlar)
BAŞKAN
– Şimdi aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmiştir.
Böylece
8’inci madde teklif metninden çıkarılmıştır. Herhangi bir karışıklığa mahal
vermemek adına mevcut madde numaralarından görüşmelere devam edilecektir.
Kanunun yazımı sırasında madde numaraları Başkanlığımızca teselsül
ettirilecektir.
9’uncu
madde üzerinde 3 önerge vardır, önergeleri aykırılık sırasına göre işleme
alacağım.
Buyurun,
okuyun:
Türkiye Büyük Millet Meclisi
Başkanlığına
Görüşülmekte olan 161 sıra sayılı Coğrafi Bilgi
Sistemleri ile Bazı Kanunlarda Değişiklik Yapılması Hakkında Kanun Teklifi’nin
9’uncu maddesinin aşağıdaki şekilde değiştirilmesini arz ve teklif ederiz.
“MADDE
9- 3194 sayılı Kanunun 18 inci maddesine yirmibirinci fıkradan sonra gelmek
üzere aşağıdaki fıkra eklenmiştir.
"Bu madde kapsamında yapılmış olan imar
uygulamalarının kesinleşmiş mahkeme kararlarıyla iptal edilmesi nedeniyle;
davaya konu parselin imar planı kararları ile umumi ve kamu hizmetlerine
ayrılan alanlara denk gelmesi veya iptal edilen uygulama ile tahsis ve tescil
edilmiş parsellerde hak sahiplerince yapı yapılmış olması ve benzeri hukuki
veya fiili imkansızlıklar nedeniyle geri dönüşüm işlemleri yapılarak uygulama
öncesi kök parsellere dönülemeyeceğinin parselasyon planlarını onaylamaya
yetkili idarelerin onay merciince tespiti halinde, öncelikle davaya konu
parselin hak sahiplerinin muvafakati alınmak kaydıyla uygulama sahası
içerisinde İdarece uygun bir yer tahsis edilir veya davacı hak sahibinin kök
parseldeki yeri dikkate alınarak uygulamadaki düzenleme ortaklık payı kesintisi
düşürüldükten sonraki taşınmazın rayiç bedeli üzerinden değeri ödenir. Anlaşma
olmaması halinde geri dönüşüm işlemi yapılmadan mahkeme kararı gereğinin yerine
getirilmesi için yeni bir 3194 sayılı İmar Kanununun 18. Madde uygulaması
yapılır.””
 Ulaş
Karasu Ednan Arslan Ahmet Kaya
 Sivas İzmir Trabzon
 Gökan
Zeybek Vecdi Gündoğdu Orhan Sümer
 İstanbul Kırklareli Adana
 Ayhan
Barut İlhami Özcan Aygun
 Adana Tekirdağ
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkan.
BAŞKAN
– Önerge hakkında konuşmak isteyen Trabzon Milletvekili Ahmet Kaya.
Buyurun
Sayın Kaya. (CHP sıralarından alkışlar)
AHMET
KAYA (Trabzon) – Genel Kurulumuzu saygıyla selamlıyor, tüm şehitlerimize
Allah’tan rahmet, milletimize başsağlığı diliyorum.
Değerli
milletvekilleri, İmar Kanunu’nda düzenlemeler yapan bir kanun teklifini
görüşüyoruz ama içinde, yayla evleri yıkılan insanlarımıza ve imar barışı
mağduru insanlarımıza çare olacak hiçbir madde yok. Niye yok? İmar barışıyla
yaratılan mağduriyetleri, tapulu arazilerine yaptıkları evleri yıkılan
insanlarımızı daha ne kadar görmezden, ne kadar duymazdan geleceğiz? Çaykara’mızın,
Uzungöl’ün ve yaylalarımızın huzurunu bozan, insanlarımıza büyük mağduriyetler
yaşatan ve “Doğayı koruyoruz.” algısıyla yapılan yıkımlara dikkatinizi çekmek
istiyorum. Amaç doğayı korumaksa bu mücadelede en önde biz oluruz, bunu herkes
biliyor.
Değerli
milletvekilleri, yaylacılık Karadeniz Bölgemizin kadim kültürlerinden biridir.
Yaylacılarımız ilkbahar sonundan itibaren hayvanlarını yaylalara çıkarmaya
başlarlar ve yaz sonuna kadar burada kalırlar. Yürürlükte olan 4342 sayılı Mera
Kanunu’nun 20’nci maddesi “Yaylalarda ev, ahır ve benzeri inşaatlar yapılamaz.”
diyor. Elinizi vicdanınıza koyun ve düşünün: Yaylacısınız, beş altı ay yaylada
kalacaksınız ama burada ne sizin ne de hayvanlarınızın kalabileceği bir yeriniz
yok. Ne yaparsınız? Hayvanlarınız ve kendiniz için korunaklı bir yer yaparsınız
değil mi? İşte, yaylacılarımız da bunu yapmış. Bazıları da atadan, dededen
kalan eski evlerini tamiratla yenilemişler. Sonra ne mi olmuş?
Yaylacısın-değilsin hiç bakılmadan, sabah vakti, TOMA’larla, iş makineleriyle
bu insanların kapılarına dayandılar; zulme dönüşen uygulamalarla evlerini
başlarına yıktılar. 
Yaylalar
elbette işgal edilmesin; o güzellikleri korumak, geleceğe taşımak hepimizin
asli görevi ama yaylacılık yapan, tereyağı, peynir üreten, geçimini
hayvancılıkla sağlayan insanlarımız da mağdur edilmesin. Yaylacılara otlak ve
mera alanı dışında kalan alanlarda yer gösterilsin. Bedeli karşılığında ve
belirli modelde ahşap veya taş ev yapabilme olanağı sağlansın. Tel çitler
kaldırılsın, yaylalarımıza bir düzen, bir kural getirilsin. Yayla evleri
sorununun çözümü için bir kanun teklifi hazırlıyoruz, umut ediyorum ki tüm
partilerin katkısıyla bu sorunu çözeceğiz.
Değerli
milletvekilleri, önemli bir konu da Çaykara ilçemizin mahallelerinde yapılan
yıkımlardır. Bazıları konuyu hiç araştırmadan oturdukları yerden yorum yapıyor
ve evleri yıkılan bu insanlara “işgalci” tanımlaması yapabiliyor; “fırsatçı”
diyenler, “doğa katili” diyenler oluyor. Bu insanlara hiç hak etmedikleri
sözler söyleniyor, büyük haksızlıklar yapılıyor. Bunu nereden mi biliyoruz?
Milletvekili arkadaşlarımızla birlikte Çaykara ilçemize gittik, konuyu yerinde
inceledik. Kamuoyunda oluşturulan algının gerçeği yansıtmadığını, yıkımların
doğayı korumakla, Uzungöl’ün silüetini düzeltmekle hiçbir ilgisinin olmadığını
gördük. Yıkılacak yerlere eski haritalar üzerinden çok özensiz ve gelişigüzel
bir çalışma sonucunda karar verildiğini ve yıkımlarda büyük haksızlıklar
yapıldığını gördük. Uzungöl’e kilometrelerce uzaklıktaki Demirli Mahallesi’nde,
Kuruköprü’de, Yaylaönü’nde ve Köseli’de evleri yıkılan ve büyük mağduriyetler
yaşayan acılı insanlarımızla konuştuk. İşgalci olarak tanıtılan bu insanların
hiç de işgalci olmadıklarını, hazine arazisinde değil, kendi tapulu
arazilerinde yaptıkları evlerinin yıkıldığını gördük. Doğayı katletmekle
suçlanan bu insanların bir ağacı kesmeyecek kadar bilinçli, doğal yaşam
alanlarını gözleri gibi koruma konusunda kararlı olduklarını gördük. Türkiye
Cumhuriyeti’nde yaşayan her yurttaş gibi anayasal hakları olan barınma ve konut
edinme hakkını kullanmak isteyen bu insanlar, asırlık evlerini tamir etmek
istemişler, “tescilli” demiş, dokundurmamışsınız. “Aile kalabalıklaştı, ev
lazım.” demişler, “İmar yok, yapamazsınız.” demişsiniz. “İhtiyaçlarımızı
dikkate alın; yerinde, gerçekçi ve uygulanabilir bir imar planı yapın.” diye
rica etmişler, yapmamışsınız. Peki, ne yapsın bu insanlar? Karınca değiller ki
toprağın altında yaşasınlar. 
AK
PARTİ’li arkadaşlar, bugün, Çaykara’da, Uzungöl’de ve yaylalarımızda yaşanan
mağduriyetlerin en büyük sorumlusu sizsiniz çünkü Uzungöl’de on sekiz yıldır
imar planı yapmadınız. Millet, inşaatlarını yaparken uyarmadınız hatta “Siz
yapın, kimse yıkamaz.” diyerek cesaretlendirdiniz. Milletten milyonları
toplayıp Yapı Kayıt Belgesi verdiniz. Buralarda yaşayan insanların konut
ihtiyaçlarını karşılayacak hiçbir tedbiri almadınız. Sonra da tüm kabahati bu
insanlara yükleyerek beşikteki bebeklerini beşikten alarak acımasızca evlerini
ve hayallerini yıktınız. 
(Mikrofon
otomatik cihaz tarafından kapatıldı) 
BAŞKAN
– Tamamlayın, buyurun.
AHMET
KAYA (Devamla) - Ve en acısı, “Çoluğunuzla çocuğunuzla bu kış kıyamette nerede
yaşayacaksınız?” diye sormadınız. Çaykara’da, Uzungöl’de yuvalarını yıktığınız;
Düzköy’de, Köprübaşı’nda, Şalpazarı’nda, Maçka’da, Sürmene’de yayla evlerini
yıktığınız bu insanlar işgalci değildi, terörist hiç değildi ama siz bu
insanlara bu muameleyi yaptınız, zulmettiniz. Gelin, artık bu zulmü hep
birlikte durduralım; milletin ahını, bedduasını daha fazla almayın diyorum. Bu
mağduriyetleri hep birlikte çözelim ve Çaykara’mıza, Uzungöl’ümüze ve
yaylalarımıza huzuru getirelim diyorum. 
Genel
Kurulu saygıyla selamlıyorum.
Teşekkür
ediyorum. (CHP sıralarından alkışlar) 
RAMAZAN
CAN (Kırıkkale) – Başkanım, karar yeter sayısı...
BAŞKAN
– Karar yeter sayısı arayacağım.
Önergeyi
oylarınıza sunuyorum: Kabul edenler... Kabul etmeyenler... Karar yeter sayısı
yoktur.
Birleşime
beş dakika ara veriyorum. 
Kapanma Saati: 20.28
ALTINCI OTURUM
Açılma Saati: 20.42
BAŞKAN: Başkan Vekili Celal ADAN
KÂTİP ÜYELER: Şeyhmus DİNÇEL (Mardin), Barış KARADENİZ
(Sinop)
-----0-----
BAŞKAN
– Türkiye Büyük Millet Meclisinin 51’inci Birleşiminin Altıncı Oturumunu
açıyorum. 
161
sıra sayılı Kanun Teklifi’nin 9’uncu maddesi üzerinde Trabzon Milletvekili
Ahmet Kaya ve arkadaşları tarafından verilen önergenin oylamasında karar yeter
sayısı bulunamamıştı. 
Şimdi
önergeyi tekrar oylarınıza sunacağım ve karar yeter sayısı arayacağım.
Kabul
edenler…. Kabul etmeyenler… Önerge kabul edilmemiştir, karar yeter sayısı
vardır.
161
sıra sayılı Kanun Teklifi’nin görüşmelerine devam ediyoruz.
Komisyon
yerinde. 
9’uncu
madde üzerinde diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte olan Coğrafi Bilgi Sistemleri ile Bazı
Kanunlarda Değişiklik Yapılması Hakkında Kanun Teklifi’nin 9’uncu maddesinin
ilk fıkrasında yer alan “eklenmiştir” ibaresinin “ilave edilmiştir” ibaresiyle
değiştirilmesini arz ve teklif ederiz.
 Ayhan
Erel Mehmet Metanet Çulhaoğlu Feridun Bahşi
 Aksaray Adana Antalya

 İbrahim
Halil Oral İmam Hüseyin Filiz
 Ankara Gaziantep
BAŞKAN
- Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkan.
BAŞKAN
– Önerge hakkında konuşmak isteyen Gaziantep Milletvekili İmam Hüseyin Filiz.
Buyurun
Sayın Filiz. (İYİ PARTİ sıralarından alkışlar)
İMAM
HÜSEYİN FİLİZ (Gaziantep) – Sayın Başkan, değerli milletvekilleri; 161 sıra
sayılı Kanun Teklifi’nin 9’uncu maddesi üzerinde İYİ PARTİ Grubumuzun vermiş
olduğu önerge üzerine söz almış bulunuyorum. Genel Kurulu saygılarımla
selamlıyorum.
Bu
maddeyle 3194 sayılı Kanun’un 18’inci maddesine 21’inci fıkradan sonra gelmek
üzere yeni bir fıkra eklenmiştir. Bu fıkrada “18’inci madde kapsamında yapılmış
olan imar uygulamalarının kesinleşmiş mahkeme kararlarıyla iptal edilmesi
nedeniyle çeşitli sebepler yüzünden kök parsellere dönülemeyeceğinin
parselasyon planlarını onaylamaya yetkili idarelerin onay mercisince tespiti
hâlinde öncelikle davaya konu parselin hak sahiplerinin muvafakatı alınmak kaydıyla
uygulama sahası içerisinde idarece uygun yer tahsis edilir veya anlaşma
olmaması hâlinde hak sahibinin kök parseldeki yeri dikkate alınarak
uygulamadaki düzenlenme ortaklık payı kesintisi düşüldükten sonra taşınmazın
rayiç bedeli üzerinden değeri ödenir.” denmektedir. İmar Kanunu’nun 18’inci
maddesine göre, uygulama yapılan alanlarda, mal sahipleri, imar uygulaması
yapan belediye ya da valilikçe otuz gün süreyle ilan edilen dağıtım cetveline
itiraz edebilirler. İtirazına ret cevabı alan mal sahibi idare mahkemesine
işlemin iptali için dava açmaktadır. İdare mahkemeleri son yıllarda nedense
kamu idarelerine karşı açılan davalarda yürütmeyi durdurma kararı vermekte pek
istekli davranmamakta, davayı esastan incelemeye almaktadırlar. Böylece dava
iki-üç yıl sürmekte ve hatta üst mahkemeye götürülme durumunda süre daha da
uzamaktadır. Sonuç olarak yargı kararı mal sahibinin lehine sonuçlansa bile
davacı mal sahibinin yerinin tahsil edilen kişilerce satılması, inşaat
yapılması veya taahhüt altına sokulması nedeniyle karar uygulaması
yapılamamakta ve mal sahibi mağdur olmaktadır. İşte bu ek fıkrayla bahsedilen
mağduriyet telafi edilmeye çalışılsa da idarelerin yaptığı yanlış işlem
nedeniyle mahkeme süreci içinde taşınmazını kullanamamaktan kaynaklanan gelir
ve kazanç kaybı olmakta ancak bu kaybı ortadan kaldıracak bir tedbir
önerilmemektedir. Ayrıca yargı sürecini kısaltmak mağduriyetlerin önlenmesi
açısından önemlidir. Bu tür konuların da ivedi yargılama usulüne eklenmesi bir
çözüm olabilir diye düşünmekteyim. 
Değerli
milletvekilleri, geçen hafta Elâzığ ve Malatya’da derin yaralar bırakan
depremde hayatını kaybeden 41 vatandaşımıza Allah’tan rahmet, yaralı
vatandaşlarımıza da acil şifalar diliyorum. Acıları bizim acımızdır. Türk
milleti, tümüyle, bu afette de birlik ve beraberliğin ne demek olduğunu bir
defa daha göstermiştir.
Değerli
milletvekilleri, yaşanan deprem felaketiyle ilgili hemen her şey konuşuldu,
bilimsel görüşler anlatıldı, burada da birçok milletvekili arkadaşımız konuyla
ilgili görüşlerini belirttiler, o yüzden fazla bir şey söylemeyeceğim ama bazı
konulardan bahsetmeden de geçemeyeceğim. Bilim ve teknolojinin geldiği seviye
itibarıyla depremin ne olduğu ve ne olmadığı gün gibi aşikârken Yıldız Teknik
Üniversitesi mensubu bir profesörün “Allah’ın helal kıldığı yaşta evliliği
tecavüz sayarak mutlu yuvaları bozarak gayretullaha dokunmayalım, az kaldı.”
diye bir açıklamada bulunması gerçekten ibret vericidir, bu paylaşıma görevi
gereği cevap vermesi gereken Diyanetin de susması ayrıca düşündürücüdür.
Deprem,
gerçekten bir imtihandır ama bu imtihan bilim, teknoloji ve mühendislik
imtihanıdır; bunlara bağlı olarak mühendislik uygulamalarının da dürüstlük
imtihanıdır, halkımızın refah düzeyinin imtihanıdır şeklinde devam edebiliriz.
Değerli
milletvekilleri, çok büyük depremlere maruz kalan Japonya’da depremden
kaynaklanan felaketler minimum düzeyde ise bu, bilim ve mühendisliğin ne kadar
ileride olduğunun ve aynı zamanda dürüstlüğün ve liyakatin sonucudur. Bizde ise
eğitime, bilime, teknolojiye yeteri kadar önem verseydik; işlerimizi ciddi ve
düzgün yapsaydık; fay hattına yerleşim yerleri inşa edilmeseydi ve imar
planları yapılırken bundan taviz verilmeseydi; deprem toplanma alanları rant
alanları hâline getirilip yok edilmeseydi; zemin etüdü yapılmadan, deprem
analizi yapılmadan hiçbir inşaata müsaade edilmeseydi “Birileri para kazansın.”
diye kurallar, yönetmelikler çiğnenmeseydi…
(Mikrofon
otomatik cihaz tarafından kapatıldı)
BAŞKAN
– Buyurun Sayın Filiz.
İMAM
HÜSEYİN FİLİZ (Devamla) - …inşaatlarda yetersiz ve kalitesiz malzemeler
kullanılmasaydı ve malzemeden çalınmasaydı; özellikle köylerimizden Çevrimtaş
köyünü düşünerek, depremden en fazla zarar gören insanların geçim sıkıntısı
içinde dar gelirli vatandaşlar olduğu gerçeğinden hareket ederek “Kanal İstanbul”
gibi çılgın projeler yerine halkın refahını yükseltecek tedbirler alınsa,
fakirliği ortadan kaldırıp vatandaşlarımızın gelir düzeyleri yükseltilebilse ve
insanca yaşam koşulları sağlanabilse; kentsel dönüşümden bahsederken
insanlarımızın gelir ve ekonomik seviyelerinde de dönüşümler yapılabilse;
kısacası toplumsal yapımızda fay hatları oluşturulmasaydı ülkemizde deprem
korkulacak bir afet olmaktan çıkar, can ve mal kaybımız minimum olurdu diyor,
Genel Kurulu saygıyla selamlıyorum. (İYİ PARTİ sıralarından alkışlar) 
BAŞKAN
- Şimdi önergeyi oylarınıza sunuyorum: Kabul edenler... Kabul etmeyenler...
Kabul edilmemiştir. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan 161 sıra sayılı Kanun Teklifi’nin 9’uncu maddesinde yer alan “fıkradan”
ibaresinin “fıkrasından” şeklinde değiştirilmesini arz ve teklif ederiz. 
 Erdal
Aydemir  Meral Danış Beştaş  Abdullah Koç 
 Bingöl Siirt Ağrı
 Rıdvan
Turan  Kemal Bülbül Mahmut Celadet
Gaydalı
 Mersin Antalya
 Bitlis
 Serpil
Kemalbay Pekgözegü Murat Çepni
 İzmir İzmir
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkan,
BAŞKAN
- Önerge hakkında konuşmak isteyen Siirt Milletvekili Meral Danış Beştaş.
Buyurun
Sayın Beştaş. (HDP sıralarından alkışlar)
MERAL
DANIŞ BEŞTAŞ (Siirt) – Sayın Başkan, değerli milletvekilleri; evet, Coğrafi
Bilgi Sistemleri ile Bazı Kanunlarda Değişiklik Yapılması Hakkında Kanun
Teklifi’nin 9’uncu maddesi üzerine söz almış bulunmaktayım. Ama ben daha çok
“Bu kanun ne getiriyor, gerçekten yeni bir şey var mı?” bunları kısaca, genel
hatlarıyla değerlendireceğim.
Evet,
teklifin geneline baktığımızda yine bir imar meselesi tabii ki esas alınmış
çünkü imar düzenlemeleri, kentsel dönüşüm projeleri, kentlerin her bir yanından
yükselen dev gökdelenler, sonsuz bir inşaat gündemi, sanıyorum, AKP iktidarının
bu süre boyunca gündemden düşürmediği bir mesele hâlinde. Evet, sonsuz bir
inşaat gündemi. Peki, ne oluyor? Birer birer batan inşaat firmalarıyla içleri
bomboş, şatafatlı, aynalı, tüm şehirlerin birbirine benzediği, her yerin birer
TOKİ bölgesine, cumhuriyetine dönüştüğü, tarihî alanların rant için yok
edildiği, İstanbul’un, Ankara’nın silüetinin değiştiği bir döneme imza atıldı ve
bu imza devam ettiriliyor. Anayasa’yla güvence altına alınmış olunan kişinin
barınma hakkı, AKP sayesinde evrim geçirdi. Âdeta barınma hakkı, birilerinin
gökdelen dikme hakkına dönüştü. Size bir örnek vereceğim: 2016 sonu verilerine
göre İstanbul’daki 121 gökdelenin 117’si AKP iktidarı dönemine ait. Halka ait
olan tek bir alan kalmazcasına dağlar, tepeler düzleşti; iktidar, son hız, her
yerde kule vinçlerle yeni yeni binalar dikmeye başladı gece gündüz. Böylece
kişinin barınma hakkı rantçıların elinde yok edildi. “Kentsel dönüşüm” adı
altında insanlar evlerinden edilirken yeni kurulan kişiliksiz, kimliksiz
mahallelere, TOKİ evlerine gönderilirken kentin dokusu da bu rantçıların elinde
maalesef betona dönüştü. 
Barınma
hakkı nedir peki? Gerçekten, TOKİ’lerle, gökdelenlerle insanların orada
yaşamaya mecbur kılınmasıdır, tabii ki bu değil. Barınma hakkı, uluslararası
insan hakları hukukunda aslında mülkiyetten bağımsız bir haktır; yani barınma
hakkı, yasa dışı iskân, işgal, gecekondu şeklinde kullanmayı da içine alan daha
üst ve temel bir haktır; barınma hakkı, bugün yasalarda “yaşamaya elverişli
konut hakkı” adı altında düzenlenmiştir. İşte, kentsel dönüşüm, yurttaşların
elverişli konut ya da barınma hakkını ihlal etmekle kalmadı, bunun ötesinde bir
başka hakkı, kişinin kendi yaşamını, kendi istediği biçimde, istediği yaşam
pratikleri ve sosyal ekonomik ilişkilerle seçme hakkı da elinden alındı.
İktidarda bulunduğu müddet boyunca çarpık kentleşmeye dair hiçbir adım atmayan
AKP Hükûmeti -bu bölümü lütfen biraz daha dikkatle dinleyin- Van depremi
sonrası, hızla, deprem tehlikesi gerekçesiyle, aslında bahanesiyle tüm ülke
topraklarını hiçbir kurala ve koşula bağlı olmaksızın ranta açan Afet Riski
Altındaki Alanların Dönüştürülmesi Hakkında Kanun’u çıkardı. Yine, AKP
kendisine yeni bir rant alanı yarattı. Ancak planlamalar ve uygulamalar
maalesef öyle olmadı; insanı ve insanca yaşamı temel hedefine koyan bir
planlama sürecinden ziyade, Cengiz Holding ve benzerleri elinde gelişen bir
yıkım süreci söz konusu oldu. Yani yeni binalarla insanların sağlıklı, güvenli
konutlarda insanca yaşam hakları elinden alındı ve alınmaya devam ediyor.
Böylece kentler imarsız, ruhsatsız, denetimsiz binalarla çarpık bir kentleşme
sürecine maruz kaldı. Bu durum, beraberinde altyapı ve ulaşım sorunlarını da
getirdi ve kentlerde yaşam kalitesi düştü. Bakın, Elâzığ depreminin acısı hâlâ
çok taze ve yaşıyor. Bu depremi bile AKP reklamlarına çevirmek isteseler de
gerçekler gizlenemedi, yurttaşlar çürük binalar altında can verdi. Ruhsatsız
inşaatlar, depreme dayanıklı olmayan yeni binalar, sanki bir deprem ülkesinde
yaşamıyormuşuz gibi, ülkenin dört bir yanında insanlar evlerinde rahat
uyuyamıyor. Fakat, olsun, AKP’ye göre yüzlerce, binlerce gökdelenimiz var ya,
itibardan tasarruf etmiyorlar ya, saraylarda yaşıyorlar çünkü. Evet, halkı
gerçekten odağına almayan bu yapılaşma çılgınlığının derhâl önüne geçilmesi
yaşamsal bir önemdedir. 
(Mikrofon
otomatik cihaz tarafından kapatıldı)
BAŞKAN
– Buyurun, toparlayın. 
MERAL
DANIŞ BEŞTAŞ (Devamla) – Bu nedenle, gerçek, insan odaklı imar planlarının
oluşturulması adına çalışmaların yürütülmesi de elzemdir. 
Değerli
milletvekilleri, bu vesileyle, Elâzığ depremi sonrasında partimizin dayanışma
amacıyla topladığı yardımların geri çevrilmesi ve engellenmesini de halkın,
Türkiye yurttaşlarının takdirine sunuyorum. AKP döneminde yasaklar silsilesine
yeni bir yasak daha eklendi; konuşmak yasak, yazmak yasak, mitinge gitmek yasak
yani muhalif olan her söz ve fiil yasak, şimdi de dayanışma yasaklandı değerli
milletvekilleri. Halk, kendi arasında malzeme topluyor, İçişleri Bakanı “Ben
engelliyorum.” diyor. Elâzığ’dan, İzmir’den ve daha birçok ilden HDP’nin
yardımları engellendi. Neden? Çünkü AKP depremi reklama dönüştürecek, ben ne
kadar yardım yaptım, ne kadar iyi bir iktidarım; ama hayır, çok kötü bir
iktidarsınız, halkın ölümü üzerinden rant devşirmeye çalışıyorsunuz. (HDP
sıralarından alkışlar)
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Şimdi önergeyi oylarınıza sunuyorum: Kabul edenler... Kabul etmeyenler...
Kabul edilmemiştir. 
9’uncu
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
10’uncu
madde üzerinde 3 önerge vardır, önergeleri aykırılık sırasına göre işleme
alacağım. 
Türkiye Büyük Millet Meclisi Başkanlığına
Görüşülmekte
olan 161 sıra sayılı Kanun Teklifi’nin 10’uncu maddesinin kanun teklifi
metninden çıkarılmasını arz ve teklif ederiz. 
 Erdal
Aydemir Ömer Faruk Gergerlioğlu Rıdvan Turan
 Bingöl Kocaeli Mersin
 Murat
Çepni Kemal Bülbül Mahmut Celadet
Gaydalı
 İzmir Antalya
 Bitlis
 Abdullah
Koç Serpil Kemalbay Pekgözegü
 Ağrı İzmir
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkanım. 
BAŞKAN
– Önerge hakkında konuşmak isteyen, Kocaeli Milletvekili Ömer Faruk
Gergerlioğlu. 
Buyurun
Sayın Gergerlioğlu. (HDP sıralarından alkışlar) 
ÖMER
FARUK GERGERLİOĞLU (Kocaeli) – Sayın Başkan, değerli milletvekilleri; imar
hakkında konuşuyoruz ve bildiğiniz gibi, AK PARTİ iktidarı yılları içinde en
fazla değişim gösteren yasa, imarla ilgili yasalar oluyor çünkü iktidar talanı
çok seviyor ve bunu imar üzerinden yapmayı da çok seviyor. Deprem hadisesi
yaşadık ama hiç çekinmeden böyle bir yasayı getirdi ve inanılmaz teklifler yine
getiriliyor. 
Gerçekleri
konuşmak lazım. 2001’de planda 480 depremde toplanma alanı vardı, 2016’ya
geldiğimiz zaman 77 deprem toplanma alanı olduğunu görüyoruz ve ne kadar bu
deprem alanlarının yağmaya, talana, betonlaştırmaya dönüştürüldüğü de apaçık
ortada, itiraz edilemeyecek bir noktada bu.
Üzerinde
konuştuğumuz 10’uncu madde valilere yetki veriyor. Şu anda, biliyorsunuz,
valiler iktidarın emir eri gibi çalışıyor, iktidarın il başkanı gibi çalışıyor
ve kendisinden olmayan kişiler hakkında nasıl bir karar vereceğini de buradan
hepimiz tahmin edebiliyoruz. 
Değerli
arkadaşlar, bir de geçen hafta gündemimizde çok önemli bir uluslararası gelişme
vardı, malum, Trump planı. Trump planı hakkında burada AK PARTİ’li yetkililer
çok konuştular, telin ettiler, kınadılar ama ben onların samimi olduğunu
düşünmüyorum, son derece samimiyetsizler, son derece ikiyüzlüler. Bunu ispat da
edebilirim size; bakın, bir örnekle, bir anekdotla kendi yaşadığım bir örnekle
kamuoyuna açıklayayım burada. 2009 yılıydı, 2009 yılında ben MAZLUMDER genel
başkanıydım ve 2009’da Gazze katliamı yapılmıştı. Gazze’de korkunç bir katliam
yapılmıştı ve biz dernek olarak arkadaşlarımızla -Türk Ceza Yasası’ndaki
13’üncü madde, insanlığa karşı olan suçlar, İsrail vatandaşlarının da yargılanabileceğini
gösteriyordu- bu minvalde bir suç duyurusu hazırladık, suç duyurusunu savcıya
sunduk. Etraflı bir suç duyurusuydu ve dünya çapında ses getirmişti. Yurt
dışında da bu gündemdeydi ve savcı soruşturma açmak için -yasal olarak
böyleydi- Adalet Bakanlığından izin istemişti. Adalet Bakanlığı izin verirse
savcı soruşturma açacak ve ne olacaktı? İsrailli yetkililer Türkiye’ye gelmek
istedikleri takdirde bu yargılamadan dolayı bir kriz yaşanacaktı ve ülkeye
giremeyeceklerdi. Bunun benzerleri Avrupa’da İspanya, Belçika gibi ülkelerde
yaşanmıştı, diplomatik krizler yaşanmıştı ve bir tavır konmuştu İsrail’in bu
politikalarına. Ne oldu biliyor musunuz? Bunun için biz Adalet Bakanını bir
heyet olarak ziyaret ettik. 2009’da Sayın Mehmet Ali Şahin’in makamına gittik.
Bu konuda izin vermesi için, tüm Türkiye kamuoyunun isteğini yerine getirmesi
için kendisinden bir istekte bulunduk. Bize ne dedi biliyor musunuz:
“Arkadaşlar, bu konu, getirdiğiniz bu konu son derece önemli, bu konudaki karar
beni de aşar. Bu karar reisin kararıdır, ona sormam lazım, o ne derse o olur.”
dedi ve biz beklemeye başladık. On beş gün, yirmi gün, bir ay, bir buçuk ay,
iki ay… Bu arada Sayın Erdoğan meydanlarda “Kahrolsun İsrail!”, “…”(x)
falan gibi laflar ediyordu. Aradan iki buçuk ay geçti, ne oldu biliyor musunuz?
Adalet Bakanı bu soruşturmanın açılmasına izin vermedi ve böylece
samimiyetsizliğini net bir şekilde göstermiş oldu. Bu çok önemliydi. Niye?
Çünkü İsrail Türkiye’nin bu konudaki tavrını çok iyi anlamıştı ve ardından
2010’da Mavi Marmara katliamını çok rahat bir şekilde yaptı. Çok rahat bir
şekilde 10 vatandaşımızı şehit etti ve ardından yargılama başladı. Yargılamayı
da çok yakından takip ettim, Filistin meselesini yıllardır yakından takip
ediyorum. 2012’de yargılama başladı. Yargılamanın her safhasını takip ettim.
Müthiş bir sündürme, geciktirme vardı. Yıllarca sürdü, iyice soğutuldu ve
sonrasında, biliyorsunuz, yargılama da Türkiye-İsrail anlaşmasıyla bitirildi,
20 milyon dolarlık bir anlaşmayla bitirildi. Yani Türkiye'nin egemenlik hakkı
çiğnendi. Meclisin bile çiğneyemeyeceği, gasbedemeyeceği egemenlik hakkı,
iktidar tarafından, yargının baypas edilmesi, Türkiye-İsrail anlaşmasının
yapılmasıyla 20 milyon dolara iktidar tarafından satıldı. 
(Mikrofon
otomatik cihaz tarafından kapatıldı)
BAŞKAN
– Buyurun, toparlayın…
ÖMER
FARUK GERGERLİOĞLU (Devamla) – Şimdi de çıkmışlar timsah göz yaşları
döküyorlar, “Vay efendim, Trump planına biz karşıyız. Kahrolsun İsrail.” ve
benzerleri…
Değerli
AK PARTİ’li yetkililer, biz sizin cemaziyelevvelinizi de biliyoruz ve burada,
işte, bakın, tüm kamuoyunun önünde bu tarihî gerçekleri herkese de sundum.
Samimiyetsizsiniz. Katil ve çocuk öldüren İsrail’e karşı son derece
samimiyetsiz ve vitrine oynayan bir partisiniz.
Çok
yakından takip ettik. O İsrail ki İman el Hams’ı ekmek almaya giderken öldüren
bir devlettir. Babasının yanında çocukları öldüren bir devlettir ve bu, sizin
samimiyetsiz politikalarınızla bunlara devam edecektir. 
Filistin
meselesinin aslına geldiğimizde mesele şudur, Trump planında da söyleyeyim, iki
önemli mesele vardır Filistin’de: Mülteciler ve Kudüs’ün konumu. 
(Mikrofon
otomatik cihaz tarafından kapatıldı) 
ÖMER
FARUK GERGERLİOĞLU (Devamla) – Mülteciler konusunda Trump planında hiç ciddi
bir şey yok, inceledim, ciddi bir şey yok. Kudüs konusunda da çok büyük bir
yalancılık var ve Kudüs, aslında Filistin’in başkenti olması gereken Kudüs
-sadece Doğu Kudüs’te Filistinlilere bir yer ayrılıyor- İsrail’e teslim edilmiş
oluyor. Bu konudaki iktidarın politikalarını da şiddetle kınıyorum.
Teşekkür
ediyorum. (HDP sıralarından alkışlar)
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Buyurun Sayın Akbaşoğlu.
VI.- AÇIKLAMALAR (Devam)
42.- Çankırı Milletvekili Muhammet Emin Akbaşoğlu'nun,
Kocaeli Milletvekili Ömer Faruk Gergerlioğlu’nun 161 sıra sayılı Kanun
Teklifi’nin 10’uncu maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
MUHAMMET
EMİN AKBAŞOĞLU (Çankırı) – Sayın Başkanım, teşekkür ederim.
Biraz
evvel kürsüde konuşan hatip aslında samimiyet ve samimiyetsizlikle ilgili kendi
durumunu ortaya koymuş oluyor. AK
PARTİ’nin ve onun liderinin, aynı zamanda Sayın Cumhurbaşkanımızın Filistin
konusunda nasıl samimi olduğunu Filistinlilere sormak lazım; orada Mahmud
Abbas’a sormak lazım, İsmail Haniye’ye sormak lazım. Bu konuda hiç kimsenin bir
söz söyleme hak ve yetkisi olmadığını bütün cümle âlem bilir. Sayın
Cumhurbaşkanımız İslam İşbirliği Teşkilatının dönem başkanı olarak Amerika’nın
tezlerini önce İslam İşbirliği Teşkilatına İstanbul’da derhâl toplayarak kabul
ettirmiş ve ondan sonra da Birleşmiş Milletler Genel Kuruluna bunu taşımak
suretiyle Kudüs’ün Filistin’in başkenti olduğu gerçeğini, Amerika’nın 9 ülkeyle
beraber oy vermesine karşın, 130’a yakın oyla Genel Kurulda bunu kabul
ettirmiştir. Dolayısıyla bu konuda Türkiye Cumhuriyeti Cumhurbaşkanı, Filistin
konusunda Abdülhamit nasıl bir tavır ortaya koyduysa aynı tavrı ortaya koyan
bir liderdir, bunu bütün dünya bilmektedir. 
Teşekkür
ederim. (AK PARTİ sıralarından alkışlar) 
X.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- İstanbul Milletvekili Mustafa Demir ile 70
Milletvekilinin Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi (2/2512) ve Bayındırlık, İmar, Ulaştırma ve
Turizm Komisyonu Raporu (S. Sayısı: 161) (Devam)
BAŞKAN-
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 161 sıra sayılı Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi’nin 10’uncu maddesinin aşağıdaki şekilde
değiştirilmesini arz ve teklif ederiz.
"MADDE
10- 3194 sayılı Kanunun 27 nci maddesinin birinci fıkrasının ikinci cümlesinde
yer alan “projelerinin valilikçe incelenmesi, muhtarlıktan yazılı izin
alınması” ibaresi “projelerin valilik onayını müteakip muhtarlığa bildirimi”
şeklinde değiştirilmiş, fıkraya dördüncü cümlesinden sonra gelmek üzere
aşağıdaki cümle eklenmiş, maddeye ikinci fıkradan sonra gelmek üzere aşağıdaki
fıkra eklenmiş, mevcut üçüncü fıkrasının birinci cümlesi aşağıdaki şekilde,
mevcut altıncı fıkrasının birinci cümlesinde yer alan “il çevre düzeni” ibaresi
“Çevre düzeni” şeklinde değiştirilmiş, cümlede yer alan “köy yerleşik alan
sınırları ve” ibaresi madde metninden çıkartılmış ve maddeye mevcut yedinci
fıkrasından sonra gelmek üzere aşağıdaki fıkra eklenmiştir.
“Bu
fıkrada belirtilen projelerin, valilik onayı ve muhtarlığa bildirim şartı
sağlanmadan veya projesine aykırı yapı yapıldığının muhtarca tespiti ya da
öğrenilmesi halinde durum, muhtar tarafından ivedilikle valiliğe bildirilir.”
“Kırsal
yerleşik alanı ve civarı sınırları; belediye sınırı il sınırı olan yerlerde
ilçe belediye meclisinin teklifi üzerine büyükşehir belediye meclisi kararıyla,
diğer yerlerde ise il genel meclisi kararıyla belirlenir.”
“Onaylı
üst kademe planlarda aksine hüküm bulunmadığı hallerde köy yerleşik alan
sınırları içinde, taşkın, heyelan ve kaya düşmesi gibi afet riski olan, sıhhi
ve jeolojik açıdan üzerinde yapı yapılmasında mahzur bulunan alanlar ile köyden
mahalleye dönüşen ve köyün anayolları ve genişlikleri; halihazır harita veya
kadastro paftaları üzerinde belediye sınırı il sınırı olan yerlerde ilgili ilçe
belediye meclisinin teklifi üzerine büyükşehir belediye meclisi kararı ile
diğer yerlerde ise il genel meclisi kararı ile belirlenir.”
"Kırsal
yerleşik alanı ve civarı sınırlarının tespitinde ve bu alanlarda ruhsata tabi
olmadan yapılabilecek yapılara ilişkin ilgili kurum veya kuruluşlarca yapılan
etüt, proje, proje uygunluk görüşü için resim, harç, ücret, döner sermaye
ücreti ve herhangi bir ad altında bedel
alınmaz.”
 Ulaş
Karasu Ednan Arslan Vecdi Gündoğdu
 Sivas İzmir Kırklareli
 Ayhan
Barut Seyit Torun İlhami Özcan
Aygun
 Adana Ordu Tekirdağ
 Orhan
Sümer Gökan Zeybek
 Adana İstanbul
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkan.
BAŞKAN
- Önerge hakkında konuşmak isteyen Ordu Milletvekili Sayın Seyit Torun.
Buyurun
Sayın Torun. (CHP sıralarından alkışlar) 
SEYİT
TORUN (Ordu) – Sayın Başkan, çok değerli milletvekilleri; Genel Kurulu saygıyla
selamlıyorum.
Aslında
gönül isterdi ki bu değişiklikleri, bugün görüştüğümüz konuları yerel
yönetimler yasası çatısı altında görüşelim ve gerçekten kapsamlı bir
çalışmayla, içinde yerel yönetimlerin sorununu çözecek ve onların daha iyi
hizmet vermesinin önünü açacak belli iyileştirmeleri konuşalım. 
Burada
çok değerli milletvekillerim var geçmişte belediye başkanlığı yapmış. Sonuçta
onlar yaşanan bu süreci biliyor. Yani bu işi kıyısından köşesinden bir şeyleri
buraya getirerek değil… Kapsamlı, samimi, gerçekten bugün yerel yönetimlerin
sorunlarını çözecek ve vatandaşın da daha iyi hizmet almasının önünü açacak,
onun da birikmiş sorunlarını çözecek bir yapı olsun. Ama neyi konuşacağız?
Birazdan, Ahlat’ta yapılan sarayın legalleştirilmesini konuşacağız. Saray zaten
bitmiş, bitmiş bir yapıyı burada belki gereksiz tartışmalarla şimdi birazdan
legalleştirmiş olacağız veya işte “Parsel bazındaki yapıları ada bazında
gerçekleştirelim.” diyeceğiz; işte, yüksekliği konuşacağız, bilmem neyi
konuşacağız. 
Değerli
arkadaşlar, bakın, hani “Şehirlere ihanet ettik.” denildi ya, yani şehirlere
ihanet edildiyse bu ihanete son verip aslında geleceğe yönelik de ciddi
kararlar almamız lazım. Bakın, Elâzığ ve Malatya’da bir deprem yaşadık ve
sonuçlarını hep beraber orada gördük. Yani bunlardan ders almamız, kentlerimizi
geleceğe hazırlayıp, ortak akılla bunu bir siyasi partinin önerisi olmaktan
çıkarıp, bir siyasi iddia olmaktan çıkarıp kentlerimiz için çözüm odaklı
değerlendirmemiz gerekmiyor mu? Yaşadık işte, ben de gittim, Elâzığ ve
Malatya’yı da gezdim. Yani can yandıktan sonra, canlarımızı kaybettikten sonra,
acı çektikten sonra çözüm üretmenin, oraya yardım etmenin, bir şekilde orada
yardım faaliyetlerinde bulunmanın… Tabii ki çok önemli, çok çok kıymetli ama
bunun öncesinde yapmamız gerekenler var. Yani bakın, daha öncesi de var tabii
ama 99’dan bu yana yaşananlar hepimizin hafızalarında. Hepimiz orada nasıl
acılar çekildi, neler yaşandı gayet iyi biliyoruz. Ama bu Meclis çatısı
altında, maalesef, bu, yerel yönetimlerle ilgili, imar konularıyla ilgili bir
adım atamıyoruz, bir arpa boyu yol alamıyoruz. 
Bakın,
yasayla ilgili gerek AK PARTİ gerekse MHP Genel Başkan Yardımcılarıyla da
görüştük, Cumhurbaşkanı Yardımcısıyla da görüştük; dedik ki: “Bu yasa bir ortak
akılla oluşmalı.” Bu çağrımızı her alanda, her yerde ilettik ama her zaman
olduğu gibi, gene “Ben yaparım, doğrudur. Ben yaparsam sayısal çoğunluğumla
kabul ettiririm, siz de kabul etmek zorundasınız…” Bu doğru değil arkadaşlar.
Şimdi,
bakın, bu yasa ne kadar süre içerisinde Komisyona geldi, Komisyonda ne kadar
görüşüldü de şimdi Genel Kurula indi? Ya, bu, bu kadar basit mi değerli
arkadaşlar? Bir şehrin geleceğini, insan yaşamını bu kadar kısa süre içerisinde
oldubittiye getirerek, “Biz düşündük, doğrudur. Sizler de kabul edersiniz veya
etmezsiniz.” diyerek bu sorumluluğun altından kalkabilir miyiz? Kalkamayız
değerli arkadaşlar. Yarın bedelini ödeyince, suçlamanın veyahut da kendinizi
aklamanın hiçbir faydası yok. Yiten insan canı, kaybolan insan canı, insan
hayatı ve kaybolan şehirlerimiz.
Tekrar
bu çağrıyı yineliyorum: Lütfen, eğer kapsamlı bir yasa çıkaracaksak bunu enine
boyuna tartışalım. Az önce söyledim, bakın, burada milletvekillerimizin
arasında çok tecrübeli belediye başkanlarımız var; bunun bizzat içinde
bulunmuş, yaşamış, tecrübelerini oluşturmuş belediye başkanlarımız var; ne
olur, bu Parlamentoda bir araya gelerek şehirlerimizin geleceğini hep birlikte
oluştursak ve kurtarsak. 
(Mikrofon
otomatik cihaz tarafından kapatıldı)
BAŞKAN
– Toparlayın.
SEYİT
TORUN (Devamla) – Teşekkür ederim.
Ama
her zamanki gibi anlayış aynı: “Ben doğrusunu bilirim, Meclise de getiririm,
Genel Kurula kabul ettiririm geçerim.” Doğru değil arkadaşlar.
Yani
baktığınızda da büyükşehrin yetkilerini merkeze toplamaya çalışıyorsunuz,
büyükşehrin yetkilerini bir şekilde Bakanlığa veyahut da saraya almaya
çalışıyorsunuz. Bu doğru değil arkadaşlar. 
Yani
eğer 31 Martın hesabını görecekseniz, onu burada değil, halkın içinde görmeniz
lazım, halka sormanız lazım. (CHP ve İYİ PARTİ sıralarından alkışlar) Halk 31
Martta, 23 Haziranda kararını verdi. Eğer bu kararın rövanşını Mecliste almak
istiyorsanız bu doğru değil arkadaşlar.
Genel
Kurulu saygıyla selamlıyorum. (CHP sıralarından alkışlar)
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama istiyoruz Sayın Başkan.
MUHAMMET
EMİN AKBAŞOĞLU (Çankırı) – Sayın Başkanım, bir saniye, bir açıklama yapacağım.
ÖZGÜR
ÖZEL (Manisa) – Bunlar yoklamayı geciktirmeye yönelik usuli girişimlerdir.
BAŞKAN
– Önergenin oylamasından önce yoklama talebi vardır.
MUHAMMET
EMİN AKBAŞOĞLU (Çankırı) – Efendim, ben de söz istedim Sayın Başkanım. Sayın
Başkanım, bir söz istedim. Sisteme girmişim, konuşmacının konuşmasıyla ilgili
bir şey söyleyeceğim efendim. 
BAŞKAN
– Talebi karşılayalım, bir dakika. Şunu tamamlayalım, söz vereyim ben size.
Sayın
Özel, Sayın Zeybek, Sayın Karabat, Sayın Hamzaçebi, Sayın Karabıyık, Sayın
Şevkin, Sayın Gaytancıoğlu, Sayın Kaya, Sayın Hancıoğlu, Sayın Biçer Karaca,
Sayın Gürer, Sayın Aygun, Sayın Sümer, Sayın Ünsal, Sayın Torun, Sayın Bulut,
Sayın Budak, Sayın Çelebi, Sayın Özkan, Sayın Serter.
Yoklama
için iki dakika veriyorum ve başlatıyorum.
(Elektronik
cihazla yoklama yapıldı) 
BAŞKAN
– Toplantı yeter sayısı yoktur.
Birleşime
beş dakika ara veriyorum. 
Kapanma Saati: 21.19
YEDİNCİ OTURUM
Açılma Saati: 21.26
BAŞKAN: Başkan Vekili Celal ADAN
KÂTİP ÜYELER: Şeyhmus DİNÇEL (Mardin), Barış KARADENİZ
(Sinop)
-----0-----
BAŞKAN
– Türkiye Büyük Millet Meclisinin 51’inci Birleşiminin Yedinci Oturumunu
açıyorum. 
III.- YOKLAMA
BAŞKAN
– 161 sıra sayılı Kanun Teklifi’nin 10’uncu maddesi üzerinde Ordu Milletvekili
Seyit Torun ve arkadaşları tarafından verilen önergenin oylamasından önce istem
üzerine yapılan yoklamada toplantı yeter sayısı bulunamamıştı. Şimdi yoklama
işlemini tekrarlayacağım. 
Yoklama
için üç dakika süre veriyorum ve işlemi başlatıyorum. 
(Elektronik
cihazla yoklama yapıldı)
BAŞKAN
– Toplantı yeter sayısı vardır.
X.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- İstanbul Milletvekili Mustafa Demir ile 70
Milletvekilinin Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi (2/2512) ve Bayındırlık, İmar, Ulaştırma ve
Turizm Komisyonu Raporu (S. Sayısı: 161) (Devam)
BAŞKAN
– Ordu Milletvekili Seyit Torun ve arkadaşları tarafından verilen önergeyi oylarınıza
sunuyorum: Kabul edenler… Kabul etmeyenler… Kabul edilmemiştir.
10’uncu
madde üzerinde verilen diğer önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan Coğrafi Bilgi Sistemleri ile Bazı Kanunlarda Değişiklik Yapılması Hakkında
Kanun Teklifi’nin 10’uncu maddesinin ilk fıkrasında yer alan “eklenmiştir”
ibaresinin “ilave edilmiştir” ibaresiyle değiştirilmesini arz ve teklif ederiz.
 Ayhan
Erel Feridun Bahşi İbrahim Halil
Oral
 Aksaray
 Antalya Ankara
 Dursun
Ataş Mehmet Metanet Çulhaoğlu
 Kayseri Adana
BAŞKAN
– Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkan. 
BAŞKAN
– Önerge hakkında konuşmak isteyen Adana Milletvekili Mehmet Metanet Çulhaoğlu.
Buyurun
Sayın Çulhaoğlu. (İYİ PARTİ sıralarından alkışlar)
MEHMET
METANET ÇULHAOĞLU (Adana) – Sayın Başkan, değerli milletvekilleri; 161 sıra
sayılı Kanun Teklifi’nin 10’uncu maddesi üzerinde İYİ PARTİ Grubu adına söz
aldım. Yüce heyetinizi saygılarımla selamlarım.
Sözlerime
başlamadan önce, Suriye İdlib’de şehit düşen kahraman 5 Mehmetçik’imize ve 3
sivil personelimize Cenab-ı Hak’tan rahmet, gazilerimize acil şifalar
diliyorum; milletimizin başı sağ olsun.
Sayın
Başkan, değerli milletvekilleri; saraydan gelen talimatla, Bayındırlık, İmar,
Ulaştırma ve Turizm Komisyonunda tam incelenmeden, konunun uzmanı
bilirkişilerin, odaların, birliklerin, STK’lerin görüşleri alınmadan teklif
Meclis Genel Kuruluna yine bir torba yasa olarak getirildi.
3 Mayıs
1985 tarihli ve 3194 sayılı İmar Kanunu’nun 27’nci maddesindeki “projelerin
valilikçe incelenmesi, muhtarlıktan yazılı izin alınması” ibaresi “projelerin
valilik onayını müteakip muhtarlığa bildirimi” şeklinde değiştirilmektedir.
Anayasa’mızın 127’nci maddesinin ikinci fıkrasındaki “Mahallî idarelerin
kuruluş ve görevleri ile yetkileri, yerinden yönetim ilkesine uygun olarak
kanunla düzenlenir.” hükmü gereği, AK PARTİ’nin getirmiş olduğu bu kanun
değişiklik teklifi Anayasa'mıza aykırıdır. Yerel yönetimin ruhundan
uzaklaşarak, Anayasa maddesine aykırı olarak yerinden yönetim yerine merkezî
yönetim tercih edilirse hiyerarşinin bozulacağı aşikârdır. Bu getirmiş
olduğunuz kanun değişiklik teklifinde, belediye ve mücavir alanlar dışında
köylerin yerleşik alanlarında, civarında ve mezralarda bile yapılacak olan…
(Uğultular)

BAŞKAN
– Sayın Milletvekilim, bir dakika…
Değerli
milletvekilleri, çok ciddi uğultu var, Sayın Milletvekilinin konuşmalarını
dinleyemiyoruz değerli arkadaşlar. Konuşmak isteyen arkadaşlarımız kulise
geçsinler.
MEHMET
METANET ÇULHAOĞLU (Devamla) - …başta konut olmak üzere bakkal, manav, berber,
köy fırını, köy kahvesi, köy lokantası gibi yapılar için valilikten onay
alınmasını getiriyorsunuz. O zaman, gelin, kırsal alanda, köylerde vatandaşın
yapacağı konutlar için devlet olarak 3-4 tip proje hazırlatın, vatandaşlarımız
onaylı projelerden birini seçerek inşaatını yapsın. Ayrıca mağdur
vatandaşlarımız için devlet destekleme miktarı artırılsın. Kerpiç evlerde
oturmak zorunda kalan vatandaşlarımız için sosyal konutlar yapılmalı hem de
ivedi olarak yapılmalı. Çünkü insanları deprem değil, uygunsuz binalar
öldürüyor arkadaşlar.
AK
PARTİ’nin devriiktidarı döneminde kapanan sayısız iş yerindeki işçiler iş
bulamadıkları için tencerelerini kaynatamıyor, kiralarını veremiyor,
çocuklarını okutamıyorlar, aile birliklerini sağlamak için köylerine dönüyorlar
ama siz burada da huzur vermiyorsunuz. Öncelikle, vatandaşlarımızın maddi,
manevi haklarını, menfaatlerini koruyan kanunlar yapmalıyız. Suriyeli sığınmacılara
verilen ayrıcalıkları kendi Türk vatandaşlarımızdan esirgememeliyiz. 
Evet,
Elâzığ ve Malatya illerimizde meydana gelen depremde hayatlarını kaybeden
vatandaşlarımıza Allah’tan rahmet, yaralı vatandaşlarımıza acil şifalar
diliyorum. 
Yüce
heyetinizi saygılarımla selamlıyorum. (İYİ PARTİ ve CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
10’uncu
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
11’inci
madde üzerinde 4 önerge vardır, ilk okutacağım 3 önerge aynı mahiyettedir. 
Türkiye Büyük Millet Meclisi Başkanlığına
Görüşülmekte
olan 161 sıra sayılı Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi’nin 11’inci maddesinin teklif metninden
çıkarılmasını arz ve teklif ederiz.
 Ulaş
Karasu Ednan Arslan İlhami Özcan
Aygun
 Sivas İzmir Tekirdağ
 Müzeyyen
Şevkin Orhan Sümer Vecdi Gündoğdu
 Adana Adana Kırklareli
 Ayhan
Barut  Gökan Zeybek
 Adana İstanbul

Aynı mahiyetteki ikinci önergenin imza sahipleri:
 Ayhan
Erel Mehmet Metanet Çulhaoğlu Feridun Bahşi
 Aksaray Adana Antalya
 İbrahim
Halil Oral Şenol Sunat
 Ankara Ankara

Aynı mahiyetteki diğer önergenin imza sahipleri:
 Erdal
Aydemir Kemal Bülbül Rıdvan Turan
 Bingöl Antalya Mersin
 Abdullah
Koç Mahmut Celadet Gaydalı Serpil Kemalbay
Pekgözegü
 Ağrı Bitlis İzmir
 Murat
Çepni
 İzmir
BAŞKAN
– Komisyon aynı mahiyetteki önergelere katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkan.
BAŞKAN
– Aynı mahiyetteki önergeler hakkında söz isteyen Adana Milletvekili Müzeyyen
Şevkin.
Buyurun
Sayın Şevkin. (CHP sıralarından alkışlar) 
MÜZEYYEN
ŞEVKİN (Adana) – Teşekkür ederim Sayın Başkan.
Değerli
milletvekilleri, bu yasa taslağı on beş gün önce Komisyonda görüşüldü;
açıkçası, 24 Ocakta yaşanan deprem sonrası CBS sistemiyle ilgili bu kanun
teklifinin geri çekileceğini düşündüm. 41 vatandaşımızın cenazesi oradayken,
henüz çıkarılmamışken gelip bizim apar topar CBS ile Bazı Kanunlarda Değişiklik
Yapılması Hakkında Kanun Teklifi’ni görüşmemiz çok büyük handikaptır
arkadaşlar. Yüzde 96’sı deprem kuşağında yaşayan Türkiye’de, konu haftaya
sığdırılamayacak kadar, konu binanın yüksekliklerine indirgenemeyecek kadar
önemli bir konudur. Üstelik de geçen hafta sulandırılarak bir kentin
otoparkının yapımına kadar indirgenmiştir. Gerçekten ben buradan kınıyor ve bu
siyah kurdeleyle protesto ediyorum arkadaşlar, bu kanunu protesto ediyorum.
(CHP sıralarından alkışlar) 
Evet,
değerli milletvekilleri, bu kanun teklifinin -geri çekilmesi gerekirken-
11’inci maddesinde 3194 sayılı Kanun’un 28’inci maddesinde düzenleme yapılarak
deprem afeti riskine karşı ileri tasarım yöntemleri ve teknolojileri gerektiren
binaların projelerinin yeterli uzmanlığı haiz mühendislerin gözetiminde
yapılması amaçlanmaktadır. Yaşam hakkını doğrudan ilgilendiren bu konu,
Bakanlığın sınırsız takdirine bırakılmayacak kadar önemlidir arkadaşlar.
“Yeterli uzmanlığı haiz” mühendislikten ne kastedilmektedir arkadaşlar? Burada
seçilmiş birey ya da kişilere rant aktarılması mı amaçlanmaktadır? Kişiye
ilişkin düzenlemelerin İmar Kanunu içerisine yerleştirildiği görülmüştür. Çevre
ve Şehircilik Bakanlığının sitesinden alınmıştır arkadaşlar, 19 seçkin mühendise
bu yetki verilmektedir. Bugün Van’ın Erciş’inde ya da yine depremi yaşamış
olduğumuz Elâzığ’da veya herhangi bir deprem bölgesinde bu 19 mühendisten yetki
almak durumunda bina yapacak kişiler ve ederi 60 bin lira, 100 bin lira olan
bedeli ödeyerek yapmak durumundadır. Peki, bu, vatandaşı mağdur duruma
getirmeyecek mi arkadaşlar, bu seçkinci mühendisliğin olması? Hangi kritere
göre yapılıyor bu? Normalde TMMOB tarafından Danıştayda olan bu konunun arkadan
dolanılarak kanunlaştırılmasını yine buradan kınıyorum arkadaşlar.
Evet,
değerli milletvekilleri, Türkiye’de normalde 100 bin ila 200 bin binaya ruhsat
veriliyor. Bu 19 kişinin yetişebileceği bina sayısı -tasarım ve kontrol
hizmetiyle- ancak 30 binini tamamlayabilecektir, dolasıyla da bu rantabl bir
olay değildir. 
Değerli
milletvekilleri, yapılması gereken şudur: Türkiye’de diri fay haritası
bellidir, günlerdir bütün televizyonlarda. Herkes deprem uzmanı oldu artık.
Diri fay haritasında kırmızıyla gösterilen yerler, yerleşim alanı olan 18 ilin
risk altında olduğu bölgelerdir. Kuzey Anadolu fay kuşağı ve Güneydoğu Anadolu
fay kuşağı ve İzmir bölgesinin bulunduğu, Ege Bölgesi’nin bulunduğu fay kuşağı,
bildiğiniz gibi, diri fay haritasının olduğu, aktif fayların bulunduğu, 18 il
merkezimizin risk altında olduğu, 80’i aşkın ilçe merkezinin ve 502 köyün risk
altında olduğu, doğrudan etkileneceği, doğrudan fay hattı üzerinde olan
yerlerdir. Çok sayıda il merkezini etkileyen bu fay hatları üzerindeki
bölgelerin, bir an önce, Cumhurbaşkanlığı kararnamesiyle afete maruz alan
olarak ilan edilip 6306 sayılı Kanun kapsamında önceliğe alınarak dönüşüme tabi
tutulması gerekmektedir. Bir an önce fay yasası çıkmalıdır arkadaşlar. (CHP
sıralarından alkışlar) Bu fay hatları üzerindeki yerleşim alanları yasaklanmalı
ve derhâl kentsel dönüşüme gidilmelidir. TOKİ, lüks alanlarda, rantı yüksek
alanlarda konut yapmak yerine, bu deprem bölgelerindeki insanlara, günümüzde
utançla izlediğimiz, 21’inci yüzyılda hâlâ taşların üst üste yığıldığı,
aralarda çamurun bağlayıcı olarak kullanıldığı ve ahşap salmalarla köy
evlerinde yaşatılan insanlara barınma amaçlı kullanacakları konut üretmeli,
rant uğruna lüks binalar üretmemelidir, TOKİ’nin işlevi budur bence bu ülkede.
(CHP sıralarından alkışlar) 
Evet,
değerli milletvekilleri, bu kanun teklifiyle yerel yönetimlerin kentler
üzerindeki yetkileri kısıtlanmakta ve yerel yönetimler
işlevsizleştirilmektedir.
(Mikrofon
otomatik cihaz tarafından kapatıldı) 
MÜZEYYEN
ŞEVKİN (Devamla) – Hemen bitiriyorum efendim.
BAŞKAN
– Buyurun, toparlayın.
MÜZEYYEN
ŞEVKİN (Devamla) – Evet, değerli milletvekilleri, 1999 yılındaki Marmara
depreminden sonra 7 kez imar affı getirdiniz. Her imar affında, bundan sonra
ölecek çocukların, bundan sonra ölecek insanların kanı elimizde olacaktır. Bu
Meclisin görevi sadece taziye iletmek değildir arkadaşlar. Hepimizin görevi
sağlıklı kanunlar üretmektir. Dolayısıyla “Deprem öldürmez, bina öldürür.”
şiarıyla 4708 sayılı Yapı Denetimi Hakkında Kanun’u çıkardınız. Bu Yapı
Denetimi Hakkında Kanun’da da sadece beton tröstlerine yolu açtınız, sanki
sadece yapılan binaların denetimi yeterliymiş gibi bir olgu yarattınız. Oysa
yapı denetim sistemi bina inşaatçısının denetiminin yanı sıra zeminin de
denetlenmesini gerektirmektedir. Jeolojik olarak, jeoteknik olarak
parametrelerin belirlenip statik ve betonarme hesapların bu doğrultuda
yapılması gerekir. Bütün belediyelerde mutlaka jeoloji birimi kurularak
buralarda jeoloji mühendisi istihdamının olması ve bu denetimin sağlanması
gerekmektedir. Kısaca, afet zararlarından korunmak için bütün imar yasası…
(Mikrofon
otomatik cihaz tarafından kapatıldı)
BAŞKAN
– Buyurun. 
MÜZEYYEN
ŞEVKİN (Devamla) – Afet zararlarının azaltılmasını esas alacak şekilde, 3194
sayılı Kanun, 4708 sayılı Yapı Denetimi Hakkında Kanun, 7269 sayılı Kanun, 2872
sayılı Çevre Kanunu ve 6306 sayılı Afet Riski Altındaki Alanların
Dönüştürülmesi Hakkında Kanunlardaki düzenlemelerin bütünlüklü olarak ele
alınması gerekmektedir. Derhâl bu yasanın geri çekilerek bu doğrultuda, konuyla
ilgili bütün meslek odalarının da içinde olduğu bir yöntem sağlanmalıdır.
Mutlaka bu imar teklifi geri çekilerek halkın sağlığını, barınma hakkını
koruyacak sağlıklı yapılaşma alanları sağlanmalıdır. 
Şu
insanın acısını tekrar hatırlatmak isterim. Bütün ailesini depremde yitirmiş
olan bu insanın acısına saygı duymak zorundayız. 
Hepinizi
saygıyla selamlıyorum. (CHP sıralarından alkışlar) 
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Buyurun Sayın Akbaşoğlu.
VI.- AÇIKLAMALAR (Devam)
43.- Çankırı Milletvekili Muhammet Emin Akbaşoğlu'nun,
TOKİ’nin bir rant üretim merkezi değil sosyal konut üretim merkezi olduğuna
ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim. 
Sayın
Başkan, değerli milletvekilleri; şunu ifade etmek isterim: Burada, iddia
sahiplerinin, bu kanunun hangi maddesinin yerel yönetimlerle ilgili,
belediyeyle ilgili bir kısıtlama getirdiğini net bir şekilde ortaya koymaları
lazım. 
MEHMET
RUŞTU TİRYAKİ (Batman) – En az 15 tane. 
MUHAMMET
EMİN AKBAŞOĞLU (Çankırı) – Hiç alakası olmayan bir durum. 
Aynı
zamanda, TOKİ kesinlikle bir rant üretim merkezi değil, sosyal konut üretim
merkezidir, yüz binlerce aileyi sosyal konuta kavuşturmuştur. En son, 100 bin
konut üretilmesiyle vatandaşlarımıza yirmi yıl süreli, kira öder gibi, sabit
bir fiyatla yuva edinme, konut edinme imkânı getirilmektedir. Biz bu hizmetleri
aziz milletimize bugüne kadar en üst düzeyde yaptık, bundan sonra da yapmaya
devam edeceğiz. 
Teşekkür
ederim.
ÖMER
FETHİ GÜRER (Niğde) – Yüzde 49’ları da anlat! Git de fukaraya anlat! 
BAŞKAN
– Özgür Bey, buyurun.
ÖZGÜR
ÖZEL (Manisa) – Sayın Başkan, soru teknik, çok da açık olarak şunu söylüyor:
“Bu iddia edenlerin yerel yönetimlerin yetkilerinin kısıtlandığıyla ilgili
hangi maddeler var, bunu açıklamaları gerekir.” diyor. 
Bu
teknik soruya grubumuz adına, ilgili Komisyon sözcümüz, İstanbul Milletvekili
Sayın Gökan Zeybek cevap verecek efendim.
BAŞKAN
– Buyurun Sayın Zeybek.
44.- İstanbul Milletvekili Gökan Zeybek'in, Çankırı
Milletvekili Muhammet Emin Akbaşoğlu’nun “Yerel yönetimlerin yetkilerinin
kısıtlandığıyla ilgili hangi maddelerin olduğunun açıklanması gerekir.”
ifadesine ilişkin açıklaması
GÖKAN
ZEYBEK (İstanbul) – Sayın Başkan, değerli milletvekilleri; şimdi, yasanın iki
tane temel hükmü var yani bu yasanın özüne baktığımız anda iki tane ana fikir ortaya
çıkıyor. Bir tanesi, imar planlarını yapmayla ilgili, pek çok maddede Çevre ve
Şehircilik Bakanlığına kurumsal yetki veren atıflar var. Şimdi, aslında, Çevre
ve Şehircilik Bakanlığının, yasal açıdan imar planı yapmakla yükümlü olduğu
alanlar, belediye sınırlarının dışındaki mücavir alanlar, köy yerleşik alanları
ile afet riski taşıyan alanlar üzerinde çalışması gerekir ancak son yıllarda,
özellikle de son bir yıl içinde, ağırlıklı olarak, Çevre ve Şehircilik
Bakanlığının gerek parsel bazında gerekse bazı adalarda uygulama yaptığını
görüyoruz.
(Mikrofon
otomatik cihaz tarafından kapatıldı) 
GÖKAN
ZEYBEK (İstanbul) – Yasanın 15’inci maddesi bu biçimiyle, en açık biçimiyle,
parsel maliklerinin şahsi müracaatlarıyla plan tadilatları yapmaları durumunda
değer artış vergisinin tamamının kamu eliyle toplanacağını ve ilgili kurumlar
arasında pay edileceğini söylerken Çevre ve Şehircilik Bakanlığı eliyle yapılan
plan tadilatlarında değer artış vergisi kapsam dışında bırakılıyor. Bunun
anlamı şudur: Bundan böyle bütün plan değişikliklerini yurttaşlar ya da ilgili
müteahhitler doğrudan doğruya Çevre ve Şehircilik Bakanlığına giderek oradan
yaptıracaklardır. O nedenle, 15’inci maddenin…
İLYAS
ŞEKER (Kocaeli) – Belediye de yapabilir, engel bir şey yok ki. 
BAŞKAN
– Sayın Zeybek, buyurun siz. 
GÖKAN
ZEYBEK (İstanbul) – Efendim, plan yapma yetkisi zaten belediyelerde. 
MUHAMMET
EMİN AKBAŞOĞLU (Çankırı) – Sayın Başkanım, ben de…
BAŞKAN
– Komisyonda konuşulmadı mı bu konular?
İLYAS
ŞEKER (Kocaeli) – Çok konuşuldu. 
ÖZGÜR
ÖZEL (Manisa) – Valla konuşuldu efendim, iktidar partisinin soru-cevap talebini
yerine getiriyoruz efendim. 
BAŞKAN
– Buyurun Sayın Akbaşoğlu.
MUHAMMET
EMİN AKBAŞOĞLU (Çankırı) – Sayın Başkanım, değerli milletvekilleri; sorumuz çok
açıktı ama o soruya cevap niteliği olmadı.
ÖMER
FETHİ GÜRER (Niğde) – Daha nasıl olsun?
MUHAMMET
EMİN AKBAŞOĞLU (Çankırı) – Kanun teklifi sahibi Mustafa Demir arkadaşımız,
İstanbul Milletvekilimiz bu konuyla ilgili teknik açıklamayı yapacaklar. 
Teşekkür
ederim. 
BAŞKAN
– Bunlar gerçekten Komisyonda konuşulmadı mı arkadaşlar?
MUHAMMET
EMİN AKBAŞOĞLU (Çankırı) – Konuşuldu bunlar, hâlâ iddiada bulunuyorlar. 
ÖZGÜR
ÖZEL (Manisa) – Sayın Başkan…
İLYAS
ŞEKER (Kocaeli) – Konuşuldu, en ince detayına kadar konuşuldu. 
BAŞKAN
– Anladım da siz öyle olmadığını söylediniz. 
ÖZGÜR
ÖZEL (Manisa) – Mecliste ilk kez…
MUHAMMET
EMİN AKBAŞOĞLU (Çankırı) – Efendim, hilafıhakikat olarak iddiada bulunuyor.
“Belediyelerin yetkisi 31 Mart nedeniyle elinden alındı.” deniliyor, bu doğru
değil. Hangi maddeyle belediyelerin yetkisi elinden alınmıştır, hangi maddeyle,
hangi uygulamaya istinaden, hangi düzenlemeye istinaden? 
ÖZGÜR
ÖZEL (Manisa) – 2’nci ve 18’inci madde…
BAŞKAN
– Özgür Bey, buyurun.
45.- Manisa Milletvekili Özgür Özel'in, Çankırı
Milletvekili Muhammet Emin Akbaşoğlu’nun yerinden sarf ettiği bazı ifadelerine
ilişkin açıklaması
ÖZGÜR
ÖZEL (Manisa) – Sayın Başkan, ilk kez Meclis, iktidar partisinin talebiyle
muhalefet partisinin soru-cevap işlemine tanıklık ediyor, biz bundan çok
memnunuz. 2’nci maddesi ve 18’inci maddesinin yerel yönetimlerin yetkilerini
açıkça kısıtladığı…
İLYAS
ŞEKER (Kocaeli) – Hangi yetkiler?
MUHAMMET
EMİN AKBAŞOĞLU (Çankırı) – Hangi yetkiler?
ÖZGÜR
ÖZEL (Manisa) – 15’inci maddenin de “İmar planı değişikliği yapılacaksa Bakanlığa
gelirseniz ücretsiz yaptırırsınız, yerel yönetimde yaparsanız harç ödersiniz.”
yaklaşımıyla vatandaşa…
İLYAS
ŞEKER (Kocaeli) – Belediye yaparsa ne olacak?
ÖZGÜR
ÖZEL (Manisa) – Aynı şeyi söylüyoruz. 
İLYAS
ŞEKER (Kocaeli) – Nasıl?
BAŞKAN
– Söz atmayın. 
Sayın
Milletvekilim… 
İLYAS
ŞEKER (Kocaeli) – “Bakanlık” diyorsun ama belediyeyle ilgili kısıtlamayı ispat
etmiyorsun ki, hep “Bakanlık” diyorsun. 
BAŞKAN
– Sayın Milletvekilim…
MAHMUT
TANAL (İstanbul) – Biz de laf atabiliriz Sayın Başkan, lütfen dinlemeyi
öğrensin. 
ÖZGÜR
ÖZEL (Manisa) – Şimdi, Sayın Başkan, 2’nci maddedeki ek madde 6’dan okuyorum:
“Bu kanun uyarınca…”
MAHMUT
TANAL (İstanbul) – Sürekli laf atıyorsun, yani dinlemesini bilmiyorsun ki. 
ÖZGÜR
ÖZEL (Manisa) - Sayın Başkan “MADDE 2- 20/7/1966 tarihli ve 775 sayılı
Gecekondu Kanununa aşağıdaki ek madde eklenmiştir.
EK
MADDE 6- Bu Kanun uyarınca; 22/3/2007 tarihli ve 5609 sayılı Gecekondu
Kanununda Değişiklik Yapılmasına Dair Kanunun yürürlüğe girdiği tarihten önce
mülga Bayındırlık ve İskân Bakanlığınca oluşturulan alanlar…” Bunlar
belediyenin yetkisindeydi şimdi bu yetkiyi alıyorsunuz. Alıyor musunuz almıyor
musunuz, bunu söyleyin. 
MUSTAFA
DEMİR (İstanbul) – Almıyoruz. 
ABDULLAH
GÜLER (İstanbul) – İkinci fıkrayı oku! 
ÖZGÜR
ÖZEL (Manisa) – Alıyor musunuz, almıyor musunuz; bunu açıklayın. 
ABDULLAH
GÜLER (İstanbul) – İkinci fıkrayı oku! 
MUHAMMET
EMİN AKBAŞOĞLU (Çankırı) – Sayın Başkanım… 
BAŞKAN
– Sayın Akbaşoğlu, buyurun. 
MAHMUT
TANAL (İstanbul) – Sayın Başkanım, Komisyon Başkanı orada, konuşacak olan
orada…
MUHAMMET
EMİN AKBAŞOĞLU (Çankırı) – Sayın Başkanım, şunu söyleyeyim: Biz durup dururken,
durup dururken bir soru sormadık. CHP Genel Başkan Yardımcısı biraz evvel,
kürsüden konuşmak suretiyle, bu düzenlemenin, 31 Mart seçimleriyle irtibatlandırılarak,
bunun sanki rövanşist bir yaklaşımla getirildiğini ifade etti. Bunun doğru
olmadığını ve hangi maddeyle belediyelerin yetkisinin alındığını sordum, bu
soruyu cevaplamasını istedim. Soru sormamızın sebebi, biraz evvel CHP’li
hatibin konuşması. Bu konuyla ilgili de Kanun Teklifi sahibi İstanbul
Milletvekili Mustafa Demir Bey teknik bir açıklama yapacak. 
Teşekkür
ediyorum, sağ olun. 
MAHMUT
TANAL (İstanbul) – Sayın Başkanım, Komisyon Başkanı orada seyirci mi, izleyici
mi; nedir? Bu soruların muhatabı orası, Komisyon Başkanı bu soruların muhatabı.
BAŞKAN
- Bir şey söyleyeceğim Tanal sana: Bugün senin sessizliğin çok anlamlıydı, bunu
böyle devam ettirsen… 
MAHMUT
TANAL (İstanbul) – Sükûneti Sayın Grup Başkan Vekili Akbaşoğlu bozuyor. 
BAŞKAN
- Buyurun Sayın Milletvekilim. 
46.- İstanbul Milletvekili Mustafa Demir'in, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
MUSTAFA
DEMİR (İstanbul) – Evet, Sayın Başkanım, şimdi arkadaşlar 2’nci maddenin
birinci fıkrasını okuyorlar, ben de ikinci fıkrasını okuyorum. 
İkinci
fıkrası şu: “2/3/1988 tarihli ve 3414 sayılı Kanunun yürürlüğe girdiği tarihten
sonra belediyelerce 775 sayılı Gecekondu Kanununa göre oluşturulan veya
oluşturulacak alanlardaki uygulamalarda ise ilgili belediyesi yetkilidir.” 
Bu
teklifi getirmemizin temel nedeni, 1988 yılında “…belediyesi yetkilidir.” diye
çıkmış, 2007 yılında da “TOKİ” diye çıkmış. Uygulamada karmaşa var, dolayısıyla
TOKİ aleyhine açılmış davalar var. Aslında bu kanun, iki tarafın -hem
belediyelerde hem de TOKİ’de- kendi görev alanlarını netleştirip süreci devam
ettirmesi açısından son derece önemli bir kanun. 
Bir
de, demin arkadaşlar diyorlar ki: “Belediyelerin eskiden yetkileri varmış da şu
anda kısıtlanmış.” gibi…
(Mikrofon
otomatik cihaz tarafından kapatıldı) 
BAŞKAN
– Buyurun Sayın Milletvekili.
MUSTAFA
DEMİR (İstanbul) – Şimdi, belediyelerin yetkilerinin kısıtlanabilmiş olması
için “Şu ana kadar belediyeler, mesela imar konusunda, şu şu konularda
yetkililer ama şimdi kısıtlandı.” demeniz lazım.
İkincisi
Çevre ve Şehircilik Bakanlığının veya ilgili kurumların yani şu ana kadar resen
plan yapma yetkisine sahip bu kurumların sanki daha önce hiç plan yapma yetkisi
yoktu da şimdi başladı gibi algılanıyor. Aslında hiçbir şey yok, o konuda
herhangi bir değişiklik yok. Sadece Çevre ve Şehircilik Bakanlığına, planına,
projesine aykırı yapılan yapılar eğer belediyeler tarafından yıkılmazsa, onlara
resen bu tür yetki veriliyor. Bu kadar basit.
Teşekkür
ederim.
BAŞKAN
– Özgür Bey, var mı bir şey.
Buyurun.
ÖZGÜR
ÖZEL (Manisa) – 2 ile 18’inci maddeyle ilgili konuyu ifade ettim ama Sayın
Akbaşoğlu, teknik bir yaklaşımla ilgili, Sayın Başkanın, Sayın Milletvekilinin
katkısını aldı, aynı konuda partimizin görüşünü Sayın Hamzaçebi…
BAŞKAN
– Hayhay.
Buyurun
Sayın Hamzaçebi.
47.- İstanbul Milletvekili Mehmet Akif Hamzaçebi'nin,
İstanbul Milletvekili Mustafa Demir’in yaptığı açıklamasındaki bazı ifadelerine
ilişkin açıklaması
MEHMET
AKİF HAMZAÇEBİ (İstanbul) – Teşekkür ederim Sayın Başkan.
2’nci
maddeyle ilgili olarak Cumhuriyet Halk Partisi Grubunun vermiş olduğu önerge
üzerinde, geçen hafta kürsüde görüşlerimizi ifade etmiştim. Yeterince dikkat
edilmemiş olabilir, bir kez daha tekrar ediyorum. Bu madde, belediyelerin
yetkisini alıp TOKİ’ye devretmektedir. Buna paralel olarak 18’inci madde, aynı
şekilde, belediyelerin yetkisini elinden almaktadır. Biraz daha bunu açmak
istiyorum. Maddenin ikinci fıkrasına ilişkin olarak verilen bilgi son derece
yanlıştır. Bu açıklamayı Komisyon aşamasında, Komisyonda yaptım; AK PARTİ’li
bir Komisyon üyesi milletvekili arkadaşımız “Sayın Hamzaçebi haklı, onun
tereddütlerini giderecek bir düzeltmeyi burada yapabiliriz.” dedi. Komisyon
tutanaklarına bakarsanız arkadaşımızın ifadesini görürsünüz. Ben, şimdi, sadece
o arkadaşımızın ifadesine yaslanarak haklılığımızı ifade etmeyeceğim, maddeyi
teknik olarak açıklayacağım.
(Mikrofon
otomatik cihaz tarafından kapatıldı) 
MEHMET
AKİF HAMZAÇEBİ (İstanbul) – Sayın Başkan, izin verirseniz toparlayayım.
BAŞKAN
– Buyurun.
MEHMET
AKİF HAMZAÇEBİ (İstanbul) – Maddenin ikinci fıkrası, belediyelerin yetkilerini
muhafaza etmiyor. 1988 yılında çıkmış olan 3414 sayılı Kanun’un 1’inci
maddesiyle “Daha önce 775 sayılı Gecekondu Kanunu’na göre gecekondu önleme
bölgelerinde İmar ve İskân Bakanlığına ait olan yetkiler, bundan böyle
belediyeler tarafından kullanılır.” hükmü getirilmiştir; 1’inci maddede bu
hüküm getirildi, 1988 yılında getirildi; artık, Gecekondu Kanunu’na göre yetki
belediyelerindir. Daha sonra, 2007 yılında, 5609 sayılı Kanun, bir başka
düzenleme yaparak aslında amaca uygun bir düzenleme yapmadı. “775 sayılı
Kanun’daki ‘İmar ve İskân Bakanlığı’ ibareleri ‘Toplu Konut İdaresi Başkanlığı’
olarak değiştirilmiştir." dedi. E, tamam, bu bir işe yaramıyor. 
(Mikrofon
otomatik cihaz tarafından kapatıldı) 
MEHMET
AKİF HAMZAÇEBİ (İstanbul) – Toparlıyorum Sayın Başkan. 
BAŞKAN
– Buyurun toparlayın.
MEHMET
AKİF HAMZAÇEBİ (İstanbul) – Neden yaramıyor? Çünkü 3414 sayılı Kanun’un 1’inci
maddesindeki “775 sayılı Gecekondu Kanunu’nun uygulamasında İmar ve İskân
Bakanlığına ait olan yetkiler belediyelerce kullanılır. Büyükşehir belediyesi
olan yerlerde bu yetkiler büyükşehir belediyelerinin koordinasyonuyla
kullanılır.” hükmü aynen yerinde duruyor. Konu yargıya intikal ediyor, idare
mahkemeleri TOKİ lehine karar veriyor ama Danıştay bozuyor; Danıştay diyor ki:
“Kardeşim, bu 3414 sayılı Kanun’un 1’inci maddesi yerinde duruyor. Burada yetki
belediyelerindir, TOKİ’nin değil.” Arkadaşlarımız diyor ki: “Efendim, bu yargı
kararlarıyla ortaya çıkan görev ve yetki çatışmalarını gidermek için bu
düzenlemeyi getirdik.” Danıştay kararı 2011 yılında, yıl 2020, dokuz yıl
geçmiş, niye şimdi? Çünkü yerel seçimler AK PARTİ aleyhine sonuçlandı. (CHP
sıralarından “Bravo” sesleri, alkışlar) 
Son
cümlelerimi söylüyorum Sayın Başkan: Bu maddenin ikinci fıkrası sanki
belediyelerin yetkilerini koruyor gibi bir izlenim yaratabilir. Asla ilgisi
yoktur. İkinci fıkra diyor ki: “Belediyelerin ilan ettiği gecekondu önleme
bölgesindeki ve bundan sonra ilan edeceği gecekondu önleme bölgesindeki
yetkiler belediyeler tarafından kullanılır.” Oysa 3414 sayılı Kanun
“Bayındırlık Bakanlığının ilan ettiği, gecekondu önleme bölgelerindeki
yetkileri de belediyeler kullanır.” diyordu. Maddenin ikinci fıkrası
belediyelerin yetkilerini korumuyor, belediyelerin yetkisi birinci fıkrayla
olduğu gibi alınıyor, ikinci fıkrayla bir illüzyon yaratılıyor, 18’inci
maddeyle de yetkilerin belediyelere devredildiği hükmünü taşıyan 3414 sayılı
Kanun’un 1’inci maddesi hükmü yürürlükten kaldırılıyor; durum budur. 
Genel
Kurulun bilgilerine sunuyorum. 
BAŞKAN
– Teşekkür ediyorum. 
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Akbaşoğlu… 
48.- Çankırı Milletvekili Muhammet Emin Akbaşoğlu'nun,
görüşülen 161 sıra sayılı Kanun Teklifi’nin 2’nci maddesinin Genel Kurulun
oylarıyla kabul edildiğine ve belediyelerin herhangi bir yetki kısıtlılığının
söz konusu olmadığına ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım. 
Şunu
ifade etmek isterim ki Sayın Özel’in Gökan Zeybek Bey’e teknik bir açıklama
yapmak üzere söz vermesi üzerine, aynı şekilde ben de söz alarak kanun teklifi
sahibi olan Mustafa Bey tarafından meselenin açıklığa kavuşturulmasını ortaya
koydum. Daha sonra ikinci bir teknik açıklama yapma ihtiyacı hissedildi. Ancak,
biraz evvel sayın teklif sahibimiz, değerli milletvekilimiz vuzuha kavuşturdu
meseleyi, açık ve seçik bir şekilde. 2’nci madde de Genel Kurulun oylarıyla
kabul edilmiş ve bitmiştir iş. Sonuç itibarıyla da belediyelerin herhangi bir
yetki kısıtlılığı söz konusu değildir. 
Teşekkür
ederim. (AK PARTİ sıralarından alkışlar)
BAŞKAN
– Teşekkür ederim. 
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel. 
49.- Manisa Milletvekili Özgür Özel'in, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
ÖZGÜR
ÖZEL (Manisa) – Sayın Başkanım -tırnak içinde söylemek isterim- bir güç
zehirlenmesi, bir çoğunluk şımarıklığı içindeyiz. Böyle bir şey olmaz. Elinizde
24 televizyon, 36 gazeteden her gün gerçek olmayan şeyi gerçekmiş gibi
anlatarak bir hegemonya yaratmanın verdiği öz güvenle, bunu tutanak altında,
Mecliste yapamazsınız. 
Karşı
karşıya olduğumuz durum şu, hatip dedi ki: “Belediyelerin yetkilerini
kısıtlıyorsunuz, bunu da şuna bağlıyoruz. Çıksın anlatsınlar hangi madde…”
Gökan Zeybek 15’inci maddede gelir bölüşümü üzerinden ifade etti, ayrıca 2 ve
18’inci maddelerde de daha önce belediyenin yetkisinde olan konunun belediyenin
elinden alınarak net bir şekilde Konut İdaresi Başkanlığına devredildiğini de
kanun metninden okuyoruz. 18’de de daha önce belediyede olan bir yetki
alınıyor. Bunun üstüne yapacak bir açıklama yok, Komisyonda tutanak altında hak
vermişler, burada açıklama yapıldı…
(Mikrofon
otomatik cihaz tarafından kapatıldı)
BAŞKAN
– Buyurun. 
ÖZGÜR
ÖZEL (Manisa) – Sayın Hamzaçebi’nin açıklaması hiçbir şüpheye yer bırakmayacak
netlikte. Bunun üstüne, yürür gideriz, iki tane… Ben Adalet ve Kalkınma
Partisinin teknik açıklamasını da çok kıymetli buluyorum çünkü kanun böyle
yapılır; yasama Meclisi burası, konuşarak olacak bu iş ama artık böyle bir şey
yok. Sayın Akbaşoğlu söz alacak, diyecek ki: Kesinlikle olmadı, olmadığı
anlaşıldı, bilmem ne yapıldı. Böyle bir şey yok, A Haberin haber yayını değil
bu; siz söyleyeceksiniz, millet yalanı gerçek sanacak! (CHP, HDP ve İYİ PARTİ
sıralarından alkışlar) Doğrular ortada. Açıkça söylüyor, varsa teknik açıklama
yapsın; teknik açıklama yoksa teknik açıklama üzerine siyasi illüzyon ve “Son
konuşan ben olayım, yalanı doğru gibi anlatayım…” Buna teslim olmayız.
Teşekkür
ediyorum. (CHP sıralarından alkışlar) 
MUHAMMET
EMİN AKBAŞOĞLU (Çankırı) – Sayın Başkanım…
BAŞKAN
– Gündeme dönme fırsatı verirseniz sevinirim. 
MUHAMMET
EMİN AKBAŞOĞLU (Çankırı) – Tabii, gündeme geleceğiz.
BAŞKAN
– Buyurun Sayın Akbaşoğlu.
50.- Çankırı Milletvekili Muhammet Emin Akbaşoğlu'nun,
Manisa Milletvekili Özgür Özel’in yaptığı açıklamasındaki hakikatten kopuk
iddialarını kendisine iade ettiğine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım. 
Sayın
Özel’in bütün bu hakikatten kopuk iddialarını kendisine iade ediyorum. Her
türlü illüzyon, her türlü şımarıklık, kullandığınız kelimeler size aittir! 
ÖZGÜR
ÖZEL (Manisa) – “Tırnak içinde” dedim, sen de tırnak içine al. 
MUHAMMET
EMİN AKBAŞOĞLU (Çankırı) – Tırnak içerisinde, her türlü şımarıklık; tırnaksız
bir şekilde, illüzyon, hakikati yalan üzerinden maalesef, kendi yalanlarınızı… 
MAHMUT
TANAL (İstanbul) – Niye bize bakıyor? Arada da başkasına baksın. 
KEMAL
ÇELİK (Antalya) – Dinle, dinle!
MUHAMMET
EMİN AKBAŞOĞLU (Çankırı) – Söylediğiniz sözü söylüyorum. Yalanlarınızla baş
başa bırakıyorum ve burası Halk TV’nin de mekânı, meclisi değil. Sonuç
itibarıyla sizleri doğruya davet ediyorum. Kendi uydurduğunuz yalanlarda lütfen
boğulmayın. Milletimizi de yalanla kandırmayın. 
Teşekkür
ederim. (AK PARTİ sıralarından alkışlar) 
MAHMUT
TANAL (İstanbul) – Yalanı siz söylüyorsunuz, siz! 
MUHAMMET
EMİN AKBAŞOĞLU (Çankırı) – Kendi sözlerini kendisine iade ettim. 
MAHMUT
TANAL (İstanbul) – Sayın Başkan, Sayın Başkanı niye bize muhatap ediyorsunuz?
15’inci maddenin (c) bendini okusun. Okuduğunu anlayamıyor. Ya Allah rızası
için ya!
BAŞKAN
– Sayın Tanal, bir dakika…
Özgür
Bey, buyurun. 
51.- Manisa Milletvekili Özgür Özel'in, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin tekraren açıklaması
ÖZGÜR
ÖZEL (Manisa) – Sayın Başkan, benim bir “çoğunluk şımarıklığı” derken
“şımarıklığı” tırnak içine almamdaki gayreti duydunuz.
MUHAMMET
EMİN AKBAŞOĞLU (Çankırı) – Ben de tırnak içerisine aldım. 
ÖZGÜR
ÖZEL (Manisa) – Bu kadar yalan, yalan söylüyor ya… Ben size bir şey söyleyeyim
Sayın Akbaşoğlu, çizdiğiniz profil şu: Genel Başkanınız yarın sabah kalksa “2
kere 2, 5 eder.” dese “Reis kerrat cetvelindeki tarihî hatayı düzeltti.”
diyecek noktadasınız. (CHP sıralarından alkışlar) 
MUHAMMET
EMİN AKBAŞOĞLU (Çankırı) – O ancak size yakışır! O ancak size yakışır!
ÖZGÜR
ÖZEL (Manisa) – Başka sözüm yok efendim. Teşekkür ediyorum. (CHP sıralarından
alkışlar) 
MUHAMMET
EMİN AKBAŞOĞLU (Çankırı) – Sayın Başkanım… Sayın Başkanım…
BAŞKAN
– Şimdi ne yapalım biz? İkiniz…
MUHAMMET
EMİN AKBAŞOĞLU (Çankırı) – Sayın Başkan, şöyle…
BAŞKAN
– Buyurun Sayın Akbaşoğlu.
52.- Çankırı Milletvekili Muhammet Emin Akbaşoğlu'nun,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
MUHAMMET
EMİN AKBAŞOĞLU (Çankırı) – Şöyle: Bakın, sonuç itibarıyla bu tartışmayı bu
noktaya getiren Sayın Özel.
BAŞKAN
– Anladım ama toparlayalım bu konuşmayı.
MUHAMMET
EMİN AKBAŞOĞLU (Çankırı) – Toparlıyoruz, toparlıyoruz. Şöyle…
ÖZGÜR
ÖZEL (Manisa) – Sen soru sordun bize.
MUHAMMET
EMİN AKBAŞOĞLU (Çankırı) – Toparlıyoruz. Toparlamayı da hakikat üzerine
yapıyoruz. 
O
ancak size, sizin kendi şahsınıza ve sizin yaklaşımınıza ait olabilir. 
ÖZGÜR
ÖZEL (Manisa) – Soru soruyorsun bize.
MUHAMMET
EMİN AKBAŞOĞLU (Çankırı) – Kendi Genel Başkanınızın uydurduğu yalanları
dillendirirsiniz! Sonuç itibarıyla… (CHP sıralarından “Aa!” sesleri,
gürültüler)
ÖZGÜR
ÖZEL (Manisa) – Bu ne efendim ya! Bu ne ya!
MUHAMMET
EMİN AKBAŞOĞLU (Çankırı) – Sonuç itibarıyla… (CHP sıralarından sıra kapaklarına
vurmalar, gürültüler)
Sonuç
itibarıyla… Sonuç itibarıyla, kendi…
BAŞKAN
– Birleşime beş dakika ara veriyorum. 
Kapanma Saati: 22.04
SEKİZİNCİ OTURUM
Açılma Saati: 22.45
BAŞKAN: Başkan Vekili Celal ADAN
KÂTİP
ÜYELER: Şeyhmus DİNÇEL (Mardin), Barış KARADENİZ (Sinop)
-----0-----
BAŞKAN
– Türkiye Büyük Millet Meclisinin 51’inci Birleşiminin Sekizinci Oturumunu
açıyorum. 
X.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- İstanbul Milletvekili Mustafa Demir ile 70
Milletvekilinin Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi (2/2512) ve Bayındırlık, İmar, Ulaştırma ve
Turizm Komisyonu Raporu (S. Sayısı: 161) (Devam)
BAŞKAN
- 161 sıra sayılı Kanun Teklifi’nin görüşmelerine devam ediyoruz. 
Komisyon
yerinde.
11’inci
madde üzerinde aynı mahiyetteki önergeler üzerinde konuşmalarda kalınmıştı.
Sayın
Bostancı, buyurun.
53.- Ankara Milletvekili Mehmet Naci Bostancı'nın, 161
sıra sayılı Kanun Teklifi görüşülürken karşılıklı sarf edilen bazı tatsız
ifadelerden kaçınılmasının önemli olduğuna ilişkin açıklaması
MEHMET
NACİ BOSTANCI (Ankara) – Sayın Başkanım, teşekkürler.
Biraz
önce burada kanun teklifi görüşülürken karşılıklı bazı tatsız ifadelerin sarf
edildiğini gördük. Esasen bütün siyasi partilerin Meclisteki varlık nedeni ve
eminim samimi amacı, milletin yararına olacak şekilde bu yasaları görüşmek,
müzakere etmek ve bir neticeye bağlamaktır. 
Pozisyonlarımız
elbette farklı, siyasi yaklaşımlarımız farklı ama milletin faydasına olması
konusunda telaffuzlar farklı olsa bile temel hassasiyetin ve yaklaşımın ortak
olduğu kanaatindeyim.
Yasaları
akıl temelinde konuşabilmek önemlidir milletin çıkarlarını sağlamak için ama bu
müzakereler yapılırken zaman zaman dil, aklın dışına çıkmaya başladığında ve
karşılıklı polemiklere, oradan da yavaş yavaş suçlamalara yöneldiğinde, asıl
amaçtan da uzaklaşılan bir atmosfer doğmaktadır. Eminim, milletvekilleri, bütün
partilerden vekiller soğukkanlı bir kafayla baktıklarında, böyle bir ortamın
nihai amaç için bir faydasının olmadığını görüyorlardır.
Biraz
önce burada da o şekilde yükselen bir tansiyon ve karşılıklı sarf edilen
ifadeler olduğunu gördük, istenmeyen
sözler de kullanıldı, gruplara ilişkin, Genel Başkanlara ilişkin
değerlendirmeler olduğunu gördük. Bunlardan kaçınmak önemlidir. Özellikle Genel
Başkanlara ilişkin daha dikkatli ve ihtimamlı bir dil kullanılması hepimiz için
önemlidir diye düşünüyoruz çünkü onların siyasi olarak anlamları partileri
sembolize etmektedir. Bu bağlamda, bu mütekabil bir şekilde teşekkül eden dil
çerçevesinde Sayın Kılıçdaroğlu için de -şüphesiz bizim istemeyeceğimiz- bir
hassasiyet doğuran durum meydana gelmiştir. Bizim hepimizin, en azından bundan
sonraki müzakerelerde, bütün Genel Başkanlara ilişkin dikkatli ve ihtimamlı bir
dil kullanmamız, kendi onurumuzu ve hassasiyetimizi düşünürken bunun aynı
zamanda rekabet içinde olduğumuz siyasi partilerin ve kurumların onurlarını
korumak ve gözetmek üzerine mümkün olacağına ilişkin bir akılla meseleyi
değerlendirmemiz önemlidir diye düşünüyorum. Ümit ederim bu minval üzere Meclis
müzakereleri devam eder. 
Ben
teşekkür ediyorum, sağ olun. (AK PARTİ, CHP, MHP ve İYİ PARTİ sıralarından
alkışlar) 
BAŞKAN
– Ben teşekkür ederim. 
Özgür
Bey, size de teşekkür ediyorum, Müsavat Bey teşekkür ediyorum, Erkan Bey
teşekkür ediyorum, Sayın Akbaşoğlu size de teşekkür ediyorum; sağ olasınız. 
X.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- İstanbul Milletvekili Mustafa Demir ile 70
Milletvekilinin Coğrafi Bilgi Sistemleri ile Bazı Kanunlarda Değişiklik
Yapılması Hakkında Kanun Teklifi (2/2512) ve Bayındırlık, İmar, Ulaştırma ve
Turizm Komisyonu Raporu (S. Sayısı: 161) (Devam)
BAŞKAN
– Aynı mahiyetteki önergeler hakkında söz isteyen Ankara Milletvekili Şenol
Sunat. 
Buyurun
Sayın Sunat. (İYİ PARTİ sıralarından alkışlar) 
ŞENOL
SUNAT (Ankara) – Sayın Başkan, sayın milletvekilleri; İYİ PARTİ Grubu adına söz
aldım. Yüce Meclisi saygıyla selamlıyorum. 
Evet,
bugün İdlib’de şehit düşen 8 kahraman vatan evladını toprağa verdik, Yüce Allah
hepsine rahmet eylesin. Aziz Türk milletinin başı sağ olsun, ailelerine Yüce
Allah sabır ihsan eylesin, yaralananlara da acil şifalar diliyorum. 
Evet,
Türkiye geçen hafta Elâzığ, Sivrice
merkezli bir deprem yaşadı; 41 vatandaşımızı kaybettik, yüzlerce vatandaşımız
yaralandı. Ölenlere Allah’tan rahmet, yaralılara acil şifalar diliyorum.
Evleri
yıkılan veya ağır hasar alan, çadırlarda yaşamak zorunda kalan
vatandaşlarımızın sıkıntıları ortada sayın milletvekilleri.
Sayın
Başkanım, uğultunun kesilmesini rica ediyorum.
BAŞKAN
– Değerli milletvekilleri, sayın milletvekilimizin konuşmaları uğultudan dolayı
tam anlaşılamıyor, sizleri sessizliğe davet ediyorum.
ŞENOL
SUNAT (Devamla) – Sayın milletvekilleri, devleti yönetenlerin görevi taziye
mesajı yayınlamakla bitmiyor. Bugün, bu Meclis İdlib’de olanları ve deprem
felaketleri için alınması gereken önlemleri konuşmalıydı. İnanın, içim kan
ağlıyor. İdlib’le ilgili verdiğimiz genel görüşme önergesi reddedildi, depremle
ilgili görüşme reddedildi. Bu konuları konuşmayacağız da neyi konuşacağız
bugün? Ne zaman konuşacağız? Bu zihniyet bizi nereye götürür? Lütfen sayın
milletvekilleri, bu konular Türk milletinin kaderiyle ilgili ve kaderini
etkileyen konular. Neden buradayız? Sorgulamalıyız. İYİ PARTİ olarak asla ve
asla acılar ve felaketler üzerinden siyaset yapmadık, böyle zamanlarda birlik
ve dayanışma ruhu öne çıkarılmalıdır dedik ve onun için de uğraşıyoruz ama bu,
olan bitene kör ve sağırız demek anlamına asla gelmiyor. İdlib’de neler oluyor,
ne oldu? Rusya’yla ittifaklar… Soçi’de alınan kararlara kim uymuyor? Yine
aldatıldık mı sayın milletvekilleri? İdlib’den göç edenler Türkiye sınırına
dayandı, nasıl bir önlem alınacak? Yönümüzü ABD’ye mi döndük, Rusya’ya mı
döndük, yoksa ikisi tarafından da aldatıldık mı? Bunları sorgulamalıyız
milletvekilleri olarak. Dış politikayı iç politikaya alet etmekten artık
vazgeçmeliyiz. Yaptığınız hata ve yanlışlardan bir an önce geri dönün ve ortak
akılda birlikte bir araya gelelim ve buluşalım. 
Türkiye
beşik gibi sallanıyor sayın milletvekilleri. Cumhurbaşkanı “Depremi durdurma
şansımız var mı?” diye soruyor. Depremi durdurma şansımız yok tabii Sayın
Cumhurbaşkanı da hasarı önleme, can kaybı ve zararı asgariye indirme şansımız
var. Tüm uzmanlar, hiç durmadan, İstanbul’da büyük bir depremin beklendiğini
haykırıyorlar. Siz birilerine rant sağlamak için “Kanal İstanbul” denilen
çılgın projeyi allayıp pullayıp “Yapacağız.” diye diretiyorsunuz. Ayıptır,
günahtır, yazıktır bu ülkeye. 
Elbette
ki gelişmeleri, yapılan ve yapılmış olması gereken icraatları, toplanan deprem
vergilerinin akıbetini, imar aflarındaki denetimsizliği takip ediyoruz ve
edeceğiz. Elbette ki deprem kuşağında yer alan ülkemizde on sekiz yıldır
iktidar olan partinin bu alandaki duyarsızlıklarının hesabını soracak,
sorumluların da yakasına yapışacağız.
Değerli
milletvekilleri, konu imar olunca AK PARTİ iktidarının imar rant tarihine
değinmemek elde değil. Dosyanız gerçekten çok kabarık, sabıkanız çok. Düşünün,
on sekiz yıllık iktidarda İmar Yasası kaç kere değişti? Bu kanun teklifinin
11’inci maddesi “Deprem afeti riskine karşı ileri tasarım yöntemleri ve
teknolojileri gerektiren binaların projeleri, bu alanda Bakanlık tarafından
çıkarılan yönetmelik çerçevesinde yeterli uzmanlığı haiz mühendislerin
gözetiminde yapılır.” diyor. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Milletvekili, toparlayın.
ŞENOL
SUNAT (Devamla) – 11’inci maddeden yani bu maddeden yani benim “yeterli
uzmanlığı haiz mühendisler”den anladığım, tecrübem gereği, yandaş mühendisleri
çağrıştırıyor. Hâlbuki üniversiteler var, Mühendis ve Mimarlar Odası var; verin
bunlara yetkiyi samimiyseniz eğer. 
Evet,
sayın milletvekilleri, bıktık artık; inanın, bu rant, talan düzeninden bıktık,
kişiye özel hazırlanan kanunlardan bıktık, Türk milletine aleni küfreden
holding patronlarının borçlarının Türk milletine ödetilmesinden bıktık, gözü
doymaz müteahhitlerinizden bıktık, deprem vergileriyle yaptığınız saraylardan
bıktık; Türk olmaktan gocunan, Türklüğü aleni bir şekilde aşağılayan,
Andımız’dan dahi rahatsız olan bürokratlarınızdan da bıktık. 
(Mikrofon
otomatik cihaz tarafından kapatıldı)
ŞENOL
SUNAT (Devamla) – Tamamlıyorum Sayın Başkan.
BAŞKAN
– Buyurun. 
ŞENOL
SUNAT (Devamla) – Ey muktedir iktidar mensupları, üç yandaşın borçları
silinsin, beş müteahhit parasına para katsın; rant, talan düzeni sürsün diye
siyaset yapılmasına artık müsaade etmeyeceğiz. 
Milletin
derdi geçim sıkıntısı, mutfakta kriz var. Gıda fiyatları ortada, doğal gaza
yapılan zamlar, elektriğe yapılan zamlar ortada. Lütfen bırakın beş yandaş
kazansın diye uğraşmayı, Türkiye kazansın diye uğraşın. Rantı değil, halkı
düşünün ve hakkı düşünün. 
Hepinizi
saygıyla selamlıyorum. (CHP ve İYİ PARTİ sıralarından alkışlar) 
BAŞKAN
– Sayın Oluç, size de teşekkür ediyorum. Yani tartışmalar biraz gergin olunca
ben de çok olumsuz etkileniyorum çünkü bu Meclis, Türkiye Büyük Millet Meclisi
çalışmaları çok onur duyarak, çok severek yürüttüğümüz bir faaliyet. Her
birinize de ayrı ayrı saygı duyuyorum. Tartışmalar bazen bizi de etkiliyor.
Dolayısıyla -demin Akbaşoğlu’nu da fark etmemiştim- o bakımdan size de teşekkür
ediyorum. 
Aynı
mahiyetteki önergeler hakkında söz isteyen Antalya Milletvekili Kemal Bülbül.
Buyurun
Sayın Bülbül. (HDP sıralarından alkışlar)
KEMAL
BÜLBÜL (Antalya) – Sayın Başkan, değerli milletvekilleri; depremi, halk
tabiriyle “zelzele”yi konuşuyoruz. Ben size çok zelzele örneği vereceğim şimdi
ama öncelikle görüşülmekte olan yasa teklifinin, üzerinde yapılan biraz önceki
tartışmalarla, aslında neye hizmet ettiğini çok açık bir şekilde görüyoruz.
Türkiye'nin kendisi, ahlaki, ekonomik, insani, vicdani, siyasi bir zelzeleyle
karşı karşıyayken güya depreme karşı önlem alıyormuş gibi yaparak gündemi
meşgul etmek hiçbir soruna çözüm getirmiyor. Bakınız, ben size Türkiye'nin
yirmi yedi yıldır konuştuğu zelzelenin bugün bir zelzeleyle daha ne hâle
getirildiğini ifade etmek istiyorum. 
1550’li
yıllarda Pir Sultan Abdal, Madımak’a yakın, 500 metrelik mesafede Mal
Meydanı’nda idam edildiğinde “Pir Sultan Abdal'ım ey Dede Himmet/ Kendine cevr
etme, âleme rahm et/ İstanbul şehrinde ol sahip devlet/ Tacı tahtı ile
yıkılmalıdır.” demişti çünkü Türkmen köylüsü yoksuldu, açtı, Türkmen köylüsü
ekmeğe muhtaçtı. Bunu dile getiren Pir Sultan Abdal orada idam edilmişti. Pir
Sultan Abdal’dan yaklaşık beş yüzyıl sonra benim Genel Başkanlığını yaptığım ve
tamamı dostlarım, arkadaşlarım, yakınlarım olan bu insanlar göz göre göre sekiz
saatlik bir canlı yayında katledildiler ve bir zelzele daha oldu; bu
katillerden biri affedildi. Gerekçe, yaş; gerekçe, sağlık. Peki, şu anda
Türkiye genelinde hapishanelerde 1.356 hasta varken ve yaklaşık 457’si ölümcül
iken siyasi bir kasıtla bu kişinin seçilip affedilmiş olmasının herhangi bir
açıklaması var mıdır? Yoktur. İslam tarihinde insan yakana “nemrut” derler,
İslam tarihinde insan katledene “firavun” derler. Nemrutların, firavunların
davası başka türlü görülür. Hızır Paşalık yapmanın bir âlemi yoktur. Hızır
Paşaların devri bitmiştir, Osmanlı şeyhülislamlarının devri bitmiştir. Marx’ın
tabiriyle, nasıl ki “Hegel’in diyalektiği kafa üstü duruyordu, ben onu aldım
ayaküstü diktim.” dedi ya, siz cumhuriyeti kafa üstü diktiniz, bütün kan
beynine yürüyor ve halkın çeşitli kesimleri karşı karşıya geliyorlar, utanç
verici bir tablo söz konusu.
Berkin
Elvan davasında, Berkin Elvan kendi katliamından sorumlu tutuluyor dünkü
jandarma raporunda. 65 yaşında, 2 çocuğu engelli olduğu hâlde Elif Kısa anne şu
anda tutuklu. 2 engelli çocuğu var Sayın Bostancı, lütfen bu hakikatle
ilgilenin. Elbistan’da 2 engelli çocuğu olan Elif Kısa anne, uyduruk bir
gerekçeyle tutuklu. Ve Gülistan Doku nerede? 
Bütün
bunlar bu hakikatin bir parçasıdır. Bakınız, yaşlı ve hasta diye değil siyasi
bir mesaj olarak yapılmıştır bu ve bu siyasi mesajla mazlumlara, masumlara bir
mesaj verilmek istenmiş ve Sivas’ta bir gazete bunu manşet yapmıştır. Ne diyor
bakınız ışıklara gark olası Fuzuli: “Kıtmir ufacık bir meslek alınca, sadrazam
gibi payesine bak; işin düşünce, başın dara gelince tecrübe eyle de mayasına
bak.” O mayasına baktıklarımız, katili, Alevi tabiriyle “dede” yapmışlar ve
dede kamuoyunda çok seviliyormuş efendim, özlemle bekleniyormuş, ondan dolayı
bir af söz konusu olmuş. Bakar mısınız şuraya. 
Burada
çok ciddi bir vicdan yaralanması söz konusudur. Burada bu konu için bir divan
kurulmalıdır. Bu divanı Pir Sultan Abdal beş yüz yıl önce söylemişti. Bu divan
hakkın, hakikatin ve adaletin divanı olmak durumundadır. Bu dava yeniden görülmek
durumundadır. Cafer Erçakmak on sekiz yıl arandı, Madımak Oteli’ne 18 metre
mesafede öldü. On sekiz yıl arandı, bulunamadı. 
(Mikrofon
otomatik cihaz tarafından kapatıldı) 
KEMAL
BÜLBÜL (Devamla) – Sayın Başkan, tamamlıyorum izninizle.
BAŞKAN
– Buyurun. 
KEMAL
BÜLBÜL (Devamla) – 2 Temmuz 1993, Madımak katliamının kendisi birinci katliam,
13 Mart 2012’de Madımak katilleri hakkında verilen zaman aşımı kararı ve bu
karara dönemin Başbakanının “Bu karar Türkiye’ye hayırlı uğurlu olsun.” demesi
ikinci katliam ve bu af maalesef ve ne yazık ki ve ne ayıp ki üçüncü
katliamdır. 
Hâl
böyle olunca bizim hakkı, hakikati, adaleti savunmak gibi bir görevimiz var.
Cumartesi günü saat 14.00’te benim de Genel Başkanlığını yaptığım Pir Sultan
Abdal Kültür Derneğinin 95 şubesi Ankara’da Adalet Bakanlığının önünde olacak.
Adalete, eşitliğe, özgürlüğe inananları oraya katılmaya davet ediyorum. 
Sevgili
dostlar, yine Pir Sultan Abdal’ın tabiriyle, bu devran dönecek ve adalet,
hakkaniyet yerini bulacak. 
(Mikrofon
otomatik cihaz tarafından kapatıldı) 
KEMAL
BÜLBÜL (Devamla) – Sayın Başkan, izninizle lütfen, tamamlıyorum.
BAŞKAN
– Pir Sultan Abdal’dan dolayı, buyurun. 
KEMAL
BÜLBÜL (Devamla) – Eyvallah, teşekkür ediyorum. 
Bunun
için Pir Sultan Abdal beş yüz yıl önceden şunu söylemişti: “Ben Musa’yım sen
Firavun/ İkrarsız şeytan-ı lain/ Üçüncü ölmem bu hain/ Pir Sultan ölür,
dirilir.” Beş yüz yıl önceden bugünleri görerek söylemişti. Ve yine Pir
Sultan’ı, yine hakkı, hakkaniyeti, yine adaleti, yine semah dönenleri, yine saz
çalanları, yine nefes söyleyenleri, Nesimi Çimen’i, efendim, Asım Bezirci’yi
burada saygıyla sevgiyle anarken diyorum ki: Bütün Türkiye bu hakkaniyete, bu
değerlere sahip çıkmalı, bu karar gözden geçirilmeli. Bu karara dair, Türkiye
genelinde şu anda tutuklu olan hasta, yaşlı ve tedavi görenler için bu
uygulanmalıdır. 
Teşekkür
ediyor, saygılar sunuyorum. (HDP ve CHP sıralarından alkışlar) 
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir.
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan 161 sıra sayılı Kanun Teklifi’nin çerçeve 11’inci maddesi ile 3194 sayılı
Kanun’un 28’inci maddesinin (2)’nci fıkrasına 1’inci cümleden sonra gelmek
üzere eklenen cümlede yer alan "Deprem afeti riskine karşı ileri"
ibaresinin "İleri" şeklinde değiştirilmesini ve
"gerektiren" ibaresinden sonra gelmek üzere "özellik arz
eden" ibaresinin eklenmesini arz ve teklif ederiz.
 Muhammet
Emin Akbaşoğlu Mehmet Doğan Kubat Bekir Kuvvet Erim
 Çankırı İstanbul Aydın
 Zeynep
Gül Yılmaz İsmail Emrah Karayel Cemil Yaman
 Mersin Kayseri Kocaeli
BAŞKAN
– Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) – Takdire
bırakıyoruz Sayın Başkan.
BAŞKAN
– Önergenin gerekçesini okutuyorum:
Gerekçe:

Önergeyle,
özellik arz eden yapıların projelerinin yeterli uzmanlığı haiz mühendislerce
yapılması vurgusu güçlendirilerek anlam bütünlüğünün sağlanması
amaçlanmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul
edilen önerge doğrultusunda 11’inci maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir. 
Birleşime
beş dakika ara veriyorum.
Kapanma Saati: 23.06
DOKUZUNCU OTURUM
Açılma Saati: 23.08
BAŞKAN: Başkan Vekili Celal ADAN
KÂTİP ÜYELER: Şeyhmus DİNÇEL (Mardin), Barış KARADENİZ
(Sinop)
-----0-----
BAŞKAN
– Türkiye Büyük Millet Meclisinin 51’inci Birleşiminin Dokuzuncu Oturumunu
açıyorum. 
161
sıra sayılı Kanun Teklifi’nin görüşmelerine devam ediyoruz.
Komisyon?
Yok. 
Ertelenmiştir.

66
sıra sayılı Kanun Teklifi’nin görüşmelerine başlıyoruz.
2.- İzmir Milletvekili Binali Yıldırım’ın Türkiye
Cumhuriyeti Hükûmeti ile Kırgız Cumhuriyeti Hükûmeti Arasında Bişkek
Kırgız-Türk Dostluk Devlet Hastanesi Açılması, Ortak İşletilmesi ve Devri ile
Kırgız Cumhuriyeti Vatandaşlarının Türkiye’de Tıp ve Tıpta Uzmanlık Eğitimi
Almasına Dair Anlaşmanın Onaylanmasının Uygun Bulunduğuna Dair Kanun Teklifi
(2/1602) ve Dışişleri Komisyonu Raporu (S. Sayısı: 66)
BAŞKAN
- Komisyon? Yok.
Ertelenmiştir.

Bundan
sonra da komisyonların bulunamayacağı anlaşıldığından, (3/1065) esas numaralı
Cumhurbaşkanlığı Tezkeresi ve kanun teklifleri ile komisyonlardan gelen diğer
işleri sırasıyla görüşmek için 5 Şubat 2020 Çarşamba günü saat 14.00’te
toplanmak üzere birleşimi kapatıyorum.
Kapanma Saati: 23.09




(x) 161 S. Sayılı Basmayazı 29/01/2020
tarihli 49’uncu Birleşim Tutanağı’na eklidir.


(x) Bu bölümde hatip tarafından Türkçe
olmayan kelimeler ifade edildi.




