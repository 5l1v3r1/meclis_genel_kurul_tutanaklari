



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 70’inci
Birleşim
 28
Şubat 2014 Cuma

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

 İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Bitlis Milletvekili Hüsamettin Zenderlioğlu ve 22
milletvekilinin, Bitlis ilinin tarihî değerlerinin korunması için yapılması
gerekenlerin araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/887)
2.- Van Milletvekili Nazmi Gür ve 22 milletvekilinin, Van depremi sonrasında Van’ın köylerinde yaşanan
sıkıntıların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/888)

B) Genel Görüşme Önergeleri
1.- MHP Grubu adına, grup başkan vekilleri İzmir
Milletvekili Oktay Vural ve Mersin Milletvekili Mehmet Şandır’ın, kamu
çalışanlarının özlük haklarının belirlenmesi amacıyla yapılan toplu sözleşme
süreçlerinde yaşanan sorunların değerlendirilmesi konusunda genel görüşme
açılmasına ilişkin önergesi (8/10)


C) Gensoru Önergeleri
1.- MHP Grubu adına, grup başkan vekilleri İzmir
Milletvekili Oktay Vural ve Kayseri Milletvekili Yusuf Halaçoğlu’nun, rüşvet ve yolsuzluk iddialarıyla ilgili soruşturmaları
yürüten adli kolluk ve yargı mensupları üzerinde baskı uyguladığı,
soruşturmalara müdahale ettiği ve bazı bakanlar hakkında düzenlenen
fezlekelerin gereğini yerine getirmediği iddiasıyla Adalet Bakanı
Bekir Bozdağ hakkında gensoru açılmasına ilişkin önergesi (11/31) 

V.- GEÇEN TUTANAK HAKKINDA KONUŞMALAR
1.- Mersin Milletvekili Ali Rıza Öztürk’ün, 27/2/2014 tarihli
69’uncu Birleşimdeki bazı ifadelerini düzelttiğine ilişkin konuşması 

VI.- AÇIKLAMALAR
1.- İzmir Milletvekili Oktay Vural’ın, 28 Şubat müdahalesinin
17’nci yıl dönümüne ve Hükûmetin Kırım ile Ukrayna’da yaşananlarla ilgili Türkiye
Büyük Millet Meclisine bilgi vermesini istirham ettiğine ilişkin açıklaması
2.- Iğdır Milletvekili Pervin Buldan’ın, BDP Grubu olarak, 28 Şubat postmodern darbesinin yıl
dönümünde darbeleri, muhtıraları ve bütün antidemokratik müdahaleleri
reddettiklerine ilişkin açıklaması
3.- Kahramanmaraş Milletvekili Mahir Ünal’ın, 28 Şubat
postmodern darbesinin 17’nci yıl dönümüne ve AK PARTİ Grubu olarak, demokrasiye yapılan her türlü müdahaleyle sonuna kadar
savaşacaklarına ilişkin açıklaması
4.- İstanbul Milletvekili Mehmet Akif Hamzaçebi’nin,
CHP Grubu olarak, 28 Şubatın 17’nci yıl dönümünde demokrasiye yapılan her türlü
askerî müdahaleyi reddettiklerine ve Hükûmetin yargıya müdahalesinin
demokrasiye askerî müdahaleler kadar sakıncalı olduğuna ilişkin açıklaması
5.- Ankara Milletvekili Özcan Yeniçeri’nin, 562 sıra
sayılı Kanun Tasarısı’nın sorunlu olduğuna ve bu yasayla mağdur olacak
herkesten özür dilediğine ilişkin açıklaması 

VII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur
Bahçekapılı’nın, 28 Şubatın yıl dönümünde Divan olarak “Darbelere hayır.”
dediklerine ve darbelerin ülkemize yakışmadığını düşündüklerine ilişkin konuşması


VIII.- ÖNERİLER
A) Siyasi Parti Grubu Önerileri
1.- BDP Grubunun, Türkiye
Büyük Millet Meclisi gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan (10/776) esas numaralı,
yolsuzlukla mücadelenin araştırılarak alınması gereken önlemlerin belirlenmesi
amacıyla verilen Meclis araştırması açılmasına ilişkin önergenin görüşmelerinin,
Genel Kurulun 28 Şubat 2014 Cuma günkü birleşiminde yapılmasına ilişkin önerisi

2.- MHP Grubunun, 3/12/2013 tarih ve 1233 sayıyla Hatay
Milletvekili Adnan Şefik Çirkin ve arkadaşları tarafından emniyet hizmetleri
sınıfı personelinin ağır çalışma koşullarının meydana getirdiği sorunların
araştırılması ve özlük hakları bakımından alınacak önlemlerin tespit edilmesi
amacıyla Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 28 Şubat 2014 Cuma günkü birleşiminde
sunuşlarda okunmasına ve görüşmelerinin aynı tarihli birleşiminde yapılmasına
ilişkin önerisi
3.- CHP Grubunun,
İzmir Milletvekili Rahmi Aşkın Türeli ve arkadaşları tarafından tarımsal
destekleme sisteminin incelenerek yetersizliklerin ortaya konulması ve
desteklerin artırılmasına yönelik politikaların oluşturulması amacıyla 17/4/2013
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 28 Şubat 2014 Cuma günkü birleşiminde
sunuşlarda okunmasına ve görüşmelerinin aynı tarihli birleşiminde yapılmasına
ilişkin önerisi

IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)
3.- Milli Eğitim Temel Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı ve Milli
Eğitim, Kültür, Gençlik ve Spor Komisyonu Raporu (1/884) (S. Sayısı: 562) 
4.- Sanal Ortamda
İşlenen Suçlar Sözleşmesinin Onaylanmasının Uygun Bulunduğuna Dair Kanun Tasarısı
ve Dışişleri Komisyonu Raporu (1/676) (S. Sayısı: 380)

X.- SATAŞMALARA İLİŞKİN KONUŞMALAR
1.- İstanbul Milletvekili Mehmet Akif Hamzaçebi’nin,
Çorum Milletvekili Murat Yıldırım’ın 562 sıra sayılı Kanun Tasarısı’nın ikinci
bölümü üzerinde şahsı adına yaptığı konuşması sırasında Cumhuriyet Halk
Partisine sataşması nedeniyle konuşması
2.- Kahramanmaraş Milletvekili Mahir Ünal’ın, Balıkesir
Milletvekili Haluk Ahmet Gümüş’ün 562 sıra sayılı Kanun Tasarısı’nın 27’nci
maddesine bağlı (2)’nci fıkrasıyla ilgili önerge üzerinde yaptığı konuşması
sırasında AK PARTİ Grup Başkanına sataşması nedeniyle konuşması



XI.- OYLAMALAR
1.- (S. Sayısı:
562) Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı’nın oylaması 

XII.- YAZILI SORULAR VE CEVAPLARI
1.- Balıkesir Milletvekili Haluk Ahmet Gümüş’ün, askerî
tersanelerin denetimine ilişkin sorusu ve Millî Savunma Bakanı İsmet Yılmaz’ın
cevabı (7/36468)
2.- İstanbul Milletvekili Mustafa Sezgin Tanrıkulu’nun,
eski bakanlara tahsis edilen makam araçlarına ilişkin sorusu ve Millî Savunma
Bakanı İsmet Yılmaz’ın cevabı (7/38150)
3.- Kütahya Milletvekili Alim Işık’ın, dedektör
köpeklere ve kaçak eşya denetimlerinde bunlardan etkin bir biçimde
yararlanılmadığı iddialarına ilişkin sorusu ve Gümrük ve Ticaret Bakanı Hayati
Yazıcı’nın cevabı (7/38244)
4.- Tekirdağ Milletvekili Bülent Belen'in, Tekirdağ gümrüğünden
2013 senesinde mısır ithalatı gerçekleştirilip gerçekleştirilmediğine ilişkin sorusu
ve Gümrük ve Ticaret Bakanı Hayati Yazıcı’nın cevabı (7/38419)
5.- Ankara Milletvekili Özcan Yeniçeri'nin, 2002-2014
yılları arasında, yıllara göre Bakanlık ve bağlı kurum, kuruluşlar tarafından
yaptırılan kamu spotlarına ilişkin sorusu ve Gümrük ve Ticaret Bakanı Hayati
Yazıcı’nın cevabı (7/38597)
6.- Ankara Milletvekili Özcan Yeniçeri'nin, 2002-2014
yılları arasında, yıllara göre Bakanlık ve bağlı kurum, kuruluşlar bünyesinde
görev yapan kadrolu ve sözleşmeli avukatlara ilişkin sorusu ve Gümrük ve
Ticaret Bakanı Hayati Yazıcı’nın cevabı (7/38599)
7.- İzmir Milletvekili Rahmi Aşkın Türeli'nin, ülkemize
gelen yabancı sermayenin ülkelerine aktardıkları kâr transferlerine ilişkin
sorusu ve Ekonomi Bakanı Nihat Zeybekçi'nin cevabı (7/38736)
8.- İstanbul Milletvekili Mustafa Sezgin Tanrıkulu'nun,
Bakanlıktaki kadın personelin toplam personel içerisindeki oranı ile üst düzey
kadın yöneticilerin sayısına ilişkin sorusu ve Ekonomi Bakanı Nihat
Zeybekçi'nin cevabı (7/39048)
9.- İstanbul Milletvekili Mustafa Sezgin Tanrıkulu'nun,
Bakanlıktaki kadın personelin toplam personel içerisindeki oranı ile üst düzey
kadın yöneticilerin sayısına ilişkin sorusu ve Gümrük ve Ticaret Bakanı Hayati
Yazıcı’nın cevabı (7/39100)

28 Şubat 2014 Cuma
BİRİNCİ OTURUM
Açılma Saati: 14.00
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mine LÖK BEYAZ (Diyarbakır), Fehmi KÜPÇÜ (Bolu)
----- 0 -----
BAŞKAN – Türkiye Büyük Millet
Meclisinin 70’inci Birleşimini açıyorum.
III.- YOKLAMA
BAŞKAN – Elektronik cihazla yoklama
yapacağız.
Yoklama için iki dakika süre veriyorum.
(Elektronik cihazla yoklama yapıldı)
BAŞKAN - Toplantı yeter sayısı vardır,
gündeme geçiyoruz. Bütün milletvekili arkadaşlarıma iyi çalışmalar diliyorum.
Başkanlığın Genel Kurula sunuşları
vardır.
Meclis araştırması açılmasına ilişkin
iki önerge bulunmaktadır, okutuyorum:
IV.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Bitlis Milletvekili Hüsamettin Zenderlioğlu ve 22
milletvekilinin, Bitlis ilinin tarihî değerlerinin korunması için yapılması
gerekenlerin araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/887)
Türkiye Büyük
Millet Meclisi Başkanlığına
Bitlis şehrinin hak ettiği tarihî
değerini bulabilmesi, büyük bir kasaba görünümünden kurtulması, tarihî
eserlerin ve tarihî Bitlis evlerinin tamamının belirlenmesi, bakım onarım
çalışmalarının yapılması, kaçak kazıların engellenebilmesi, tehlike arz eden
yerlerin yıkılması veya tamamen onarılması, tamamen yıkılan tarihî Bitlis
evlerinin tespit edilip koruma alanından çıkarılması, tarihî eserlerimize,
tarihimize sahip çıkabilmek ve tarihî eserlerimizi kaderlerine terk etmemek
için alınacak önlemlerin yapılabilmesi amacı ile Anayasa’nın 98'inci, İç
Tüzük’ün 104'üncü ve 105'inci maddeleri gereğince Meclis araştırması için
gereğini arz ve teklif ederiz.
1) Hüsamettin
Zenderlioğlu  (Bitlis)
2) Pervin
Buldan  (Iğdır)
3) Hasip
Kaplan  (Şırnak)
4) Sırrı Sakık
 (Muş)
5) Murat Bozlak
 (Adana)
6) Halil Aksoy
 (Ağrı)
7) Ayla Akat
Ata  (Batman)
8) İdris
Baluken  (Bingöl)
9) Emine Ayna  (Diyarbakır)
10) Nursel
Aydoğan  (Diyarbakır)
11) Altan Tan  (Diyarbakır)
12) Adil
Zozani  (Hakkâri)
13) Esat Canan
  (Hakkâri)
14) Sırrı
Süreyya Önder  (İstanbul)
15) Sebahat
Tuncel  (İstanbul)
16) Mülkiye
Birtane  (Kars)
17) Erol Dora  (Mardin)
18) Ertuğrul
Kürkcü  (Mersin)
19) Demir
Çelik  (Muş)
20) İbrahim
Binici  (Şanlıurfa)
21) Nazmi Gür  (Van)
22) Özdal Üçer
 (Van)
23) Leyla Zana
 (Diyarbakır)
Gerekçe
Bitlis ilimiz Türkiye'nin en eski
yerleşim yerlerinden biri olan, geçmişi M.Ö 5000 ile 7000 tarihleri arasına
dayanan, tarih boyunca çeşitli kültürlere, birçok medeniyetlere ve uygarlıklara
ev sahipliği yapmış bir şehirdir. Bitlis, özgün mimarisi ile dikkatleri üzerine
çeken, tarihî, coğrafi, kültürel ve dinî açıdan Türkiye'nin özgün ve sayılı
kentlerinden biridir. Bitlis 17, 18 ve 19’uncu yüzyıllarda bölgenin kültür ve
sanat merkezi olmuştur. Dönemin medrese, cami, külliye, han, hamam gibi
yapıları bugün ilin geçmişteki o parlak döneminin delili olarak bazıları ayakta
durmaktadır. Taşı, toprağı, havası ve bütün ihtişamı ile baştan başa tarih
kokan Bitlis, birçok tarihî eseri harap edilmiş, birçok tarihî eseri tahrip
edilmiş, birçoğu da orijinalliğini kaybetmiştir. Yirmi veya otuz yıl geriye
bakılıp bugün ile kıyaslama yapıldığı zaman Bitlis'te büyük ölçüde yapılan bir
betonarme yapılaşma bulunmamaktadır. Türkiye'de, başka bir coğrafi alanda eşine
rastlanmayan tarihî Bitlis evleri, önceki yıllarda sayıları binlerle ifade
edilmekte idi. 1980 yılından bu yana 234 adet sivil mimarlık örneği tescil
edilerek, koruma altına alındığını, bu koruma altına alınan yerlerin 36 adet
tescilli ev deprem ve iklim koşulları nedeni ile ağır hasarlı olduğu Kültür
Bakanlığı tarafından bildirilmiştir. Ancak 1980 yılından bu yana 234 adet
korunabilmiş, diğer tarihî yerler ise kaderine terk edilmiştir. Yapılan
çalışmalar sahip olduğu değerlerin gün yüzüne çıkarılması konularında hak
ettiği değerin karşılığını bulamamıştır. Yılların verdiği hızlı göç ve değişen
yaşam tarzları yüzünden birçok aile yaşadıkları tarihî evleri boşaltarak ya
kaloriferli evlere ya da kenti terk ederek batı metropollerine taşınmıştır.
Ağır kış koşullarının yarattığı fizikî etki, tarihî yerlere sahip olan
kişilerin ekonomik şartlarının olumsuzluğu, define arama, kaçak kazılar ve
kaçak yapılar sonucunda tarihî yerlerin büyük hasar görmesi, ilgili kurumların
tarihî yerleri koruma altına alarak veya sit alanı ilan ederek birçok yerde
çalışma yapmaması ve çalışma yapılmasına izin verilmemesi, özellikle Bitlis
şehir merkezinde, çarşı merkezinde araçların kullandığı yollar üzerinde,
insanların sıkça kullandığı yaya yolları üzerinde bulunan tarihî yapıların restore
edilmeyerek tehlike arz etmesi, Bitlis şehir merkezini aşırı derecede bakımsız,
insanları korkutan ve endişeye düşüren yapılar Bitlis ilini büyük bir kasaba
gibi göstermektedir.
234 sivil mimarlık örneği tescil
edilmesine karşın çok daha fazla tarihî mimariye sahip olan Bitlis'te sivil
mimarlık örneği gösteren birçok evin bakımı yapılmamakla birlikte ev
sahiplerinin de müdahale etmesine ve tarihî evlerini restore etmesine izin
verilmemiştir. Ancak, koruma altına alınmasına rağmen sadece bir duvarı kalan ve
diğer her yeri virane ve yıkık olan birçok tarihî ev bölgede yaşayan
vatandaşları tehlikeye sokmakta, önceki yıllarda yol üzerinde bulunan tarihî
bir yapının yıkılması sonucu hayatını kaybedenlerin olması, bölgede yaşayan
insanlarımızı endişelendirmektedir. Koruma altında olduğu için hiçbir çalışma,
restorasyon, onarım veya yıkım yapılamamakta ve tarihî evleri yıkılmayla yüz
yüze bırakmaktadır.
Bitlis şehrinin hak ettiği tarihî
değerini bulabilmesi, büyük bir kasaba görünümünden kurtulması, tarihî eserlerin
ve tarihî Bitlis evlerinin tamamının belirlenmesi, bakım onarım çalışmalarının
yapılması, kaçak kazıların engellenebilmesi, tehlike arz eden yerlerin
yıkılması veya tamamen onarılması, tamamen yıkılan tarihî Bitlis evlerinin
tespit edilip koruma alanından çıkarılması, tarihî eserlerimize, tarihimize
sahip çıkabilmek ve tarihî eserlerimizi kaderlerine terk etmemek için alınacak
önlemlerin yapılabilmesi amacı ile Anayasanın 98'inci, İç Tüzük’ün 104'üncü ve
105'inci maddeleri gereğince Meclis araştırması için gereğini arz ve teklif
ederiz.
2.- Van Milletvekili Nazmi Gür ve 22 milletvekilinin, Van depremi sonrasında Van’ın
köylerinde yaşanan sıkıntıların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/888)
Türkiye Büyük
Millet Meclisi Başkanlığına
23 Ekim 2011 ve 09 Kasım 2011
tarihlerinde yaşanan iki büyük deprem akabinde Van merkeze bağlı köylerde
tespit edildiği üzere, enkazlar kaldırılmamış ve yapılması vadedilen ev ve
hayvan barınaklarının yapılmadığı belirlenmiştir. Bu konuların araştırılması
için Anayasa'nın 98'inci, İç Tüzük’ün 104 ve 105'inci maddeleri uyarınca bir
Meclis araştırması açılmasını arz ve teklif ederiz.
1)
Nazmi Gür (Van)
2)
Pervin Buldan  (Iğdır)
3)
Hasip Kaplan (Şırnak)
4)
Sırrı Sakık (Muş)
5)
Murat Bozlak (Adana)
6)
Halil Aksoy  (Ağrı)
7)
Ayla Akat Ata (Batman)
8)
İdris Baluken (Bingöl)
9)
Hüsamettin Zenderlioğlu (Bitlis)
10)
Emine Ayna (Diyarbakır)
11)
Nursel Aydoğan (Diyarbakır)
12)
Altan Tan (Diyarbakır)
13)
Adil Zozani (Hakkâri)
14)
Esat Canan (Hakkâri)
15)
Sırrı Süreyya Önder (İstanbul)
16)
Sebahat Tuncel (İstanbul)
17)
Mülkiye Birtane (Kars)
18)
Erol Dora  (Mardin)
19)
Ertuğrul Kürkcü (Mersin)
20)
Demir Çelik (Muş)
21)
İbrahim Binici (Şanlıurfa)
22)
Özdal Üçer (Van)
23)
Leyla Zana (Diyarbakır)
Gerekçe:
23 Ekim 2011 ve
09 Kasım 2011 tarihlerinde 646 vatandaşımızın hayatını kaybettiği, binlerce
vatandaşımızın ise yaralandığı ve ciddi maddi hasarın yaşandığı iki büyük
depremin üzerinden yedi ay geçmiş bulunmaktadır. Depremin hemen akabinde
vatandaşların ihtiyaçlarının giderilmesinde yaşanan sıkıntıların hâlâ devam
ettiği görülmektedir. 19 Mayıs 2012 tarihinde Van merkeze bağlı 9 köye (Alaköy,
Mollakasım, Ağartı, Dağönü, Güveçli, Ermişler, Gedibulak, Beyrek ve Hıdır) yapılan
ziyaretlerde depremden kaynaklı sıkıntıların can yakıcı şekilde sürdüğü
gözlemlenmiştir.
Köy muhtarları
ve vatandaşların şikâyetlerinin başında enkazların hâlâ kaldırılmamış olması,
yıkılan barınma, konut, okul, cami ve sağlık ocağı gibi ihtiyaçlarının giderilmemesi,
hayvan barınaklarının yapımına başlanılmaması ve bu konuda verilmiş olan
sözlerin hiçbirinin depremin üzerinden yedi ay geçmesine rağmen yerine
getirilmemiş olmasıydı. Vatandaşlar yakınlarını kaybettikleri enkazlarla iç içe
yaşamakta, konteynerlerle çözülmeye çalışılan barınma sorununun havaların
ısınmasıyla beraber daha sıkıntılı bir hâl aldığı ve tüm bunlardan kaynaklı
başta çocuklar ve kadınlar olmak üzere köy nüfusunda ciddi psikolojik
sıkıntıların ortaya çıktığı görülmüştür.
1.050 nüfuslu
Alaköy’de 9 vatandaşımız hayatını kaybetmiş, 127 ev ve yapı yıkılmıştır.
Enkazlar hâlâ yerli yerinde durmakta ve deprem sonrasında yapılması vadedilen
127 konut inşa çalışmalarına henüz başlanmamıştır. 450 nüfuslu Dağönü (Ereni)
köyünde 15 yurttaşımız enkaz altında kalarak can vermiş ve 182 ev yıkılmıştır.
Bu köyde de enkazlar kaldırılmamış ve yapılacağı söz verilen evlerin inşaatına
başlanmamıştır. 1.350 nüfuslu ve 250 haneli Gedibulak (Canik) köyünde 9
vatandaşımız enkaz altında kalarak yaşamını yitirmiş, 250 ev ve 150 ahır
yıkılmıştır. Deprem sonrası gelen yardımlar durduğu gibi, devletin ev ve
ahırların inşaatına dair verdiği sözlerin de hâlâ yerine getirilmediği köy
sakinlerinin şikâyetleri arasındadır. 84 haneli Özkaymak köy muhtarının
belirttiğine göre 56 konut yapılacağı bildirilmiş fakat henüz bir çalışma
başlatılmadığını ifade etmiştir. Ayanıs, Güveçli, Mollakasım, Hıdır ve Ermişler
köylerinde de köy muhtarları ve vatandaşlar benzer sıkıntılar yaşamaktadırlar.
Enkazlar kaldırılmamış, yapılması söz verilen ev ve ahırların inşaatına
başlanmamıştır.
Bölgede
havaların ısınmasıyla beraber, kaldırılmamış enkazlar ve çok sayıda kişinin bir
arada kalmak zorunda kaldığı konteynerler ciddi sağlık sorunlarının ortaya
çıkmasına neden olacaktır. Altyapı ihtiyaçlarının neredeyse hiç karşılanmadığı
bu köylerde depremle beraber yakınlarını, evlerini ve temel geçim kaynağı olan
hayvanlarını kaybetmiş köylülere tapular ve diğer işlemlerle ilgili zorluklar
çıkarılmaktadır. Geçim kaynağının önemli bir kısmını kaybetmiş bu köylülerden,
TOKİ tarafından yapılacak evler için 70 bin lira, ahırlar için de 15 bin lira
talep edilmektedir. Ciddi geçim sıkıntısı yaşayan bu köylülerin depremzede
oldukları âdeta unutulmuştur. Bu fahiş miktarların köylüler tarafından ödenmesi
imkânsızdır.
Enkazların
kaldırılmadığı, barınma sorununun çözülmediği bu köylerde deprem travmasıyla
beraber yaşam ve geçinme sıkıntısı, gelecek korkusu köy sakinleri arasında
ciddi psikolojik sorunların da ortaya çıkmasına sebebiyet vermiştir. En temel
ihtiyaçların karşılanmadığı bu köylerde sosyopsikolojik ve sağlık desteğine de
acil ihtiyaç duyulmaktadır.
Van'da yaşanan
iki büyük deprem sonrası köylerde yaşanan sıkıntıların belirlenmesi ve
çalışmaların neden bu kadar gecikmiş olduğunun tespit edilmesi için bir
araştırma komisyonunun kurulmasının gerektiğini düşünüyoruz.
BAŞKAN –
Bilginize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler sırası geldiğinde yapılacaktır.
ALİ RIZA ÖZTÜRK
(Mersin) – İç Tüzük 58’e göre söz istiyorum Sayın Başkan.
BAŞKAN – Sayın
Öztürk, neden söz istiyorsunuz 58’e göre?
ALİ RIZA ÖZTÜRK
(Mersin) – Dünkü yaşanan olaylar sırasında gayriihtiyari olarak sarf edilmiş
beyan nedeniyle.
BAŞKAN
–Beyanınızı düzeltmek mi istiyorsunuz?
ALİ RIZA ÖZTÜRK
(Mersin) – Evet.
BAŞKAN –Tutanağa
yanlış geçen beyanınızı düzeltmek istiyorsunuz.
ALİ RIZA ÖZTÜRK
(Mersin) – Evet, geri almak istiyorum.
BAŞKAN – Şimdi,
bunu sunuşların başında vermemiz gerektiğini söylüyor Kanunlar ve Kararlar ama
beyanın düzeltmesini esas alacağımız için buyurun, size iki dakika söz
veriyorum.
V.- GEÇEN TUTANAK
HAKKINDA KONUŞMALAR
1.- Mersin
Milletvekili Ali Rıza Öztürk’ün, 27/2/2014 tarihli 69’uncu Birleşimdeki bazı
ifadelerini düzelttiğine ilişkin konuşması (x)
ALİ RIZA ÖZTÜRK
(Mersin) – Sayın Başkan, değerli milletvekilleri; İç Tüzük 58’e göre söz almış
bulunuyorum. Hepinizi saygıyla selamlıyorum.
Genel Kurulda
dün gece yarısı yaşanan ve yüce milletimizi de son derece rahatsız eden,
yakışıksız ve kötü olaylar sırasında, kendi Grup Başkan Vekilimizle kendi
aramızda konuşurken hiçbir partiyi ve hiçbir milletvekili arkadaşımı hedef
almaksızın, ortamın gergin olması ve yapılan tahrikler nedeniyle ağzımdan
gayriihtiyari olarak uygun olmayan bir söz çıkmıştır. Bu söz bana yakışmamıştır,
bu söz yüce Meclisin çatısı altında sarf edilmemesi gereken bir sözdür ancak bu
söz belirli bir parti grubuna ya da belirli bir milletvekiline yönelik olarak
ve hakaret etmek amacıyla söylenmemiştir. Kendi Grup Başkan Vekilimizle kendi
aramızda konuşurken gayriihtiyari olarak sarf edilmiş bir sözdür. Meclis çatısı
altında söylenmemesi gereken, sarf edilmemesi gereken bir sözü, gayriihtiyari
olarak da olsa sarf etmiş olmam nedeniyle o sözü, kendime ve Meclise olan
saygım gereği o sözü geriye alıyorum, yüce Meclisten ve milletimizden özür
diliyorum. Bu beyanımı İç Tüzük 58 uyarınca yüce Meclisin dikkatine sunarım.
Saygılar
sunarım. (CHP ve MHP sıralarından alkışlar)
BAŞKAN –
Teşekkür ederim Sayın Öztürk. Örnek bir davranışta bulundunuz, tekrar teşekkür
ediyorum.
Sayın
milletvekilleri, genel görüşme açılmasına ilişkin bir önerge vardır,
okutuyorum:
IV.- BAŞKANLIĞIN GENEL
KURULA SUNUŞLARI (Devam)
B) Genel Görüşme
Önergeleri
1.- MHP Grubu adına,
grup başkan vekilleri İzmir Milletvekili Oktay Vural ve Mersin Milletvekili
Mehmet Şandır’ın, kamu çalışanlarının özlük haklarının belirlenmesi amacıyla yapılan
toplu sözleşme süreçlerinde yaşanan sorunların değerlendirilmesi konusunda
genel görüşme açılmasına ilişkin önergesi (8/10)
23/5/2012
Türkiye Büyük Millet Meclisi
Başkanlığına
Kamu
çalışanlarının özlük haklarının belirlenmesine yönelik toplu görüşme sürecinden
toplu sözleşme sürecine geçişi sonucunda yapılan toplu sözleşme görüşmelerinin
ve sonuçlarının, kamu çalışanlarına beklentilerden uzak bir teklifin
yapılmasının gerekçesi olarak ileri sürülen ekonomik kriz uyarılarının
boyutlarının, toplu sözleşme süreçlerinin işlenmesinden kaynaklanan sorunların
TBMM Genel Kurulu tarafından değerlendirilmesi amacıyla Anayasa’nın 98’inci ve
İç Tüzük’ün 101 ve 102’nci maddeleri uyarınca genel görüşme açılmasını
Milliyetçi Hareket Partisi Grubu adına arz ederiz. 23 Mayıs 2012
Oktay Vural Mehmet
Şandır
 İzmir Mersin
Grup Başkan Vekili Grup
Başkan Vekili
Gerekçe:
Kamu
çalışanlarının özlük haklarının belirlenmesi amacıyla idare ile toplu görüşme
yapma hakkı, bilahare toplu sözleşme yapma hakkı olarak belirlenmiştir. 12
Eylül 2010 referandumunda kabul edilen Anayasa değişikliği ile kamu
çalışanlarına toplu sözleşme yapma hakkı verilmesine rağmen toplu sözleşme ile
ilgili mevzuat düzenlemesi gecikmiş, kamu çalışanları 2012 yılında özlük
hakları belirlenmeden çalışmaya devam etmiştir. Toplu sözleşme görüşmelerinin
sonucunda ise kamu çalışanlarının talebini karşılamayan bir teklif yapılmış ve
anlaşmazlıkla sonuçlanarak konu, Kamu Görevlileri Hakem Kuruluna intikal
etmiştir.
Hükûmetin Türk
ekonomisinin çok iyi olduğuna dair açıklamalarına rağmen kamu çalışanlarına
verilen zammın düşüklüğünü, Sayın Başbakan “Yunanistan oluruz.” diyerek kriz
tehdidiyle açıklamıştır. Bu durumda, toplu sözleşme sonucunda verilen zammın
gerekçesi olarak sunulan ekonomik kriz beklentisinin ve uyarısının boyutlarının
da ele alınması gerekmektedir.
Kamu
çalışanları, beklentilere ve ekonomik gerçeklere uymayan bu toplu görüşme
sonuçlarına karşı 23 Mayıs 2012 tarihinde uyarı anlamında iş bırakma eylemi
gerçekleştirmiştir. Kamu çalışanları tepki içindedir. Kamu Görevlileri Hakem
Kurulunun oluşumunun da idare ağırlıklı olmasının objektif bir sonuç
doğurmayacağından idare güdümünde karar vereceğine yönelik kanaat yerleşmiştir.
Kamu çalışanlarının ortaya koydukları tepkiyi de dikkate alarak toplu görüşme
süreçlerinin uygulanması ve ilk olarak uygulanan toplu sözleşme süreçleri ile
sonuçlarının ve kamu çalışmalarına beklentilerden uzak bir teklifin
yapılmasının gerekçesi olarak ileri sürülen ekonomik kriz uyarılarının
boyutlarının değerlendirilmesinin millî iradenin oluştuğu TBMM'de yapılması
amacıyla genel görüşme önergesi verilmiştir.
BAŞKAN –
Bilgilerinize sunulmuştur.
Önerge
gündemdeki yerini alacak ve genel görüşme açılıp açılmaması konusundaki ön
görüşme, sırası geldiğinde yapılacaktır.
Bir gensoru
önergesi vardır. Önerge bastırılıp sayın üyelere bugün dağıtılmıştır.
Şimdi önergeyi
okutuyorum:
C) Gensoru Önergeleri
1.- MHP Grubu adına,
grup başkan vekilleri İzmir Milletvekili Oktay Vural ve Kayseri Milletvekili
Yusuf Halaçoğlu’nun, rüşvet
ve yolsuzluk iddialarıyla ilgili soruşturmaları yürüten adli kolluk ve yargı
mensupları üzerinde baskı uyguladığı, soruşturmalara müdahale ettiği ve bazı
bakanlar hakkında düzenlenen fezlekelerin gereğini yerine getirmediği
iddiasıyla Adalet Bakanı Bekir Bozdağ hakkında gensoru açılmasına ilişkin
önergesi (11/31)
Türkiye Büyük Millet Meclisi
Başkanlığına
17 Aralık 2013
tarihinde İstanbul Özel Yetkili Cumhuriyet Başsavcı Vekilliği koordinasyonunda
yürütülmüş olan yolsuzluk, rüşvet, kara para aklama gibi suçlarla ilgili
soruşturma kamuoyuna yansımıştır.
61’inci
Hükûmette görev yapan ve rüşvet ve yolsuzluk iddialarından dolayı istifası
talep edilen ve azledilen bazı bakanlar ve yakınları, bürokratlar, çeşitli kamu
ihalesi alan işadamları bu soruşturmada ve bağlantılı soruşturmalarda şüpheli
olarak yer almaktadır. Öte yandan Başbakan Erdoğan'a ait oluğu iddia edilen
bazı görüşmeler söz konusu rüşvet ve yolsuzluk iddialarının çok daha boyutlu ve
kapsamlı olduğuna dair iddiaları güçlendirmiştir.
Bu süreç içinde
gerçeklerin ortaya çıkması için yargısal sürecin hiçbir baskı, tehdit ve
yönlendirme olmaksızın hukukun belirlediği kurallar içinde sürdürülmesi
gerekmekle beraber maalesef soruşturma sürecine ve bu süreçte görev yapanlara
fiilî ve hukuki müdahaleler açıkça yapılmıştır. Bu müdahalelerin hukuk devleti
ilkesine ve hukukun üstünlüğüne uymadığı açıktır.
25 Aralık 2013
tarihinde göreve başlayan Adalet Bakanı Bekir Bozdağ'ın, soruşturmayı başından
beri yürüten adli kolluk ve yargı mensupları üzerinde baskı uyguladığı,
bunların görevlerinden alınmasını sağladığı; görevlerinden alınanların yerine
atanan adli kolluk ve yargı mensupları üzerinde nüfuzunu kötüye kullanarak
soruşturmalara müdahale ettiği; bazı şüpheliler lehine sonuç almak amacı ile
yargı makamlarını etkilediği; işledikleri iddia edilen suçlarla ilgili dört
bakan hakkında C. savcılıklarınca tanzim edilen fezlekelerin gereğini yerine
getirmemek amacıyla uzun süre incelemeye tabi tuttuğu ve bilahare geri
göndererek şüphelilerin delilleri karartmasına imkân sağlandığından, Adalet
Bakanı Bekir Bozdağ hakkında Anayasa'nın 98 ve 99’uncu maddeleri ile TBMM
İçtüzüğü'nün 106’ncı maddeleri uyarınca gensoru açılmasını Milliyetçi Hareket Partisi
Grubu adına arz ve teklif ederiz.
Oktay Vural Yusuf
Halaçoğlu
 İzmir Kayseri
Gerekçe:
17 Aralık 2013
tarihinde İstanbul Özel Yetkili Cumhuriyet Başsavcı Vekilliği koordinasyonunda
yolsuzluk, rüşvet, kara para aklama gibi suçlarla ilgili soruşturma
başlatılmıştır.
61’inci
Hükûmette görev yapan bazı bakanları ve yakınları ile diğer bazı yöneticileri
ve iş adamlarının da şüpheli olarak yer aldığı soruşturma basın yayın
organlarına yansımıştır.
AKP Hükûmeti bu
yolsuzluk soruşturmasını etkisizleştirmek ve sonuçsuz bırakmak amacıyla
kapsamlı bir kampanya başlatmıştır.
Hakkında
soruşturma olan İçişleri Bakanı aynı gün İstanbul Emniyet Müdürünü ve bu
soruşturmada görev yapan adli kolluk amirlerini görevden almış, Adalet Bakanı
ile birlikte Adli Kolluk Yönetmeliği’ni değiştirmiş, böylece, bu soruşturmada
elde edilmiş delillere ve şüpheli listesine ulaşmak istemiştir.
25 Aralık 2013
tarihinde göreve başlayan Bekir Bozdağ da Adalet Bakanı olarak katılmıştır.
Adli Kolluk Yönetmeliği’nde yapılan değişiklikten sonra görevlendirilen adli
kolluk ve C. savcılarını üzerinden soruşturmada elde edilen delillere ve
şüphelilerin kimliklerine ulaşılmaya çalışılmış; soruşturmada görevli hâkim ve
savcılar yaratılan suni husumet ile korkutma, etkisizleştirme, değersizleştirme
ortamı oluşturulmuş; 15/1/2014 tarihinde yapılan ilk HSYK toplantısında hâkim
ve savcıların 1. Dairesinin iki üyesinin kanuna ve teamüle aykırı şekilde 1.
Daireden uzaklaştırılmış, siyasi etki altına alabilecek iki üye 1. Dairede
görevlendirilmesiyle 16/1/2014 günü yaptığı toplantıda Başbakan ve Adalet
Bakanının hedefinde bulunan soruşturmada görevli 20 savcının; 21/1/2014
tarihinde de yolsuzluk soruşturmasını durdurması için talimat verilen İzmir ve
Adana Başsavcıları başta olmak üzere ülke çapında yaygınlaşan yolsuzluk
soruşturmalarında görevli hâkim ve savcıların görev yerleri değiştirilmiştir.
Bütün bunlara ek
olarak ortaya çıkan delilleri ortadan kaldırmaya, karartmaya, şüphelilerin
kaçmasına imkân sağlayacak şekilde soruşturmaların engellenmesi için doğrudan
C. başsavcılarına, valilere, emniyet müdürlerine talimatlar verilmiş, bunlara
ilişkin tutulan tutanaklar ve ses kayıtlarının tapeleri kamuoyuna yansımıştır.
Adana ve İzmir
Başsavcıları Adalet Bakanının yargıya müdahalesini kabul etmeyip, hakkında fezleke
düzenlemişlerdir. Her iki cumhuriyet başsavcısı bulundukları görevden
alınmıştır.
17 Aralık
2013'te başlayan rüşvet ve yolsuzluk soruşturmasında 4 Bakan hakkında
düzenlenmiş olan fezlekeler kanuni gereğinin yapılabilmesi için soruşturmayı
yapan yetkili ve görevli cumhuriyet savcılıkları tarafından Adalet Bakanlığına
gönderilmiştir.
Adalet Bakanı
basına yansıyan beyanlarına göre bu fezlekeleri kırk beş gün süre ile
inceletmiş ve bilahare Adalet Bakanlığının bir genelgesine dayanarak
savcılıklara iade etmiştir.
BAŞKAN –
Bilginize sunulmuştur.
Gensorunun
gündeme alınıp alınmayacağı konusundaki görüşmenin ve gününün Danışma Kurulunca
daha sonra belirlenerek oylarınıza sunulacağını bildirmek isterim.
Şimdi, sisteme
giren sayın milletvekilleri var, gündeme geçtiğimiz için kendilerine söz
veremeyeceğim. Yalnız, grup başkan vekillerinin söz talepleri var, sadece grup
başkan vekillerine söz vereceğim sırasıyla.
Buyurun Sayın
Vural.
VI.- AÇIKLAMALAR
1.- İzmir Milletvekili
Oktay Vural’ın, 28 Şubat müdahalesinin 17’nci yıl dönümüne ve Hükûmetin Kırım
ile Ukrayna’da yaşananlarla ilgili Türkiye Büyük Millet Meclisine bilgi vermesini
istirham ettiğine ilişkin açıklaması
OKTAY VURAL
(İzmir) – Teşekkür ederim.
Sayın Başkan,
bugün 28 Şubatın yıl dönümü. Demokrasiye yapılan müdahalelerin mağduru
milletimiz olmuştur daima ama bütün bu müdahaleleri yapanlar yerine, milletimiz
ve millet iradesi ve demokrasi daima bu süreçlerden büyük bir tecrübe ve güçle
çıkmışlardır. Türkiye Büyük Millet Meclisinin demokrasinin ve millî iradenin
tecelli ettiği yer olarak demokrasimize yapılan bu müdahaleler karşısında daima
milletin egemenliğinden yana tavır almaya devam edeceği inancındayım.
Bu süreç
içerisinde 28 Şubatın yıl dönümünde hortlayan fişlemelerin, kutuplaşmaların,
yargı kuşatmalarının, “Alo Fatih” andıçlarında yine tarihin karanlığına
karışacağına olan inancımı ifade etmek istiyorum.
Bu çerçevede,
dün de ifade etmiştim, Hükûmetten bir istirhamım var efendim. Ukrayna’da çok
önemli gelişmeler oluyor. Kırım’da maalesef bir havaalanı işgal edilmiş -daha
önce Parlamento ve Başbakanlık işgal edilmişti- bundan dolayı bir Türk uçağı
geri dönmüş. Orada Kırım Tatarları var, Türkiye'nin önemli bir, açıkçası,
menfaati bulunmaktadır. Bu bakımdan, Hükûmetin Kırım’da olan bitenlerle ilgili,
Ukrayna’da olan bitenlerle ilgili Türkiye Büyük Millet Meclisine bilgi
vermesini istirham ediyorum. Uçaklarımız geri dönüyor. Orada Kırım
Tatarlarının, Kırım özerk yapılanmasının demokrasiden, o bölgenin demokrasiden
uzaklaşması endişesi var. Rusya’nın işgal ettiğine ilişkin birtakım bilgiler
gelmektedir. O bakımdan, Hükûmetin bu çerçevede Parlamentoya ivedilikle bilgi
vermesini, bu konuda Başkanlığınızın girişimde bulunmasını istirham ediyorum
efendim.
Teşekkür ederim.
BAŞKAN –
Teşekkür ederim.
Sayın Buldan…
2.- Iğdır Milletvekili
Pervin Buldan’ın, BDP
Grubu olarak, 28 Şubat postmodern darbesinin yıl dönümünde darbeleri, muhtıraları
ve bütün antidemokratik müdahaleleri reddettiklerine ilişkin açıklaması
PERVİN BULDAN
(Iğdır) – Teşekkür ederim Sayın Başkan.
28 Şubat 1997
postmodern darbesinin 17’nci yıl dönümü. Barış ve Demokrasi Partisi Grubu
olarak 28 Şubatın yıl dönümünde darbeleri, muhtıraları, operasyonları ve bütün
antidemokratik müdahaleleri reddettiğimizi ifade etmek istiyorum.
Parti olarak
öteden beri 12 Eylül askerî darbesine, 2 Mart 1994 DEP darbesine, 28 Şubat
postmodern darbesine, 27 Nisan e-bildirgesine, 14 Nisan 2009 seçilmişleri hedef
alan darbeye ve siyasi parti kapatmalarına karşı çıktık. Her koşulda
demokrasiden yana taraf olduk, mücadele ettik ve ediyoruz. Her ne kadar Sayın
Başbakan “Darbe tehdidi kalktı.” dese de bugün binlerce siyasetçi, gazeteci,
avukat cezaevinde tutukludur. Bu da demokratik siyasete vurulmuş bir darbedir.
Bu darbelerle mücadele etmenin yolu tüm darbe kurumlarını, Millî Güvenlik
Kurulu başta olmak üzere, tasfiye etmek, darbecileri yargılamak ve
demokratikleşme alanında adım atmaktır diyor, teşekkür ediyorum.
BAŞKAN – Sayın
Ünal...
3.- Kahramanmaraş
Milletvekili Mahir Ünal’ın, 28 Şubat postmodern darbesinin 17’nci yıl dönümüne
ve AK PARTİ Grubu olarak, demokrasiye
yapılan her türlü müdahaleyle sonuna kadar savaşacaklarına ilişkin açıklaması
MAHİR ÜNAL
(Kahramanmaraş) – Sayın Başkan teşekkür ediyorum.
Değerli
milletvekilleri, bugün 28 Şubat, demokrasi tarihimize “postmodern darbe” olarak
geçen, demokrasimize yapılan müdahalenin 17’nci yıl dönümü.
Demokrasiler,
değerli arkadaşlar, krizlerle beslenir ve krizlerini aştığı oranda gelişir.
Demokrasiye yapılan her türlü dış müdahale demokrasinin ve toplumun gelişimini
engeller. Halkın egemenlik hakkını temsilcileri eliyle kullandığı ve iradesinin
tecelli ettiği bu Meclisin mehabetini, saygınlığını korumak aynı zamanda
demokrasiyi korumaktır ve bu her milletvekilinin asli görevidir. Emanet olarak
aldığı bu irade temsilini her türlü müdahaleden korumak, milletvekili olmanın,
temsil yetkisini kullanmanın asli sonucudur. Yaşanan her sorunda demokrasi dışı
yolları savunmak, meşruiyet tartışması açmak, “Bu Meclis kapanmalıdır,
çalışmamalıdır.” demek, halkın bize emanet ettiği iradeye sahip çıkmamaktır,
demokrasiye müdahaleye kapı aralamaktır. Demokratik sistem içerisinde her
siyasi partiye oy veren milyonların reyini insanları sokağa davet ederek yok
saymak ve başkaca yollar aramak yeni 28 Şubatlara kapı aralama çabasıdır.
Karanlık
köşelerinden korku salan, kasetlerle, dinlemelerle şantaj yapan kirli
odakların bu baskılarına demokrasiyi kurban mı edeceğiz, yoksa demokratik meşru
siyaseti mi savunacağız; sorunlarımızı hukuk zemininde mi çözeceğiz, Meclise,
toplumsal egemenliğe sahip mi çıkacağız; her milletvekilinin bunun kararını
vermesi gerekir.
27 Mayısta, 12
Martta, 12 Eylülde, 28 Şubatta demokrasi dışı yolları savunanları ve destek
verenleri tarih affetmemiştir. Biz bugün 28 Şubatta AK PARTİ Grubu olarak
diyoruz ki Anayasa’da tanımını bulan demokratik, laik, sosyal, hukuk devletine
sonuna kadar sahip çıkacağız. Meclisin mehabetine, saygınlığına asla gölge
düşürmeyeceğiz. Demokrasiye yapılan her türlü müdahaleyle sonuna kadar
savaşacağız.
Bu milleti
korkutacaklarını zannedenlere, yolsuzluk kılıfını kullanarak meşruiyet krizi
çıkarıp bütün siyaseti dizayn etmek isteyenlere asla meydan vermeyeceğiz. Bu,
bir psikolojik harekâttır; bunu merhum Menderes’e, Özal’a, 28 Şubatta “savunan
adam” Erbakan’a yaptılar. Bu ülkenin millî ve yerli unsurları, olup bitenin
farkındadır. Biz bir daha bu Meclise hiçbir yolla müdahale edilmesine canımız
pahasına da olsa izin vermeyeceğiz.
Yüce Meclisi
saygılarımızla selamlıyoruz efendim. (AK PARTİ sıralarından alkışlar)
BAŞKAN –
Teşekkür ederim.
Sayın Hamzaçebi…
4.- İstanbul
Milletvekili Mehmet Akif Hamzaçebi’nin, CHP Grubu olarak, 28 Şubatın 17’nci yıl
dönümünde demokrasiye yapılan her türlü askerî müdahaleyi reddettiklerine ve
Hükûmetin yargıya müdahalesinin demokrasiye askerî müdahaleler kadar sakıncalı
olduğuna ilişkin açıklaması
MEHMET AKİF
HAMZAÇEBİ (İstanbul) – Teşekkür ederim Sayın Başkan.
Değerli
milletvekilleri, 28 Şubatın yıl dönümünde Cumhuriyet Halk Partisi olarak
demokrasiye doğrudan veya dolaylı her türlü askerî müdahaleyi reddediyoruz.
Demokrasi, Türkiye Cumhuriyeti’nin, milletimizin vazgeçilmez bir idealidir ve
bu cumhuriyet var oldukça, bu topraklarda demokrasi sonsuzluğa kadar
yaşayacaktır.
Demokrasiye
askerî müdahaleleri reddederken, her türlü sivil yönetimin demokrat olduğu,
sadece seçimle gelen yönetimlerin, arkasında olan seçmen desteğine güvenerek
kendilerini “demokrat” olarak tanımlamalarını da doğru bulmuyorum. Meşruiyetin
birinci ve en önemli şartı, bir siyasi iktidarın, bir siyasal sistemin, bir
siyasi partinin arkasındaki halk desteğidir. Evet, klasik meşruiyet tanımındaki
bu unsur, bugün de bütün demokrasilerin vazgeçilmez, tartışılmaz unsurudur.
Ancak arkasındaki halk desteğine dayanarak her türlü antidemokratik uygulamayı
yapmak, her türlü antidemokratik, baskıcı yasayı parlamento çoğunluğuna
güvenerek çıkarmak, kuvvetler ayrılığı ilkesini yok etmek, bağımsız olması
gereken Hâkimler ve Savcılar Yüksek Kuruluna Adalet Bakanının hâkim olmasını
sağlamak, bu yönde yasalar çıkarmak, adı “demokratikleşme” olan, içeriği
demokrasiye, özgürlüklere müdahale düzenlemeleriyle dolu yasaları çıkarmak,
hiçbir şekilde demokrasiyle bağdaşmaz.
Türkiye’de bir
Silivri mahkemeleri gerçeğini yaşadık ve bu Silivri mahkemeleri, kendi
arkasındaki yüzde 50 oranındaki halk desteğini meşruiyetin yeterli şartı olarak
sayan bir siyasi iktidarın döneminde olmuştur ve bu mahkemelerde hukuk ayaklar
altına alınmıştır. İnsanların savunma hakkı ellerinden alınmıştır, masumiyet
karinesi çiğnenmiştir ve insanların “Masumuz.” feryatları dinlenmeksizin o
insanlar mahkûm edilmişlerdir.
Onların mahkûm
edildiği bir sistemde, ilginç bir tesadüf, bugün, Hâkimler ve Savcılar Yüksek
Kurulu Yasası’nın ilk uygulaması olarak, Adalet Bakanı, Hâkimler ve Savcılar
Yüksek Kurulunda boşalan kadrolara atamaları yaptı ve bu atamalar yapılırken,
yine, İstanbul’da rüşvet ve yolsuzluk soruşturması kapsamında tutuklanmış olan
bakan çocukları ve bir yabancı uyruklu kişi serbest bırakıldı. Bunların bir
tesadüf olduğunu düşünmüyorum. Yargıyı kendi kontrolünde zanneden bir
Hükûmetin, yargının kendi kontrolünde olmadığını fark etmesi üzerine yapmış
olduğu düzenlemeler, bugün Türkiye’de demokrasiye en az askerî müdahaleler
kadar müdahale niteliğindedir ve sakıncalıdır.
Ben 28 Şubatın
yıl dönümünde, Türkiye’de demokrasinin vazgeçilmez olduğunu, milletimizin
demokrasiye müdahale eden siyasi partilere, anlayışa hiçbir zaman geçit
vermeyeceğini, arkasındaki Parlamento desteğine güvenerek her türlü
antidemokratik uygulamayı yapan iktidarların kalıcı olamayacağını ve
milletimizin buna izin vermeyeceğini Genel Kurulun bilgisine sunuyorum,
hepinizi saygıyla selamlıyorum. (CHP sıralarından alkışlar)
BAŞKAN –
Teşekkür ederim.
VII.- OTURUM
BAŞKANLARININ KONUŞMALARI
1.- Oturum Başkanı
TBMM Başkan Vekili Ayşe Nur Bahçekapılı’nın, 28 Şubatın yıl dönümünde Divan
olarak “Darbelere hayır.” dediklerine ve darbelerin ülkemize yakışmadığını
düşündüklerine ilişkin konuşması
BAŞKAN
– Evet, sayın milletvekilleri, bugün 28 Şubat 2014; postmodern darbenin
üzerinden 17 yıl geçmiş, bugün Meclis çalışıyor. Darbelere karşı en güzel cevap
“Meclisin çalışıyor olmasıdır.” diye düşünüyoruz. Biz de Divan olarak, bu
bağlamda, gerekçesi ne olursa olsun, adı ne olursa olsun, “Darbelere hayır.”
diyoruz. Darbelerin ülkemize ve Türkiye’mize yakışmadığını düşünüyoruz.
“Aslolan, hukuk devletidir ve demokratik siyasettir.” vurgusunu tekrar
ediyoruz. (AK PARTİ sıralarından alkışlar)
AHMET TOPTAŞ
(Afyonkarahisar) – Hukuk devleti kaldı mı ki Sayın Başkan? Hangi hukuk
devletinden bahsediyorsunuz?
BAŞKAN – Sayın
milletvekilleri, Barış ve Demokrasi Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım.
VIII.- ÖNERİLER
A) Siyasi Parti Grubu
Önerileri
1.- BDP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan (10/776) esas numaralı, yolsuzlukla mücadelenin araştırılarak
alınması gereken önlemlerin belirlenmesi amacıyla verilen Meclis araştırması
açılmasına ilişkin önergenin görüşmelerinin, Genel Kurulun 28 Şubat 2014 Cuma
günkü birleşiminde yapılmasına ilişkin önerisi
28/2/2014
Türkiye Büyük Millet Meclisi
Başkanlığına
Danışma
Kurulunun 28/2/2014 Cuma günü (bugün) yaptığı toplantısında siyasi parti
grupları arasında oy birliği sağlanamadığından, grubumuzun aşağıdaki önerisinin
İç Tüzüğün 19’uncu maddesi gereğince Genel Kurulun onayına sunulmasını
saygılarımla arz ederim.
 Pervin
Buldan
 
Iğdır
 
Grup Başkan Vekili
Öneri:Türkiye Büyük
Millet Meclisi gündeminin “Genel Görüşme ve Meclis Araştırmasına Dair
Öngörüşmeler” kısmında yer alan (10/776) yolsuzlukla mücadelede araştırılarak
alınması gereken önlemlerin belirlenmesi amacıyla bir Meclis araştırması
açılmasına ilişkin önergelerin görüşülmesinin Genel Kurulun 28/02/2014 Cuma
günlü birleşiminde birlikte yapılması önerilmiştir.
BAŞKAN – Barış
ve Demokrasi Partisi Grubu önerisi üzerinde lehinde olmak üzere ilk söz, Şırnak
Milletvekili Sayın Hasip Kaplan’a aittir.
Buyurun.
HASİP KAPLAN
(Şırnak) – Sayın Başkan, değerli milletvekilleri; ben de 28 Şubat postmodern
darbesini lanetliyorum ancak Parlamento da uyuma yeri değil ki arkadaşlar. 12
Eylül darbe Anayasası’nı değiştirebildik mi? Değişti mi? 35 sene geçti. Peki,
Genelkurmay Başkanını Millî Savunma Bakanına bağlayabildik mi? Bağlayamadık.
Zar zor, İç Hizmet Kanunu’ndan 35’inci maddeyi kaldırdık. Ondan sonra da,
şimdi, maşallah, son getirdiğimiz yasalara baktığımız zaman hep yasak, yasak,
sansür, yasak, TİB, HSYK, MİT.
Şimdi, darbeye
karşı olmak, demokrasiyi güçlendirmekle olur arkadaşlar. Demokratik toplumlar
konuşan toplumlardır, şeffaf toplumlardır, güçler ayrılığının olduğu
toplumlardır. Şimdi, bu araştırma önergesini biz 13 Nisan 2012 tarihinde
vermişiz. Ne demişiz? “Yolsuzluklarla mücadele edelim arkadaşlar.” Ve bu
önergeyi verirken çok teknik ve kapsayıcı bir araştırma yaptım. İnanın,
Türkiye’de neler var, neler yok… Çünkü darbelerin gıdası yolsuzluklardır
arkadaşlar. 1990’ların köy yakmaları, faili meçhul cinayetleri olmasaydı,
1990’larda mantar gibi türeyen çeteler olup devlet adına, kendini hukukun
yerine, devletin yerine koyup cinayetler işlemeselerdi, 1997 yılında postmodern
darbe girişimine kimse cesaret edemezdi 28 Şubatta.
Şimdi, sizinle
şöyle bir yürüyüşe çıkalım, bir ufkumuzu açalım. Türkiye’de 81 il özel idaresi
var, bunların 30’u büyükşehir belediye meclisine dönüşüyor, yasa geçti. 3.226
belediye vardı, bunların bir kısmı büyükşehir belediyelerinin oldu, sayı 1.200
civarında azaldı. 34.600 köy, binin üzerinde mahallî idare birliği, bünyesinde
bilinmeyen sayıda işletme var. Çoğu belediyelere ait bine yakın şirket var,
50’ye yakın vakıf var birçok belediyede. Yine, bilinmeyen sayıda döner sermaye
ve fon bulunuyor. Tek tek bunları dikkate alırsak, belediyelerde şirketler
hariç 450 bin, özel idarelerde on binlerce personel istihdam ediliyor. Böyle
bir kamu örgütlenmesini bu merkeziyetçi anlayışla yürütmek mümkün değil çünkü
Türkiye’de mali yapı karmaşık, verimsiz, yerel vergi tabanı düşük. Hazinenin,
belediyelerin dış borçlanmasına sağladığı garantiler mali disiplini bozuyor,
belediyelerde sağlıklı bir borç yönetimi bulunmuyor. İşte, bir ay sonra
seçimlere gideceğiz.
Dünya Bankası
desteğiyle hazinenin yürütmekte olduğu “Türkiye'de Kamuda Etkin Yönetimin
Sağlanması ve Yolsuzluğun Önlenmesine Yönelik Reform ve Politikalar" diye
bir çalışma yaptı Meclisimiz. Bu çalışmada yolsuzlukla mücadeleye dönük 16
değişik alan belirlendi. Bu 16 değişik alan çok hayati. Bu konularda mevcut
durum ve yapılması gerekenler de detaylı bir şekilde ortaya kondu. Yapılan
çalışma sonucu, yolsuzlukla mücadele mevzuatının caydırıcı olmadığı, kamuda
ücret adaletsizliği yaşandığı, kara para takibinin zor olduğu, ihale, personel
rejimi, denetim, sağlık, gümrük, mahallî idare reformlarının yapılmasının
zorunlu olduğunun tespiti yapıldı.
Arkadaşlar,
Avrupa Birliğinin 2009’dan 2014’e kadar olan bütün raporlarında yolsuzlukla
mücadele konusunda aynı kelimeleri okursunuz “Sınırlı ilerleme kaydedildi.”
diye. Avrupa Konseyi Yolsuzluğa Karşı Devletler Grubu (GRECO) tavsiyelerinin
dikkate alınmasına, Kamu Görevlileri Etik Kurulunun etkili çalışmadığı,
milletvekili dokunulmazlıklarının, yolsuzluklara ilişkin davalarda
sınırlandırma getirdiğine dikkat çekilmiştir.
Türkiye'nin kamu
muhasebe sistemi ihtiyaca cevap veremez hâldedir. Bu bütçe görüşmelerinde
Sayıştayın denetim yapamama nedenlerinden birisi, muhasebe kayıtlarının
sunulamamasıdır arkadaşlar. 300 tane sunulamayan rapor oldu. Türkiye’nin kamu
muhasebe sistemi, ihtiyaca cevap vermediği gibi, bütçenin bir yansıması olarak,
aşırı derecede bölük pörçük bir görüntü sergilemekte, zamanında ve kapsamlı
bilgi sunmada yetersiz kalınmaktadır.
Kamu satın alma:
“Kamu satın alma” deyince ihaledir arkadaşlar. Dünyada Türkiye ihale kanununu
en sık değiştirme rekorunu elinde tutan ülkedir. Ve bu ihaleleri, istediği
kişiye büyük yatırımları vermek için hükûmetler yetkileri hep kendilerine
bağlamışlardır. Üçüncü köprü, Marmaray, üçüncü havaalanı, eğer Kanal İstanbul
hayata geçerse Kanal İstanbul, Harem Projesi, bu devasa projelerin hepsi,
Hükûmetin istemlerine göre ihale edilmektedir.
Şimdi, bu sistem
arızalıysa, bütçenin kapsamı ve şeffaflığının, uygun politikaların üretilmesine
ve performans değerlendirmesi yapmaya olanak verecek şekilde genişletilmesi de
mümkün değildir. Mevcut bütçe yapısı, kamu gelir ve harcamalarının önemli bir
bölümünü de kapsamıyor. Yani yap-işlet-devrette devletin hazinesini,
ormanlarını, limanlarını istediğinize kırk dokuz yıllığına, doksan dokuz
yıllığına, yirmi beş yıllığına veriyorsunuz, yap-işlet-kirala sistemiyle
veriyorsunuz. Maden ocakları, enerji sektörü girdiği zaman da ormanları bile
tescil ediyorsunuz. Bu şirketlerin üzerine yazıyorsunuz.
Türkiye’de kamu
hizmetlerinin yapısı ve işlevi ekonominin gelişme hızını da yakalamamaktadır.
Biz dünyanın 16’ncı büyük ekonomisi olduğumuzu iddia ederken, bizim dışarıda
verdiğimiz görüntü bir üçüncü dünya ülkesidir arkadaşlar.
Kamuda ücretler,
rekabet esasına göre belirlenmemektedir ve eğitim fırsatları sınırlı
kalmaktadır.
Kamu denetimi,
uluslararası standartlara göre yetersiz kalıyor, idari denetime ağırlık
veriliyor, performansa ya çok az ya da hiç verilmiyor. Uluslararası
standartlara uygun bir denetim reform programı geliştirilmedi. Bankacılığa
ilişkin yasal düzenleyici uygulamaya yönelik sistem yetersizdir. Mali denetimle
ilgili, mali konudaki öteleme de bundan kaynaklanıyor zaten.
Türkiye’de
sağlık hizmetleri çok karmaşık bir yapıda ve ihtiyacı yine etkin bir şekilde
karşılamaktan uzak. Sağlık hizmetlerine erişimde eşitsizlikler gözlenmekte,
kaynaklar verimsiz kullanılmakta, yönetimde etkinlik sağlanamamaktadır.
Gümrük teşkilatının
yeniden yapılanması, işlemlerin kolaylaştırılması, gümrüklerde etkin denetim
sağlanması, bilgisayar ağına kadar güçlendirilmesini bir sorun olarak
görüyorum.
Cumhuriyet
başsavcılıkları ve mahkemelerde işin yükü fazla, hâkimlere, savcılara düşen dosya
sayısı çok çok fazla, Yargıtayda iş gücü de yargının işlemesini engelliyor.
Kara paranın
aklanmasıyla etkin mücadele yapılmamaktadır arkadaşlar. Kurumların bünyelerinde
merkezî veri tabanı bulunmayışı, tam zamanında bilgi edinmeyi de engelliyor.
Mali Suçları Araştırma Kurumu yapılanmasından kaynaklanan sorunlar da aynen
duruyor. Şimdi, bu son düzenlemelerden sonra arkadaşlar, Cumhurbaşkanı Devlet
Denetleme Kurulu, Başbakanlık Teftiş Kurulu, İnsan Hakları Kurumu zaten orada
duruyor, ombudsman orada duruyor. Bütün bunların işlevsizliği dikkate
alındığında ve son güncel gelişmeler ışığında baktığımız zaman, Meclisin
kapsamlı bir araştırma yapması gerekiyor. Yani bunun bütünüyle, bütün
yönleriyle bir araştırmasının yapılması durumunda Meclis önleyici tedbirlerini
sağlayabilir, yasal düzenlemelerini yapabilir.
Biz bu konuda
bütün partilerin duyarlı davranacağını düşünüyor, saygılar sunuyoruz. (BDP
sıralarından alkışlar)
BAŞKAN –
Teşekkür ederim.
Barış ve
Demokrasi Partisi grup önerisi üzerinde, aleyhinde olmak üzere İzmir
Milletvekili Sayın Aytun Çıray konuşacak.
Buyurun. (CHP
sıralarından alkışlar)
AYTUN ÇIRAY
(İzmir) – Sayın Başkan, değerli milletvekilleri; Barış ve Demokrasi Partisi
tarafından verilen ilk önerge paralel devletlerin araştırılması üzerineydi,
fakat geri çekilmiş. İnşallah, onu tekrar verirler çünkü Türkiye’de kaç paralel
devlet olduğunu bu Meclisin bulup çıkarması ve Türk kamuoyuna açıklaması
görevidir aynı zamanda. Türkiye’de bazı paralel devletlerden şikâyet edenlerin,
nasıl kendi paralel devletlerini kurduklarını da göstermek bizim işimizdir.
Değerli
arkadaşlar, Türkiye’de yapılan tüm darbelere, dünyada yapılan ve uzayda
yapılan tüm darbelere karşıyız. Bu darbelerle ilgili hamasi nutuklar
meselesinde hepimiz çok iyiyiz. Ancak işin gerçeğine gelince, darbelere, olduğu
zaman reaksiyon göstermek konusunda çok da iyi olduğumuzu söyleyemem; örneğin,
28 Şubat sürecinde, o dönemde bürokrattım, aşağı yukarı bu işlerin önemli
ölçüde içindeydik, birçok konuyu canlı yaşayarak gördük. Bugün, 28 Şubatı bir
darbe olarak kınayanlara katılıyorum ancak o darbe olurken merhum Sayın
Erbakan’ın ve Hükûmetinin tutumu, darbeye karşı çıkan bir hâlde miydi? “28
Şubat” dediğiniz, Millî Güvenlik Kurulu toplantısının yapıldığı tarihtir. O
Millî Güvenlik Kurulu tutanaklarını bu Hükûmet, Türk milletine açıklamakla
görevlidir. Ben buradan talep ediyorum: Eğer darbelerle mücadele etmek
istiyorsak, kimin samimi olarak darbelerle mücadele edip etmediğini anlamak
istiyorsak, 28 Şubat Millî Güvenlik Kurulu tutanaklarını yayınlatın arkadaşlar.
Burada böyle hamasi nutuk atmakla olmaz. Sayın Erbakan, o bildirinin tamamını
imzaladı, yetmedi, Sayın Cumhurbaşkanının da imzası bulunan o bildirinin
emrettiği tüm genelgelerin hepsini o Hükûmet yayınladı. Şimdi bugün burada her
şey olmuş bitmiş, herkes “Darbelere karşıyız.” nutku atıyor; bunu doğrusu
samimi ve inandırıcı bulmuyorum.
Şimdi, değerli
arkadaşlar; bugünün konusu, yolsuzluklar meselesi. Gerçekten, tarihimizin çok
ilginç günlerinden geçiyoruz ve her gün millete bir şok yaşatarak âdeta mefluç
hâle getiriyorsunuz. Yine bugün öğrendik ki, Reza Zarrab ve arkadaşları serbest
bırakılmışlar!
OKTAY VURAL
(İzmir) – Çete çete! Haram para onlar!
AYTUN ÇIRAY
(Devamla) – Bakın, Reza Zarrab meselesi sadece sıradan bir yolsuzluk meselesi
değildir. Pek yakında bunun, aynı zamanda bir casusluk meselesi olduğunu, bir
millî güvenlik sorunu olduğunu öğreneceksiniz, örtbas edemeyeceksiniz çünkü bu
pisliği örtebilecek bir bez, Sayın Genel Başkanımızın dediği gibi, yapılmadı.
Biz, bu çirkin siyasetten yorulduk, bıktık. Sadece ortaya çıkan bu yolsuzluklar
nedeniyle bu Hükûmetin meşruiyet sorunu yok… Bana sorarsanız ortada sürpriz yok
yani bu yolsuzlukların eğer “tape”ler İnternet’e düşmeseydi var olduğunu Türk
milleti bilmiyor muydu?
Şimdi size
soruyorum: Olan biten, malumun ilamıdır; yoksa bir Başbakanın gecekondudan
villalara terfi etmesini, çocuklarının gemi sahibi olmasını ve bir iş adamının
daha yıllar önce onda 1 milyar dolar olduğunu söylediğini kim bilmiyor ki bu
ülkede? Aslında bu yaşadıklarımız, tekrar ediyorum, malumun ilamıdır.
Değerli
arkadaşlar, bu sözlerle muhatabım kesinlikle Adalet ve Kalkınma Partisinin
Grubu değildir. Benim muhatabım, Erdoğan ve suç ortaklarıdır. Ben, Adalet ve
Kalkınma Partisi Grubundaki vicdanlı, çoğu vicdanlı milletvekilinin de benden
bu konuda farklı düşündüğünü düşünmek dahi istemem.
Değerli
arkadaşlar, dediğim gibi, Sayın Başbakan Erdoğan ve Hükûmetinin meşruiyeti
çoktan bence kaybolmuştur. 4+4+4 yasası çıktığı zaman Anayasa’nın laiklik
ilkesini askıya almak, bir anayasal meşruiyet sorunu değil miydi? Kıbrıs’ta
Annan Planı’yla, savaşmadan toprak vermeye çalışmak, bir meşruiyet sorunu değil
miydi? Oslo’da, yabancı topraklarda, bir yabancı komiserin önünde Türkiye
Anayasası’nı tağyir, tebdil ve ilgaya teşebbüs etmek, bir anayasal meşruiyet
sorunu değil miydi?
Değerli
arkadaşlar, sahte delillerle, kendi arkadaşınızın söylediği gibi, Türk Silahlı
Kuvvetlerinin millî unsurlarına kumpas kurmak, bir anayasal meşruiyet meselesi
değil miydi?
Şimdi, darbeler
bazen silahlarla yapılır, bazen de hukukla darbe yapabilirsiniz. 12 Eylül 2010
referandumuyla Türkiye’de hukukla bu ülkenin topraklarını işgal etme sürecini
başlattınız. Her gün yeni bir kanun, her kanun yeni bir af kanunu, her kanun
bir Başbakan için ve her kanun tek parti devleti ve tek bir gücü yaratmak için.
Yani darbe yapmak için daha ne yapmak lazım? Ha, demin Sayın Başkan dedi ki:”
Meclis çalışıyor, ne mutlu bize.” Canım, Meclis, 12 Marttan sonra da açıktı,
Meclis, 28 Şubattan sonra da açıktı.
OKTAY VURAL
(İzmir) - Şimdi Reza Zarrab için çalışıyor.
AYTUN ÇIRAY
(Devamla) - Meclislerin şeklen açık olması önemli değildir, meclislerin ruhen
ve demokrasiye sadakatle açık olması önemlidir. Ve bu meclisler eğer kendi
haklarını koruyamıyorlarsa ve kendi meşruiyetlerini birtakım insanların ve onun
suç ortaklarına teslim ediyorlarsa, o meclis açık olmakla yeteri kadar gurur
duyamaz, görevini yapmış olmanın rahatlığı içinde olamaz.
Değerli
arkadaşlar, Sayın Başbakan, yenilmiş bitmiş bir terör örgütünün başını eş
başbakan seviyesine çıkardı. Eğer bu iş ona danışılarak yapılacaksa ve bu kadar
kolay idiyse, niçin 2002 yılında gelip bunu hemen yapmadınız da onlarca,
yüzlerce çocuğumuzun ve orada yaşayan vatandaşlarımızın, yurttaşlarımızın
ölümüne neden oldunuz, madem her şey bu kadar basitti?
Değerli
arkadaşlar, ırkçı ve mezhepçi, bölücü bir siyaset uygulamanın anayasal
meşruiyeti olabilir mi? Hangi alana elimizi atsak sürekli Anayasa’yla çatışan
bir iktidarla karşı karşıyayız.
Değerli
arkadaşlar, milletin iradesinden söz ediyorsunuz. Milletin iradesi
soygunculuğun kılıfı olamaz. Eğer milletin iradesini soygunculuğun kılıfı
yapmaya çalışırsanız, bu, gayrimeşru bir hadise olur. Şimdi bana diyeceksiniz
ki: “Deminden beri saydınız. Bizi, Erdoğan ve suç ortaklarını gayrimeşru ilan
ettiniz.” Arkadaşlar, siz bana inanmayın, Sayın Cemil Çiçek’e inanın. Ne diyor
Cemil Çiçek? “Anayasa’nın 138’inci maddesini askıya aldık.” diyor. Yani bu,
Anayasa ihlali değil mi şimdi? Bu, meşruiyet tartışmasını tek başına açmaya
yetecek bir açıklama değil mi?
Şimdi, doğrusu,
Sayın Cumhurbaşkanı da tamamen Sayın Erdoğan’ın ve arkadaşlarının suç
ortaklığının destekçisi hâline gelmiştir. Bir sayın cumhurbaşkanı düşünün
-tırnak içinde söylüyorum- hakikaten, Çankaya noteri gibi ya da tamamen
hemfikir. Tamamen hemfikir olmasını daha kötü bulurum çünkü İnternet Yasası’nı
çıkaracaksınız, onaylayacaksınız, dönüp diyeceksiniz ki: “Ben bakanlara telefon
açtım, partiye telefon açtım şurasını şurasını düzeltin, dedim.” Sonra da HSYK
Yasası’nı onaylayacaksınız hem de bekleterek onaylayacaksınız ki Resmî
Gazete’de de biraz zaman kaybettirilecek ve o sırada büyük tayinler yapılacak,
bunun için de zaman kazandıracaksınız. O zaman siz hangi millet iradesinden söz
ediyorsunuz? Bu, kimin Cumhurbaşkanı?
Bakınız, bu
Sayın Cumhurbaşkanına siz yasak koymuştunuz bir daha seçilmesin diye. Biz,
hukukun üstünlüğünü savunarak Anayasa Mahkemesine gidip Sayın Cumhurbaşkanının
tekrar seçilmesi için gerekli müracaatta bulunduk. Sayın Cumhurbaşkanının
İzmir’de Finlandiya Cumhurbaşkanına verdiği bir yemekte danışmanına -burada
ismini vermek istemiyorum- şunu söylemiştim: “Bakın, Sayın Cumhurbaşkanı,
bugüne kadar bu ülkenin yüzde 49’unun Cumhurbaşkanı olmuştu, şimdi bu, bir yeni
defter olsun, gelin bu ülkenin yüzde 100’ünün Cumhurbaşkanı olsun.” demiştim
ama bu olaylar gösteriyor ki Sayın Cumhurbaşkanının bu ülkenin yüzde 100’ünün
Cumhurbaşkanı olmaya niyeti yoktur.
OKTAY VURAL
(İzmir) – Kendini sıfırladı.
AYTUN ÇIRAY
(Devamla) - Değerli arkadaşlar, yaşadığımız, bir devlet krizidir. Bu krizden ne
yazık ki Türk toplumu ve hepimiz acı çekerek çıkacağız. Devlet krizinden
Türkiye’yi çekip çıkarmaksa bizim işimiz olacak. Biz, Türkiye’yi Erdoğan ve
ortaklarının içine soktuğu bu krizden çıkarırız, bunun nasıl çıkarılacağını
biliriz, o kadrolar bizde var, o birikim bizde var. (CHP sıralarından
alkışlar) Türkiye çaresiz değil, Türkiye’yi krizlere mahkûm etmeyiz, ne
ekonomik krizlere ne siyasi krizlere. Önümüzdeki seçimler bunun için büyük bir
fırsattır. Biz, devlet ciddiyetini biliriz.
Soruyorum size:
Ebru Gündeş Tarım Bakanlığına 20 kere nasıl girip çıkmış, ne için girip çıkmış?
VAHAP SEÇER
(Mersin) – Hayvancılık yapıyor!
AYTUN ÇIRAY
(Devamla) - Devleti ayağa düştüğü yerden tekrar yukarı çıkarmak boynumuzun
borcudur.
Hepinize
saygılarımı sunuyorum. Allah yardımcısı olsun Türk milletinin.
Teşekkür ederim.
(CHP sıralarından alkışlar)
BAŞKAN –
Teşekkür ederim.
Ben, biraz
önceki konuşmamda bu Meclisin çalışıyor olmasına vurgu yaparken bu vurguya, bu
kürsüden, bütün milletvekillerinin parti ayrımı yamadan, “Darbelere karşıyız,
darbelere hayır.” denilebildiği anlamını yüklemiştim, belirtmek isterim.
Barış ve
Demokrasi Partisi grup önerisinin lehinde olmak üzere Iğdır Milletvekili Sayın
Sinan Oğan.
Buyurun. (MHP
sıralarından alkışlar)
SİNAN OĞAN
(Iğdır) – Sayın Başkan, değerli milletvekilleri; burada yolsuzlukları yine
konuşuyoruz. Adalet ve Kalkınma Partisinin yolsuzluklarını konuşuyoruz ama
bununla beraber Hükûmetin yargıdaki… Bu arada 28 Şubatı burada kınıyoruz, ben
de bu kınamaya katılıyorum. Darbelerin her türlüsünü kınamalıyız elbet, yargı
darbesini de kınamalıyız. Hükûmetin Meclise yapmış olduğu darbeyi de
kınamalıyız. Bakınız, altını çizerek söylüyorum: Hükûmetin yani yürütmenin
yasamaya yapmış olduğu darbeyi de kınamalıyız, yürütmenin yargıya yapmış olduğu
darbeyi de kınamalıyız. Zira darbe, sadece postal giyerek, tankları yürüterek
yapılmaz. Erkler ayrılığını ortadan kaldırdığınız zaman da yine darbe yapmış
olursunuz. O sebeple, ümit ediyorum ki burada ifade edilen “darbeleri kınama”
sözünün içerisinde sadece postal darbesi değil, hükûmetlerin de yasama ve yargı
üzerindeki darbelerini de kınarız diye ümit ediyorum.
Tabii, bir
tarafta yolsuzluklar Türkiye gündemini işgal ederken öte tarafta birilerinin,
kendisini kurtarmak için epey bir uğraş içerisinde olduğunu görüyoruz. Yargı
üzerinde ciddi bir çaba var, polis üzerinde var, Türkiye’de kendimi nasıl
kurtarırım çabasıyla birileri uğraşırken, hemen yanı başımızda, Kırım’da
değerli arkadaşlar, başka bir darbe var. Orada da Rusların darbesi var ama
Dışişleri Bakanı ortalıkta yok, Türkiye Cumhuriyeti devleti ortalıkta yok.
Kırım’da kardeşlerimizin geleceğinin belirsiz olduğu bu günlerde Türkiye’yi
zaten kale alan da yok, onu da ifade edeyim, üzülerek ifade etmek istiyorum.
Türkiye, yeniden, erkler arasında ayrılığın olduğu, kurumlar arasında kavganın
olmadığı, kurumların normal işlevini yürüttüğü bir ülke hâline derhâl
dönmelidir. Türkiye'de kurumların saygısı kalmadı maalesef, sayenizde.
İktidarınızın bulunduğu on iki sene boyunca Türkiye'de, maalesef ve maalesef,
herhangi bir kurumun saygınlığı kalmadı. Gidin, sıradan bir vatandaşa sorun,
“Adli Tıp Kurumuna güveniyor musunuz?” deyin, kimsenin güvenmediğini
göreceksiniz. Gidin, herhangi bir vatandaşa sorun, “Biz acaba dinleniyor
muyuz?” Herkes “Dinleniyoruz.” diyecektir. Gidin, herhangi bir vatandaşa sorun,
“ÖSYM’den sorular çalınıyor mu?” Emin olunuz ki büyük bir kesim ÖSYM’den
soruların çalındığını söyleyecektir. Gidin, herhangi bir vatandaşa sorun,
“TÜBİTAK güvenilir mi acaba? İddia edilen o ses kayıtlarını TÜBİTAK’a götürsek,
oradan bir rapor alsak siz buna inanır mısınız?” diye sorun, kimsenin buna
inanmayacağını göreceksiniz.
Maalesef,
devletin bittiği nokta bu noktadır arkadaşlar. Devleti bitirdiniz, on iki sene
boyunca devleti bitirdiniz; devletin saygınlığını bitirdiniz, kurumların
saygınlığını bitirdiniz ama bitirmekle kalmadınız, kurumları da birbiriyle
çatışacak noktaya getirdiniz. Bugün, MİT polise operasyon yapıyor, polis MİT’e
operasyon yapıyor. Bu nasıl bir iştir? Yargıçlar arasında dahi birbirlerine
neredeyse operasyon yapacak duruma gelinmiş. Ülkeyi idare edilemez bir noktaya
getirmişsiniz, bilmiyorum, farkında mısınız bunun. Bu ülkeye yapılabilecek en
büyük kötülüğü yaptınız. Değerli AKP milletvekilleri, bu ülkeye yapılabilecek
en büyük kötülüğü yaptınız. Bu ülkeye yapılabilecek en büyük kötülük,
kurumların saygınlığını yitirmesine sebep olmak, kurumlar içerisinde “şucu”,
“bucu” diye ayrım yapmak, devlet içerisinde devletin dışında başka
örgütlenmelere müsaade etmek ve bugün o örgütlenmelerin muzdaribi durumuna
düşmek. Bunların hepsi sizin devriiktidarınızda yapıldı. Bunların hepsi
yapılırken siz neredeydiniz? Siz buradaydınız. Ama onlar size karşı yapılmadığı
için, düşmanımı ezen başka örgütler varsa bırakınız ezsinler. Polisi, askeri
içeri tıkan düzmece ses kayıtlarıyla bu ordunun Genelkurmay Başkanına
“terörist” denmesine siz müsaade ettiniz. Ama şunu düşünmediniz, siz şunu
düşünmediniz: Bir gün bu silahın dönüp sizi de vurabileceğini düşünmediniz.
Dün kol kola
olduklarınız Milliyetçi Hareket Partisiyle ilgili karalama yayınlar yaparken
siz neredeydiniz? Düzmece kasetler insanların özel hayatına girince siz
neredeydiniz? Siz buradaydınız. Hatta o kadar ki seçim meydanlarında o
kasetlerin üzerinde tepindiniz. Tepindiniz o kasetlerin üzerinde. Sırf seçimde
bir adım öne geçmek adına.
İSMAİL TAMER
(Kayseri) – Öyle bir şey olmadı.
SİNAN OĞAN
(Devamla) – Aynısı CHP’ye yapıldığında da yine siz ilkeli bir duruş
sergilemediniz. Bir dakika arkadaş, bu devletin kurumlarına zarar veriliyor, bu
devletin kurumlarının içerisinde muhalefet partileri de var, çünkü muhalefet
partileri de demokrasinin bir parçasıdır, olmazsa olmazıdır, biz bugün illegal
yollarla muhalefetin üzerine saldırırsak demokrasimiz yara alır diye
düşünmediniz. Biz ne koparırsak kârdır zihniyetiyle bu işe baktınız. O sebeple,
bugün o silah sizi vuruyor arkadaşlar ve vurmaya da devam edecek emin olun.
Neden? İlkeli bir, omurgalı bir duruş sergilemediğiniz için. Ve siz bugün hâlâ,
maalesef, aynı siyasetinizi sürdürmeye devam ediyorsunuz. Aynı kasetlerin üzerinde
bugün hâlâ tepinmeye devam ediyorsunuz seçim meydanlarında.
RAMAZAN CAN
(Kırıkkale) – Şimdi de sen mi tepiniyorsun peki!
SİNAN OĞAN
(Devamla) – Devam ediyorsunuz…
RAMAZAN CAN
(Kırıkkale) – Şimdi de sen mi tepiniyorsun bu kasetler üzerinde! Lafını düzelt!
SİNAN OĞAN
(Devamla) – Devam ediyorsunuz…
Biz ilkeli bir
duruş sergiliyoruz.
RAMAZAN CAN
(Kırıkkale) – İlkeliyse niye tepiniyorsun o zaman! Lafını düzelt!
OKTAY VURAL
(İzmir) – Rüşvetin, yolsuzluğun özeli mi olur be! “10 milyon yetmez, 100 milyon
gönder.” Rüşvet paralarını sıfırlıyorlar. Özeli mi olur onun ya! Mahkeme
kararıyla dinlenmişler!
SİNAN OĞAN
(Devamla) – Biz ilkeli bir duruş sergiliyoruz. Biz kimsenin özel hayatıyla
ilgili tek bir kelime etmedik, edilmesine de müsaade etmeyeceğiz.
RAMAZAN CAN (Kırıkkale)
– Terbiyeli ol!
İSMAİL TAMER
(Kayseri) – Hiç yakıştıramadım.
OKTAY VURAL
(İzmir) – Rıza’yı mı savunuyorsunuz ha, Rıza’yı mı savunuyorsunuz?
SİNAN OĞAN
(Devamla) – Ama birileri eğer milyon dolarları alıyorsa, birileri eğer “Gelip
kucağımıza oturacaklar.” diyorsa… Kim gelip kucağınıza oturacak? Bu ülkenin iş
adamları. İş adamlarını kucağınıza oturtma konuşması yapıyorsanız biz muhalefet
olarak kulaklarımızı mı kapatacağız buna, kulaklarımızı mı kapatacağız?
“Buyurun, iş adamlarını kucağınıza oturtun.” mu diyeceğiz? Demeyeceğiz elbette.
ÜNAL KACIR
(İstanbul) – Yani kasetin doğruluğuna inanıyorsun.
SİNAN OĞAN
(Devamla) – Demeyeceğiz elbette.
BAŞKAN – Temiz
bir dille konuşalım lütfen.
SİNAN OĞAN
(Devamla) – Demeyeceğiz elbette.
ÜNAL KACIR
(İstanbul) – Kasetin doğruluğuna inanıyorsun yani.
SİNAN OĞAN
(Devamla) – Temiz bir dil… Biz bu konuşmayı Sayın Başbakanın iddia edilen
telefon konuşmasından aldık Sayın Başkan, rahatsız olmayın. Biz aynen…
ÜNAL KACIR
(İstanbul) – “İddia edilen” diyorsun, sanki gerçekmiş gibi anlatıyorsun.
BAŞKAN – Meclis
kürsüsünde tekrar etmek zorunda değilsiniz.
SİNAN OĞAN
(Devamla) – Evet, bu “iddia edilen” sözü de sizin sözünüz.
ÜNAL KACIR
(İstanbul) – Ama gerçekmiş gibi söylüyorsun.
BAŞKAN – Kürsüde
tekrar etmek zorunda değilsiniz Sayın Oğan.
SİNAN OĞAN
(Devamla) – “İddia edilen ETÖ” diyordunuz, “iddia edilen terör örgütü”
diyordunuz, “Ergenekoncular” diyordunuz.
ÜNAL KACIR
(İstanbul) – İddia başka, gerçek başka.
OKTAY VURAL
(İzmir) – Ya, ses onların sesi ya!
SİNAN OĞAN
(Devamla) – Orduya “iddia edilen terör örgütü” dediğinizde neredeydiniz?
OKTAY VURAL
(İzmir) – Havuz medyası oluşturmuşlar, “Alo Fatih” hatları oluşturmuşlar; hâlen
inkâr ediyorlar.
SİNAN OĞAN
(Devamla) – Bugün maalesef ki…
İSMAİL TAMER
(Kayseri) – Kucağa oturtmak… Çok yanlış, çok, ayıp ayıp!
SİNAN OĞAN
(Devamla) – Değerli arkadaşlar, bugün Engin Alan; halkın oyuyla seçilmiş,
yıllarca bu ülke için savaşmış, hayatını riske atmış Engin Alan içeride ama
Rıza Sarraf dışarıda; bu nasıl bir adalettir, bu nasıl bir adalettir?
Milyonları götürecek insanlar dışarıda, milyonları götürenler dışarıda Engin
Alan içeride, Orgeneral Başbuğ içeride ama sizin beraberce milyonları
götürdüğünüz suç ortaklarınız dışarıda; bu nasıl bir adalettir?
Hâlâ ders
almadınız, hâlâ ders almadınız arkadaşlar. Hâlâ siz yargıyla oynuyorsunuz, hâlâ
mahkemelerle oynuyorsunuz. Yahu, ders alın biraz. Yeter, bu ülkenin kurumlarına
verdiğiniz zarar yeter, bu ülkenin kurumlarının saygınlığına verdiğiniz zarar
yeter; daha fazla kurumlara baskı yapıp, hukuk sistemini ayaklarınızın altına
daha fazla almayın. Her şeyiyle, milyonları nasıl götürdüğünüz resimleriyle
ortaya çıktı, Rıza Sarrafların ve bakan çocuklarının evinde, ayakkabı
kutularında çıkan paraları bu millet unutmadı ve siz bugün bunları dışarı
çıkarıyorsunuz. Şimdiye kadar bu ülkeye verdiğiniz zarar yeter arkadaşlar; bu ülkenin kurumlarına, saygınlığına,
kurumlarının saygınlığına daha fazla zarar vermeyin. Ve göreceksiniz, sizin bu
kurumların saygınlığına verdiğiniz zarar, yarın dönecek yine sizi vuracak,
göreceksiniz.
Hepinizi saygıyla selamlıyorum. (MHP
sıralarından alkışlar)
BAŞKAN – Teşekkür ederim.
Barış ve Demokrasi Partisi grup
önerisinin aleyhinde son konuşmacı Eskişehir Milletvekili Sayın Salih Koca.
Buyurun. (AK PARTİ sıralarından
alkışlar)
SALİH KOCA (Eskişehir) – Sayın
Başkanım, değerli milletvekillerimiz; Barış ve Demokrasi Partisi Grubunun
önerisi aleyhine söz almış bulunuyorum. Yüce heyetinizi saygıyla selamlıyorum.
Darbelerle, yolsuzluklarla,
yoksulluklarla ve yasaklarla mücadele etmenin, parti ayrımı gözetmeksizin tüm
milletvekillerimizin ortak görevi olduğuna inanıyoruz ve bu anlamda da bu
ülkede ciddi mücadelelerin gerçekleştirildiğini hepimiz biliyoruz.
Bu vesileyle, bu anlamda da ciddi
mücadeleler gerçekleştiren rahmetli Necmettin Erbakan’ı da sözlerimin başında
rahmetle anmak istiyorum.
Evet, yolsuzluklarla mücadele etmenin
gerçekten önemli ve hepimizin görevi olduğunu belirtmek istiyorum.
Yolsuzluklarla mücadele ederek yolsuzluk endeksinde Türkiye'nin 133 ülke
arasında 77’nci sıradayken 2010 yılındaki endekse göre 178 ülke arasında 56’ncı
sıraya yükseldiğini, daha fazla katılımın olduğu bir ortamda 21 basamak birden
yükseldiğinin çok önemli olduğunu vurgulamak istiyorum.
Yine değerli milletvekillerimiz
burada bahsettiler, millî iradeye güvenilerek birtakım yanlışlıkların,
yolsuzlukların yapılmaması, bu kılıfın altına saklanılmaması gerektiği üzerinde
durdular. Buna bizler de inanıyoruz ve şunu açık yüreklilikle belirtmek
istiyorum ki yolsuzluk içerisinde olanlara, yasaklarla yaşamaya çalışanlara ve
yoksulluklarla mücadele etmeyenlere bu millet hiçbir zaman geçit vermeyecektir.
Yani
aslında, burada, milletimize güvenmemiz gerektiğini belirtmek istiyorum.
Aslında Mustafa Kemal Atatürk de bu kürsüde yapmış olduğu konuşmasında hep şunu
belirtmiştir: Bu kürsüde, bu Mecliste, bu çatı altında artık çetelerin,
darbecilerin olmayacağını belirtmiştir. Bunu söylerken de aslında milletine
olan güvenini ifade etmiştir. Yani bu millet, basiretiyle, hiçbir zaman,
yolsuzluklara bulaşmış olanlara geçit vermeyecektir; vermedi, bundan sonra da
vermeyecektir.
Maalesef, 17
Aralıkta millî iradeye yapılan saldırıdan bugüne, yüce Meclisimizde,
Anayasa’mızın gerek 38’inci gerekse 138’inci maddeleri hemen her gün tekrar
tekrar ihlal edilmektedir. Bildiğiniz gibi, Anayasa’nın 138’inci maddesine
göre, suçluluğu hükmen sabit oluncaya kadar kimse suçlu sayılamaz. Suçsuzluk
karinesi veya masumiyet karinesi olarak kabul edilen bu prensip, en temel insan
haklarının başında gelir.
Yine,
Anayasa’mızın 15’inci maddesinde, savaş, seferberlik, sıkıyönetim veya
olağanüstü hâllerde dahi suçluluğu mahkeme kararıyla saptanıncaya kadar
kimsenin suçlu sayılamayacağı hüküm altına alınmıştır. Anayasa’mızın 138’inci
maddesinin üçüncü fıkrası ise “Görülmekte olan bir dava hakkında Yasama Meclisinde
yargı yetkisinin kullanılması ile ilgili soru sorulamaz, görüşme yapılamaz veya
herhangi bir beyanda bulunulamaz.” hükmünü içermektedir. Bununla birlikte,
Meclisimiz, suçla mücadele ve ceza siyaseti üzerinde elbette her türlü
çalışmayı yürütebilir. Milletin esenliği ve güvenliği için çalışmak, bu yüce
Meclisin en temel sorumluluklarındandır.
Üzülerek
belirtmeliyim ki tüm bu ilkeler hiçe sayılarak, bu Mecliste, son iki aydır,
daha soruşturma aşamasında olan bir kısım iddialarla ilgili idam sehpaları
kuruldu, yargısız infazlar gerçekleştirildi. Başbakanımıza ve grubumuza, sadece
iddialar göz önüne alınarak birçok konuyla ilgili ithamlar edildi, birtakım
montaj ses kayıtları ortalığa sürüldü. İktidarı yıpratmak adına komplolar,
planlar ve ayak oyunları sergilendi. Bununla ilgili olarak, aslında tüm siyasi
partilerimizin kendilerine bakmaları gerektiğine ben inanıyorum ve bu olaya
benzer bir hikâyeyi de sizlerle paylaşmak istiyorum.
Kasabanın
birinde yaşlı bir arzuhâlci varmış ve bir gün yanına bir müşteri gelmiş.
Derdini kısaca anlatarak komşusundan şikâyetçi olduğunu ve bununla ilgili
olarak da bir dilekçe yazmasını arzuhâlci beyden talep etmiş. Arzuhâlci
vatandaşımıza demiş ki: “Şuraya bir bak, bu kara kaplıdan mı yazmamı istersin,
yoksa bu ak kaplı kitaptan mı dilekçeyi yazmamı istersin?” Ve fiyatlarını da
belirtmiş “Kara kaplıdan olursa 100 lira, ak kaplıdan olursa 25 lira.” diye.
Vatandaşımız demiş ki: “İyi olsun da fiyat önemli değil, kara kaplıdan olsun.”
Sonra, vatandaşımız alışverişini yapmış ve dilekçeyi almak üzere tekrar
arzuhâlcinin huzuruna gelmiş. Arzuhâlci kara kaplıdan yazmış olduğu dilekçeyi
okumaya başlamış ve vatandaşımız da bir taraftan hüngür hüngür ağlamaya
başlamış. Arzuhâlci dönüp sormuş: “Neden ağlıyorsun?” Vatandaşın söylediği gerçekten
önemli; “Ya, komşum tarafından bana neler yapılmış, benim başıma neler gelmiş
de benim haberim yokmuş.” demiş.
Bunun gibi, bu
tür olaylara bakarken, bu tür olayları değerlendirirken hep beraber kendi
etrafımıza bakmamız gerektiğine inanıyoruz. Maalesef, iki aydan beri, bazı
siyasetçilerimiz gözlerini bu millete kapatarak siyaset yapmaya çalışıyorlar.
Aslında, benim genel anlamda önerim şu: Gelin, hep birlikte sokağa bakalım;
gelin, hep birlikte millete bakalım; kuzeyden güneye, doğudan batıya ülkemizde
yaşayan vatandaşlarımıza bakalım. Acaba vatandaşlarımız ne diyor,
vatandaşlarımızın duyguları, talepleri nedir, vatandaşlarımız bu olaylara, bu
ses kayıtlarına, bu ayak oyunlarına nasıl bakıyor, hep birlikte bunlara
bakmamız gerektiğine inanıyorum. Milletimize güvenmemiz gerektiğine inanıyorum.
Yolsuzluklarla ve yoksulluklarla mücadele ederken milletin taleplerinin dikkate
alınması gerektiğine inanıyorum. Oysa, bugün hem Türkiye’deki vatandaşlarımıza
baktığımızda hem de yurt dışında yaşayan tüm vatandaşlarımıza baktığımızda,
Başbakanımıza olan güveni hep birlikte görüyoruz. İşte sokaklara çıktığımızda,
illerimizi gezdiğimizde, on yıllık siyaseti, on beş yıllık siyaseti boyunca bu
ülkede yolsuzluklarla, yoksulluklarla ve yasaklarla mücadele etmiş olan, bu
milletin Başbakanına olan güvenini hep birlikte görüyoruz. Onun için diyoruz
ki: Önümüzdeki süreç gerçekten önemli, halkımız olan biteni basiretli bir
şekilde görüp takdir ediyor. Birileri her ne kadar kara kaplı defterlere itibar
edip, bu ülkeyi kara bir yola sokup, siyaseti ve bu ülkeyi bu şekilde dizayn
etmeye çalışsa da, arzuhâlcilik oyununu sergilemeye ve devam ettirmeye çalışsa
da bizler ak kaplı defterlere ak yazıları yazmaya, inşallah, milletimizin
takdiriyle devam edeceğiz diyorum.
Hiç kuşku yok ki
siyasi tarihimizde pek çok kez görüldüğü gibi, önümüzdeki dönemde de
milletimizin iradesinin, meşru ve adil yönetimlerin oluşumunda en doğru
seçeneği 30 Martta ve ondan sonraki yapılacak olan Cumhurbaşkanlığı
seçimlerinde ve genel seçimlerde de önümüze koyacağını belirtiyorum. Bizlerin
milletimize güvenmemiz gerektiğini, sandığa güvenmemiz gerektiğini, milletin
tercihlerini önemsememiz gerektiğini burada tekrarlamak istiyorum. Ama, millete
güvenleri kalmayanların, millete karşı sunacakları herhangi bir projesi
olmayanların bu kara siyasete, kara kaplı defterden alınmış siyasete son
vermeleri gerektiğine, bu ülkenin geleceği adına, çocuklarımız adına,
evlatlarımız adına, bu ülkemiz adına hep birlikte ak siyaseti yürütmemiz
gerektiğine inanıyor, yüce heyetinizi saygıyla, hürmetle selamlıyorum. (AK
PARTİ sıralarından alkışlar)
BAŞKAN –
Teşekkür ederim.
OKTAY VURAL
(İzmir) – Karar yeter sayısı…
BAŞKAN - Barış
ve Demokrasi Partisi Grubunun önerisini oylarınıza sunacağım ve karar yeter
sayısı arayacağım.
Kabul edenler…
Kabul etmeyenler… Karar yeter sayısı yoktur.
Birleşime on
dakika ara veriyorum.
Kapanma Saati:15.18
İKİNCİ OTURUM
Açılma Saati: 15.30
BAŞKAN: Başkan Vekili Ayşe Nur
BAHÇEKAPILI
KÂTİP ÜYELER: Mine LÖK BEYAZ
(Diyarbakır), Fehmi KÜPÇÜ (Bolu)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 70’inci Birleşiminin İkinci
Oturumunu açıyorum.
Barış ve
Demokrasi Partisi grup önerisinin oylamasında karar yeter sayısı bulunamamıştı.
Şimdi öneriyi
tekrar oylarınıza sunacağım ve karar yeter sayısı arayacağım.
Öneriyi kabul
edenler… Kabul etmeyenler... Karar yeter sayısı vardır, öneri kabul
edilmemiştir.
Şimdi,
Milliyetçi Hareket Partisi Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım.
2.- MHP Grubunun,
3/12/2013 tarih ve 1233 sayıyla Hatay Milletvekili Adnan Şefik Çirkin ve
arkadaşları tarafından emniyet hizmetleri sınıfı personelinin ağır çalışma
koşullarının meydana getirdiği sorunların araştırılması ve özlük hakları
bakımından alınacak önlemlerin tespit edilmesi amacıyla Türkiye Büyük Millet
Meclisi Başkanlığına verilmiş olan Meclis araştırması önergesinin, Genel Kurulun
28 Şubat 2014 Cuma günkü birleşiminde sunuşlarda okunmasına ve görüşmelerinin
aynı tarihli birleşiminde yapılmasına ilişkin önerisi
28/2/2014
Türkiye Büyük Millet Meclisi
Başkanlığına
Danışma
Kurulunun 28 Şubat 2014 Cuma günü (bugün) yaptığı toplantısında, siyasi parti
grupları arasında oy birliği sağlanamadığından grubumuzun aşağıdaki önerisinin İç
Tüzük'ün 19'uncu maddesi gereğince Genel Kurulun onayına sunulmasını arz
ederim.
Saygılarımla.

Oktay Vural

İzmir
MHP Grup Başkan Vekili
Öneri:
3 Aralık 2013
tarih, 1233 sayı ile TBMM Başkanlığına vermiş olduğumuz, Hatay Milletvekili
Adnan Şefik Çirkin ve arkadaşlarının, emniyet hizmetleri sınıfı personelinin
ağır çalışma koşullarının meydana getirdiği sorunların araştırılması ve özlük
hakları bakımından alınacak önlemleri tespit etmek amacıyla verdiğimiz Meclis
araştırması önergemizin 28 Şubat 2014 Cuma günü (bugün) Genel Kurulda okunarak
görüşmelerinin bugünkü birleşiminde yapılması önerilmiştir.
BAŞKAN –
Milliyetçi Hareket Partisi grup önerisi lehinde olmak üzere ilk söz, Hatay
Milletvekili Sayın Adnan Şefik Çirkin’e aittir.
Buyurun. (MHP
sıralarından alkışlar)
ADNAN ŞEFİK
ÇİRKİN (Hatay) – Sayın Başkan, çok teşekkür ediyorum.
Sayın
milletvekilleri, hepinizi saygı, sevgi ve hürmetle selamlıyorum efendim.
Sayın
milletvekilleri, bugün, emniyet teşkilatının çeşitli taleplerini, sıkıntılarını
ve halledilmesi gereken birtakım sorunlarını araştırmak üzere bu önergeyi
vermiş bulunuyoruz. Bilindiği üzere, emniyet teşkilatının, bu teşkilatın
mensuplarının, bu teşkilatın mensuplarının ailelerinin çok büyük sıkıntıları
var; maddi sıkıntıları var, manevi sıkıntıları var, sosyal sıkıntıları var ve
biz de acaba, bu meseleler nasıl halledilir, ne gibi önlemler alınır,
alınmalıdır, neler yapılmalıdır, neler eksik kalmıştır ve tamamlanması gereken
bu eksiklerin nasıl tamamlanacağı noktasında bir araştırma önergesi vermiş
bulunuyoruz.
Değerli
arkadaşlar, sayın milletvekilleri; şöyle bir baktığımız zaman, yüz binlerce
insandan müteşekkil emniyet mensuplarımızın temel iki sıkıntısı olduğunu
görüyoruz: Çalışma şartları ve ekonomik şartlar. Yani, bir polis, haftada
altmış saat çalışıyorsa ve istirahat, izin, resmî tatil, bayram tatili, bu gibi
kavramları havsalasından silmişse ve istirahatteyken dahi üstünün emriyle bir
anda kendisini görev sahasında bulabilme ihtimaliyle istirahat ediyorsa, aynı
zamanda da ekonomik sorunlar içerisindeyse bu polisten hiçbir şey olmaz. Gene
hepsinden Allah razı olsun, cansiparane bir hizmet ediyorlar.
Yani, bir polis
düşünün… İki yıl evvel 10 Nisan Polis Günü itibarıyla burada bir konuşma
yapmıştım; yapmadan bir gün evvel bir polis karakolunu ziyaret etmiştim ve
orada bir polisimizin on sekiz yıldır o karakolda olduğunu tespit etmiştim. Dün
yine sordum, aynı karakolu aradım ve o polisimiz hâlâ orada, yirmi yıl, yirmi
yıldır karakolda. Yani, karakol polisi deyip geçmeyin, 3-5 personelle 300-500
bin nüfuslu yerin geceleri asayişini teminle sorumlu. Yakıt yok, personel yok,
imkân yok ve her türlü arsızlıkla, hırsızlıkla, gerekirse terör eylemleriyle
ilk anda karşı karşıya gelen polis sınıfıdır karakol polisleri. Terörle
mücadele, koruma, asayiş, hemen hemen her biriminde polisin sıkıntı vardır.
Diğer temel
sorun da ekonomik sorunlar ve bunun başında ek gösterge gelmektedir. Şöyle bir
baktığımız zaman, yüksek lisans, lisans ve ön lisans mezunu olan teşkilat
mensuplarının emniyet amiri, baş komiser, komiser, komiser yardımcısı, başpolis
memuru ve polis memurlarının ek göstergesi 2.200’dür. Bu bahsettiğimiz kesim de
polis teşkilatımızın yüzde 87’sini ihtiva etmektedir. Ne kalıyor? Dördüncü,
üçüncü, ikinci sınıf emniyet müdürleri, birinci sınıf emniyet müdürleri
kalıyor; birininki 3 bin, diğerininki 3.600.
Değerli
arkadaşlar, teşkilatın yüzde 87’si perişan. Ne istiyor polisimiz? Polisimiz,
bir astsubay başçavuşun kazandığı, ona verilen hakların aynısını istiyor; bir
generalin, bir kuvvet komutanının, daha yüksek bir bürokratın, bir müsteşarın
haklarını istemiyor. Bir astsubay başçavuşumuzun ek göstergesi 3.600, Türk
polisi de aynı şeyi istiyor ve siz bunu esirgiyorsunuz. Aradan aylar geçiyor,
yıllar geçiyor, defalarca bunu ifade ettiğimiz hâlde, emekli maaşında yüzde
48-50 düzeyinde bir düşüşe neden olan bu ek gösterge adaletsizliğini bir türlü
düzeltmiyorsunuz.
Şimdi, şuna temas
etmek istiyoruz: Değerli arkadaşlar, bunlar polis, bunların bir ailesi var.
Bayan polislerimiz var, erkek polislerimiz var; bunların eşleri var, bunların
çocukları var. Şimdi, yine iki yıl evvel burada sizlere, bütün
milletvekillerine, kendimiz de dâhil, sorduğum bir soruyu tekrarlamak
istiyorum: Milletvekili olduktan sonra, milletvekili olmadan evvel yani sosyal
hayatın içinde, herkeste olduğu gibi, aile sahibi bir insan olarak, arada bir
de olsa çoluğumuzu çocuğumuzu, eşimizi alıp bir yemeğe götürüyoruz. Burada bir
polis gördünüz mü ailesiyle beraber? Ailesini de almış, bir hafta sonu
tatilinde, ailesini de yemeğe getiren, onlarla bir hasbihâl eden, onlarla vakit
geçiren bir polis ailesini hiç gördünüz mü? Göremezsiniz; ya vakti yok ya da
maddi imkânı yok. Şimdi, bu polisten bir aile babası olabilir mi, bu polisten
anne olabilir mi, bu polisten evlat olabilir mi? Ama, bütün bu şartlara rağmen,
polisimiz polisliğini yerine getiriyor, vazifesini yapıyor.
Değerli
arkadaşlar, birçok sıkıntıları var. Biraz evvel söyledik, resmî tatil yok,
bayram yok, seyran yok her an göreve çağrılabilir; bunun yanı sıra da
istirahati yok, her an göreve çağrılabilir. Amir-memur ayrımı olmaksızın,
polisin, haftada iki gün tatil hakkı var mı? Yok. Bugün, her memur, hiç
olmazsa, biliyor ki hafta sonu bir tatil hakkı var; dinlenmesini, diğer sair
işlerini hafta sonuna ayırıyor ama poliste bu yok. Yüz binlerce insan…
Namusumuzdan, şerefimizden, onurumuzdan, haysiyetimizden sorumlu ve namusunu,
şerefini, onurunu, haysiyetini bu Meclis koruyamıyor bu insanların, bu Meclis
koruyamıyor, Hükûmet koruyamıyor.
Şimdi, artık
yeter, vicdan, insaf! Herkese var, polise yok. Askere bakıyoruz, askerin bir
teşkilat yasası var yani bu şartlarda askerin hukukunu koruyan yasalar var.
Valilerimizi Emniyet Genel Müdürü yapıyoruz; Allah razı olsun, mutlaka büyük
hizmetler yapıyorlar ama emniyetten değiller. Emniyet Genel Müdürleri, aynı
Genelkurmay Başkanları gibi, o görevden sonra başka bir göreve atanmak gibi bir
ümit içerisinde olmamalıdır, tekrar kurumuna dönmelidir; işte o zaman o
kurumunun hakkını savunur, işte o zaman kendi mensuplarının dertleriyle
ilgilenmek durumunda olur. Niye? Birkaç yıl sonra görevi bitecek ve zaten
emekli olacak. İşte, en basit mesele budur, en basit tedbir budur yani bunlar çok
önemlidir. Dolayısıyla, gelen valilerimiz hükûmetlerin, sadece bu Hükûmetin
değil tüm hükûmetlerin emrinde, her an görevden alınabilme veyahut da büyük bir
yere gidebilme durumuyla karşı karşıya olduklarından, emniyet mensuplarının
-kendi mensuplarının- belki gönülden istedikleri hâlde, dertlerini Hükûmete
taşımaktan aciz duruma düşüyorlar. Bu bir gerçek. Oturalım, bir teşkilat yasası
yapalım. Yüz elli senelik kurum diyoruz, doğru dürüst bir teşkilat yasası yok.
Değerli
arkadaşlar, polisin siyasi şartları da var yani şu an polisin içinde bulunduğu
durum çok kötü. On binlerce polis sürgüne gidiyor ve polis camiasının
çocukları, eşleri, aynı zamanda büyük bir travma hâlinde. Dün, nasıl Balyoz,
Ergenekon, Gölcük davasında bu memleketin kahraman subaylarının çocukları
sınıftaki sıra arkadaşlarının “Yahu, senin de mi baban darbeci -sadece
tutuklananlar için değil tamamını içine alan, tamamını kapsayan bir biçimde-
senin de mi baban şunu yapmış, senin de mi baban darbe yapacakmış, senin de mi
baban filanı öldürecekmiş?” gibi asılsız suçlamalarına muhatap olup travma
yaşıyorlarsa, bugün Türk polisi topyekûn bu travmayı yaşıyor.
Burada
“Türkiye'nin polisi konusunda yargıda bulunacak yegâne merci millettir.
Polisimize haksız, kasıtlı şekilde saldırmak başka şeydir.” diyorlar. Kim diyor
bunu? Ben bu lafın arkasındayım. Sayın Başbakan Recep Tayyip Erdoğan bunu
söylüyor. O zaman, Sayın Başbakanı buradan bu lafının arkasında olmaya davet
ediyorum. Topyekûn bir camiayı suçlamamak, zaten hiçbir şey verdiğimiz yok,
zaten hiçbir şekilde meselelerini halletmeye niyetli dâhi göründüğümüz yok, hiç
olmazsa bu şekilde töhmet altında bırakmamak gerekiyor. Sayın milletvekilleri,
bu, bizim Türk polisine namus, şeref borcumuzdur ve bu Meclis bu meseleyi
halletmelidir, en azından şunu araştırmalıdır.
Polisin
sıkıntılarını ortaya çıkaracak noktada bu araştırma önergesine “Evet”
diyeceğinizi, sorunları halletmeseniz bile, hiç olmazsa sorunları araştırmaya
“Evet” diyeceğinizi ümitle temenni ediyorum.
Hepinize
saygılar, sevgiler sunuyorum. (MHP sıralarından alkışlar)
BAŞKAN –
Teşekkür ederim Sayın Çirkin.
Milliyetçi
Hareket Partisi grup önerisinin aleyhinde ilk konuşmacı, Kırıkkale Milletvekili
Sayın Oğuz Kağan Köksal.
Buyurun. (AK
PARTİ sıralarından alkışlar)
OĞUZ KAĞAN
KÖKSAL (Kırıkkale) – Sayın Başkanım, yüce Meclisin değerli üyeleri; sözlerime
başlarken hepinizi saygıyla selamlıyorum.
MHP’nin verdiği
grup önerisine geçmeden önce, bugün 28 Şubat, postmodern darbenin yıl dönümü;
bu darbeyi, demokrasimize yapılan bu saldırıyı bu Meclis kürsüsünden bir kere
daha kınıyorum. Allah hiçbir zaman bu ülkeye bir daha darbe görmeyi ve yeniden
darbeleri kınamayı nasip etmesin ve demokrasimiz dimdik ayakta dursun diyerek
sözlerime devam etmek istiyorum.
Değerli Başkanım
ve Meclisimizin değerli üyeleri; Milliyetçi Hareket Partisinin verdiği polis
teşkilatıyla ilgili önerge hakkında AK PARTİ Grubu adına söz aldım ve bu
konuşmamda biraz açıklama yapmak istiyorum.
Bildiğiniz gibi,
Türkiye'deki nüfusun yüzde 80 veya 85’i polis bölgesinde yaşamaktadır yani polisler
çok geniş bir kitlenin güvenliğini, asayişini sağlamaktadır. Bu noktadan
baktığımızda, polis sayısı meselesi: Az önce söylediğimiz gibi, evet,
polislerin çalışma şartları biraz ağırdır ve bu çalışma şartlarının ağır
olduğunu da polislerimiz zaten bu işe girerken bilmektedir. Bunun düzeltilmesi
için, elbette ki sayılarının daha çok arttırılması lazım. Yani, şu anda
yaklaşık 250 bin olan polis sayısını, faraza sekiz saate çekmek istersek, 500
bine çıkartmak lazım. Çünkü, her geçen gün polis bölgesi artmakta ve polisin
muhatap olduğu sayı da çoğalmaktadır. O bakımdan, tabii diyelim ki böyle bir
kadroyu bulduk, böyle bir kadroyu eğitmek bile seneler alır. Her sene polis
okullarına 5 bin-6 bin kişi alındığını, üniversite mezunlarından da yaklaşık 10
bin kişinin polis teşkilatına girdiğini düşünürsek bu sayıyı siz varın hesap
edin.
Ama, AK PARTİ
hükûmetleri olarak baktığımızda, AK PARTİ neler yapmış? 180 binden aldığı polis
sayısını bugün 250 bine çıkartmıştır. Polis teşkilatında 52 olan emeklilik
yaşını 55’e çıkartmak suretiyle yine teşkilatta polislere üç yıl daha bir
rahatlama sağlanmıştır ve böylece sayıda nispi olarak artırıma gidilmiştir. Ha,
bunun yanı sıra, polis teşkilatına ne yapmıştır? Ekonomik yönden yaptıklarını
biraz sonra söyleyeceğim ama şunu söylemek istiyorum değerli milletvekilleri:
Az önce konuşan Milliyetçi Hareket Partisi mensubu arkadaşımız da söyledi, dedi
ki: “Polislerin bayramı yoktur, polislerin tatili yoktur, yılbaşısı yoktur,
çalışır.” Şimdi, doğru yani emniyet teşkilatı nüfus dairesi gibi değil ki tatil
gelince daireyi kilitleyelim, tatil bitince açalım; yok! Her dakikada, her
saniyede, gecenin veya gündüzün her saatinde, vatandaşımızın namusunu… Ki en
önemli şeylerini polise emanet etmiştir vatandaşımız. Nedir?
ADNAN ŞEFİK
ÇİRKİN (Hatay) – Karşılığını verebiliyor musunuz Sayın Milletvekili?
OĞUZ KAĞAN
KÖKSAL (Devamla) – Canını, malını, namusunu emanet etmiştir. Bunu korumak
zorundadır ve doğrudur, görevini de yapmak zorundadır. Bir de Türkiye gibi
ülkelere baktığımızda, birtakım karışıklıkların yaratıldığını, yaratılmaya
çalışıldığını düşünürsek, toplumsal olaylar da gündeme gelince, ister istemez,
polis teşkilatı biraz daha sıkıntılı günler yaşıyor. Aslında, polislerimizin
belki birtakım istekleri var ama bir başka isteği var, onu da burada dile
getirmek lazım: Polis teşkilatı toplumsal olaylarda müdahale edip asli görevini
yerine getirdiği zaman, diğer partilerimiz, diğer kurumlarımız, gruplarımız
sanki düşmana hitap eder gibi polis teşkilatına hitap ediyorlar, sonra gelip
“Moral, motivasyon…” Moral ve motivasyonunu hep birlikte yükseltmemiz lazım.
Şunu dememiz lazım: Polis teşkilatı, bu ülkenin gerçekten var olması gereken,
demokrasinin ayakta kalması için var olan bir teşkilattır.
SAKİNE ÖZ
(Manisa) – Yani, böyle işte! Neredeyse inanacağız söylediklerinize Sayın Valim!
OĞUZ KAĞAN
KÖKSAL (Devamla) – Eğer, demokrasilerde herhangi bir güvence verecek veya
demokrasi ihlal edildiği zaman müdahale edecek bir kurum olmazsa nasıl olur?
Her kurumda, her demokrasiye baktığınızda polis teşkilatı vardır. Ha, bu
teşkilatın içinde iyisi vardır, kötüsü vardır; ben oraya girmek istemiyorum
çünkü ana hatlarıyla konuşuyorum. Kötüsü varsa zaten görevini ihmal ediyor
demektir, onunla ilgili gerekli işlemler yapılır. Az önce, sayın
milletvekilimiz dedi ki: “Şu kadar polis yerinden yurdundan edildi, tayin
edildi.” Ama az önce, onu konuşmadan beş dakika önce de bir başka şey söyledi,
dedi ki: “İki sene evvel konuşma yaparken geldim, karakolda aynı polis vardı;
iki sene sonra, şimdi buraya gelirken aradım gene aynı polis var.” Aslında,
sizin o birinci tespitiniz bana göre doğru bir tespit, bak, ona katılıyorum.
ADNAN ŞEFİK
ÇİRKİN (Hatay) – O zaman tayin edin Sayın Milletvekilim.
OĞUZ KAĞAN
KÖKSAL (Devamla) - Onun için de bu alınan, polis teşkilatı… Bu değişiklik
aslında bir nöbet değişimidir. Adamın birisi on sekiz sene karakolda kalacak,
birisi de yirmi sene organize suçlarda çalışacak. E, haksızlık canım zaten! Onu
alıp bir yerlere vermek lazım. Yani “sürgün” derken, nereye sürüldü? “Efendim,
bu polis alındı organizeden karakola veya bir başka yere sürüldü.” Orada da
görev yapacak.
SEYFETTİN YILMAZ
(Adana) – Emniyet Genel Müdürüyken niye vermedin?
OĞUZ KAĞAN
KÖKSAL (Devamla) – Aslında, karakollardakiler de öbür tarafa gelecek, buradaki
yapılan iş budur. Bunu, burada bir kere daha ifade etmek istiyorum. Yoksa,
polislerimizin hiçbiri alınıp da değişik değişik yerlere değil, bulunduğu
yerden bir başka birime yani “Şu masadan kalk, şu masaya otur.” dendi, bu da
gayet doğaldı, bu artık memuriyetin cilvesi.
Ha, öbür
taraftan, polislerin fedakârlığına bakarsak, evet, polis teşkilatı fedakâr bir
teşkilattır ve bu fedakârlığı yaparken de polis bu işin farkındadır ve farkında
olmasını, şuradan isterseniz size özetleyeyim: Her yıl, polis meslek
yüksekokullarına 6 bin veya 7 bin kişi alınır ama 100 bin kişi müracaat eder.
Bakın, 100 bin kişinin içinden seçilir. Yani, demek ki bu teşkilatı dışarıdan
insanlar o kadar seviyor ki 100 bin kişi müracaat ediyor.
SAKİNE ÖZ
(Manisa) – İşsizler de onun için müracaat ediyorlar.
OĞUZ KAĞAN
KÖKSAL (Devamla) – Bak, sözleşmeli er kanunu çıkarttık hâlâ 500 kişi müracaat
etmedi ama polis teşkilatına 100 bin kişi müracaat ediyor.
ALİ SERİNDAĞ
(Gaziantep) – Kaç kişi ayrılmak istiyor?
OĞUZ KAĞAN
KÖKSAL (Devamla) – Üniversite mezunlarına baktığımızda, üniversite
mezunlarından 10 bin civarında üniversite mezunu alınır; bunlardan da 30-40 bin
kişi gene her yıl polis olmak üzere müracaat ediyor. Yani, aslında, ben şunu
söylemek istiyorum: Bu, polis mesleğinin bir özverisidir, Türk gencinin polis mesleğine
olan sevgisidir. Bu kadar fedakârlık yapanlara “Ya, işte, yapıyorlar da iyi.”
falan demiyoruz. Elbette ki fedakârlık yapanlara imkânlar nispetinde bunları
artırmak lazım. Nitekim, AK PARTİ Hükûmeti iktidara geldiği zaman yaptığımız
artışlarla polislerin maaşını 5-6 misline katladık. Bazı yerlerde ikramiye
gündeme getirildi. İşte, şu anda, bu sene baktığımızda 160 bin polise maaş
ikramiyesi tanımışız. Gene, polislerimizin maçlardan, imtihanlardan ücret
almasını sağlamışız ve bunun neticesinde, polis teşkilatını yüceltmesi için
eksikler… Ha, bazı illerde de şunu uygulamaya başladık, şu anda bir pilot
çalışma var: Acaba, sekiz saat çalıştırdığımızda, bu eksiği devriyelerle veya
motorlu araçlarla tamamlayabilir miyiz diye bazı illerde pilot çalışma sürüyor
ama çok fazla, net bir netice elde edilemedi çünkü ne yaparsanız yapın, polis
teşkilatında sayı önemlidir. Sayıyı artırabilirseniz, o dediğiniz bir noktada
yapılacak. Yani, moral, motivasyon meselesini söyledi sayın milletvekilimiz de,
7 bin kişi alınacak bir yere 100 bin kişi müracaat ediyorsa, o mesleğin hâlâ
itibarı ve moral, motivasyonu vardır diye düşünüyorum, burada ifade etmek
istiyorum.
Tabii, bütün
bunlar söylendiğinde, her şey güzel, günlük güneşlik, polis teşkilatına hiçbir
şey vermeyelim anlamında söylemiyorum. Bununla ilgili, polis teşkilatı, az önce
söylediğim gibi, bu kadar fedakâr çalışan, gece demeden, gündüz demeden, bayram
tatili yok, şeyi yok… Çünkü çalışmak zorundadır, sistemin gereği odur, başka
çaresi yok. Böyle çalışan fedakâr teşkilata ne verseniz de azdır, onu da ifade
etmek istiyorum, yürekten söylüyorum.
İşte, bununla
ilgili de Emniyet Genel Müdürlüğü ve İçişleri Bakanlığımızda bir çalışma var;
acaba nelerden artırabiliriz, eksikleri nelerdir, neler yapabiliriz gibi.
İnşallah, bu çalışma tamamlanıp Meclise intikal ettiğinde -sayın
milletvekilimize de buradan söylüyorum- bütün grupların oy birliğiyle, madem
polis bu kadar düşünülüyor, bu çalışma neticelendirilir, kanunlaştırılır ve
polis teşkilatının ihtiyaçları daha da rahat bir şekilde sağlanmış olur.
Tabii, buna
baktığımızda, gene de her şeye rağmen, şu anda demokrasiyi sağlayan polis
teşkilatı devletinin emrinde, milletinin hizmetinde görev yapan, fedakâr,
cesur, kahraman bir teşkilattır. Bunu burada tekrar ifade etmek istiyorum.
Bu önerge
münasebetiyle, huzurlarınızda, buradan, özellikle şehit olan polislerimizin
yakınlarına başsağlığı, gazilerimize de uzun ömürler dilerken, polis
teşkilatıyla ilgili çalışmalarımızın sürdüğünü ve inşallah, en kısa zamanda
bunun, kuvveden fiile çıkararak, Meclise geleceği umudumu bir kere daha burada
ifade ederken, siz sayın milletvekillerimizi ve yüce Meclisi, bizi izleyen
vatandaşlarımızı yürekten selamlıyor, hepinize saygılar sunuyorum. (AK PARTİ
sıralarından alkışlar)
BAŞKAN –
Teşekkür ederim.
Milliyetçi
Hareket Partisi grup önerisi üzerinde lehinde olmak üzere ikinci konuşmacı,
Gaziantep Milletvekili Sayın Ali Serindağ.
Buyurun. (CHP
sıralarından alkışlar)
ALİ SERİNDAĞ
(Gaziantep) – Teşekkür ederim Sayın Başkan.
Sayın Başkan,
sayın milletvekilleri; bugün, devletimiz açısından gerçekten önemli olan bir
kuruluşun, bir kurumun sorunlarını tartışıyoruz; emniyet teşkilatının
sorunları.
Şimdi, Sayın
Köksal’ı dinlerken bazı konuları tekrar gündeme getirmem gerektiğini anladım,
şöyle: On iki yıldan beri yapılan çalışmalar sonuçlandırılamıyorsa bundan sonra
da hiçbir çalışma sonuçlandırılamaz. Sorun şu: Polisler “Bizim çalışma
şartlarımız ağır. Diğer memurlar 40 saat çalışıyor, biz 60 saat çalışıyoruz.
Bunun için ne diyorsun?” diyorlar. “Efendim, işte, sayıyı artıracağız. Ancak bu
kadar oluyor.” Öyle değil, öyle değil! Şimdi, siz polisi iyi sevk ve idare
edemezseniz sayıyı ne kadar artırırsanız artırın, yapamazsınız. “Efendim, tüm
bunlara rağmen, bu kadar polis olmak isteyen vatandaş varsa demek ki bu meslek
hâlâ caziptir.” Niye geliyor biliyor musunuz? İşsizlikten. Keşke şunu da
söyleseydi: Şu anda, emniyet teşkilatından ayrılmak için dilekçe vermiş ve
dilekçeleri sırada bekleyen kaç kişi var? Sayın Köksal keşke bunları da
söyleseydi. Emniyet Genel Müdürüydü, bunları bilir ama bunları burada söylemez.
Polis memurları
diyorlar ki: “Bizim gibi eğitim seviyesine gelmiş olanların ek göstergesi
emeklilikte, emekliliğe yakın, ayrılacağı zaman da 3.600. Bizimki niye
olmuyor?” Polis memurları bunu diyor. Şu an, mevcut bakandan önceki sayın bakan
bunun mutlaka giderileceğini söyledi. Bakan gitti ama sorun çözülmedi. Bundan
sonra da çözüleceği yok. Ne zaman çözülür? AKP iktidardan giderse polislerin bu
sorunu da çözülür. Polisler bunu istiyor. Somut istekleri var. Siz bu somut
isteklerle ilgili ne diyorsunuz? Polislerin disiplinle ilgili sorunları var;
disiplin tüzüğünü değiştirecek misiniz, değiştirmeyecek misiniz? Disiplin
tüzüğü, elbette diğer kamu görevlilerine göre biraz sert önlemler içerebilir
ama amirlere sonsuz takdir yetkisi veriyor. Siz bunu düzeltecek misiniz,
düzeltmeyecek misiniz?
Şimdi, sayıyı
artırmakla etkinleştiremezsiniz. Siz polisin yapmayacağı, yapmasına gerek
olmadığı birtakım görevleri polise yaptırırsanız, sayıyı ne kadar artırırsanız
artırın siz o görevi etkinleştiremezsiniz.
Bakınız,
pasaportu polis veriyor. Polis diyor ki: “Trafik hizmetleri polislikle ilgili
değildir. Tebligat işlemlerini polis yapıyor, av ruhsatlarını polis veriyor.”
Siz polisi etkin hâle getirmek istiyorsanız, emniyete ve asayişe yöneltmek
istiyorsanız, polisin yapmaması gereken görevleri de polisten alacaksınız ve bu
şekilde polisi etkinleştireceksiniz.
Şimdi, somut bir
soru: Şu anda, grup toplantılarının yapıldığı günkü polis memurları sayısını
bir hesaba katın. Bununla ne demek istiyorum? Koruma hizmetlerine verilen polis
memurları. Siz, polisi emir eri gibi kullanırsanız, güvenliğiyle sorumlu olduğu
kişiye hizmet eden bir görevli gibi istihdam ederseniz, polisi
etkinleştiremezsiniz. Bu, sevk ve idareyle ilgilidir. Bu sevk ve idareyle
ilgili olan konuyu siz sayıyı artırmakla halledemezsiniz ve polisi etkin hâle
getiremezsiniz.
Polisi alırken
referansı esas alıyorsunuz. Referansı esas alan bir meslekten siz verim
bekleyebilir misiniz? Bekleyemezsiniz. Polis o kadar ağır şartlarda çalışıyor
ki son on yılda 300 civarında polis memuru intihar etmiştir. Siz bu
intiharların sebebini araştırıyor musunuz? İntiharların sebebiyle ilgili
düzenlenen raporlara siz itibar ediyor musunuz? Siz bunların nereden
kaynaklandığını biliyor musunuz? Bunlara hiç eğilmiyorsunuz çünkü sizin bu
sorunları gidermek gibi bir amacınız yok, siz ancak sorunları kullanırsınız.
Sayın
milletvekilleri, son günlerde 6-7 bin polisin görev yeri değiştirilmiştir,
sorgusuz sualsiz. Şimdi, Sayın Çirkin’in verdiği bir örnekten hareket ederek,
Sayın Köksal diyor ki: “Olması gereken yer değişikliğidir.” Elbette. Siz de
biliyorsunuz ki emniyet teşkilatı atama ve yer değiştirme yönetmeliği var.
Polis teşkilatı atama ve yer değiştirme yönetmeliğine göre, polislerin ne zaman
yer değiştireceği, hangi bölgede kaç yıl süreyle görev yapacağı, hangi
görevlere atanacağı orada açıkça belirlenmiş. Siz keyfî atama yaparsanız, keyfî
olarak polis memurlarını, emniyet teşkilatı mensuplarını sağdan sola
savurursanız poliste ne görev şevki kalır ne hizmet aşkı kalır. Bunun mutlaka
göz önüne alınması lazım. Bunu, maalesef, görmezlikten geliyorsunuz.
Başka bir soru:
2 kurul var, Yüksek Değerlendirme Kurulu ve Merkez Değerlendirme Kurulu. Bu 2
kurulun yaptığı işi, aldığı kararları siz adil olarak niteliyor musunuz? Bu
kurullar adil karar almadıkça siz polis memurlarını, polisleri, emniyet
hizmetleri sınıfındaki hiçbir personeli memnun edemezsiniz. O nedenle, bu
sorunlara eğilmeden olmaz. Siz polisi, emniyet mensuplarını ödüllendirirken
objektif davranıyor musunuz? Davranmıyorsunuz. O zaman, poliste şevk kalmaz.
Siz ne yapıyorsunuz? Bazen polisi destan yazmakla ödüllendiriyorsunuz, bir süre
sonra aynı polisi “çete” olarak suçluyorsunuz. Böyle bir teşkilat şevkle
çalışabilir mi, görevini yerine getirebilir mi, halkın hizmetini en iyi şekilde
yerine getirebilir mi?
Değerli
arkadaşlar, bununla kalmıyorsunuz -şimdi polise bakış açınız değişti- bugüne
kadar iç güvenlik birimlerine yaptırdığınız hizmetlerin bir bölümünü Millî
İstihbarat Teşkilatına devretmek istiyorsunuz. Ne oldu, niye devrediyorsunuz?
Çünkü, polise bakış açınız değişti. Polise bakış açınız değişince siz o
kurumdan bazı görevleri alıp başka bir kuruma vermek istiyorsunuz. Devlet
kurumlarına böyle bakılmaz; devlet kurumlarına, yakınlığa ve uzaklığa göre
görev verilmez. Siz ne yaptınız? Devlet kurumlarını karşı karşıya getirdiniz,
onları çatışır hâle getirdiniz. Oysa devlet kurumları bir ahenk, iş birliği ve
eş güdüm içerisinde çalışmalıdır ama sizin uygulamalarınız polisi bundan
uzaklaştırmıştır.
Daha ne
yaptınız? Bu sağdan sola, soldan sağa sürdüğünüz polisin, emniyet
görevlilerinin hak arama özgürlüğünü kısıtladınız, onların yargıya başvurmak
suretiyle alacakları yürütmenin durdurulması kararının alınmasını
zorlaştırdınız. Niye? Çünkü “Savunma alınmadan yürütmenin durdurulması kararı
verilemez.” diye yasa değişikliği yaptınız.
Siz ne
yapıyorsunuz? Olaylara ve konjonktüre göre düzenlemeler yapıyorsunuz. Olaylara
ve konjonktüre göre düzenlemeler yaptığınız vakit siz bir kurumu verimli hâle getiremezsiniz,
iyi çalıştıramazsınız, o kurumdan beklenen verimi alamazsınız. Peki, ne
yapmanız lazım? Şunu yapmanız lazım:
1) Polisi göreve
alırken objektif davranacaksınız.
2) Hizmet içi
eğitimi polislik mesleğine uygun olarak vereceksiniz, bu eğitimi verirken polis
etiği kurallarını göz önünde bulunduracaksınız.
Bakınız, Avrupa
Polis Etiği Yönetmeliği var; siz hizmet içi eğitimi, yönetmeliğin öngördüğü
koşullara ve burada öngörülen sistemlere uygun olarak vermelisiniz. Ne
yapmalısınız? Demokratik toplum gereklerine uygun olarak eğitmelisiniz.
Başka ne
yapmalısınız? Toplumsal olaylara müdahale konusunda polisi vatandaşla, halkla
karşı karşıya getirmeyecek şekilde eğiteceksiniz. Siz öyle yapmıyorsunuz. Ya ne
yapıyorsunuz? Polisi vatandaşla karşı karşıya getirecek şekilde
yönlendiriyorsunuz ve Hükûmet tarafından verilen yanlış kararlarla, maalesef,
bugün, polis teşkilatına olan güven azalmıştır. Niye? Sizin verdiğiniz yanlış
emirlerden ötürü. Siz verdiğiniz emirlerle yurttaşları polisle karşı karşıya
getirdiniz, güven erozyonuna uğrattınız. Bu şekilde de polis teşkilatına en
büyük kötülüğü yaptınız, en büyük kötülüğü. Polis teşkilatına yapılacak en
büyük kötülük, onu halkla karşı karşıya getirmektir. Çünkü, polis, vatandaşın
ilk defa devletle yüz yüze geldiği bir teşkilattır. O nedenle, tüm
düzenlemelerinizi sizin ona göre yapmanız lazımdı.
Polisi çoğulcu
toplum gereklerine göre eğitmelisiniz, polisi demokratik toplum gereklerine
göre eğitmelisiniz ve polisi yolsuzlukları, hırsızlıkları örtecek şekilde
göreve sevk etmeyeceksiniz. Bu, polise yapılacak en büyük kötülüktür. Polisi
yanlış yönlendirmeyle, adliyeyle de karşı karşıya getirdiniz.
(Mikrofon
otomatik cihaz tarafından kapatıldı)
BAŞKAN –
Teşekkür ederim.
ALİ SERİNDAĞ
(Devamla) - Şimdi polis, bir taraftan kendi amirlerinin, bir taraftan da
adliyenin baskısı altında sıkışmış durumdadır. Bunu mutlaka gidermeniz lazım.
Teşekkür
ediyorum, saygılar sunuyorum. (CHP sıralarından alkışlar)
BAŞKAN –
Teşekkür ederim.
Milliyetçi
Hareket Partisi grup önerisinin aleyhinde olmak üzere son konuşmacı, Niğde
Milletvekili Sayın Alpaslan Kavaklıoğlu.
Buyurun. (AK
PARTİ sıralarından alkışlar)
ALPASLAN
KAVAKLIOĞLU (Niğde) – Sayın Başkanım, yüce Meclisin değerli üyeleri; emniyet
hizmetleri sınıfı personelinin ağır çalışma koşullarının meydana getirdiği
sorunların araştırılması ve özlük hakları bakımından alınacak önlemleri tespit
etmek amacıyla MHP’nin Meclis araştırması açılması teklifi aleyhine söz almış
bulunuyorum. Hepinizi saygıyla selamlıyorum.
Değerli
arkadaşlar, bugün ülkemizin demokrasi tarihinde kara bir leke olan 28 Şubatın
yıl dönümü. Millî iradeye açık bir müdahale olan 28 Şubat sürecini milletçe çok
iyi şekilde analiz etmeliyiz. Ülkemizi, milletimizi ve manevi değerlerimizi
hedef alan herkes veya her oluşum, kaybetmeye mahkûmdur. Ben, bu vesileyle,
farklı görüşteki bütün bireylerin, sivil toplum kuruluşlarının, grupların, her
türlü vesayete karşı olma, millî iradeye sahip çıkma noktasında buluşması
gerektiğine inanıyor, 28 Şubat postmodern darbesi sürecini ve mimarlarını
kınıyorum.
Değerli
milletvekilleri, toplumsal barışın ve huzurun sağlanması, güven duygusunun
toplum nezdinde artmasına bağlıdır. Bu nedenle, güvenlik konusu, devletimizin
maddi boyutunu asla düşünmediği ve karşılığından kesinlikle ödün vermediği asli
görevlerinden biridir. Mal ve can güvenliğimizin kesintisiz teminatı, insan
haklarının ve özgürlüğünün koruyucusu olan emniyet teşkilatımızdır. Emniyet
teşkilatımız, toplumsal huzurumuzu ve barışı bozacak, güven ortamını
zedeleyecek, can ve mal güvenliğini tehdit edecek olan bütün kötü niyetli
faaliyetleri önlemek ve bu konuda caydırıcı olmak gibi hassas ve sorumluluğu
yüksek kutsal bir görev üstlenmiştir.
Gelişen
teknoloji, ulaşım ve haberleşme imkânları suçluların da nitelik ve niceliğinde
çok önemli değişiklikler yapmıştır. Kendisine sağlanan imkânlarla Türk polis
teşkilatının güvenlik alanındaki yeni teknolojileri ve metotları yakından takip
ederek değişik şartlara başarıyla uyum sağlaması memnuniyetle müşahede
edilmektedir. Türk polis teşkilatımızın bütün birimleri, branşında uzmanlaşmış
kadroları, çağdaş, teknolojik yapılanmasıyla araştırma ve geliştirme
çalışmalarında önemli atılımlar göstermiştir; ayrıca, uluslararası iş
birliğinde sergilemiş olduğu yüksek performansla görevini evrensel boyutlara başarıyla
taşımıştır.
Öte yandan,
polis teşkilatımız, eğitim düzeyi en yüksek kurumlardan birisi olmuştur; hem
mesleğe başlayanların eğitim düzeyi yükselmekte hem de meslek içi eğitimlerin
sayısı her geçen gün artmaktadır. Bu, polisin verdiği hizmetin kalitesini
yükseltmiş ve milletimizle daha sağlıklı bir iletişimin yolunu açmıştır.
Askerlik
şartlarında polisimizin lehine değişikliklere gidilmiş ve polisimize askerlik
zorunluluğu kaldırılmıştır. Polisimizin meslekte önleri açılmış, başpolis ve
kıdemli başpolis olma imkânı sağlanmıştır.
Değerli
milletvekilleri, polislerimizin sorunlarına hakkaniyetle yaklaştığımızdan
kimsenin kuşkusu olmasın. Mesleğindeki bütün zorluklara rağmen göstermiş olduğu
performans ve fedakârlıklarla görevini yürüten polislerimizin çalışma
şartlarının iyileştirilmesi için çok özel çalışmalar sürdürülmektedir.
Bilindiği gibi,
emniyet hizmetleri sınıfı personelinin çalışma sistemleri, emniyet hizmetleri
sınıfı personelinin çalışma saatleri esaslarına göre belirlenmiştir. Görevin
gerekleri, risk durumu, personel sayısı ve benzeri ölçütler göz önüne alınarak
valiliklerin onayıyla farklı çalışma sistemleri de uygulanabilmektedir. 8-24
çalışma sitemi uygulayan bir birimde personel haftada ortalama 40 saat
çalışırken 12-24 çalışma sistemi esasına göre çalışan personel ise haftada 60
saat çalışmaktadır. Çalışma saatleriyle ilgili olarak yapılan bilimsel
çalışmalar sonucunda, polis teşkilatına en uygun olarak değerlendirilen, 8-24
olarak bilinen ergonomik vardiya sistemi geliştirilmiş ve öncelikle polis
merkezleri olmak üzere kademeli olarak uygulamaya geçilmiştir. Polis
memurlarının çalışma saatlerinin iyileştirilmesi kapsamında bu çalışma 18 ilde
başlatılmıştır. Ergonomik vardiya sisteminin personel sayısının gelişmiş ülke
standartlarına ulaşmasıyla birlikte ülke genelinde uygulanması planlanmaktadır.
Personel sayısı arttıkça da bu sisteme geçiş hızlanacaktır.
Sayın
milletvekilleri, emniyet teşkilatı mensuplarının ücret ve sosyal haklarından
kaynaklanan eksikleri konusunda da çalışmalar yapılmış, yapılmaya devam
etmektedir. Bu konuyla ilgili olarak İçişleri Bakanlığımız tarafından,
tazminatlar ve özellikle polislerin emeklilik maaşlarını etkileyecek olan ek
göstergelerinin yükseltilmesi amacıyla çalışmalar yapılarak Maliye Bakanlığıyla
görüşmeler devam etmektedir. Bakanlıkça emniyet hizmetleri sınıfı personeline
de fazla çalışma saati başına ücret ödenebilmesinin önünü açmak üzere, ilgili
kanunda ifade edilen “fazla çalışma ücreti” ibaresinin “güvenlik tazminatı”
şeklinde değiştirilmesi ile diğer mali hakların düzenlenmesine yönelik
çalışmalar devam etmektedir.
Değerli
milletvekilleri, emniyet teşkilatında her yıl personel sayısı artmasına rağmen,
bilinen ve beklenenin aksine intihar sayıları da düşmektedir. Bu azalmada,
personel seçiminde eğitimin istenilen düzeyde olması, standartların
yükseltilmesi ve mesleki zorlukların veya sorunların önceki yıllara göre daha
fazla çözüme kavuşturulması etkili olmuştur. Ayrıca, teşkilatta psikolojik
destek hizmetlerinin sunulmaya başlanması gibi sebepler gösterilebilir.
Emniyet
teşkilatında meydana gelen intiharların önüne geçilebilmesi amacıyla, intihar
olayları, oluşturulan uzman heyet tarafından yerinde incelenmekte; bu araştırma
ve incelemelerden elde edilen bilgiler ışığında çözüm önerileri
geliştirilmektedir. Emniyet teşkilatı personeline psikolojik destek vermek,
sorunlarının çözümüne katkıda bulunmak amacıyla tüm illerimizde ve polis eğitim
kurumlarında rehberlik ve psikolojik danışmanlık birimleri oluşturulmuştur. Bu
birimlerimizde psikolog ve psikolojik danışmanlar görevlendirilmiştir. 2004
yılında rehberlik hizmetlerinde görevlendirilen alanlarında uzman personel
sayısı 13 iken yakın zamanda 150’yi aşmıştır. Emniyet Genel Müdürlüğü uzmanları
tarafından teşkilat yöneticilerine ve personeline aile içi sorunlarının çözümü,
aile danışmanlığı, meslek içi iletişim, psikolojik sorunların önlenmesi ve
çözümü, intiharı önleme ve yönetim becerileri, iletişim gibi konularda eğitim
ve seminerler verilmektedir.
Sayın Başkan,
değerli milletvekilleri; polisimiz vazifelerini yürütürken geçmişten günümüze
birçok zorluk ve sorunlarla mücadele etmek zorunda kalmıştır. Hükûmetimiz
polisimizin sorunlarına asla kayıtsız kalmamıştır. Milletimizin birlik ve
beraberliği için canını ortaya koymaktan çekinmeyen emniyet teşkilatımızın mensuplarının
çalışma şartlarının iyileştirilmesi ve mesleki sorunlarının çözüme
kavuşturulması için yeni çalışmalar yürütüldüğü bilinmektedir.
Polislerimizin
çalışma şartları ve mesleki sorunları konusunda, araştırma önergesinde sayılan
ve sayılmayan sorunların çözümü konusunda Hükûmetimizce önemli çalışmaların
yapıldığını yakından takip ediyoruz, biliyoruz.
Milliyetçi
Hareket Partisi Grubunun emniyet hizmetleri sınıfı personelinin ağır çalışma
koşullarının meydana getirdiği sorunların araştırılması ve özlük hakları
bakımından alınacak önlemler hakkında Meclis araştırması açılması önergesine,
Meclisin acil ve önemli gündemi sebebiyle maalesef katılamıyoruz.
Ayrıca şehit
düşen kahramanlarımıza Allah’tan rahmet diliyor, gazilerimize de saygı ve
şükranlarımı sunuyorum. Hepinizi saygıyla selamlıyorum. (AK PARTİ sıralarından
alkışlar)
BAŞKAN –
Teşekkür ederim.
YUSUF HALAÇOĞLU
(Kayseri) – Karar yeter sayısı...
BAŞKAN –
Milliyetçi Hareket Partisi grup önerisini oylarınıza sunacağım ve karar yeter
sayısı arayacağım.
Kabul edenler...
Kabul etmeyenler... Karar yeter sayısı yoktur.
Birleşime on
dakika ara veriyorum.
Kapanma Saati: 16.12
ÜÇÜNCÜ OTURUM
Açılma Saati: 16.23
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mine LÖK BEYAZ (Diyarbakır), Fehmi KÜPÇÜ (Bolu)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 70’inci Birleşiminin
Üçüncü Oturumunu açıyorum.
Milliyetçi
Hareket Partisi grup önerisinin oylamasında karar yeter sayısı bulunamamıştı.
Şimdi öneriyi tekrar oylarınıza sunacağım ve karar yeter sayısı arayacağım.
Öneriyi
kabul edenler… Kabul etmeyenler… Kabul edilmemiştir, karar yeter sayısı vardır.
Şimdi,
Cumhuriyet Halk Partisi Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım.
3.- CHP Grubunun, İzmir Milletvekili
Rahmi Aşkın Türeli ve arkadaşları tarafından tarımsal destekleme sisteminin
incelenerek yetersizliklerin ortaya konulması ve desteklerin artırılmasına yönelik
politikaların oluşturulması amacıyla 17/4/2013 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel Kurulun
28 Şubat 2014 Cuma günkü birleşiminde sunuşlarda okunmasına ve görüşmelerinin
aynı tarihli birleşiminde yapılmasına ilişkin önerisi
20/2/2014
Türkiye Büyük Millet Meclisi Başkanlığına
Danışma
Kurulunun 28/2/2014 Cuma günü (bugün) yaptığı toplantısında siyasi parti
grupları arasında oy birliği sağlanamadığından, grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
Mehmet Akif Hamzaçebi
 İstanbul
  Grup
Başkan Vekili 
Öneri:
İzmir
Milletvekili Rahmi Aşkın Türeli ve arkadaşları tarafından tarımsal destekleme
sisteminin incelenerek yetersizliklerin ortaya konulması ve desteklerin
artırılmasına yönelik politikaların oluşturulması amacıyla 17/4/2013 tarihinde
Türkiye Büyük Millet Meclisi Başkanlığına verilmiş olan Meclis araştırma
önergesinin (857 sıra no.lu), Genel Kurulun bilgisine sunulmak üzere bekleyen
diğer önergelerin önüne alınarak 28/2/2014 Cuma günlü birleşimde sunuşlarda
okunması ve görüşmelerinin aynı tarihli birleşimde yapılması önerilmiştir.
BAŞKAN
– Cumhuriyet Halk Partisi grup önerisinin lehinde olmak üzere ilk konuşmacı,
İzmir Milletvekili Sayın Rahmi Aşkın Türeli.
Buyurun.
(CHP sıralarından alkışlar)
RAHMİ AŞKIN
TÜRELİ (İzmir) – Teşekkür ederim Sayın Başkan.
Sayın Başkan,
değerli milletvekilleri; grubumuzun vermiş olduğu tarımsal destekleme
sisteminin incelenmesi, tarımsal desteklerin yetersizliğinin ortaya konulması
ve tarımsal desteklerin artırılmasına ilişkin önerge üzerinde Cumhuriyet Halk
Partisi adına söz almış bulunuyorum. Yüce heyeti saygıyla selamlıyorum.
Değerli
milletvekilleri, tarım sektörü önemli bir sektör, aynı zamanda da stratejik bir
sektör. Özellikle, bu nüfus artış hızının devam edeceğini düşündüğümüzde ve
gıda talebindeki artışın da devam edeceği varsayımı altında, gelecekte de
bugünkünden daha fazla önem arz edeceği üzerinde bütün ulusal ve uluslararası
otoriteler birleşmiş durumda. Tabii, bu sektörün ekonomi içinde, sadece tarım
sektörü içinde değil, diğer sektörler üzerinde de çok ciddi etkileşmesi, onlar
üzerinde yansımaları var.
Bir kere, şunu
söyleyelim: Tarım sektörü öncelikle nüfusun gıda ihtiyacını karşılayan bir
sektör. Sadece bu ülkede yaşayan insanlar da değil değerli milletvekilleri;
turizm yoluyla gelen, ülkemize gelen turistlerin de beslenmesi açısından tarım
sektörü stratejik bir sektör. Diğer taraftan, ihracat yaparak döviz kazandıran
bir sektör. İstihdam sağlayan bir sektör. Hâlâ, çalışan nüfusumuzun yüzde 25’i
tarım sektöründe istihdam ediliyor. Son olarak da sanayi sektörüne ham madde
sağlayan bir sektör. Yani, tekstil sanayimiz gibi ihracatımız içinde önemli bir
payı olan bir sektörün pamuk üretimine bağlı olduğunu biliyoruz. Aynı şekilde,
şeker sanayisinin şeker pancarı üretimine bağlı olduğunu biliyoruz. Bu yüzden
de tarıma, başka diğer tarımsal alanlara, üretime ve sanayi sektörüne de ham
madde sağlayan bir sektör.
Tabii, bu sektör
aynı zamanda da hava koşullarına bağlı olan bir sektör, iklim koşullarına çok
bağımlı. O yüzden de değerli milletvekilleri, dünyanın her yerinde tarım
sektörü desteklenir. Bugün, az gelişmiş ülkelerden gelişmiş ülkelere, hangisine
bakarsanız bakın, tarım sektörüne özel bir önem verildiği, tarım sektörünün
farklı programlarla, politikalarla desteklendiğini görmekteyiz. Şimdi, tabii,
sanayi sektöründe iş kolaydır. Bir fabrika kurarsınız, bir bina yaparsınız,
içine makineleri koyarsınız, gerektiğinde yirmi dört saat üretim yaparsınız, üç
vardiya, sekizer saatten aralıksız üretim yapabilirsiniz ama tarım sektörü öyle
değil. Tarım sektörü hava koşullarına bağımlı bir sektör. Bunun kuraklığı var,
aşırı yağışı var, tarımsal zararlı dediğimiz hastalıklar var. Bütün bunlar
tarımda oluşacak olan üretimin, rekoltenin ciddi anlamda belirlenmesine neden
oluyor. Bu açıdan da bu sektörün özel olarak desteklenmesine ihtiyaç var.
Şimdi, Türkiye
açısından baktığımızda, tarımın ekonomi içindeki göreli payı nedir diye
baktığımızda şunu görüyoruz: Tarım sektörünün millî gelirden aldığı pay yüzde
8’dir değerli arkadaşlar ama tarımsal istihdamın toplam istihdam içindeki payı
yüzde 25’tir. Yani, çalışanların yüzde 25’i çalışıyor ama ancak millî gelirin
yüzde 8’ini üretiyor. Bu da aslında çok çarpık bir duruma işaret etmektedir;
tarım sektörünün ciddi sorunları olduğuna, tarım sektörünün yoksulluk sorununun
çok yaygın ve derin olduğuna işaret etmektedir. Nitekim, TÜİK’in rakamları da
bunu göstermektedir. Bakın, TÜİK, 2009 yılına kadar gıda ve gıda artı gıda dışı
yoksulluk sınırlarını belirliyordu; 2009’da birden bıraktı bunu, şimdi devam
etmiyor. Buna ilişkin eleştirilerimizi her ortamda söylüyoruz. Buna göre, 2002
yılında -Türkiye için söylüyorum, ki bu yoksulluk sınırlarının düşük olduğunu
söylüyoruz- yoksulluk oranı yani gıda artı gıda dışı yüzde 27’ymiş, 2009’da
yüzde 18’e düşmüş ama aynı dönemler itibarıyla, kırda yüzde 34’müş, yüzde 39’a
çıkmış. Yani, kırda yoksulluk azalmıyor, aksine artıyor. 2009 yılında -tekrar
veriyorum rakamları- Türkiye’de kent ve kırın ortalaması alındığında kentte
yüzde 18’miş, kırda yüzde 39; 2 katından fazla. Bu da aslında kırda nasıl ciddi
bir yoksulluk olduğunu ortaya koyuyor. Tabii bunun nedenleri var: Girdi
fiyatlarının bu kadar arttığı ama ürün fiyatlarının artmadığı bir yerde çiftçinin
ve hayvancının yoksullaşması doğaldır.
Şimdi, bakın,
gene 2002-2013 kıyaslaması yapacağım. 2002 yılı mazot ortalamasını söylüyorum:
1 lira 10 kuruşmuş, 2013 yılında 4,5 lirayı geçmiş, şu anda 4,65’ler civarında.
Mazottaki fiyat artışı 4,5 kat arkadaşlar.
Aynı şekilde,
ton başına üre gübresi olarak baktığımızda 4,2 katlık bir artış var. Gene aynı
şekilde, DAP gübrede 3,5 kat. Yani, ortalamada girdi fiyatlarının 4-4,5 kat
arttığını görüyoruz. Peki, fiyatlar bu oranda artmış mı? Ne yazık ki artmamış.
Buğday
fiyatlarındaki artış sadece 2,5 kat, şeker pancarında 1,6 kat, kütlü pamukta
2,2 kat. Yani, girdilerin 4-4,5 kat arttığı bir ortamda eğer ürün fiyatları,
tarımsal ürünlerin fiyatları 2-2,5 kat artıyorsa burada ciddi problem var
demektir.
Gene aynı şekilde,
bakın, biliyorsunuz, en son, Ulusal Süt Konseyi çiğ süt fiyatlarını belirledi.
1 liraydı, 1 lira 5 kuruşa çıkardı; 5 kuruş zam yaptı arkadaşlar. Oysa hepimiz
biliyoruz ki süt üreticisinin maliyeti 1,20 kuruş. Bu ne demektir? Çiftçiye,
hayvancıya verilen süt fiyatları yem fiyatlarını bile karşılamaz duruma
gelmiştir yani süt-yem paritesi 1’in altına düşmüştür. Oysa biz biliyoruz ki
dünyanın bütün gelişmiş ülkelerinde bu parite 1,5’tur, hatta bazı ülkelerde,
tarımı destekleyen ülkelerde, Avrupa ülkelerinde 2’lerin üzerindedir. Ama
Türkiye’de görüyoruz ki fiyatların maliyetleri karşılamadığı bir ortam vardır
ve Süt Konseyinin fiyatları açıklayacağı zaman bütün beklentiler de 1,20’nin
üzerineydi ama ne yazık ki, gördük ki sadece 5 kuruşluk bir artış oldu, 1,05
kuruş olarak belirlendi.
Tabii, hep
söylüyoruz arkadaşlar, bakın “AKP Hükûmeti döneminde çıkardığınız yasalara
uymuyorsunuz.” diye. 2006 tarihli 5488 sayılı Yasa’nın, Tarım Kanunu’nun
21’inci maddesinde diyor ki: Tarımsal desteklemelere ayrılan para millî gelir
içinde yüzde 1’den az olamaz. Yani millî gelirin yüzde 1’inden daha yüksek bir
destekleme vereceksin. Oysa ben rakamları söyleyeyim: 2007’den itibaren 2013’e
kadar -devletin resmî rakamlarını söylüyorum, Kalkınma Bakanlığının hazırladığı
program rakamlarıdır bunlar- binde 5, bin 6 civarındadır yani yüzde 1 değil,
yüzde yarımdır.
Tabii, bu,
aslında böyle bir eksiklik olduğu bilindiği için, AKP Hükûmeti tarafından,
bakanlar tarafından, bizim bütçe görüşmeleri sırasında hem Plan Bütçede hem de
Genel Kurulda her bakan kendine göre bir hesap yapıyor arkadaşlar. Mesela
Maliye Bakanı ne yaptı? Gelip, devletin resmî rakamının, açıklanan rakamların
üzerine tarımsal kredi sübvansiyonunu koyduğu, müdahale alımlarını ve tarımsal
KİT’lerin finansmanlarını, hepsini dâhil ettiği zaman rakam gene yüzde 1 değil
arkadaşlar; binde 7,7. Bu yetmemiş, Tarım Bakanı hızını alamamış olacak ki bu
harcamaların, bu rakamların üzerine, Maliye Bakanının yaptığı hesabın üzerine
DSİ’nin sulama yatırımlarını koymuş, arazi toplulaştırma ve tarla içi
geliştirme hizmetlerini koymuş ve rakamı nihayet yüzde 1’in üzerine çıkarmış.
İyi ama değerli arkadaşlar, bunlar tarımsal yatırımların içinde zaten
kapsanıyor, bunu burada tekrar sayamazsınız. O zaman iki kere saymış olursunuz.
Eğer burada sayacaksanız -yüzde 1’in üzerine çıkartıyorsanız- gideceksiniz
tarımsal yatırımlara, tarımsal yatırımların içinden bu rakamı çıkartacaksınız.
Ben öyle yaptım. Gidip rakamı çıkardığım zaman bir baktım ki 2012 yılında kamu
tarımsal yatırımları 6,4 milyar liraymış, 2013 yılında 2,8 milyar liraya
düşüyor yani yüzde 57’lik-yüzde 60’lık bir azalma var. O yüzden lütfen
hesapları düzgün yapalım. Çiftçiyi, hayvancıyı aldatmaya hiç kimsenin hakkı
yok. Yüzde 1’i vermek zorundasınız, veremiyorsanız da çıkın, bunun gerçekçi
bahanelerini söyleyin ama bu şekilde “Şöyle oldu, böyle oldu, biz veremedik,
aslında rakam bu değildi.” Artık o şekildeki polemiklere bu milletin karnı tok.
Tarım Bakanı
gene hızını alamıyor –bir de OECD hesabı var- OECD hesabını işin içine koyuyor ve
OECD hesabına göre diyor ki: “Türkiye’de tarımsal destek yüzde 2,1’dir ve OECD
ortalamasının üzerindedir.” İyi ama arkadaşlar, bu başka bir hesap. OECD bunu
şöyle yapıyor: Belli başlı ürünler için dünya fiyatlarını, bir de yurt içi
fiyatlarını alıyor, bunlar arasındaki farkı sanki çiftçiye verilmiş gibi
varsayıyor. Bu verilen bir destek değil, bu nakdî bir destek değil; bu, kâğıt
üzerinde bir destek, hesabi bir şey bu. Aynı şekilde bu ürün fiyatını alıyor
ama girdi fiyatlarındaki farkları da ortaya, bu şekilde, bu hesaplamanın içine
koymuyor. Nitekim, Türkiye girdide, mazotta, gübrede dünyanın en pahalı
ülkeleri arasında. Gene bu hesaba göre de söyleyeyim: “2012 yılında OECD hesabı
2,1.” diyor ya Sayın Bakan, 2002 yılında yüzde 3,6’ymış. Şimdi ben soruyorum:
OECD hesabına göre de yüzde 3,6’dan yüzde 2,1’e neden düşürdünüz? Bunun
gerekçesi nedir? Bu gerekçenin burada açıklanmasına ihtiyaç var.
Durum özet
olarak şunu gösteriyor ki arkadaşlar, Türkiye’de çiftçi ve hayvancı perişan,
ürettiği üretimin maliyetini bile karşılayamayacak bir durumda, borçlarını
ödeyemiyor, en temel üretim araçları olan tarlasına, traktörüne haciz gelmiş
durumda. Böyle bir durumda çiftçinin, derdine derman olunmasını beklemesinden
daha doğal ne olabilir? Ama ne yazık ki AKP hükûmetleri, AKP iktidarı ona,
çiftçinin, hayvancının taleplerine kulaklarını tıkamış durumdadır.
Bu konuda bir
Meclis araştırması açılmasının önemli olduğunu ve bu konunun tartışılmasını ve…
(Mikrofon
otomatik cihaz tarafından kapatıldı)
RAHMİ AŞKIN
TÜRELİ (Devamla) - …hem miktarların artırılması hem yeni bir modelin ortaya
konulması gerektiğini düşünüyoruz.
Saygılar
sunuyorum. (CHP sıralarından alkışlar)
BAŞKAN –
Teşekkür ederim.
Cumhuriyet Halk
Partisi grup önerisinin aleyhinde ilk konuşmacı Şanlıurfa Milletvekili Sayın
İbrahim Binici.
Buyurun.
İBRAHİM BİNİCİ
(Şanlıurfa) – Sayın Başkan, değerli milletvekilleri; CHP grup önerisi üzerinde
söz almış bulunmaktayım. Bu vesileyle yüce heyetinizi saygıyla selamlıyorum.
Değerli
milletvekilleri, uzunca bir süreden bu yana haram ile helalın, yalan ile
doğrunun, riya ile ihlasın, hak ile batılın birbirine karıştığı bir süreci
maalesef yaşıyoruz. Öyle ki ağızlarından “helal” lafını eksik etmeyenlerin
yedikleri haram lokmalar içerisinde boğulma kertesine geldiklerine, haktan yana
görünenlerin batıl batağında çırpındıklarına, kendisinden başka mümin
tanımayanların yalan ummanlarında beyhude kulaçlar attığına şahitlik ediyoruz.
Temennim,
halklarımızın bu yozlaşmadan, bu şamatadan ve bu hengâmeden daha fazla zarar
görmeden bir an önce kurtulması ve bir daha böylesi durumlara maruz
kalmamasıdır.
Değerli
milletvekilleri, AKP hükûmetlerinin hızla uygulamaya koyduğu neoliberal
politikalardan etkilenen tarım sektörünün içine düşürüldüğü durum nedeniyle,
geçmişte kendi kendine yeten bir ülke olan Türkiye, bugün birçok temel üründe
ithalatçı konumuna düşürülmüştür maalesef.
Tarımsal
üretimde geldiğimiz noktanın idrak edilmesi açısından AKP iktidarları döneminde
çokça övünülen büyüme rakamlarına bakmamız yeterli olacaktır. 2003 yılından 2011
yılına kadar olan dönemde ortalama büyüme hızı 5,4 iken tarım sektöründe büyüme
hızı 2'nin biraz üzerindedir. Ayrıca, tarım sektörünün gayrisafi millî
hasıladaki payı yüzde 10'nun üzerinde iken geldiğimiz noktada yüzde 7’lerin
altına düşmüştür.
Değerli milletvekilleri,
Türkiye, geçmişte, tarım alanında dünyanın kendi kendine yeten –nadir- yedi
ülkesinden biri değil miydi? Ancak geldiğimiz noktada, ne yazık ki şimdi,
buğday, arpa, baklagiller, pamuk, ayçiçeği ve son olarak da kırmızı eti ithal
eder hâle düşürülmüştür bu ülke. Türkiye’de tarımın içine düşürüldüğü bu
durumun yegâne nedeni, tarımda uygulanan yanlış politikalar ve yetersiz
desteklerdir.
Bakınız değerli
arkadaşlar, 2002 yılında mazotun litresi 1 lira 20 kuruş iken şimdi 4,5 liraya
çıkmıştır. Tarımsal girdilerdeki bu artışlar sadece mazotla sınırlı kalmamış,
zirai ilaç ve gübre fiyatlarında da 3 ila 4 kat arasında artışlar yaşanmıştır.
Girdi fiyatlarındaki artışlara rağmen birçok ürünün fiyatı 2002 seviyesinde
kalmış ve bu şartlar altında çiftçinin üretmesi çok zor bir hâle gelmiştir.
Ürün grupları
itibarıyla bakıldığında, yağlı tohumlarda, baklagillerde, hububatta ve kırmızı
ette Türkiye ihracatçı konumdadır. Diğer bir ifadeyle, üretimimiz yurt içi
tüketimi karşılamıyor duruma düşmüşüz.
Değerli milletvekilleri,
seçim bölgem olan Şanlıurfa’da tarımsal üretim kalemlerinden en önemli olanı,
kuşkusuz pamuktur ve pamuk üreticilerinin karşılaştığı sorunlara da biraz
değinmek istiyorum. Pamuk üretiminin özellikle çapalama ve hasat yönünden büyük
oranda insan iş gücüne dayanması ve üretim girdilerinin aşırı kullanılması,
üretim maliyetinin yüksek olmasında başlıca etkenlerdir. Bunun yanı sıra,
sulamada yaşanan sorunlar ve kırk yıldan bu yana bitirilemeyen sulama projeleri
nedeniyle çiftçilerimiz kuyu sularına ve dolayısıyla da elektrik enerjisine
ihtiyaç duymaktadır. Bu durum da üretim maliyetlerini artırmakta ve
çiftçilerimizin zararına üretim yapmasına yol açmaktadır.
Değerli
milletvekilleri, Urfa'da pamuğun fiyatını bir tek ÇUKOBİRLİK açıklıyor ve alım
yapıyor. Yaptığım çalışmalardan çıkan sonuca göre Urfa'da son üç yılın pamuk
fiyatları şöyle gerçekleşmiştir: Pamuk fiyatı 2010 yılında 800 lirayla açılış
yapmış, 1.000 liraya kadar satışı yapılmış; 2011 yılında 1.500 liraya açılış
yapmış, 2.500 liraya kadar yükselmiştir; 2012 yılında 900 liraya açılış
yapmış, 1.200 lirayı zor görmüştür. İşte politikaların görünür yüzü budur. Yani
2012 yılı pamuk fiyatı 2011 yılı fiyatının yarısına bile erişememiş, gerisinde
kalmıştır.
Fiyat bu
savruklukta düzensiz seyrediyor çünkü düzenleyici kurum ÇUKOBİRLİK güçsüz,
piyasayı düzenleyecek oranda alım yapamıyor, bazı yıllar neredeyse hiç alım
yapmıyor; meydan doğrudan tüccar ve sanayicilere kalıyor. Fiyatlar da
tüccarların vicdanı ile cüzdanı arasında bir yerde sıkışmış, bekliyor.
Değerli
milletvekilleri, GAP bölgesi ile birlikte özellikle Urfalı çiftçilerimizi bir
damla suya muhtaç eden bu politikaların baş aktörlerine bir hatırlatmada
bulunarak sözlerimi tamamlamak istiyorum: Haram ve helali en az sizler kadar
biz de biliriz. Kaçak kullanımı da bu noktada savunacak değiliz. Ancak, sizler,
GAP aldatmacasıyla yıllardır avuttuğunuz çiftçilerimizi bu kuyulara muhtaç
ederken, yıllardır uyguladığınız ekonomi politikalarıyla bölgeler arası makası
sürekli açarken, gelir dağılımındaki payla dip, işsizlikte ise tavan
yaptırırken, mevsimlik köle kervanına her yıl itina ile on binleri ekleyip
milyonlara çıkartırken, bir karton sigara veya bir bidon mazota bir can bedel
biçerken tüm bunları yapanlar ya da bu yapılanlara seyirci kalanlar, sizler, ne
kadar biliyorsanız haramı ve helali, inanın ki en az biz de sizler kadar
biliyoruz.
Hepinizi
saygıyla selamlıyorum. (BDP sıralarından alkışlar)
BAŞKAN –
Teşekkür ederim.
Cumhuriyet Halk
Partisi grup önerisi üzerinde, lehinde olmak üzere, ikinci konuşmacı Adana
Milletvekili Sayın Muharrem Varlı.
Buyurun. (MHP
sıralarından alkışlar)
MUHARREM VARLI
(Adana) – Sayın Başkan, değerli milletvekilleri; hepinizi saygıyla
selamlıyorum. Cumhuriyet Halk Partisi grup önerisinin lehinde söz aldım.
Burada tarımsal
ürün destekleriyle ilgili bir araştırma önergesi, bu araştırma önergesinin
lehinde Milliyetçi Hareket Partisi Grubu adına da söz aldım. Hepinizi saygıyla
selamlıyorum.
Değerli
arkadaşlarım, tarımsal destekleri, her defasında, Sayın Bakan, kürsüye geldiğinde
burada veya televizyonlarda konuşurken “Biz çiftçiye şu kadar veriyoruz, bu
kadar veriyoruz.” sanki kendi cebinden veriyormuş gibi verilen desteklerden
bahsediyor. Şimdi, mısır desteklemesi yıllardan beridir değişmedi, 4 kuruş yani
eski parayla 40 bin lira; pamuk desteklemesi değişmedi, 50 kuruş yani eski
parayla 500 bin lira. Şimdi, biz çiftçiler olarak diyoruz ki: “Ya, Sayın Bakan,
senin bu desteklerine filan bizim ihtiyacımız yok. Sen dışarıdan gelen bu ithal
ürünleri durdur, çiftçinin ürünü hasat edilirken dışarıdan ithalatı yasakla,
bizim ürünümüz para etsin, biz ürünümüzden para kazanalım. Senin vereceğin
desteklerle bizim hiçbir işimiz olmaz, hesabımız olmaz.” Ama Sayın Bakan, ne
yazık ki burada defalarca uyarmamıza rağmen, söylememize rağmen, hep, ne zaman
mısır hasadı yapılacak dışarıdan mısır getirir, ne zaman pamuk hasadı yapılacak
dışarıdan pamuk gelir, ne zaman buğday hasadı yapılacak dışarıdan buğday gelir.
Ya, bizim çiftçimiz dünyanın en vefakâr, en cefakâr çiftçisi. Sabahın köründe
tarlasına gider yağmur çamur demeden, soğuk, kış demeden, sıcak demeden eker
diker, tam biçeceği zaman, hasat yapacağı zaman, ürününden para kazanacağı
zaman dışarıdan gidersiniz, getirirsiniz mısırı, pamuğu, buğdayı; onlara para
kazandırırsınız, bizim çiftçimizin mahsulü elinde kalır.
Geçen sene mayıs
ayında burada uyarmıştım, demiştim ki: Sayın Bakan, dışarıdan gelen mısır
ithalatını bir an önce durdur. Eğer sen bu mısır ithalatını durdurmazsan, yem
fabrikaları ağzına kadar mısırla dolarsa mısır hasadı başladığında çiftçinin
mısırı para etmez. Çiftçinin mısırı para etmeyince, alıcı bulamayınca elinde
kalır ve çiftçi zarar eder. Dinlemediler “Efendim, dışarıdan ithal mısır
gelmiyor.” Ya, dışarıdan 1,5 milyon ton ithal mısır geldi. Türkiye'nin ihtiyacı
5 milyon ton civarında. Türkiye kendi ihtiyacını karşılayabilecek kadar mısırı
üretiyor ama siz gidip dışarıdan, Romanya’dan, Ukrayna’dan, efendim daha başka
ülkelerden mısır getiriyorsunuz dolayısıyla bizim üreticinin hasat döneminde
mısırı para etmiyor.
Şimdi, geldik
hasat dönemine, başladı mısır hasadı, her gün mısır fiyatları düşmeye başladı.
Nereye kadar? 54 kuruşa kadar yani 540 bin lira eski rakamla. Allah’tan reva
mıdır bu ya? Yani, bir önceki sene 610 bin lira ile 630 bin lira arasında
satılan mısır birdenbire geriledi, geldi 540 bin liraya kadar düştü. Ben bu
söylediklerimde haklı çıktım, keşke ben haklı çıkmasaydım. Ama mayıs ayında
uyardım, yapmayın dedim, dışarıdan ithal mısırı engelleyin. Efendim, nişasta
fabrikalarına vermiş olduğunuz belgeleri sınırlayın.
Şimdi, yine
buradan söylüyorum: Bakın şu anda Romanya’da 40 bin dönüm, 50 bin dönüm, 100
bin dönüm arazi işleyenlerle Türkiye’deki nişasta fabrikaları anlaşma yaptılar;
önümüzdeki yılın mısırının, oradan gelecek mısırı ithal etmenin anlaşmasını
yaptılar. Yani, daha bir sene öncesinden Romanya’yla bağlantı kuruldu,
Romanya’dan ithal mısır getirecekler. E, benim çiftçim ne yapacak o zaman,
nasıl üretecek, nasıl para kazanacak, çoluğunun çocuğunun rızkını temin edecek?
Hep zarar, hep zarar, hep zarar; nereye kadar zarar arkadaşlar? Yani Allah
rızası için, üreten çiftçiye destek olmak adına hepimiz elimizi taşın altına
koymamız lazım. Eğer elimizi taşın altına koymazsak bu ülkenin çiftçisini
ekecek, dikecek, biçecek hâlden artık vazgeçecek, oradan kaçacak duruma
getiririz.
“Köyler
boşalıyor.” diyoruz. Köyler niye boşalıyor? Adam eskiden 30 dönüm, 40 dönüm
tarla ekip çoluğunu çocuğunu okutabiliyordu, eğitimini sağlayabiliyordu,
ihtiyaçlarını karşılaşılabiliyordu -ama şimdi?- şimdi illallah etmiş kaçıyor,
gidiyor, şehirlerin varoşlarına yerleşiyor, siz de gidip 2 torba kömür, 2 torba
makarna, 2 kilo bulgurla bu insanların oylarını almaya talip oluyorsunuz.
Değerli
arkadaşlar, bu, yanlış bir politika; üreten insanı desteklememiz lazım. Bakın,
her defasında söylüyorum: Türk çiftçisi dünyanın en pahalı mazotunu, dünyanın
en pahalı gübresini kullanıyor. Bu tarım kredi kooperatifleri ne yapar kardeşim
ya? Tarım kredi kooperatifleri ne için kuruldu? Çiftçiye ucuz gübre versin,
ucuz mazot versin diye kuruldu ama gidin, şu anda serbest piyasanın üzerinde
tarım kredi kooperatiflerinde gübre fiyatları. Hani İran’la anlaşma yapılmıştı,
400 milyon dolar, 8 milyon dolar para verilmişti, İran’dan ucuz gübre
getirilecekti, ne oldu? Hiçbir şey yok, hepsi afaki, afaki nutuklar…
Değerli
arkadaşlarım, bakınız, iki ay içerisinde, tam çiftçiye gübre lazım olacağı
zaman, gübre fiyatları yüzde 25 arttı, yüzde 25. Bakın, 800 lirayken yani 80
kuruşken 1 lira oldu 20-20-20 gübresi, DAP gübresi 1,4 lira yani
eski rakamla 1 milyon 400 bin lira, üre gübresi 1 milyon 200 bin lira. E,
Allah’tan reva mı ya? Mısır üreten çiftçi bir önceki senenin fiyatının altında
mısır satsın, pamuk üreten çiftçi bir önceki senenin fiyatının altında pamuk
satsın ama siz, tam böyle, efendim, çiftçinin gübre ihtiyacı olacağı zaman,
gübre fiyatlarının yüzde 25 zamlanmasına müsaade edin. Bu, düpedüz çiftçiye
yani “Biz sizi tanımıyoruz kardeşim, bırak bu tarlalarını, takımını çek git.”
demektir, başka bir mana çıkmaz bundan.
Değerli
arkadaşlarım, yer fıstığı dibe vurdu, ayçiçeği dibe vurdu, mısır dibe vurdu,
işte kuraklıktan dolayı buğday da yok. Allah, inşallah, iyi bir rahmet verir.
Özellikle İç Anadolu Bölgesi’nde buğday olmazsa Türkiye’de buğday yok demektir.
Şimdi, ya, bu
çiftçi ne yapacak, nasıl para kazanacak, nasıl üretecek? Hepimizin elimizi
taşın altına koymamız lazım. Gübredeki yüzde 18 KDV’yi indirelim, çiftçi
buradan para kazansın ama yok, ona geldi mi yok, süs eşyasına, altına, gümüşe
geldi mi hemen yüzde 18 KDV’yi sıfırlayıveriyorsunuz. Yani çiftçi üvey evlat mı
bu ülkede ya, ürettiği için suçlu mu çiftçi, alnının terini toprağa döktüğü
için suçlu mu çiftçi?
Değerli
arkadaşlarım, bu politikalarla çiftçinin para kazanması mümkün değil. Az önceki
konuşmacı, pamuk rakamlarıyla ilgili çok güzel tespitlerde bulundu. Doğru
söylüyor, 800 lira ile 1,2 lira arası yani 80 kuruşla 1,2 lira arasında pamuk
satış gördü iki sene öncesinde. “Destek veriyoruz.” diyorsunuz. Ya, destek
verseniz, üzerine 50 kuruş yani 500 bin lira koysanız 1,7 lira yapar. Bu
pamuğun maliyeti 1,8 lira zaten, 2 liraya yakın. Toplaması var, zehri var,
gübresi var, sulaması var, tarla kirası var. E, bunların hiçbirinin hesabı
yapılmıyor, “Efendim, biz, şu kadar destek veriyoruz.” Sanki Sayın Bakan elini
cebine atıyor, “Al sana ben şu kadar destek veriyorum.” Nereden veriyorsun
kardeşim? Benim verdiğim vergiden veriyorsun sen bunları. Çiftçiden aldığın
vergileri bile, orada vermen gereken yüzde 1’i bile vermiyorsun sen. İşte az
önceki konuşmacı bahsetti, yüzde 1’i vermen lazım, çiftçinin sağladığı katma
değerin belli bir miktarını tekrar geri vermen lazım, onu bile vermiyorsun ama
çıkıyorsun diyorsun ki “Efendim, ben, şu kadar destek veriyorum.” Cebinden
vermiyorsun Sayın Bakan, bu milletin vergisinden veriyorsun, onu da tam
manasıyla vermiyorsun ne yazık ki.
Şimdi, değerli
arkadaşlarım, bakınız, yine bu dosya yapımı tarımsal destekleri ilgilendiren
bir konu. Herkes köylerde bilir, herkes arazisini anlaşarak ayırmıştır, 20
dönüm amcasının oğluna düşmüştür, 20 dönüm öbür amcasının oğluna düşmüştür.
Şimdi, ada parsel şey yapılarak, uydu görüntüsünde ada parsel tasnifine göre
dosya yapılması isteniyor. Dolayısıyla, bundan dolayı da çiftçi mağdur. Yani
eskiden uydu görüntülerinden o parselde ne ekilmişse, çiftçinin beyanı ve köy
muhtarlığının beyanı tutuyorsa, uydu görüntüleri tutuyorsa dosyada problem
çıkmıyordu. Şimdi diyor ki: “Yok, ada parsele göre ben bunun tasnifini
yapacağım.” Dolayısıyla, çiftçinin de yüzde 30 kaybı var burada. Onun için
bunun da bir an önce düzenlenmesi lazım. Eğer bunu düzenlemezsek… Bakınız,
orada kesinlikle yolsuzluk ve sahtekârlık olmaz çünkü uydu görüntüleri var.
Uydu görüntülerinden mısır mı ekmiş, pamuk mu ekmiş orada ne ekiliyse hepsi
görünüyor. Bu, çiftçinin beyanı, muhtarın beyanı doğruysa, birbirini
destekliyorsa bunu kabul etmemiz lazım. Ama ayakkabı kutularında para
saklayanlar için yasa çıkartıyorsunuz. Yani gelin, şu çiftçiyi korumak için
yasa çıkartalım ya. Allah rızası için üreten çiftçiyi korumak için yasa
çıkartalım. Ama çil çil dolarları kasalarda, ayakkabı kutularında
biriktirenleri korumak adına yasa, çiftçiye tu kaka!
Hepinize
saygılar sunarım. (MHP sıralarından alkışlar)
BAŞKAN –
Teşekkür ederim.
Cumhuriyet Halk
Partisi Grup önerisinin aleyhinde son konuşmacı Adana Milletvekili Sayın Mehmet
Şükrü Erdinç.
Buyurun. (AK
PARTİ sıralarından alkışlar)
MEHMET ŞÜKRÜ
ERDİNÇ (Adana) – Teşekkür ediyorum Sayın Başkanım.
Sayın Başkan,
değerli milletvekilleri; Cumhuriyet Halk Partisi Grup önerisi aleyhine söz
almış bulunuyorum. Bu vesileyle Genel Kurulu saygıyla selamlıyorum.
Tabii,
Cumhuriyet Halk Partisi Grup önerisi tarım destekleri üzerine. AK PARTİ’nin
tarımla ilgili politikaları gerçekten vatandaşlarımız nezdinde takdir toplayan
uygulamalardır. Bunu zaten vatandaşlarımız her seçimde takdir ediyorlar. Ben,
bugün, tarım yerine… Önemli günlerde biri bugün, 28 Şubat.
LÜTFÜ TÜRKKAN
(Kocaeli) - Tahliyelerin olduğu gün.
MEHMET ŞÜKRÜ
ERDİNÇ (Devamla) – Türkiye tarihinin karanlık ve utanç günlerinden birinin
yıldönümü. Bu ülkede 28 Şubat öyle bir esmiştir ki sadece insanların değil bitkilerin
bile canını acıtmıştır. 28 Şubat darbesinde mazlumlara karşı zalimlerin yanında
yer alanlar, 17 Aralıktan bu yana milletimize ve devletimize karşı bir hareket
içerisindedirler. 17 Aralık Türkiye'nin hukuk tarihine kara bir leke olarak
geçmiştir. 17 Aralık komplosu hazırlık aşaması, uygulama şekli, içeriden ve
dışarıdan aldığı destek ve talimatlar boyutuyla diğer tüm darbe girişimlerini
geride bırakmış, millete ve devlete yönelik ihanet hareketi olarak kayıtlara
geçmiştir. Ekranları başında bizleri izleyen aziz milletimize seslenmek
istiyorum: Bu ülkenin milletine ve devletine operasyon yapmak üzere kurgulanmış
paralel yapı, geçtiğimiz günlerde Adana’da büyük bir siyaset mühendisliğine
imza atmıştır. Suriye’de yaşanan savaşta mazlum durumda olan Türkmen ve
Müslüman kardeşlerimize insani yardımda bulunan Millî İstihbarat Teşkilatımıza
ait tırlara operasyon düzenlenmiş ve ülkemiz savaş suçlusu gösterilmeye
çalışılmıştır.
Değerli
milletvekilleri, ülkemizin geleceğine yapılan bu operasyon, Dışişleri Bakanımız
Sayın Ahmet Davutoğlu’nun büyükelçiler toplantısı için Adana’da bulunduğu 18 ve
19 Ocak tarihlerinde kurgulanmıştır. Adana İl Jandarma Komutanı personeline 18
Ocak günü MİT tırlarına operasyon yapılan yerde keşif yaptırmış ve baskına
katılacak erlere 19 Ocakta El Kaide örgütüne yönelik operasyon yapılacağını
söylemiştir. Tır ihbarı yapılmadan önce jandarma yüzbaşısı operasyon savcısının
evine giderek yirmi dakika görüşmüştür. 19 Ocak Pazar günü 07.30’da “Jandarma
156” telefon hattına Ankara’dan sabit bir telefondan ihbar yapılmıştır. İhbar
üzerine İl Jandarma Komutanı, bütün jandarma teşkilatını harekete geçirerek
ihbarda sözü edilen Adana istikametine gelen patlayıcı yüklü 3 tırı yakalamak
üzere özel yetkili savcı ile müşterek bir adli operasyon planlaması içerisine
girmiştir. İhbarda sadece patlayıcı yüklü tırlardan bahsedilmesi ve daha önce
terör örgütleri adına metropollerde bombalı eylem yapılmak istenildiğine dair
pek çok istihbarat bulunmasına rağmen Adana Jandarma Komutanlığı, bu ihbarı il
valisi, il emniyet müdürlüğü ve güzergâhtaki diğer illerin güvenlik
makamlarıyla paylaşmamıştır. Tırların Adana il merkezinden geçip Ceyhan
istikametine yöneleceği biliniyor gibi, jandarma Ceyhan Sirkeli otoban
girişinde tertibat almış ve üç tır ile tırlara refakat eden MİT mensuplarının
içerisinde bulunduğu otomobili durdurmuşlardır. Otomobildeki MİT mensuplarının
kimliklerini göstermek istemelerine ve telefonla amirlerine bilgi vermek
istemelerine izin verilmeyerek MİT mensupları tartaklanmış ve kelepçe takılarak
seyyar nezarethaneye konulmuşlardır. Daha sonra, hiçbir emniyet tedbiri
alınmadan tırların üzerine çıkan bir kısım jandarma personeli konteynerleri
açarak görüntü almışlardır. Görüntü alındıktan sonra üç tır jandarma kışlasına
götürülmek üzere Adana istikametine geri döndürülerek otobanda İncirlik
mevkisine gelindiğinde tırlardan iki tanesi orada bırakılıp bir tanesi şehir
merkezinde Öğretmenler Bulvarı kavşağına getirilerek durdurulmuş ve savcı
nezaretinde, 28 gazeteci nezaretinde ikinci bir arama yapılmıştır. Burada,
tırların farklı noktalara götürülmek istenmesinin asıl sebebi de tır sayısının
çok fazla gösterilmek istenmesidir. Mülki amirlere bilgi verilmeden 12.01’de
başlayan operasyon âdeta canlı izlenmişçesine Doğan Haber Ajansı tarafından
saat 12.28’de haber olarak servis edilmiştir. Konu, Dışişleri Bakanı Ahmet
Davutoğlu’na refakat eden il valisine saat 12.40’ta haber verilmiştir. MİT
mensuplarının görevli olduklarını söylemelerine ve valilik yetkilileri ile
emniyet mensuplarının personelin MİT görevlisi olduğuna dair belge sunmasına
rağmen İl Jandarma Komutanı ve özel yetkili savcı tırların önüne geçerek “Sizi
bırakmayız.” diyerek engel olmaya çalışmışlardır.
Değerli
milletvekilleri, Suriye’de 150 binden fazla insanın hayatını kaybettiği,
Birleşmiş Milletlerin ölümleri saymayı bıraktığı bu ülkeye giden yardım
tırlarını durdurmak yalnızca AK PARTİ’ye yapılmış bir operasyon değil,
insanlığa karşı yapılmış bir operasyondur. (AK PARTİ sıralarından alkışlar) Ne
yazık ki, devlet içinde tehlikeli bir yapı, işi gücü bırakmış, MİT tırlarının
peşine düşmüşlerdir. Kaçakçılara bile yapılmayan muameleler bugün MİT teşkilatı
için hassasiyetle uygulanmaktadır. Bu olay ülkenin gizli biriminin yabancı
birimler karşısında görev yapamaz hâle düşürülmesi anlamına gelmektedir.
Türkiye’nin bütünlüğüne, bağımsızlığına ve güvenliğine karşı içten ve dıştan
yönelen mevcut ve muhtemel girişimlere karşı faaliyette bulunmak MİT’in
görevidir. MİT, devletin iç ve dış tehditler ile karşı istihbarat ve oluşumlara
yönelik hazırlıklı olması için çalışmalar yürütürken bunu Cumhurbaşkanına,
Başbakana karşı sorumlu olarak gerçekleştirir. Diyorlar ki: “Biz yasaları
yerine getiriyoruz.” Cumhurbaşkanının, Başbakanın gözetimi ve himayesinde
olmasıyla birlikte ulvi bir görev içerisinde bulunan gizli servisi kalkıp da
“Bu gizli servis kendi kendine iş çeviriyor, ne yaptığı ettiği belli değil.”
tavrıyla ifşa etmek ve “Dur, bu MİT’in ne yaptığını herkes bilsin, bizimle
birlikte yedi düvel de duysun.” demek kanunsuzluğun ta kendisidir. Bu yapılanlar
bir tırın, kamyonun ne taşıdığının değil ülkenin çıkarını koruyan, esas ve yüce
gayeye hizmet eden -adı üstünde- gizli faaliyetleri ortaya dökmek olmuyor mu?
Kendi bindiğimiz dalı kesmek değil midir? Cumhurbaşkanının, Başbakanın,
milletin, ülkenin varlığı ve savunması noktasındaki çok gizli stratejilerini ve
dolayısıyla büyük resmin gizliliğini ortadan kaldırıp tüm dünyaya ilan etmek
olmuyor mu? Bir ülke düşünün ki devleti, ordusu ve sınırları olsun ancak gizli
hiçbir varoluş politikası olmasın, hemen her şeyi ortada, tüm dünyaca bilinsin,
böyle bir oluşuma ülke denilebilir mi? Ben yüce milletime sesleniyorum; dini ve
yurdu için canını feda ederken gözünü bile kırpmayacak olan bu millet Türkiye’nin böyle bir duruma
düşmesine yol açacak bu oyuna hiç gelir mi? Bu şebekelere arka çıkanlar,
yapılanlara karşı sessiz kalanlar ve bunların yaptıklarını savunanlar da
vatanın ve milletin yanında değillerdir. Artık kafalarınızı gömdüğünüz ayakkabı
kutularından çıkarın, vatan hainlerine karşı sesinizi yükseltin diyorum.
Bu ülke hepimizin
diyor, CHP grup önerisi aleyhinde olduğumuzu belirtiyor, hepinizi saygıyla
selamlıyorum. (AK PARTİ sıralarından alkışlar)
BAŞKAN – Teşekkür
ederim.
MEHMET AKİF HAMZAÇEBİ
(İstanbul) – Karar yeter sayısı istiyoruz.
BAŞKAN – Cumhuriyet Halk
Partisinin grup önerisini oylarınıza sunacağım ve karar yeter sayısı
arayacağım: Kabul edenler… Kabul etmeyenler… Karar yeter sayısı vardır, grup
önerisi kabul edilmemiştir.
Sayın milletvekilleri, alınan karar
gereğince gündemin “Kanun Tasarı ve Teklifleri ile Komisyonlardan Gelen Diğer
İşler” kısmına geçiyoruz.
1’inci
sırada yer alan, Türkiye Büyük Millet Meclisi İçtüzüğünde Değişiklik
Yapılmasına Dair İçtüzük Teklifi ve Anayasa Komisyonu Raporu’nun görüşmelerine
kaldığımız yerden devam edeceğiz.
IX.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve
Teklifleri
1.- Adalet ve Kalkınma
Partisi Grup Başkanvekilleri İstanbul Milletvekili Ayşe Nur Bahçekapılı,
Kayseri Milletvekili Mustafa Elitaş, Giresun Milletvekili Nurettin Canikli,
Kahramanmaraş Milletvekili Mahir Ünal ve Adıyaman Milletvekili Ahmet Aydın’ın;
Türkiye Büyük Millet Meclisi İçtüzüğünde Değişiklik Yapılmasına Dair İçtüzük
Teklifi ile Tunceli Milletvekili Kamer Genç’in; Türkiye Büyük Millet Meclisi
İçtüzüğünün Bir Maddesinin Değiştirilmesi Hakkında İçtüzük Teklifi ve Anayasa Komisyonu
Raporu (2/242, 2/80) (S. Sayısı: 156)
BAŞKAN – Komisyon? Yok.
Ertelenmiştir.
2’nci sırada yer alan, Devlet Sırrı
Kanunu Tasarısı ve Avrupa Birliği Uyum Komisyonu ile Adalet Komisyonu
Raporlarının görüşmelerine kaldığımız yerden devam edeceğiz.
2.- Devlet Sırrı
Kanunu Tasarısı ve Avrupa Birliği Uyum Komisyonu ile Adalet Komisyonu Raporları
(1/484) (S. Sayısı: 287)
BAŞKAN – Komisyon? Yok.
Ertelenmiştir.
3’üncü sırada yer alan, Milli Eğitim
Temel Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ve Millî Eğitim, Kültür, Gençlik ve Spor
Komisyonu Raporu’nun görüşmelerine kaldığımız yerden devam edeceğiz.
3.- Milli Eğitim Temel
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ve Milli Eğitim, Kültür, Gençlik ve Spor Komisyonu Raporu
(1/884) (S. Sayısı: 562)(x)
BAŞKAN – Komisyon? Burada.
Hükûmet? Burada.
Geçen birleşimde İç Tüzük’ün 91’inci
maddesine göre temel kanun olarak görüşülen kanun tasarısının birinci bölümünde
yer alan 13’üncü maddesinin Anayasa’ya aykırılığı nedeniyle tasarı metninden
çıkarılmasını öngören, İstanbul Milletvekili Mahmut Tanal ve arkadaşlarınca
verilmiş olan, Komisyon ve Hükûmet’in katılmadığı önergenin üzerinde yapılan
konuşma yarım kalmıştı.
Şimdi Sayın Tanal’ı kürsüye davet
ediyorum ve kendisine iki dakika süre veriyorum.
Buyurun. (CHP sıralarından alkışlar)
MAHMUT TANAL (İstanbul) – Teşekkür
ederim Sayın Başkan.
Değerli milletvekilleri, hepinizi
saygıyla selamlıyorum.
Hukuk fakültesi
1’inci sınıfında iktisat dersimize rahmetli Erdoğan Alkin gelirdi. İktisadı bir
mahallede açılan lahmacun fırınına benzetirdi, derdi ki: “Arzı yaratan
taleptir. Eğer bir yerde talep yoksa orada arz olmaz.” Bu, iktisadın temel
ilkesi.
Bu açıdan
olayımıza baktığımız zaman neden dershaneler kaldırılıyor, neden yasaklanıyor?
Yani Sayın Bakan, eğer talep olmazsa dershanelerin yaratılmasına yönelik bir
ihtiyaç da olmamış olur. Yani, netice itibarıyla iktisat ilkesindeki temel
ilkemiz olan dershaneyi doğuran husus, eğitim kalitesinin yetersizliğinden
kaynaklanan bir husus.
Anayasa’mızın
48’inci maddesi “Teşebbüsler serbesttir.” diyor. Bu, tabii, temel hak ve
özgürlükler arasında, ekonomik özgürlükler arasında yer alan bir husus. Bugün
eğer dershaneler yasaklanırsa, yarın berberler kapatılabilir, kuaförler
yasaklanabilir, iç çamaşırı satanlar yasaklanabilir. Yani bu, aslında, ileride
temel hak ve özgürlükleri önümüze yavaş yavaş alıştırma mahiyetinde getiren bir
yasadır. Bu, aynı zamanda Avrupa İnsan Hakları Sözleşmesi’nin Ek Protokol 6’ncı
maddesine de aykırıdır.
Bu açıdan,
Anayasa’mızın 90’ıncı maddesi uyarınca, uluslararası sözleşmelerin de iç kanun
hükmünde olması nedeniyle -sayın komisyonun ve bakanlığın, Meclis Başkanlığının
tekrar bu hususu gözden geçirerek- Anayasa’ya gerçekten ciddi ve samimi olarak,
çok açık bir şekilde aykırı olması nedeniyle geri alınmasını, önergemizin kabul
edilmesini arz eder, hepinizi saygıyla selamlarım. (CHP sıralarından alkışlar)
BAŞKAN –
Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi
Başkanlığına
Görüşülmekte
olan 562 Sıra Sayılı Kanun Tasarısının Çerçeve 13 üncü maddesinin aşağıdaki
şekilde değiştirilmesini arz ve teklif ederiz.
Pervin Buldan (Iğdır) ve arkadaşları
“Madde 13- 5580
sayılı Kanuna aşağıdaki geçici madde eklenmiştir.
Geçici madde 5-
Bu maddenin yayımı tarihinde faal olan dershaneler ile sınavlara hazırlayıcı
nitelikte eğitim öğretim hizmeti veren öğrenci etüt eğitim merkezlerinin eğitim
öğretim faaliyetleri 1/9/2015 tarihine kadar devam edebilir.”
BAŞKAN –
Komisyon önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) – Katılmıyoruz
Sayın Başkan.
BAŞKAN –
Hükûmet?
MİLLÎ EĞİTİM
BAKANI NABİ AVCI (Eskişehir) – Katılmıyoruz Sayın Başkan.
BAŞKAN – Önerge
üzerinde Şırnak Milletvekili Sayın Hasip Kaplan konuşacak.
Buyurun. (BDP
sıralarından alkışlar)
HASİP KAPLAN
(Şırnak) – Sayın Başkan, değerli milletvekilleri; önümüzde 30 Mart yerel
seçimleri var. Bu yerel seçimlerde, biliyorsunuz, öğretmenler genellikle sandık
görevlisi oluyorlar. Bu sandık görevlisi olan öğretmenlerle ilgili ilçelerde
kaymakamlar, şehirlerde valiler muhalif sendikaların öğretmen olan üye
listelerini istiyorlar -Eğitim Sen, Türk Eğitim-Sen, bir, iki muhalif sendika
daha var- ve bunları sandık başlarına koymuyorlar. Sayın Bakan, sendikalı olmak
suç mudur, sendikalı, örgütlü öğretmen olmak…
NAMIK HAVUTÇA
(Balıkesir) – Evet, suçtur. Adamlar hep cezaevlerinde, suçlu gibi.
HASİP KAPLAN
(Devamla) – Yani bu uygulamayı Hükûmetinizin yapması, öğretmenleriniz arasında
sendikalara göre ayrım yapıp Hükûmete yakın sendikanın öğretmenlerini sandık görevlisi
yapması sizce dürüst, insani, hukuki bir davranış mıdır?
HALUK EYİDOĞAN
(İstanbul) – Darbe yasası…
HASİP KAPLAN
(Devamla) – Ben bunu şiddetle kınıyorum. Benim ilçemde, Şırnak’ta listeler
alındı. Listeler alındı ve bir tek geçmiş dönemde… Yani bunu ben bizzat şahit
olduğum için ifade ediyorum ve dikkatinize sunuyorum.
Sayın Bakan, bir
şey daha soracağım. Bilmiyorum, Şırnak’ta ben bazı şeylere dikkat ederim.
Eğitim, sağlık, yol, böyle küçük şeylerdir ama dikkat ederim, üniversitenin
yaptığı kırtasiye alımlarına dikkat ederim. Niye bütün kırtasiye alım
satımlarını üniversiteler ve okullar Konya’dan yapıyor? Sayın Bakanım,
soruyorum. Merak ettim, soruyorum. Şırnak Üniversitesinin birçok okulunun
kırtasiye alım satımlarını ta 10 tane şehir atlayıp Konya’dan yapıyorlar.
“Paralel” desem, kırtasiyeye kadar sızdıysa biz bitmişiz, perişan olmuşuz.
Şimdi, gerçekten
yani kırtasiyeye kadar eğitimde tenezzül edilir mi arkadaşlar? Ya, bir ilde,
bir ilçede kırtasiye alım satımında tenezzül edilecek bir davranış mıdır?
HALUK EYİDOĞAN
(İstanbul) – Rektör Konyalıymış, öyle dediler.
HASİP KAPLAN
(Devamla) – Şimdi, gerçekten bunu bütün samimiyetimle ifade etmek istiyorum:
Millî Eğitim Bakanlığı söz konusu olduğu zaman, özel okulların durumunu
alıyoruz ve bu özel okulların belli bölgelerde olduklarını görüyoruz. Bunlar
belli paralel yapılara aittir. Sayın Bakan, elinizde bir veri var mı bu özel
okullarla ilgili? Ne bileyim yani bu ara aranızın mayhoş olduğu paralellerin
kaç tane yurdu, kaç tane okulu var; ne yapacaksınız onları? Yani, bizim Eğitim
Destek Evlerinden ne istiyorsunuz Allah aşkına? Şırnak’ta açıyoruz,
kapatıyorsunuz; Cizre’de açıyoruz, kapatıyorsunuz; Silopi’de açıyoruz,
kapatıyorsunuz. Vatandaşın parası yok, çoluk çocuğunu gönderiyor. Üniversiteye
hazırlanıyor, KPSS’ye hazırlanıyor, sınava hazırlanıyor yani bu gençleri, bu
çocukları… Zaten, Şırnak sınavlarda hep sondan birinci. Niye bir sorsanıza,
niye hep sondan birinci oluyor? Yani, sormak gerekiyor.
Tabii,
üniversite kurulmuş benim Şırnak’ta, yedi sekiz senedir hâlâ binası yok,
kampüsü yok. Niye gecikti bu kadar onca hazine arazisini vermemize rağmen,
bütün şehri, insanları bir araya getirip binlerce dönüm vermemize rağmen? İlla
birilerinin kâr etmesi, rant etmesi mi gerekiyor bazı yerlerde? Ve bunu niçin
geciktirdi? Şırnak Üniversitesinin kampüs alanının 3 defa planı, 3 defa yeri
değiştirildi. En sonunda indiler şehrin aşağısına, 10 bin kişilik bir
kapasitede yer yapıyorlar. Şimdi, Cizre ile İdil’de iki ayrı kampüsle,
havaalanının yanında bunu tamamlayacaklar.
Ya, içimiz,
yaramız derin yani her şeye el atmak, her şeyi merkezden yönetmek, her şeyi
kafatasına göre yönetmek, her şeyi fikrine göre yönetmek bu ülkede ne zaman
terk edilecek arkadaşlar? 28 Şubatı burada şiddetle kınıyoruz ama bu tavırları
da kınayacağız yani, gerçek bu.
Saygılar
sunuyorum. (BDP sıralarından alkışlar)
BAŞKAN –
Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan Milli Eğitim Bakanlığı'nca hazırlanan ve Türkiye Büyük Millet Meclisi
Başkanlığı'na arzı Bakanlar Kurulu'nca 27/01/2014 tarihinde kararlaştırılan
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/884)" 12/02/2014 tarihinde,
Esas Komisyon olarak Millî Eğitim, Kültür, Gençlik ve Spor Komisyonu'na, Tali
Komisyon olarak Plan ve Bütçe Komisyonu'na havale edilen tasarı, 21 ve
22/2/2014 tarihli 24 ve 25'inci toplantılarında görüşülen 562 sıra Sayılı
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı"nın çerçeve 13 üncü maddesinde
yer alan "1/9/2015" ibaresinin “30/6/2016” olarak değiştirilmesini
arz ve teklif ederiz.
Zühal Topcu (Ankara) ve arkadaşları
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) –
Katılmıyoruz Sayın Başkan.
BAŞKAN
– Hükûmet?
MİLLÎ
EĞİTİM BAKANI NABİ AVCI (Eskişehir) – Katılmıyoruz Sayın Başkan.
BAŞKAN
– Önerge üzerinde Sayın Seyfettin Yılmaz konuşacak, Adana Milletvekili.
Buyurun.
(MHP sıralarından alkışlar)
SEYFETTİN
YILMAZ (Adana) – Sayın Başkan, değerli milletvekilleri; 562 sıra sayılı Kanun
Tasarısı’nın 13’üncü maddesi üzerinde verdiğimiz önerge hakkında söz almış
bulunuyorum. Hepinizi saygıyla selamlıyorum.
13’üncü madde
dershanelerin kapatılmasını düzenleyen bir maddedir. Şimdi, değerli
milletvekilleri, böyle bir maddeye niye ihtiyaç duyuldu? Onun iyi tespit
edilmesi lazım. Yani, bu bir ihtiyaçtan mı doğdu, yoksa bir intikam duygusuyla
hareket edilerek mi gerçekleşti? Bu tespiti yaptığınızda, bu bir ihtiyaçtan
değil; bu bir camiaya karşı intikam duygusundan başka bir şey değildir. Hiç
kimseyi bu noktada kandıramazsınız ve ikna edemezsiniz. Eğer bu bir ihtiyaçtan
doğmuş olsaydı, iktidara geldiğiniz 2002 yılındaki dershane sayısı 2.122,
öğrenci sayısı 606 bin, öğretmen sayısı 19 bin; 2011 sonu itibarıyla 2’ye
katlamış, dershane sayısı 4.099’a, öğrenci sayısı 1 milyon 200 bine, öğretmen
sayısı ise 50 bine çıkmış.
Eğer bu noktada
bir düşünceniz olsaydı, bir ihtiyaca cevap vermiş olsaydınız bu dershanelerin,
öğretmenlerin ve öğrencilerin sayısı bu kadar artmazdı.
Ama siz ne
yaptınız? Siz, dün sizle beraber kol kola yürüyen… Bugün şimdi çıkıyorsunuz,
bize masal anlatıyorsunuz “Millî iradeye darbe vuran hainlerle, paralel yapıyla
ne işiniz var?” diye. Siz değil miydiniz onlarla on-on iki yıldır kol kola
gezen? Şimdi yazık günah değil mi?
Ben size buradan
sesleniyorum: Devletsiniz. Eğer devlet olmanın gereğini yapacaksanız,
“devletim” diyorsanız -MİT'iniz elinizde, emniyetiniz elinizde, HSYK’yı
değiştirdiniz yargınız elinizde- bu devlete kim ihanet ediyorsa, kim vatan
hainliği içerisindeyse, kim bu millete vatan hainliği yapıyorsa ortaya çıkarın,
kulağından tutun ve gereğini yapın ama siz, bir yerde masumiyet karinesinden
bahsederken bu yolda hizmet veren binlerce insanı, öğretmeni, öğrenciyi,
herkesi hain ilan etmekten geri durmuyorsunuz.
Bu gittiğiniz
yol yol değildir değerli arkadaşlar. Devletlerin kararları intikam duygusuyla
verilmez. İntikam duygusuyla karar verirseniz bir yere gidemezsiniz. Bu,
eğitime vurulan darbe. Dershanelerin kapatılmasıyla siz ne yapıyorsunuz? Çözüm
mü yaptığınızı sanıyorsunuz? Siz esas darbeyi, fakruzaruret içerisindeki
ailelere vuruyorsunuz, zeki ama imkânsızlıklar içerisinde yarışamayan bu
yarışın dışına atacağınız o Anadolu insanlarına, o fakir fukaraya, o garip
gurebaya vuruyorsunuz. Buradan hiç kimseyi “paralel devlet”, “vatan haini”, şu
bu diyerek kandıramazsınız, ikna da edemezsiniz. Bu gittiğiniz yol yol
değildir.
Ben size buradan
soruyorum: Bakın, bugün 28 Şubat. 17’nci yıl dönümünde darbeyi lanetliyoruz ama
kendinize bir bakın. O 28 Şubatta neler yapılmıştı bu ülkede? Bu ülkede irtica
var diye inançlı birçok insan soruşturmaya tabi olmuştu, bu Mecliste oturan
birçok insan bu soruşturmalardan nasibini almıştı. Neydi gerekçeleri? İrtica
var diye. Şimdi bir paralelini söylüyorum, paralel yapıyı seviyorsunuz ya, siz
de 17 Aralıktaki… Sandınız ki bu ülkede kendinizi sorgulanmaz, her şeyin
sahibisiniz; hırsızlık ve yolsuzluğunuz ortaya çıkınca bir paralel yapı
oluşturdunuz. Dün 28 Şubat 1997’de askerî darbeyi, postmodern darbeyi yapanlar
irtica adı altında inançlı insanları sorgularken, siz de hırsızlık ortaya
çıkınca bir paralel devlet var, bir paralel yapı var diye, bugün, paralel
yapının üzerine gideceğinize, yanlışı yapanların üzerine gideceğinize tüm
inançlı insanları bir çırpıda ne yaptınız? Vatan haini ilan ettiniz. Yani, bunu
nereye sığdıracaksınız? Şimdi, burada bu dershaneler konusunu, oradaki
öğretmenleri, buradan yararlanan o Anadolu’nun fakir fukara insanlarının
hepsini hedef alarak bu işleri çözdüğünüzü mü düşünüyorsunuz? Böyle bir anlayış
var mı? Ondan sonra buraya çıkıp da efendim, millî irade, 28 Şubat, askerî
darbe, bunları hiç anlatmanıza gerek yok. Bugün devletleri devlet yapan en
önemli unsur şudur: Haklı ile haksızı, suçlu ile suçsuzu ayırabilmektir. İki
aydır çıkıyorsunuz, burada gazel okuyorsunuz. Bir tane suçluyu ortaya
koyabildiniz mi? Ama milyonları suçlu hâline getiriyorsunuz. (AK PARTİ
sıralarından gürültüler) Hiç bağırmayın, bunların hesabı mutlaka ve mutlaka
sorulacaktır.
Hepinize
saygılar sunuyorum. (MHP sıralarından alkışlar)
BAŞKAN –
Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
14’üncü maddede
üç adet önerge vardır, okutuyorum:
Türkiye Büyük Millet Meclisi
Başkanlığı'na
Görüşülmekte
olan Milli Eğitim Bakanlığı'nca hazırlanan ve Türkiye Büyük Millet Meclisi
Başkanlığı'na arzı Bakanlar Kurulu'nca 27/01/2014 tarihinde kararlaştırılan
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/884)" 12/02/2014 tarihinde,
Esas Komisyon olarak Millî Eğitim, Kültür, Gençlik ve Spor Komisyonu'na, Tali
Komisyon olarak Plan ve Bütçe Komisyonu'na havale edilen tasarı, 21 ve
22/2/2014 tarihli 24 ve 25'inci toplantılarında görüşülen 562 sıra Sayılı
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı"nın çerçeve 14 üncü maddesi
aşağıdaki şekilde değiştirilmesini arz ve teklif ederiz.
Zühal Topcu Lütfü
Türkkan  Seyfettin Yılmaz
 Ankara Kocaeli Adana
Mesut Dedeoğlu  Emin Çınar 
Kahramanmaraş Kastamonu
"MADDE 14- 5580 sayılı Kanunun 8
inci maddesinin dördüncü fıkrasının ikinci cümlesi yürürlükten
kaldırılmıştır."
BAŞKAN – Şimdi okutacağım iki önerge
aynı mahiyette olduğundan birlikte işleme alacağım. 
Buyurun. 
Türkiye Büyük Millet Meclisi Başkanlığına
Görüşülmekte olan, 562 sıra sayılı
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı'nın 14 üncü maddesinin tasarı
metninden çıkarılmasını arz ve teklif ederiz.
Saygılarımızla… 
Ali Özgündüz  Fatma Nur Serter Malik Ecder
Özdemir
 İstanbul İstanbul Sivas
Celal Dinçer 
 İstanbul 
Aynı mahiyetteki diğer önergenin imza
sahipleri: 
Pervin Buldan  İdris Baluken Altan
Tan
 Iğdır Bingöl Diyarbakır
Hasip Kaplan  Özdal Üçer Selma
Irmak
 Şırnak Van Şırnak
Erol Dora 
 Mardin
BAŞKAN – Aynı
mahiyetteki önergelere komisyon katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) – Katılmıyoruz
Sayın Başkan.
BAŞKAN –
Hükûmet?
MİLLÎ EĞİTİM
BAKANI NABİ AVCI (Eskişehir) – Katılmıyoruz Sayın Başkan.
BAŞKAN – Şırnak
Milletvekili Hasip Kaplan, buyurun.
HASİP KAPLAN
(Şırnak) – Evet, eğitimin, tabii, sorunları çok fazla.
Sayın Bakan, 21
Şubat Dünya Anadil Günü’ydü. Dünya Anadil Günü’nde EĞİTİM-SEN’in üyesi
öğretmenler Dünya Anadil Günü’nün önemine binaen Kürtçe bilenler Kürtçe, Arapça
bilenler Arapça, bunu bulundukları okullarda ve sınıflarda öğrencilerle
paylaştılar. Bu öğretmenlere niye ceza veriliyor Sayın Bakan? Hani seçmeli ders
vardı okullarda, hani seçmeli ders vardı? Diyarbakır’da… Bunun soru önergesi de
elinize gelecek, gönderiliyor… Yani, bir taraftan diyeceksiniz ki “Seçmeli
dersleri açtık, maşallah, okullarda isteyen istediği dilde konuşsun, isteyen
Kürtçe, Zazaca, Çerkezce, Boşnakça, Hemşince, Lazca konuşsun.” İyi, güzel.
Arkasından da Anadil Günü’nden bahseden öğretmene disiplin cezası verecek
valiler, müdürler. E, vallahi billahi buradan Şırnak Milletvekili Hasip Kaplan
olarak söylüyorum: O öğretmenlerden birisi ceza alırsa -ki uygulama yapılmış-
bunun peşini bırakmayacağım. Ama en azından, 21 Şubatta bu ceza verildiği için,
21 kere bu kürsüde dile getireceğim, buradan açık söylüyorum. 21’inci
yüzyıldayız, 21’inci yüzyılda farklı diller, kültürlerle ilgili Dünya Anadil
Günü; öğretmenler öğrencileriyle köyde -köyde üstelik, düşün, bir Kürt köyü-
Kürtçe konuşuyor -zaten Türkçeyi orada öğreniyorlar- öğretmen iki saat orada
Kürtçe konuşmuş diye kendi ana dilinde, ondan sonra gel, sizin atadığınız
valiler, kaymakamlar… Bunlar ırkçı olmasa, kafatasçı olmasa, zihniyeti bu
olmasa gidip disiplin cezası soruşturması yapmaz. Nedir bu çektiğimiz sizden
yahu kardeşim 21’inci yüzyılda? Kürt olarak doğmak suç mu söyleyin ya! Eğer
doğmak suçsa, söyleyin. Yok, eğer suç değilse, insansak eğer, eşitlik diye bir
kelime var, özgürlük diye bir kelime var, dil diye bir kelime var, kimlik diye
bir kelime var. Arkasından “Artuklu Üniversitesinde bilmem kaç tane öğretmen
yetiştiriyoruz, Kürtçe ana dilde eğitim verecekler.” Niye mağdur ediyoruz
bunları arkadaşlar? Hem götürüyoruz hem eğitiyoruz hem çıkarıyoruz hem talebi
var öğrencilerin hem de bu Kürtçe öğretmenlerini atamıyorsunuz. E, nedir bu ya?
Allah aşkına, herkes Türk doğmak zorunda mı Sayın Bakanım?
YILMAZ TUNÇ
(Bartın) – Hasip Bey, yapılanları da anlat ya, yapılanlar var, ana dilde
savunmayı anlat.
HASİP KAPLAN
(Devamla) – Hadi bırak kardeşim, işte, sizin icraatınızı koyuyorum. Bugün 28
Şubat darbesi… Sizin de 21 Şubatta yaptığınız dile darbedir, bir başka dile
darbedir. Bu “darbe, darbe” dediğiniz nedir ki? Darbe, sadece, gelip birisini
devirmek midir? Bir dili inkâr etmek darbeciliktir. Bir dili inkâr
asimilasyondur, şovenizmdir. Bir dilin yaşamasını öldürmek cinayettir.
Bakın,
arkadaşlar, Artuklu Üniversitesindeki öğretmenleri niye eğitip arkasından bu
derslerin başına götürmüyorsunuz? Talep var, okullar var, ana dillerinde
üniversitelerde konuşacaklar; çıkacaksınız -yarın demokratikleşme paketi
geliyor- “E, özel okullar açılsın.” diyeceksiniz, ondan sonra, bir öğretmeni,
sırf Kürtçe konuştuğu için cezalandıracaksınız.
Sayın Bakanım,
YÖK’ün gizli genelgesi yürürlükte mi? Üç ayda bir sorup valilerden, idare
kurullarından “Üniversitelerde Kürtçe ana dilde eğitim isteyen öğrencileri,
üniversite öğrencilerini takip edin, bilgi gönderin.” diyen en son YÖK
yönetmeliğini, gizli yönetmeliğini ne zaman kaldırdınız, yoksa, yürürlükte mi;
soruyorum. Bunun da cevabını istiyorum.
Ama, Sayın
Bakanım, sizin gerçekten “…”(x) yüzlü, güzel bir öğretmen
temsiliyetiniz var, anlayışınız var, saygı duyuyorum ve sizi de rahatsız
ettiğini düşünüyorum bunun ve ben bunu dile getiriyorum. Gerçekten, bu çağda,
21’inci yüzyılda hâlâ bunlarla uğraşmak günah yani, yazık günah yani. Ya burada
özgürlükleri konuşacağız ya yasakları konuşacağız. Bunun başka yolu yok.
Buradan saygılar
sunuyorum tekrar. (BDP sıralarından alkışlar)
BAŞKAN –
Teşekkür ederim.
Diğer önerge
üzerinde kim görüşecek?
Sivas
Milletvekili Sayın Malik Ecder Özdemir, buyurun. (CHP sıralarından alkışlar)
MALİK ECDER ÖZDEMİR
(Sivas) – Sayın Başkan, değerli milletvekilleri; konuşmama başlamadan önce yüce
heyetinizi saygıyla selamlıyorum.
Değerli
arkadaşlarım, iktidarı, muhalefetiyle hepimiz bu ülkenin seçilmiş
milletvekilleriyiz. Elbette seçilmiş olduğumuz partilerimize, partilerimizin
genel başkanlarına karşı sorumluluklarımız vardır, elbette olacaktır. Ancak,
asıl sorumluluğumuzun, halkımıza, ülkemize ve tarihe karşı sorumluluğumuzun
öneminin altını çizmek istiyorum. Gün gelecek hepimizin milletvekilliği sıfatı
ve parti aidiyetimiz -bir gün- sona erecek ve hepimiz 24’üncü Dönemde görev
yapmış milletvekili olarak tarihe geçeceğiz. Aradan on yıl, yirmi yıl geçtikten
sonra bugünleri sorguladığımızda, dönüp bugün görev yaptığımız tarih içerisinde
mahcup olacağımız, hesabını veremeyeceğimiz ya da altından kalkamayacağımız
veballerin altına imza atmamamız gerekiyor.
Değerli
arkadaşlarım, sayın milletvekilleri, farkında mısınız bilmiyorum ama ülke hızlı
bir biçimde bir kaosa doğru sürükleniyor. 17 aralık rüşvet operasyonundan sonra
yaşananlar giderek bir devlet krizine dönüşmüş vaziyette. Dün akşam burada
yaşanan kavganın, daha doğrusu kaosun hiç kimseye bir fayda getirmediğini
düşünüyorum. İktidarıyla muhalefetiyle, herhâlde dünkü kavgadan haklı çıkan,
galip çıkan hiç kimse olmadı, kaybeden bence Türkiye Büyük Millet Meclisi oldu.
Meclis Başkanımız Sayın Cemil Çiçek’in söylediği gibi, dün akşam buradaki
tablodan sonra Meclisimizin sokaktaki itibarı bir kere daha sıfırın altına
inmiş oldu. Günlerdir sözüm ona burada bir eğitim yasası düzenlemeye
çalışıyoruz. Bir kere daha gördük ki, eğitime, eğitilmiş insana en çok muhtaç
olduğumuz kurumların başında da Türkiye Büyük Millet Meclisi geliyor ne yazık
ki. Eleştirilerin ölçüsünü kaçırıp işi hakarete vardırmak da her eleştiriyi
hakaret kabul edip eleştirenlerin üzerine kaba kuvvetle gidip zorbalık yapmak
da eğitimsizliğin en önemli göstergelerinden bir tanesi olsa gerek.
Ülkede yaşanan
kaosa çözüm üretmek Türkiye Büyük Millet Meclisinin görevi olması gerekiyorken,
ne yazık ki, Meclis, âdeta kaosun, küfrün, kötü sözün ve kavganın menşesi
hâline geldi. Bugün, belki, burada, Parlamentoda sadece küfür ve kötü sözü
yaşıyor olabiliriz değerli arkadaşlarım. Belli bir süre sonra çıkıp buradan
birbirimizden özür diliyoruz. Aynı çatı altında toplanıyor olabiliriz. Bu belki
bir hoşgörü ama eğer bugün burada yaşanan kaos, bu kavga yarın sokağa
dönüşürse, sokakta taraflar arasında bu birlikteliği sağlamak mümkün
olmayacaktır. Allah korusun, toplumu kamplara böldüğümüz zaman, sokak
çatışmaları başladığında bugünkü tablodan daha ağır bir tabloyla karşı karşıya
kalabiliriz. O nedenle, zaman zaman parti kimliklerimizi bir tarafa bırakarak
ülkemize, halkımıza ve tarihe karşı sorumluluklarımızla hareket etmemiz
gerekiyor. Gün, tam da bugün.
Değerli
arkadaşlarım, bugün yaşananları doğru kavramamız gerekiyor, bugün yaşananlar
bir iktidar-muhalefet kavgasının ötesindedir; sen git, yerine ben oturayım
kavgası değildir. Sizin ifade ettiğiniz gibi, bugün, başta, Cumhuriyet Halk
Partisi olmak üzere hiçbir muhalefet partisi milletvekillerinin amacı komplo
kurarak darbe yaparak sizin yerinize Hükûmet olmak değildir. Elbette, sandıkla
gelen sandıkla gitmelidir, demokrasinin kuralı budur. Ancak görünen o ki, siz,
sandıkla gelmiş olmanıza rağmen, sandıkla gitmeyi bile içinize
sindiremiyorsunuz. Yakaladığınız iktidarı elinizden kaybetmemek adına hukuku,
demokrasiyi ayaklar altına alıyorsunuz.
Sürem kısa. Bu
Parlamentoda, sokakta yaşanan kavganın müsebbibi başta Sayın Başbakandır. Sayın
Başbakanın mitinglerde konuşmasını hep birlikte izliyoruz. “Kefen giyerek
meydana çıktım.” diyen Sayın Başbakanın bu toplumda birliği beraberliği
sağlaması mümkün mü değerli arkadaşlarım? Mitinglerde kefen giydirdiğiniz
gençleri sokağa sürüyorsunuz ve “Sayın Başbakanı yedirmeyeceğiz.” diyorsunuz.
Değerli
arkadaşlarım, bir ifade var, tadı kaçmış, lezzeti kaçmış bir şeyi hiç kimsenin
yemek gibi bir niyeti olmasa gerek diye düşünüyorum ve bugünkü tabloyu bir kere
daha huzurunuza, dikkatinize getirmek istiyorum. Yani bugün, hukukun her alanda
ayaklar altına alındığı, 4 bakanın tutuklandığı…
(Mikrofon
otomatik cihaz tarafından kapatıldı)
CUMA İÇTEN
(Diyarbakır) – Bakanlar tutuklanmadı ki.
MALİK ECDER
ÖZDEMİR (Devamla) – 4 bakanın istifa ettiği, bakan çocuklarının tutuklandığı,
ayakkabı kutularından dolarların çıktığı bu tablo sizin içinize siniyor mu
değerli arkadaşlar? Eğer bundan memnun olan bir milletvekiliniz varsa lütfen
elini kaldırsın.
Hepinize
teşekkür ediyor, saygılar sunuyorum. (CHP sıralarından alkışlar)
BAŞKAN -
Teşekkür ederim.
Aynı mahiyetteki
önergeleri oylarınıza sunuyorum: Kabul edenler... Kabul etmeyenler... Önergeler
kabul edilmemiştir.
Diğer önergeyi
okutuyorum:
26/2/2014
Türkiye Büyük Millet Meclisi
Başkanlığı'na
Görüşülmekte
olan Milli Eğitim Bakanlığı'nca hazırlanan ve Türkiye Büyük Millet Meclisi
Başkanlığı'na arzı Bakanlar Kurulu'nca 27/01/2014 tarihinde kararlaştırılan
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/884)" 12/02/2014 tarihinde, Esas
Komisyon olarak Millî Eğitim, Kültür, Gençlik ve Spor Komisyonu'na, Tali
Komisyon olarak Plan ve Bütçe Komisyonu'na havale edilen tasarı, 21 ve
22/2/2014 tarihli 24 ve 25'inci toplantılarında görüşülen 562 sıra Sayılı
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı"nın çerçeve 14 üncü maddesi
aşağıdaki şekilde değiştirilmesini arz ve teklif ederiz.
Zühal Topcu (Ankara) ve arkadaşları
“Madde 14- 5580
sayılı Kanunun 8 inci maddesinin dördüncü fıkrasının ikinci cümlesi yürürlükten
kaldırılmıştır.”
BAŞKAN –
Komisyon önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) – Katılmıyoruz
Sayın Başkan.
BAŞKAN –
Hükûmet?
MİLLÎ EĞİTİM
BAKANI NABİ AVCI (Eskişehir) – Katılmıyoruz Sayın Başkanım.
BAŞKAN –
Kastamonu Milletvekili Sayın Emin Çınar konuşacak önerge üzerinde.
Buyurun. (MHP
sıralarından alkışlar)
EMİN ÇINAR
(Kastamonu) – Sayın Başkan, değerli milletvekilleri; 562 sıra sayılı Kanun
Tasarısı’nın 14’üncü maddesi üzerinde Milliyetçi Hareket Partisi Grubu olarak
vermiş olduğumuz değişiklik önergesi üzerine söz almış bulunmaktayım. Yüce
heyetinizi saygılarımla selamlarım.
Eğitim, bir
ülkenin kalkınması, ilerlemesi, çağdaşlaşması, sosyal ve ekonomik hayatta güçlü
olabilmesi için gereken en önemli ihtiyaçlardan bir tanesidir. Eğitimsiz
toplumlar ne ileriye gidebilir ne de girişebilirler. Cehaletin panzehri olan
eğitim, her bir fert için gerekli olduğu gibi toplamların kalkınması için de
fevkalade önem arz etmektedir. Bundan dolayı, bizi ilimde, teknolojide ve
her türlü konuda ileriye götürecek nesilleri yetiştirmek zorundayız. İşte, bunu
başarmak için de her sorunu çözülmüş, çok iyi bir millî eğitim sistemine
ihtiyaç vardır. Maalesef, bugün ülkemizde böyle bir eğitim sistemi yoktur.
Bugün ülkemizde ahengi bozulmuş bir eğitim sistemi vardır. AKP Hükûmeti millî
eğitim sisteminin ahengini bozmakla kalmamış yarınlarımızı sabote etmiştir.
Bizi kaygılandıran en temel meselelerden birisi de eğitim ve öğretimdeki
millîlik vasfının küllenmiş ve karartılmış olmasıdır. Bu durum, geleceğimiz
açısından ciddi kaygı ve riskleri de beraberinde taşımaktadır. Eğitim ve
öğretim sistemi üzerindeki keyfî oynamalar, sorumsuz ve gayrimillî tercihler,
öğrenci ve öğretmen arasındaki uyum ve bağı çarpıtmıştır. Millî eğitim yapısı
içinde devrilmedik çam, kırıp dökülmedik değer bırakılmamıştır.
Başbakan
Erdoğan’ın iptidai mizacı, otoriter eğilimi eğitim ve öğretim hayatını baştan
sona kasıp kavurmuş, sisteme ağır hasarlar vermiştir. Öğretmenlerimiz,
öğrencilerimiz ve veliler sürekli değişen sistem arayışından bunalmış ve
usanmıştır.
Millî eğitimin
iyi ve kaliteli olabilmesi için bu sisteme en önemli öğesi olan öğretmenlerin
işlerini kaliteli yapabilmesini sağlayacak ortamların hazırlanması gerekmektedir.
Öğretmenlerimizin sorunları çözülmeden istediğiniz kadar okul açın, istediğiniz
kadar tablet bilgisayar dağıtın, istediğiniz kadar sınıfları akıllı tahtalarla
donatın başarı elde edemezsiniz. Ne yazık ki on bir yıllık AKP iktidarında
öğretmenlerimizin sorunları çözülmemiş, hatta öğretmen şikâyet hatları
kurularak bizleri, hepimizi yetiştiren değerli öğretmenlerimiz insanlarımız
tarafından aşağılanmıştır.
Öğretmenlerimizin
yeterli ve saygınlığına yakışır bir maaşa kavuşma imkânı da sağlanamamıştır.
Açlık sınırının 1.065 lira, yoksulluk sınırının 3.470 lira olduğu ülkemizde
yirmi beş yıllık hizmeti bulunan bir öğretmen 2.400 lira maaşa reva
görülmüştür. Öğretmenlerimizin düşünmesi gereken sadece “eğitim ve öğretimi en
iyi şekilde nasıl yapmak” olmalıyken ancak öğretmenlerimiz ay sonlarını nasıl
getirebileceklerini düşünmektedir.
Bugün
görüştüğümüz kanun tasarısı millî eğitim sistemimizin sorunlarına da,
öğretmenlerimizin sorunlarına da bir çözüm getirmemektedir. Öğretmenlerin
saygınlığına bu iktidar döneminde gölge düşmüştür.
Ülkemizde bugün
300 bine yakın atanamayan öğretmenimiz bulunmaktadır. Bu gençlerimiz okudukları
üniversitelerden öğretmen olabilmek için mezun olmuşlardır fakat başka işlerde
çalışmak durumunda kalmışlardır. Bir bakanımız çıkıp “Mezun olan herkesin
öğretmenlik yapma hakkı ve imkânı yoktur.” demektedir.
Hâlen atama
bekleyen öğretmenlerin çilesi bitmemiş ve bu çerçevede yaklaşık 300 bin
öğretmenimizin sesi işitilmemiştir. 6 Şubat günü yapılan 10 bin öğretmen
ataması ise sadece bir pansuman vazifesi görmüştür. Türkiye’nin muazzam bir
öğretmen açığı varken, devletimizin imkânları kadrolu öğretmen istihdam etmeye
yetecekken, atamayanlara ek olarak, herhangi bir güvencesi olmayan öğretmenleri
ücretli çalıştırmak da ahlaken ve hukuken sakıncalıdır. Millî Eğitim
Bakanlığındaki dört yıldan fazla hizmeti olan bütün müdürleri görevden alıp
kadrolaşmak millî eğitimin sorunlarını çözmeyecektir.
Vermiş olduğumuz
değişiklik önergemize desteklerinizi bekliyor, yüce heyetinizi saygılarımla
selamlıyorum. (MHP sıralarından alkışlar)
BAŞKAN –
Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
15’inci maddede
üç adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan 562 Sıra Sayılı Kanun Tasarısının Çerçeve 15 inci maddesinde geçen
"Bilgi İşlem Dairesi Başkanlığı" ifadesinin "Bilgi İşlem Daire
Başkanlığı" şeklinde, "İnşaat ve Emlak Dairesi Başkanlığı"
ifadesinin de "İnşaat ve Emlak Daire Başkanlığı" şeklinde
değiştirilmesini arz ve teklif ederiz.
 Pervin Buldan İdris
Baluken Altan Tan 
 Iğdır Bingöl Diyarbakır
 Sırrı Sakık Hasip
Kaplan Selma Irmak
 Muş Şırnak Şırnak
 Özdal Üçer Erol
Dora
 Van Mardin
Türkiye Büyük Millet Meclisi
Başkanlığına
Görüşülmekte
olan Milli Eğitim Bakanlığı'nca hazırlanan ve Türkiye Büyük Millet Meclisi
Başkanlığı'na arzı Bakanlar Kurulu'nca 27/01/2014 tarihinde kararlaştırılan
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/884)" 12/02/2014 tarihinde,
Esas Komisyon olarak Millî Eğitim, Kültür, Gençlik ve Spor Komisyonu'na, Tali
Komisyon olarak Plan ve Bütçe Komisyonu'na havale edilen tasarı, 21 ve
22/2/2014 tarihli 24 ve 25'inci toplantılarında görüşülen 562 sıra Sayılı
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı"nın çerçeve 15 inci maddesinde
yer alan "aşağıdaki şekilde” ibaresinin "aşağıdaki biçimde"
olarak değiştirilmesini arz ve teklif ederiz.
 Zühal Topcu Lütfü
Türkkan  Seyfettin Yılmaz  Ankara Kocaeli Adana
 Emin Çınar Mesut
Dedeoğlu  Özcan Yeniçeri Kastamonu Kahramanmaraş Ankara
Türkiye Büyük Millet Meclisi
Başkanlığına
Görüşülmekte
olan, 562 sıra sayılı “Milli Eğitim Temel Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 15 inci
maddesinin yasa metninden çıkarılmasını arz ve teklif ederiz.
Saygılarımızla.
Mehmet Akif Hamzaçebi Ali
Rıza Öztürk Celal Dinçer
 İstanbul Mersin İstanbul
 Fatma Nur Serter Gürkut
Acar
 İstanbul Antalya
BAŞKAN – Okunan
son önergeye Komisyon katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) – Katılmıyoruz
Sayın Başkan.
BAŞKAN –
Hükûmet?
MİLLÎ EĞİTİM
BAKANI NABİ AVCI (Eskişehir) – Katılmıyoruz Sayın Başkanım.
BAŞKAN – Kim
konuşacak acaba?
MEHMET AKİF
HAMZAÇEBİ (İstanbul) – Ben konuşacağım.
BAŞKAN – Buyurun
Sayın Hamzaçebi.
MEHMET AKİF
HAMZAÇEBİ (İstanbul) – Sayın Başkan, değerli milletvekilleri; görüşmekte
olduğumuz bu teklifin mantıklı, eğitim sistemine katkı veren hiçbir yanı
bulunmamaktadır. Tamamen bir tepkiden kaynaklanan bir tasarıyı görüşüyoruz. Tıpkı
17 Aralık tarihinden bu yana Türkiye Büyük Millet Meclisinden çıkardığımız ve
tepkisel yaklaşımı ihtiva eden, onu yansıtan diğer yasalar gibi. Bunlardan en
sonuncusu, Hâkimler ve Savcılar Yüksek Kurulu Yasası’ydı. Türkiye Büyük Millet
Meclisinde, Anayasa’ya aykırı olduğu yönündeki bütün değerlendirmelerimize
rağmen o aykırılıklar olduğu gibi muhafaza edilmek suretiyle kabul edildi;
Sayın Cumhurbaşkanına gitti. Sayın Cumhurbaşkanı “Toplam 12 maddede Anayasa’ya
15aykırılık tespit etmiştim. Yasayı inceleyeceğim.” demiş olmasına rağmen bu
aykırılıkları bir kenara bırakarak yasayı 26 Şubat Çarşamba günü saat
11.00-11.30 sularında onayladı ve yayımlanmak üzere Resmî Gazete’ye gönderdi.
Sayın Cumhurbaşkanından Resmî Gazete’ye yayımlanmak üzere giden Hâkimler ve
Savcılar Yüksek Kurulu Kanunu, o gün Resmî Gazete’de yayımlanmadı. Normal
olarak kanunlar Resmî Gazete’ye gönderildiği gün hemen yayımlanır; normal
gazete sabah yayımlanmışsa mükerrer Resmî Gazete’de yayımlanır. O gece
yayımlanmadı. Biz burada görüşmelerde bulunuyorduk; gece saat 02.00’da, ben
İnternet’e girip Resmî Gazete’ye baktığımda Hâkimler ve Savcılar Yüksek Kurulu
Kanunu’nun değil ama bir başka kanunun yayımlandığı gördüm. O kanunu da Sayın
Cumhurbaşkanı aynı, HSYK’yı onayladığı saatlerde onaylamıştı. O gece
yayımlanmadı ve dün gece, dün akşam saatlerinde o yasa saat 19.30 civarında
dünkü mükerrer Resmî Gazete’de yayımlandı yani mesai saati bittikten sonra
yayımlandı ve Cumhuriyet Halk Partisi olarak biz bu sabah Anayasa Mahkemesinde
o yasayla ilgili olarak iptal davası açtık ve iptal davası açtıktan sonra,
basına verdiğim demeçte şunu söyledim: Biz bu davayı açtık ama Sayın Adalet
Bakanı muhtemelen bir iki saat içerisinde, kanunun yürürlüğe girmesiyle
birlikte görevi sona eren kamu görevlilerinin yerine yenilerini atayacaktır
dedim, yanılmadım. Yani, yanılmadım derken, bunu bilmek için şey olmaya gerek
yok, normal bir milletvekili bunu zaten tahmin eder. Hemen bir iki saat içinde
Adalet Bakanı o atamaları yaptı. Hayırlı olsun ama “kuvvetler ayrılığı”
ilkesine son veren bir yasadır bu.
Yine, bugün
ilginç bir gelişme daha oldu: Rüşvet ve yolsuzluk soruşturması nedeniyle
savcılar tarafından mahkemeye sevk edilip tutuklanan Rıza Sarraf ve bakan
çocukları mahkeme tarafından serbest bırakıldı. Mahkemenin gerekçeleri şunlar:
“Atılı suçların şüpheliler lehine değişme ihtimali yok; delilerin toplanması,
delillerin karartılması ihtimali yok; kaçma ihtimali yok; sabit ikametgâhı var;
bu nedenle bu kişileri serbest bırakıyorum.” dedi. Görüyor musunuz, hukuk devletini
görüyor musunuz?
NAMIK HAVUTÇA
(Balıkesir) – Tabii, İlker Başbuğ’un kaçma ihtimali var ya (!)
MEHMET AKİF
HAMZAÇEBİ (Devamla) – Ama Genelkurmay Başkanı İlker Başbuğ’un, Silivri
Cezaevinde, tutuklanma nedeni: Delilleri karartma ihtimali, yurt dışına kaçma
ihtimali, Türk Silahlı Kuvvetlerine baskı yapma ihtimaliydi. İki yılı aşkın bir
zamandır “Ben masumum.” çığlığını atıyor ve bu çığlığı hiç kimse duymuyor.
Silivri mahkemelerinin mahkûm ettiği insanlar cezaevinde, Balyoz mahkumları
haksız bir şekilde cezaevinde duruyor, Ergenekon mahkûmları haksız bir şekilde
cezaevinde duruyor. Sayın Başbakan “İçeride dünya kadar günahsız adam var.”
dedi, vicdanlara oynadı; bu rüşvet ve yolsuzluk soruşturmasını örtmek için
çıkaracağı yasalara geniş bir destek sağlamak amacıyla onların vicdanlarına
oynadı; istediği yasaları çıkarıyor, yeniden yargılama ufukta gözükmüyor; İlker
Başbuğ’a bir umut yok, Balyoz mahkûmlarına bir umut yok, aydınlara, bilim
adamlarına umut yok ama siz peşi sıra burada hukuksuz, adaletsiz yasaları
çıkarmaya devam ediyorsunuz.
(Mikrofon
otomatik cihaz tarafından kapatıldı)
MEHMET AKİF
HAMZAÇEBİ (Devamla) – Bu, Türkiye’yi diktaya götürmektir, Türkiye’yi tek adam
yönetimine götürmektir.
BAŞKAN –
Teşekkür ederim.
MEHMET AKİF
HAMZAÇEBİ (Devamla) – Ama ne millet buna izin verecektir ne de bu yargı buna
izin verecektir. Bugün, görünürde birtakım kazanımlar elde edebilir Hükûmet ama
yargı bir gün bütün kurumlarıyla işleyecektir.
Teşekkür ederim.
(CHP sıralarından alkışlar)
BAŞKAN –
Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük
Millet Meclisi Başkanlığı'na
Görüşülmekte
olan Milli Eğitim Bakanlığı'nca hazırlanan ve Türkiye Büyük Millet Meclisi
Başkanlığı'na arzı Bakanlar Kurulu'nca 27/01/2014 tarihinde kararlaştırılan
“Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/884)” 12/02/2014 tarihinde, Esas
Komisyon olarak Millî Eğitim, Kültür, Gençlik ve Spor Komisyonu'na, Tali
Komisyon olarak Plan ve Bütçe Komisyonu'na havale edilen tasarı, 21 ve
22/2/2014 tarihli 24 ve 25'inci toplantılarında görüşülen 562 sıra Sayılı
“Milli Eğitim Temel Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı”nın çerçeve 15 inci maddesinde yer alan
“aşağıdaki şekilde” ibaresinin “aşağıdaki biçimde” olarak değiştirilmesini arz
ve teklif ederiz.
Zühal Topcu (Ankara) ve arkadaşları
BAŞKAN –
Komisyon önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) – Katılmıyoruz
Sayın Başkanım.
BAŞKAN –
Hükûmet?
MİLLÎ EĞİTİM
BAKANI NABİ AVCI (Eskişehir) – Katılmıyoruz Sayın Başkanım.
BAŞKAN – Önerge
üzerinde Kocaeli Milletvekili Sayın Lütfü Türkkan konuşacak.
Buyurun. (MHP
sıralarından alkışlar)
LÜTFÜ TÜRKKAN
(Kocaeli) – Sayın Başkan, değerli milletvekilleri; konuşmama başlamadan önce bütün Meclisin dikkatini Kırım’da olan hadiselere
çekmek istiyorum. Kırım’da çok ciddi bir şekilde bir Rusya müdahalesi var.
Ukrayna’da bunca olay olurken sessiz kalan Rusya’nın, Kırım’a müdahalesinin
orada yaşayan Türkler sebebiyle olduğunu bir kere daha hatırlatmak istiyorum,
Hükûmeti de bu konuda biraz daha duyarlı olmaya davet ediyorum.
Gelelim HSYK
Yasası’na: HSYK Yasası dün saat 19.00’da Resmî Gazete’de yayınlandı. Bugün saat
11.00’de de Sayın Bakan atama yaptı. Saat 14.00’te bakanların yaşam koçu Rıza
Sarraf ve bakan çocukları serbest kaldı. Böylece, 87 milyar avroluk yolsuzluk
davasında tutuklu hiçbir sanık kalmadı. Bugün 28 Şubat, 28 Şubat ne demek
anladınız mı şimdi? 28 Şubat buydu işte. Rıza’nın ilk demeci de şu oldu diye
söylüyor arkadaşlar: “Ey savcılar, ey hâkimler gelin sandıkta hesaplaşalım.” O
da sandık istiyor, haberiniz olsun. Bazıları gülüyor, biliyorum ama emin olun
ağlanacak hâlinize gülüyorsunuz.
Biz burada
dershane tartışıyoruz ya, sokağa çıkın, düğüne gidin, cenazeye gidin, kahveye
gidin milletin neler konuştuğuna bakın. Millet
yolsuzluk konuşuyor, hırsızlık konuşuyor, irtikâp konuşuyor, rüşvet konuşuyor,
tape konuşuyor, dolar konuşuyor, avro konuşuyor. Biz
burada cemaatle Hükûmetin birbirine olan rövanşist savaşlarını izliyoruz ve
onlarla ilgili çıkan kanunları tartışıyoruz. Yani, Türkiye’nin gündemiyle
Meclis’in gündemi asla uyuşmuyor. Türkiye’nin gündeminde hırsızlık ve yolsuzluk
var, biz burada dershaneleri konuşuyoruz.
Bu kanun ne
zaman girecek? Eylül 2015’te. Siz, bu taslağı hazırlarken cemaatin tüm karşı
çıkmalarına kulak asmadınız, çok ince bir hesap yaptınız ve “Dershaneler Eylül
2015’ten itibaren kapatılmaya başlansın.” dediniz. Ne var 2015 Eylülde? Hiçbir
şey yok aslında ama çok şey var. O tarihe kadar, önümüzdeki 3 seçim de bitmiş
olacak. Cemaatle kanlı bıçaklı olmadan, “tape”ler, ses kayıtları yayınlanmadan
önce bu hesabı yapmıştınız tabii, sonra hesap bozuldu. “Bu düzenleme unutulur,
o güne kadar biz bu seçimleri geçiririz.” dediniz, “Cemaatten gelen oyları da
kaybetmeyiz” dediniz ama öyle olmadı, evdeki hesap çarşıya uymadı, planınız
daha başlamadan uçuruma yuvarlandı.
Şimdi, kuyruğu
dik tutmak adına, bu taslağı Meclis gündemine getirdiniz, en iyi bildiğiniz işi
yaptınız. Yine, kapalı kapılar ardında hazırladınız, diktatoryal rejimlerde
olduğu gibi hiç kimseye danışmadınız, konunun uzmanlarının kapısını çalmadınız,
yasa sonrasında oluşabilecek mağduriyetleri hiç düşünmediniz. Ben size
söyleyeyim: Bu yasadan sonra en çok, dershanede çalışan öğretmenler ve çalışan
görevliler mağdur olacak. Yaklaşık 4 bin dershane olduğu ifade ediliyor,
ortalama 100 kişinin çalıştığı hesap edilirse 400 bin kişinin yani 400 bin,
toplumda yaşayan, ücretle geçinen kişinin ekmeğine tekme attınız, işsizler
ordusuna 100 bin kişiyi daha kattınız. Siz mevcut işsizlere iş bulamadınız ki
bunların ekmeklerini ellerinden alıyorsunuz. Bu nasıl bir anlayış anlayamıyorum.
Atanmayı
bekleyen on binlerce öğretmen var, 300 bin öğretmen bekliyor. Sayın Bakan müjde
verdi “40 bininizi atayacağız.” dedi. E, burada kalan 100 bin kişi ne olacak?
Geri kalan 260 bin öğretmen ne olacak? Bu insanlar her gün Millî Eğitim Bakanından
yeni bir haber beklerken bir taraftan mevcut işi olanların da işlerine son
verdiniz. Bunların aralarında kanser olanlar var, ölenler var, intihar edenler
var. Daha atanamayan öğretmenlere çözüm bulamamışken siz 100 bin kişiyi daha
işsiz, aşsız bırakıyorsunuz.
Taslağa, göz
boyamak için de bir madde eklemişsiniz Sayın Bakanım. “Altı yılını dolduran
dershane öğretmenlerini KPSS’siz mülakatla Millî Eğitim Bakanlığı kadrosuna
alacağız.” demişsiniz. Bu mülakatla almak ne demek biliyor musunuz? “Ben,
yandaşlarımı Bakanlık kadrolarına alacağım.” demek. Ama ben size iddia
ediyorum, sizin böyle bir kadronuz yok; on iki senedir iktidardasınız, kadronuz
yok. Hâlâ, mecburen, otuz dört senede üç sene iktidar olmuş olan Ülkücü
kadrolara müracaat etmek zorunda kalıyorsunuz. Zira, bu memlekette bu kadar
hırsızlığa, yalana, dolana ortak olacak memur kalmadı, haberiniz olsun.
Saygılar
sunuyorum. (MHP sıralarından alkışlar)
BAŞKAN –
Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi
Başkanlığına
Görüşülmekte
olan 562 Sıra Sayılı Kanun Tasarısının Çerçeve 15 inci maddesinde geçen
"Bilgi İşlem Dairesi Başkanlığı" ifadesinin "Bilgi İşlem Daire
Başkanlığı" şeklinde, "İnşaat ve Emlak Dairesi Başkanlığı"
ifadesinin de "İnşaat ve Emlak Daire Başkanlığı" şeklinde
değiştirilmesini arz ve teklif ederiz.
Pervin Buldan (Iğdır) ve arkadaşları
BAŞKAN –
Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ ORHAN ATALAY (Ardahan) –
Katılmıyoruz Sayın Başkan.
BAŞKAN
– Hükûmet?
MİLLÎ
EĞİTİM BAKANI NABİ AVCI (Eskişehir) – Katılmıyoruz Sayın Başkan.
PERVİN
BULDAN (Iğdır) – Gerekçe…
BAŞKAN –
Gerekçeyi okutuyorum:
Gerekçe:
Başbakanlık
başta olmak üzere kamu kurumlarının çoğunda ilgili birim "... Dairesi
Başkalığı" şeklinde değil "... Daire Başkanlığı" şeklinde
adlandırılmaktadır. Bu önerge ile ilgili birimlerin adlarının kamudaki genel
kullanıma uygun olarak değiştirilmesi öngörülmektedir.
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
Sayın
milletvekilleri, birinci bölümün görüşmelerini bitirdik.
Şimdi, ikinci
bölümün görüşmelerine başlıyoruz.
İkinci bölüm,
çerçeve 16’ncı maddeye bağlı (15/A) ve (15/B) maddeleri; çerçeve 27’nci maddeye
bağlı (1), (2), (3) ve (4) numaralı fıkralar; (5) numaralı fıkranın (a), (b) ve
(c) bentleri; (6) numaralı fıkra ile (7) ve (8) numaralı fıkralar dâhil olmak
üzere 16 ile 29’uncu maddeleri kapsamaktadır.
İkinci bölüm
üzerinde Cumhuriyet Halk Partisi Grubu adına Sayın Vahap Seçer konuşacak.
Buyurun. (CHP
sıralarından alkışlar)
CHP GRUBU ADINA
VAHAP SEÇER (Mersin) – Sayın Başkan, sayın milletvekilleri; hepinizi saygıyla
selamlıyorum.
Ben
dershanelerin kapanmasını istiyorum; bir milletvekili olarak değil, bir baba
olarak. Böyle saçma sapan bir eğitim sistemi olmaz.
YILMAZ TUNÇ
(Bartın) – Parti politikasına ters oldu.
VAHAP SEÇER
(Devamla) – Anlatacağım, anlatacağım.
Bir taraftan
çocuklarımızı daha iyi eğitim alsın diye özel okullara göndereceğiz, diğer
taraftan ortaya konan müfredatla üniversite sınavlarında çocuklarımıza sorulan
soruların müfredatları birbirleriyle örtüşemeyecek ve bir kez daha para
ödeyeceğiz, çocuklarımızı etütlere göndereceğiz, dershanelere göndereceğiz.
Şimdi, belki çelişki gelecek ama bu yasaya da “hayır” oyu vereceğim. Bu bir
çelişki, paradoksal bir durum.
Ben Sayın
Bakana, Sayın Nabi Avcı’ya inanıyorum. Gerçekten müktesebatı olan bir insan.
Komisyon çalışmalarında da kendisini takdirle izliyorum. Feraset sahibi,
sağduyulu, düzgün, değerli bir Bakanımız. Bana desin ki: “Sevgili
milletvekilim, eğitim sisteminde problem var, gerçekten biz bunu gördük. Eğitim
sisteminin bu sorununu çözecek, niteliğini artıracak bir düzenleme yapıyoruz.
Bana inanabilirsin.” Ben bu düzenlemeye “evet” oyu vereceğim ama öyle değil.
Şimdi, siz
yaklaşık olarak on iki yıldır iktidarsınız ama iktidarsız iktidarsınız. Nerede
iktidarsız iktidarsınız? Şimdi, bir HSYK düzenlemesi oldu. O on iki yıllık
iktidarsız iktidarınızı tam iktidara çevirmek için bir HSYK düzenlemesi
yaptınız. Şimdi, millî eğitim sisteminde de aynı saikle, aynı sebeple düzenleme
yapıyorsunuz.
Bakınız,
özellikle 17 Aralık tarihinden bu yana cemaatle yatıyoruz, cemaatle kalkıyoruz.
Bazı milletvekili arkadaşlarım özellikle sert tartışmalarda bizleri
suçluyorlar. Dün de bir arkadaşım bu tartışmalar sırasında bana yönelik dedi
ki: “Bu cemaat sevgisi nereden geliyor? Bir anda cemaatçi oldunuz.” Şimdi,
değerli arkadaşlar, ben cemaatçi değilim, ben biat kültüründen de gelmiş bir
insan değilim. Ben bu ülkede bireyim. Ben bu ülkede özgür bir yurttaşım ama
illa birici olacaksak, bir topluluğun mensubu olacaksak, bir ferdin peşinde
olacaksak, izinde olacaksak, ben Atatürkçüyüm. (CHP sıralarından alkışlar) Ama
cemaatçi tarikatçı değilim.
Gerçekten
enteresan bir düzenleme; bir tarafta dershaneler kalkıyor, bir tarafta da
aslında kadrolarda önemli değişiklikler yapılıyor. İdari kadrolarda, müdürler,
müdür yardımcıları, bunların görevleri yasa yürürlüğe girdiği tarihten
itibaren sona eriyor ve atamalar yapılıyor. Yani bir anlamda cemaatçi idari
personeli ya da yönetim personelini işten el çektireceksiniz, kendinizin
fikrine uygun yeni atamalarla, yeni idari kadroları yeniden
yapılandıracaksınız.
Şimdi, dün Sayın
Başbakan Uşak’ta konuşuyor, yine bu dershanelere ilişkin değerlendirmeler
yapıyor. Diyor ki: “Dershaneler meselesi çıktı, biliyorsunuz. Göndermeyin
bundan sonra oralara. Okullarımızda hafta sonlarında ders vereceğiz. Takviye
derslerin parasını da biz ödeyeceğiz, özel okullarda bile. Özel okula gidiyor,
para veriyor, bir de dershaneye gidiyor, yine para veriyor, bu nasıl iştir? Hep
‘money, money, money’ Artık bu oyunu bozmaya mecburuz. 30 Mart bu oyunu bozma
tarihidir.” Hoppala, şimdi az önce söylediğim konular.
Ben bir inceleme
yaptım, bu on iki yıllık, on bir buçuk yıllık süre içerisinde acaba Sayın
Başbakanın söyledikleri doğru mu yoksa çelişkili bazı durumlar mı var? Baktım,
dershane sayısı 2 kata çıkmış, 2.122’den 3.961’e. Yani bugün “Dershaneleri
kapatalım.” diyen anlayış, bu süre içerisinde dershaneleri tabii ki teşvik
etmiş -bu kadar süre içerisinde 2 katına çıkıyorsa ortada bir teşvik var, bir
destek var, bir yol açma var- 2 katına çıkmış. Öğrenci sayısına bakıyorum, bu
doğaldır, nüfus artışından kaynaklanan ya da eğitime katılan nüfustan
kaynaklanan bir artış var bir miktar ama burada da 600 binden 1,3 milyona çıkan
dershaneye giden öğrenci sayısı. Yine, aynı şekilde öğretmen sayısı artmış, 20 binden
52 bine çıkmış dershanelerde eğitim veren öğretmen sayısı.
Şimdi, değerli
arkadaşlarım, hiç kimse, hiçbir birey, hiçbir yurttaş keyfiyetten çocuklarını
dershaneye göndermiyor, mevcut eğitim sisteminde sorun var. Yarın dershaneler
kalktı, 2015’in Eylül ayında tamamen ortadan kaldırdık. Şimdi, hani, saik, para
veriyor ya, yurttaş para veriyor ya bunu ortadan kaldıracağız, dershaneleri
kapatıyoruz. Yani, ilk etapta baktığınız zaman sanki toplum yararına bir
düzenleme yapılıyor. Hayır, öyle değil. Eğitim sistemi devam ediyor, bozuk
düzen devam ediyor, bozuk sistem devam ediyor. Yine, üniversitelere giderken ya
da lise sınavlarına hazırlanırken öğrencilerin ek derse ihtiyacı var. Bu sefer
ne olacak? Gelir düzeyi orta düzeyde olan ya da iyi düzeyde olan veliler
çocuklarına ders alma imkânına sahip olacak, özel öğretmen tutacak, evine
çağıracak, çocuklarına ders verdirecek. Peki, gelir düzeyi düşük olan aileler
ne yapacak? Onlar ders verdiremeyecek çünkü paraları yok, gelirleri yetersiz.
Peki, bu, eğitimde fırsat eşitliğine aykırı değil mi? Böyle bir sosyal devlet
anlayışı olabilir mi? Bu, tamamen, ortaya konulan saikle çelişen bir durum.
Şimdi, tasarıda,
dershanede eğitim veren öğretmenlere ilişkin bir düzenleme var, bu da ilginç
bir düzenleme. Yani, bir yerde “Dershaneleri kapatıyoruz, öğretmenler işsiz
kalıyor ama onlara da bir miktar şirinlik yapalım.” “Ne yapalım?” “Onları da
KPSS’siz yani diğer eğitim fakültelerinden mezun olmuş öğretmen adayları gibi
KPSS’ye sokmayalım.” “Ne yapalım?” “Onları bir sözlü sınava tabi tutalım.”
Bunun kriterleri de ne, anlamış değilim, bıyık modeli mi, saç modeli mi, boyu
posu, cinsiyeti, giyimi kuşamı mı, onu siz takdir edin. “Bu insanlara diğer
öğretmenlerden ya da öğretmen adaylarından farklı olarak direkt eğitim kurumlarında,
Millî Eğitime bağlı okullarda kadro verelim ve öğretmen yapalım.” Bu adaletsiz
bir durum.
Bakın, dün
burada bir araştırma önergesi verildi, bir parti grubu tarafından, atanamayan
öğretmenlerin sorunlarını araştıralım diye. Dün burada hatipler bu konuda çok
önemli değerlendirmeler yaptı, biz de taze bilgi sahibi olduk. 300 binden fazla
atanamayan öğretmen var. Hâlâ da bunun yanında eğitim fakülteleri açılıyor.
Geçtiğimiz günlerde torba yasayla bir üniversite açıldı, özel üniversite,
Biruni Üniversitesi. Baktım, hangi fakülteler var bu üniversitenin içerisinde?
Eğitim fakültesi var. Bir taraftan bağırıyoruz, işte, dün Sinop’ta -Sayın
Havutça az önce bana hatırlattı, “Bunu kürsüden dile getirin.”- bir öğretmen
adayı kardeşimiz intihar etmiş. Kimya öğretmeni, İstanbul’da iş bulmuş, bir
miktar çalışmış, işsiz kalmış, kentine, memleketine gitmiş, orada depresyona
giriyor çocuk, bunalıma giriyor, intihar ediyor. 130 bine yakın da şu anda
Millî Eğitimde öğretmen açığı var. Bunu Sayın Bakan Plan ve Bütçe Komisyonunda
bütçe görüşmeleri sırasında dile getirdi. Bir taraftan böyle bir sıkıntınız söz
konusu. Yani 130 bin kadronuz var, boş kadronuz var, öğretmen atamıyorsunuz,
300 bin atanamayan öğretmeniniz var. Diğer taraftan, 50 binden fazla açığa
çıkacak olan, dershanelerdeki öğretmenlere siz farklı bir uygulama
yapıyorsunuz. Bu adaletsiz bir yaklaşım.
Türkiye’de
eğitimin sorunları çok çok fazla. Bakın, geçtiğimiz yıl burada kavga dövüş, bir
eğitim sistemi, yeni bir anlayış, 4+4+4 eğitim sistemi kabul edildi. Millî eğitim
Türkiye’de sizin döneminizde, AKP hükûmetleri döneminde yazboz tahtasına döndü.
Sayın Bakan beşinci bakan. Sanıyorum, 10’dan fazla da -belki bu 14’üncü,
15’inci önemli düzenleme- millî eğitim konusunda düzenlemeler yapıldı. Yazık
oluyor. Bakın, kendi aranızdaki siyasi tartışmalarla Türkiye'nin geleceğini yok
sayarak, millî eğitim sistemine müdahale ederek, geleceğimizin teminatı olan
çocuklarımıza müdahale ederek heba ediyorsunuz, yazık ediyorsunuz.
Hepinize
saygılar sunuyorum. (CHP sıralarından alkışlar)
BAŞKAN –
Teşekkür ederim Sayın Seçer.
Barış ve
Demokrasi Partisi Grubu adına Mardin Milletvekili Sayın Erol Dora konuşacak.
(BDP sıralarından alkışlar)
Buyurun.
BDP GRUBU ADINA
EROL DORA (Mardin) – Sayın Başkan, değerli milletvekilleri; 562 sıra sayılı
Millî Eğitim Temel Kanununda Değişiklik Yapılmasına Dair Kanun Tasarısı’nın
ikinci bölümü üzerine Barış ve Demokrasi Partisi adına söz almış
bulunuyorum. Genel Kurulu saygıyla selamlıyorum.
Kanun
tasarısının ikinci bölümü, ilk olarak, Millî Eğitim Bakanlığının neredeyse
bütün yönetici ve denetleyici kademelerinde görevlerini yürütenlerin, özetle,
işlerine son verme sürecini dizayn etmek maksadıyla hazırlanmıştır. Hükûmetin
bu önerisi, dershanelerin kapatılması bahanesi üzerinden, bir taraftan kamu
kaynakları ile özel okulların doğrudan desteklenmesini getirirken diğer
taraftan sayıları 100 bini bulan bütün eğitim yöneticilerine yönelik, eğitim
öğretimde doğabilecek aksaklıkları, sorunları ve krizleri görmezden gelen bir
operasyon niteliğindedir.
Değerli milletvekilleri,
AK PARTİ iktidarı 2002 yılından bu yana geçen on iki yıllık iktidarı esnasında
Yönetici Atama Yönetmeliği’ni birçok kez değiştirmiştir. Bu yönetmelik
değişiklikleri hep kişiye özel, kadroya özel nitelikler arz etmiştir ve bu
yönetmelik değişiklikleriyle gerçekleştirilen atamaların birçoğu, Hükûmete
yakınlığıyla bilinen sendikaların, AK PARTİ il ve ilçe teşkilatlarının
direktifleriyle gerçekleştirilmiştir.
Sayın Başkan,
değerli milletvekilleri; 17 Aralık sürecinden sonra, on iki yıldır devam ettirilen
kimi ortaklıkların sona ermesiyle iktidar mücadelesi Millî Eğitim Bakanlığı
kadrolarına da sıçramıştır. Bu tasarıdaki düzenlemeyle okullarda dört yılını
doldurmuş bütün müdür ve müdür yardımcılarının görevi son bulacaktır. Yeni
düzenlemeyle de müdür ve müdür yarımcılarını dört yıllık sürelerle valiler
atayacaktır. Böylece, mevcut Hükûmet, tüm okullarda yine tartışmalı idareci
atamaları yapacaktır. Böylece, okul bileşenleri olan öğretmenler, öğrenciler,
veliler ve dolayısıyla eğitim sisteminin geleceği ve niteliği hiç dikkate
alınmayacaktır. Bu yeni yapılacak atamalarla zaten mevcut durumda var olan
yöneticilik kadrolarındaki cinsiyet eşitsizlikleri de artacaktır. Millî Eğitim
Bakanlığının kadın personel sayısı erkek personel sayısından fazla olmasına
rağmen kadın yönetici oranı sadece yüzde 18’dir. Bu yeni düzenlemeyle erkek
valiler, erkek yöneticiler seçerek var olan cinsiyet eşitsizliklerini daha da
artıracaklardır.
Değerli
milletvekilleri, millî eğitim teşkilatındaki yöneticilik kadroları siyasal rant
kavgasının yapıldığı arenalardan biri hâline getirilmiştir. Eğitimin
demokratikleşmesi ve yerelleşmesi bağlamında okul müdüründen il millî eğitim
müdürüne kadar bütün yöneticiler, okul ve diğer kurumların tüm bileşenleri
tarafından belirlenecek usul ve esaslara göre seçimle belirlenmelidir.
AK PARTİ
iktidarı döneminde eğitim kurumları yöneticilerinin atama ve yer
değiştirmelerine ilişkin yönetmelik ve ilgili kılavuzlar neredeyse her yıl
değiştirildi. Hâlâ bu konuda oturmuş bir sistem sağlanamadı. Bu dönem sadece
mülakatla yönetici atanırken, daha sonra sadece sınav şartı getirildi, daha
sonra tekrar sözlü sınav şartı getirildi; yöneticilere rotasyon uygulaması
getirildi, daha sonra bundan vazgeçildi, daha sonra ise tekrar rotasyon zorunlu
kılındı.
Değerli
milletvekilleri, bugüne kadar siyasal kadrolaşma için yapılan tüm oyunlara
rağmen bu yasa tasarısıyla sayıları 100 bini geçen eğitim yöneticilerinin bu
yeni düzenlemeyle kazanılmış haklarının yok sayılması ve görevlendirmelerde
yetkinin tamamen valilere bırakılması kabul edilebilir bir düzenleme değildir.
Eğitimde esas olan öğretmenliktir. Bu temelde yöneticilik eğitim emekçileri
üzerinde baskı oluşturan bir makam olarak görülmemeli. Bu görevleri yerine
getirecek kişiler ilgili birimin tüm bileşenlerinin katılımıyla belli bir dönem
için seçimle iş başına gelmelidir.
Sayın Başkan,
değerli milletvekilleri; tasarının ikinci bölümünde dikkat çeken bir diğer
düzenleme de eğitim fakültesi mezunu olmayan ya da herhangi bir pedagojik
formasyona sahip olmayan, öğretmenlik mesleğine ilişkin hiçbir bilgi, birikim
ve deneyimi olmayan herkese müfettiş olma şansı verilmiştir yani Hükûmetin
teklifiyle ilahiyat, kimya, işletme, istatistik gibi bölümleri tamamlayan,
eğitime dair hiçbir bilgi, birikim ve deneyimi olmayan mezunlar, hangi
şartlarda yapılacağı belli olmayan bir sınavla müfettiş yardımcısı olarak
atanacak ve yıllarını öğretmenlik mesleğine vermiş öğretmenleri ve yöneticileri
denetlemelerinin önü açılacaktır.
Sayın Başkan,
değerli milletvekilleri; müfettişlik, meslekte belli bir bilgi, birikim ve
tecrübeye sahip olan ya da bu alanda özel eğitim alan öğretmenler arasından
liyakat ilkelerine uygun, şeffaf, adil ve hesap verebilir bir yöntemle
seçilmelidir ancak bu şekilde rehberlik ve denetim gerçek anlamda eğitimin niteliğini
artırıcı bir etki yaratabilir; aksi takdirde, eğitim emekçileri üzerinde
antidemokratik bir baskı aracı olmaktan daha fazla bir işlevi yerine
getirmeyecektir.
Değerli
milletvekilleri, kanun tasarısıyla değişiklikler öngörülen bir diğer düzenleme
de Talim ve Terbiye Kurulu'na ilişkindir. Talim ve Terbiye Kurulu, kurulduğu
günden bu yana âdeta bir vesayet kurumu olarak çalışmıştır. Talim ve Terbiye
Kurulu Başkanlığı eğitim üzerinden resmî ideolojinin yeniden üretilmesinde
yıllarca rol oynamıştır. Bu anlamda, Talim ve Terbiye Kurulu Başkanlığının
mevcut hâliyle bugüne kadar bilimsel, nitelikli ve özgürlükçü bir eğitim
müfredatının okutulması önündeki en büyük engeli oluşturduğu açıktır.
Değerli
milletvekilleri; tasarı bir taraftan Talim ve Terbiye Kurulu Başkanlığının
yetkilerini daraltırken diğer taraftan, doğrudan Bakan onayına dayalı, daha
merkezî bir politikayı hayata geçirerek eğitim sistemi içindeki dayatmacı
uygulamaların artacağı aşikârdır. Bu anlamda, öngörülen değişiklik zaten
hâlihazırda bir problem alanı hâline dönmüş Talim Terbiye ve Kurulu Başkanlığını, Bakan eliyle
siyasi iktidarın hegemonyasına sokmaktadır. Ülke eğitim müfredatına yön veren bu kurul çoğulcu bir
yapıda oluşturulmalı ve eğitim bileşenlerinin, eğitim bilimcileri, öğretmenler,
sendika temsilcileri, öğrenci ve velilerin içinde bulunduğu bir yapıya
dönüştürülmelidir. Talim ve Terbiye Kurulu sınıfın içinde öğretmenin ne
yapacağına müdahale etmemelidir. Bu kurul genel pedagojik ilkeleri belirlemeli
ve çerçeve oluşturmalıdır. Ayrıca bu kurul Türkiye'nin çok kültürlü yapısına
uygun müfredat ve ders kitapları hazırlamalı ve bu aşamalarda da yerel
bileşenlerle beraber çalışmalıdır.
Sayın Başkan,
değerli milletvekilleri; kanun tasarısının ilgili 21'inci maddesiyle, yurt
dışında görevlendirilecek öğretmenlere yönelik yeni düzenlemeler
getirilmektedir. Bu düzenlemelerle, yurt dışı öğretmenliğinde aranan temel
şartlar kaldırılmakta ve yurt dışında yaşayanların sözleşmeli olarak istihdam
edilebilmesinin önü açılmaktadır. Böylece, bu düzenleme, Türkiye'deki
öğretmenler için motivasyon kaynağı olan ve başka ülkelerdeki eğitim
sistemlerini tanımalarına imkan sağlayan yurt dışında görevlendirmeleri ortadan
kaldıracak niteliktedir. Ayrıca, yurt dışında yaşayanların öğretmen olarak
görevlendirilmesi zaten yanlış iken, bunların sözleşmeli olarak çalıştırılması
da AK PARTİ’nin eğitime bakışını ortaya koymaktadır.
Sayın Başkan,
değerli milletvekilleri; AK PARTİ iktidarı "sözleşmeli öğretmen" adı
altında taşeronlaştırma uygulamalarına devam etmektedir. AK PARTİ iktidarı, on
iki yıllık döneminde öğretmenlik mesleğine herkesin yapabileceği bir meslek
gözüyle bakmış, 180 bin öğretmen açığı olmasına karşın, mezun olup atanamayan
300 bin öğretmen adayı olmasına rağmen, “ücretli öğretmen” adı altında ücretli
kölelik uygulamalarına devam etmiştir. Yurt dışında düşük ücret ve esnek
istihdam politikasıyla sözleşmeli öğretmen görevlendirilmesini öngören bu
teklif de Hükûmetin eğitime ticari bakışının yeni bir tezahürüdür.
Değerli
milletvekilleri, sosyal devlet, öncelikli olarak tüm yurttaşlarına, ayrım
göstermeksizin çağdaş dünyanın kabul ettiği ilkeleri rehber edinerek ana
dilinde eşit fırsatların sunulduğu, özgür, nezih ve hijyenik ortamlarda ve
parasız eğitim alabilme imkânı yaratmakla sorumludur.
İkinci olarak,
sosyal devlet ve dolayısıyla Eğitim Bakanlığı, eğitim öğretimin içeriğine yön
vermeleri noktasında ders kitapları ve müfredatlar hazırlanırken, evrensel
insani değer ve kazanımları referans alan, nefret söyleminden uzak ve gerek
ülke içi gerek ülke dışı hiçbir inancı, etnik kimliği, cinsiyet kimliklerini
ötekileştirmeyen, objektif bir bakış ve üslupla hareket etmek durumundadır.
Üçüncü olarak,
sosyal devlet, popülist ve günü kurtarmaya çalışan yaklaşımlardan uzak durmak
zorundadır.
Değerli
milletvekilleri, dördüncü olarak, bir sosyal ve hukuk devleti;
görevlendirilecek öğretmen, yönetici ve denetleyicilerin göreve gelme ve
görevden ayrılma süreçlerini, mümkün olduğunca liyakat ilkesini öne alan ve en
adil seçme yöntemleriyle yürütmelidir. Ancak bunlar sağlanabildiğinde sosyal
devlet eğitim konusunda sorumluluklarını yerine getirebilmiş sayılır ve buna
paralel olarak yurttaş memnuniyeti artabilir ve eğitimde kaliteyi yakalamaktan
bahsedilebilir.
Bu duygularla
hepinizi, tekrar, saygıyla selamlıyorum. (BDP sıralarından alkışlar)
BAŞKAN –Teşekkür
ederim.
Milliyetçi
Hareket Partisi Grubu adına Ankara Milletvekili Sayın Özcan Yeniçeri konuşacak.
Buyurun. (MHP
sıralarından alkışlar)
MHP GRUBU ADINA
ÖZCAN YENİÇERİ (Ankara) – Sayın Başkan, değerli milletvekilleri; Milliyetçi
Hareket Partisi adına 562 sayılı Yasa’nın ikinci bölümü üzerinde söz almış
bulunuyorum. Hepinizi saygıyla selamlıyorum.
Değerli
milletvekilleri, bu yasa tasarısı, eğitim çalışanlarını mağdur eden bir yasa
tasarısıdır. Bu yasa tasarısı, okul müdürlerini, ilçe ve millî eğitim
müdürlerini ve yardımcılarını cezalandıran bir yasa tasarısıdır. Bu yasa
tasarısı, maarif müfettişlerinden 50 tanesini, bir biçimde merkezde tutan ancak
diğerlerini çoluklarından çocuklarından ayıran, tutmuş oldukları evleri bıraktırıp
illere gönderme potansiyeli olan bir yasa tasarısıdır; aile bütünlüğünü bozan
ve aileyi dağıtan bir yasa tasarısıdır bu yönü itibarıyla. Bu yasa tasarısı,
millî eğitimin belkemiğini meydana getiren şube müdürlerine rütbe tenzili
yaptıran bir yasa tasarısıdır. Onları “dysfunctional” yani işlevsiz kılan bir
yasa tasarısıdır. Bu yasa tasarısı, Bakan, müsteşar ve Talim Terbiye Kurulu
Başkanı hariç bütün Bakanlık bürokrasisini hallaç pamuğu gibi atan bir yasa
tasarısıdır. Bu yasa tasarısı, birikimi, deneyimi, liyakati ve ehliyeti göz
ardı eden bir yasa tasarısıdır, hatta bunları cezalandıran bir yasa
tasarısıdır. Bu yasa tasarısı, eğitimde kurumsallığa darbe indiren bir yasa
tasarısıdır. Üzerinde konuştuğumuz, her yönüyle sorunlu olan bir yasa tasarısı önümüzde.
Bu tasarı, eğitimi yeniden düzenleme ya da eğitime yeni bir biçim verme yasa
tasarısı olmanın çok ötesinde bir muhtevaya sahiptir. Bu yasa tasarısı,
ezcümle, eğitime bütünüyle yönetim soykırımı öngören bir yasa tasarısıdır. Bu
yasa tasarısı, aynı zamanda kendi hafızasına ihanet eden bir yasa tasarısıdır.
Bu yasa tasarısı, bir hesaplaşma, intikam, cezalandırma ve kapatma güdüsüyle
kaleme alınmıştır. Bu nedenle, cezalandırıcı, sürgün edici ve kazanılmış
hakları yok edici hükümler içermektedir.
Değerli
milletvekilleri, Sayın Bakan; elime biraz önce geçen bir faksı size bu kürsüden
okumak istiyorum. Faksı çeken bir millî eğitim müdürüdür, şöyle diyor: “Sayın
Vekilim, zor şartlar altında görev yapan, kaymakam, siyasiler, il müdürü, vali,
bakanlık gibi birçok kesime karşı sorumlu olan ve âdeta onların baskısı altında
ezim ezim ezilen millî eğitim müdürleri ne yaptı da böyle cezalandırılıyor?
Millî Eğitim Bakanlığının aldığı her türlü kararı yine her türlü güçlüğe göğüs
gererek taşrada uygulayan, büyük riskler alarak Millî Eğitim Bakanlığını
illerde ve ilçelerde temsil eden müdürler neden itilip kakılıyor? Öncelikle,
Meclise gönderilen kanun metninden il, ilçe millî eğitim müdürleri ve
yardımcılarının görevlerine son veren hüküm çıkarılmalıdır ve usulüne uygun
şekilde bu yöneticiler için önce isteğe bağlı, sonra da çalışma süresine göre
yer değiştirme yapılmalıdır.” diyor sayın müdür.
Sayın Bakanım,
millî eğitim müdürünün sorduğu soruyu ben de soruyorum: Millî eğitim müdürleri
ve okul müdürleri ne yaptı da kitlesel olarak cezalandırılıyor, kitlesel olarak
görevden alınıyor? Onları eziyor ve görevlerine son veriyoruz. Bunun nasıl bir
mantığı olabilir? Bu zulüm bunlara neden reva görülüyor? Bunun çok yüksek sesle
açıklanması gerekiyor.
Bir başka mektup
da bir okul müdüründen geldi. O da diyor ki: “Hükûmetin paralel yapıyla
mücadele etme bahanesiyle bir süredir peş peşe yapılmaya çalışılan bazı
düzenlemeler, yıllardır bu güzel ülkemize namusuyla, şerefiyle hizmet eden biz
eğitim neferlerini de mağdur edecek bir hâle bürünmüştür. Bu uygulamaları
züccaciye dükkânına giren bir fil gibi karşısına çıkan her şeyi deviren
basiretsiz bir yönetim anlayışının hasılatı olarak değerlendiriyoruz.
Hâlihazırdaki makamlarımızdan, Millî Eğitim Bakanlığının açtığı görevde
yükselme sınavlarını kazanarak, onların belirlediği bütün ölçütlere uyarak okul
müdürlüğü, müdür yardımcılığı görevini sürdüren bizler, aynı basiretsiz idare
tarafından hiçbir makul ölçütü olmayan kişilerle eşitlenerek kızağa çekilmek
isteniyoruz. Kazanılmış haklarımızı dört yılla, hem de ‘görevlendirme’ adı
altında sınırlayan ve tümüyle elimizden alan bir anlayışı asla kabul
etmiyoruz.”
Yalnız Millî
Eğitim müdürleri, okul müdürleri, yardımcıları değil; şube müdürleri, eğitim
uzmanları, müfettişleri, Bakanlık bürokratları, bütün Millî Eğitim çalışanları
Bakanlıktan neden mağdur edildiklerinin cevabını arıyorlar. Müdürleri amele
pazarından mı aldınız ki bir kalemde onları hemen geldikleri yere geri
gönderiyoruz? “Müdürlük” titri manavdan alınan bir meyve kadar da mı değersizdir?
Bu okul müdürlerinin, yöneticilerinin, Millî Eğitim müdürlerinin ve
yardımcılarının biriktirdikleri, edindikleri ve üstlendikleri sorumluluk, yetki
ve birikimleri bir kalemde nasıl yok sayılabiliyor? Nasıl izah edilebilir bu?
Bu, Çin’de Mao zamanında yapıldı, toptan alma, toptan… Yeni bir kültür devrimi
mi yapıyoruz biz? Yani pireye kızıp yorganı nasıl yakarsınız?
Şimdi siz
morallerini bozdunuz, şimdi siz psikolojilerini bozdunuz, şimdi bunların
eşlerine, bunların çocuklarına, bunların öğrencilerine verecekleri cevap yok.
“Niçin görevden alınıyorum belli değil. Bakan Bey bir yasa getirdi, bu yasa
herkese uygulandı, biz de bu vesileyle görevden alındık.” şeklinde bir ifadeyi
ne kadar açıklayıcı bulacak karşı taraf? Buna özellikle dikkatinizi çekmek istiyorum.
Ayrıca, bu
bozulan morali, Sayın Bakanım, sizin düzeltmek için acaba bulunacağınız süre
yeterli olacak mı, o da ayrı bir konu. Yani yıkmak kolay, almak kolay,
cezalandırmak kolay ama yapmak, kazanmak ve sisteme dâhil etmek zor. Senelerin
birikimlerini bir kalemde ortadan silmek ve yok saymak hiçbir akla, hiçbir
ahlaki, insani değere uygun değil, altını çiziyorum.
Bu tasarıyla
Millî Eğitim Bakanlığı açıkça Adalet ve Kalkınma Partisinin arka bahçesi hâline
geliyor.
Bu yasa tasarısı
emaneti, ehline değil emaneti AKP'li yöneticilere veya AKP tandanslı olan
kişilere verecektir. Kim ne derse desin “Efendim biz yapmayacağız, biz şöyle…”
Bunların hepsi hikâye. İl ve ilçelerde bugün herkes bu yasa tasarısının
sonuçlarını bekliyor ve bir an evvel boyunlarını biraz daha eğmeye, önlerini
biraz daha iliklemeye, biraz daha oradaki il ve ilçe başkanlarının arkasına
takılma gayreti içerisine gireceklerdir ve Bakanlık bürokrasisi, bu tasarıdan
sonra tam bir AKP bürokrasisi hâline gelecektir.
Bu yasa
tasarısının çıktığı gün, bütün AKP il ve ilçe binaları okul müdürü, yardımcısı,
millî eğitim müdürü ve yardımcısı olmak isteyenlerle dolacaktır. “Biz daha çok
AKP’liyiz, biz daha çok hizmet ederiz, biz daha çok sizin emrinizden çıkmayız.”
diyen insanlar, millî eğitimde etkin ve egemen noktaya gelecektir.
Değerli
milletvekilleri, şu anda biz, millî eğitime suikast tasarısını görüşüyoruz. Bu
tasarı millî eğitim çalışanlarının motivasyonunu, psikolojisini ve heyecanını
yok etmiştir. Tasarının duyulmasının ardından millî eğitimin tepesinden
tabanına kadar bütün çalışanlar kaygı ve bunalım içine girmişlerdir.
Millî Eğitim
Bakanlığı, çalışanlarına heyecan, umut ve güven vermesi gerekirken, Bakanlık
çalışanlarına mağdurluk, görevden alma ve sürgünü uygun görmektedir. Bu tasarı,
millî eğitimin hafızasını sıfırlamaktadır; liyakati, ehliyeti, uzmanlığı,
kurumsallığı ve deneyimi cezalandıran bir yasa tasarısıdır. Bu yasa tasarısı,
çalışanları mağdur eden, başarıyı cezalandıran, yönetim deneyimini önemsiz
gören bir anlayış tarafından önümüze getirilmiştir.
Değerli
milletvekilleri, on iki yıldır işbaşında olan bir iktidar, on iki yıldır
sayısız bakan değiştirdi. Her gelen bakan kendisine göre bakanlık ve bir eğitim
sistemi öngördü. Bu zihniyet, her türlü tasarruf yapılabilecek bir kadavra
olarak millî eğitimi görmektedir. Bir yasa tasarısıyla bütün okul müdürlerini
ve millî eğitim müdürlerini görevden alan böyle bir zihniyete “demokrat” demek
mümkün değildir.
Askerde
oluyordu, askerde 60 kişilik bir grup içerisinde ya da bölük içerisinde 1 kişi
hata yapıyordu, komutan emrediyordu: “İstikamet Yamantepe, dağılın marş marş.”
Aynı şey burada da söz konusu. Yani, birileri paralelleşmiş, birileri makamda
çürümüş, kokuşmuş; onları ortadan kaldırmak için, bütün millî eğitim
müdürlerine “Marş marş, hepiniz görevden alındınız.”, bütün millî eğitim müdür
yardımcılarına “Hepiniz görevden aldınız.” Yok, böyle bir şey, bunu kimse bize
izah edemez.
Değerli
milletvekilleri, eğitimin bu denli yüzeyselleştirilmesi, önemsizleştirilmesi
inanılır gibi değil. Hâlbuki düşünür Hobbes: “İnsanı topluma uygun hâle getiren
güç, doğa değil, eğitimdir.” der, “Kanun, adalet ve toplum olmaksızın insan,
bütün hayvanlardan daha fena olurdu.” diyen de Aristo’dur. Bireyin insan
olmasında kimlik, kişilik ve şahsiyet kazanmasında devletin dolayısıyla onun
yurttaşlarına sağlayacağı eğitimin çok büyük önemi vardır …
(Mikrofon
otomatik cihaz tarafından kapatıldı)
ÖZCAN YENİÇERİ
(Devamla) - …ama bu, her şeyden evvel bir adaleti gerektirmektedir. Burada
yapılan şey adaletsizliktir, hakkaniyetsizliktir, hukuksuzluktur, Anayasa
çiğnemektir ve dolayısıyla bunları hepimizin dikkate alarak bir daha önümüzdeki
önergelerle gözden geçirilmesinde fayda var diyor, hepinize saygılar sunuyorum.
(MHP sıralarından alkışlar)
BAŞKAN –
Teşekkür ederim.
Şimdi şahsı
adına Samsun Milletvekili Sayın Tülay Bakır konuşacak.
Buyurun. (AK
PARTİ sıralarından alkışlar)
TÜLAY BAKIR
(Samsun) – Sayın Başkan, saygıdeğer milletvekilleri; 562 sıra sayılı Millî
Eğitim Temel Kanunu’nun ikinci bölümünde şahsım adına söz almış bulunmaktayım.
Hepinizi saygıyla selamlıyorum.
Konuşmamda yurt
dışı eğitimiyle ilgili bazı konulara değineceğim. 2010 Aralık ayı itibarıyla
yurt dışına eğitim amaçlı giden toplam 22.383 öğrencinin 20.612’si özel
öğrenci, 1.771’i resmî bursludur. Bu öğrencilerin yüzde 58’i fen bilimlerinde,
yüzde 42’si sosyal bilimlerde eğitim almaktadır. Resmî burslu 1.771 öğrencinin
368’i dil öğrenimi için gönderilmiştir. Lisans öğrenimi öğrencisi yoktur. Geri
kalan öğrencilerin yüzde 64’ü yüksek lisans, yüzde 36’sı doktora eğitimi için
yurt dışına gitmiştir. Yurt dışına öğrenime giden 22.383 öğrencinin 20.612’si
yani yüzde 92’si özel öğrencidir. Dil öğrenimi için giden öğrencilerin sayısı
bu sayının dışındadır. Özel öğrencilerin yüzde 80’i lisans, yüzde 14’ü yüksek
lisans, yüzde 6’sı doktora eğitimi için gitmişlerdi. Yüksek lisans ve doktora
için giden öğrencilerin oranı resmî bursla giden öğrencilerin oranının çok
gerisinde olmakla birlikte sayı olarak burslu öğrencilerin birkaç katıdır. Yurt
dışına resmî veya özel öğrenci olarak eğitime gidenlerin hangi üniversitelerde
ve lisansüstü hangi konularda eğitim aldıklarını bilmiyorum.
Yurt dışına özel
olarak giden öğrencilerin 8.563’ü eğitimde önde giden 7 ülkede eğitim almakta,
geri kalan 12.049 öğrenci okul ücretlerinin daha düşük olduğu ancak eğitim
sıralamasında daha alt sıralarda yer alan ülkelere gitmişlerdir. Bu 12.049
öğrencinin yüzde 93’ü lisans, yüzde 5’i yüksek lisans, yüzde 2’si doktora için
gitmiştir ve kız öğrenci sayısı yok denecek kadar azdır.
Yükseköğrenim
amacıyla eğitimde önde gelen 7 ülkeye, Amerika Birleşik Devletleri, Almanya,
İngiltere, Fransa, Kanada, İtalya ve Japonya’ya özel olarak giden öğrenci
sayısı ve eğitimdeki dağılımlarına baktığımızda öğrencilerin yüzde 61’inin
lisans, yüzde 28’inin yüksek lisans ve yüzde 11’inin doktora eğitimi aldıkları
görülmektedir. Japonya’nın aldığı toplam 134 öğrencinin yüzde 45’i doktora
eğitimi alırken diğer ülkelerde bu oran yüzde 4 ila yüzde 19 arasında
değişmektedir. Eğitimde önde gelen 7 ülkede öğretim gören toplam kız öğrenci
sayısı 410’dur. Kız öğrencilerden doktora yapan sayı ise 36’dır. Kız öğrenci
sayısının azlığı muhtemelen ailelerinin çekinceleri nedeniyledir.
Kırk yıl önce
üniversiteden mezun olduktan sonra Amerika Birleşik Devletleri’nde burs sınavını
kazanmama rağmen babam maddi olarak zor koşullarla karşılaşacağımı
düşündüğünden doktora eğitimine gitmeme izin vermedi ve Türkiye’de doktoramı
yaptım.
Ülkemizde
öğrenci sayısını, lisans ve lisansüstü eğitimini kısaca değerlendirdiğimizde,
2013 yılı itibarıyla açık öğretimde eğitim alan öğrenci sayısı 2 milyon 256 bin
852’dir, bu yıl yeni kayıt başvuru sayısı 213.486’dır. İkisi arasındaki yüksek
farklılık öğrencilerin eğitimlerini tamamlama yönünden hiç acele etmediklerini
düşündürmektedir.
Normal eğitim veya
yüz yüze eğitimdeki öğrenci sayısı 2 milyon 22 bin 867’dir. En yüksek sayı
lisans öğrencileridir. Yüksek lisans öğrenim oranı yüzde 11, doktora öğrenim
oranı da yüzde 3’tür. Ön lisans, lisans, yüksek lisans ve doktora eğitiminde
kız-erkek öğrencileri arasındaki fark oldukça azdır. Yurt dışında doktora yapan
resmî artı özel öğrenci sayısı toplam 1.715’tir. Ülkemizdeki doktora
öğrencilerinin sayısı 59.763’tür yani 35 katıdır. Yurt dışı eğitimde önde gelen
ülkeler ve buradaki ilk on içindeki üniversitelerde eğitim için akseptans
alınması çok güçtür. Özellikle Avrupa ülkeleri öncelikle kendi vatandaşlarını,
ikinci sırada Avrupa Birliğine üye ülkelerin öğrencilerini tercih
etmektedirler. Ertegün ailesinin Oxford Üniversitesine yaptığı bağış bu
üniversitenin Türkiye’den gelen öğrencilere daha toleranslı yaklaşmalarını
sağlamıştır. Ülkemizde artık yeni özel ve vakıf üniversitelerinin açılmasından
çok, üniversitelerimizin ana bilim dallarına ve özellikle doktora eğitimine
destek verilmesinin büyük fayda sağlayacağı düşüncesindeyim.
Ülkemizde
gelecekte tüm büyükannelerin doktoralı olması dileğimle hepinizi saygılarımla
selamlıyorum. (AK PARTİ sıralarından alkışlar)
BAŞKAN –
Teşekkür ederim.
Şahsı adına
diğer konuşmacı Çorum Milletvekili Sayın Murat Yıldırım. (AK PARTİ sıralarından
alkışlar)
Buyurun.
MURAT YILDIRIM
(Çorum) – Sayın Başkan, değerli milletvekilleri; eğitim sistemimizde önemli
değişiklikler yapan kanunun ikinci bölümü hakkında şahsım adına söz almış
bulunuyorum. Heyetinizi saygıyla selamlarım.
Bir öğretmen
olarak konuşmak istiyorum. 1990 yılından beri dershane sahibiyim. Dershaneler
geçmiş dönemde gerçekten ihtiyaçtı. O dönemde öğrencilere okul müfredatına
paralel olarak test tekniği öğretiliyor ve öğrencilerimizin yüzde 70’i de
başarılı oluyordu. Zamanla merdiven altı dershanecilik arttı, hem okulda
öğretmen hem dershanede öğretmen modeli gelişti. Bazı öğretmenler gizli
dershane ortağı olmak suretiyle öğrencileri dershaneye yönlendirdiler. 28
Şubatın oluşturduğu şartlarla birlikte Millî Eğitim Bakanlığının üst yönetimi…
Bu dönemde okul müfredatının içi boşaltıldı, müfredatlar işlenmez hâle
getirildi. Okullar olsa da olur olmasa da olur bir yapı hâline sürüklenirken,
dershaneler olmazsa olmaz kılındı. Dershane olmazsa üniversite kazanılmayacağı
fikri âdeta dokunulmaz olarak milletin zihnine nakşedildi. 28 Şubatın bu
projesine dokunmak isteyenlere karşı her türlü karşıt lobi harekete geçirildi.
Sayın
Başkan, değerli milletvekilleri; mevcut yapıda çocuklarımız ilkokuldan itibaren
üniversiteye kadar yarış atı gibi koşturulmaya başlandı. Bu yapı çocukluğu yok
eden, çocuklarımızın koşup oynamasını engelleyen, hafta sonlarını gasbeden bir
yapıdır. Bazı dershaneler maalesef öğretmenleri mağdur etmekte, öğretmenlerin
sigortaları yatırılmamaktadır. Çoğu zaman az olan maaşlar dahi ödenmemektedir.
Bu sistemden öğrenciler, öğretmenler ve veliler mağdur olmaktadır. Öğrencilerle
birlikte çoğu veli de hafta sonları dershanelere gitmekte ve tatil günlerini
yok etmektedirler. Bugün üniversitelerde okuyan, hatta 30 yaşın altındaki
neslin önemli bir kısmı hafta sonunu bilmeden, çocukluğunu doyasıya
yaşayamadan, oyundan uzak, testlerin içinde boğulmuş, sosyal becerilerini
yitirmiş bir nesil olarak yetişmiştir. Bu anlayış toplumu germektedir, mutsuz
insanlar oluşturmaktadır. Bu haksızlığı hiçbirimizin bu topluma daha fazla
yaşatmaya hakkı yoktur.
Sayın
Başkan, değerli milletvekilleri; dershaneler değil, milletin geleceği
önemlidir. Test tekniğini iyi bilen ezberci bir neslin bu ülkeye faydası
yoktur. Bir dershane sahibi de olsam kendimden önce milletin geleceğini
düşünmeliyim. Test tekniğiyle yetişen gençler yerine sosyal ve kültürel
faaliyetlere katılan, okulunda eğitimini en üst seviyede alan, ezbercilikten
uzak, kendisini ifade edebilen, düşünebilen, sorgulayan, buluş yapabilen, olimpiyatlara
kendisini hazırlayabilecek muhakeme yeteneği gelişmiş bir gençlik
yetiştirmeliyiz. Eğitim sistemimiz bizzat toplumla yürüyen, dört duvar
arasından kurtarılmış, hayatın içine yaklaşan bir düzene kavuşturulmalıdır.
Bu
düzenleme ile dershaneler kapatılırken hiç kimse mağdur edilmeden yeni bir kapı
açılmaktadır. Dönüşüm süreci ciddi teşviklerle desteklenmektedir. Bu noktada
özel okulların yaygınlaştırılması projesi bu ülkenin geleceğine damga vuracak
önemli bir projedir. Devlet, okul yapmaktan, yatırım yapmaktan ağır ağır
çekilmelidir. Bu işleri özel sektör yapmalı ve devlet onlardan hizmet satın
almalıdır. Yasayla, bu alanda ciddi teşvikler getirilmektedir. Verilen süreler
de dönüşüm için yeterlidir. Hem mevcut özel okullara teşvik verilmekte hem de
yenileri teşvik edilmektedir.
Sektörün
içindeki biri olarak şunu görüyorum ki bu teşviklerle sektör çok rahat bir
şekilde dönüşecektir. Özel okullar sayesinde yükü azalan devlet okullarındaki
kalite de artacak ve fırsat eşitliği tabana yaygınlaştırılmış olacaktır.
İktidarımızın
ilk yıllarında Sayın Başbakanımız özel okullara 10 bin öğrenci alacağı
açıklaması yaptığında Cumhuriyet Halk Partisi ve benzeri zihniyetler ve
darbecilerin duruşlarını hatırlatmakta fayda vardır. Eğer o gün, o projeye
karşı çıkılmasaydı, bugün, bu dönüşüm çoktan gerçekleşmiş olacaktı.
Sayın Bakan,
değerli milletvekilleri; paralel yapının dershaneciliğin dönüştürülmesine karşı
olması gayet normaldir. Çünkü, hem insan kaynağı hem de para kaynağını
yitirmektedirler. Bu yapı, hem öğrencilerden para almakta hem de “Fakir
öğrencileri okutuyoruz, yurt dışında okul açıyoruz.” diye milletimizden para
toplamaktadırlar. Şimdi, bu çarkları yıkılacak, kaynakları kurutulacak diye
feryat ediyorlar. Burada yasaya karşı çıkanlar paralel yapının yararına,
milletin zararına iş yaptıklarının farkına varmalıdırlar diyorum, hepinize
saygılar sunuyorum. (AK PARTİ sıralarından alkışlar)
BAŞKAN –
Teşekkür ederim.
MEHMET AKİF
HAMZAÇEBİ (İstanbul) – Sayın Başkan, sayın konuşmacı Cumhuriyet Halk Partisine
yönelik bir sataşmada bulunmuştur efendim. Cumhuriyet Halk Partisinin
diktatörlüklerle birlikte belirli projelere karşı çıktığını söylemiştir.
Tamamen gerçeğe aykırı bu ifade nedeniyle söz istiyorum.
BAŞKAN –
Buyurun, iki dakika süre veriyorum. (CHP sıralarından alkışlar)
X.- SATAŞMALARA
İLİŞKİN KONUŞMALAR
1.- İstanbul
Milletvekili Mehmet Akif Hamzaçebi’nin, Çorum Milletvekili Murat Yıldırım’ın
562 sıra sayılı Kanun Tasarısı’nın ikinci bölümü üzerinde şahsı adına yaptığı
konuşması sırasında Cumhuriyet Halk Partisine sataşması nedeniyle konuşması
MEHMET
AKİF HAMZAÇEBİ (İstanbul) – Sayın Başkan, değerli milletvekilleri; son derece
gerçeğe aykırı bir beyan bir kere. Yani, sizin ne yaptığınıza bakmak lazım,
sizin ne yaptığınıza bakmak lazım. Düne kadar bu dershaneleri yukarıya koyan,
kutsayan sizdiniz. Sizin döneminizde, 2002’den 2013’e kadar, dershane sayısı 2
katına çıktı, dershanelerdeki öğrenci sayısı da 2 katına çıktı. Yani, hem
“Dershanelere karşıyız.” diyeceksiniz hem “Onları bu sistemden kaldıracağız.”
diyeceksiniz hem de sizin on iki yıllık iktidar döneminizde sayıları 2 kat
artacak. Şimdi de çıkacaksınız “Dershaneler bu sistemde yararlı değil zararlı,
bunu kaldıracağız.” diyeceksiniz. Bakın, Cumhuriyet Halk Partisinin eğitim
programında bütün öğrenciler için, Türkiye Cumhuriyeti sınırları içerisinde
yaşayan bütün öğrenciler için fırsat eşitliği vardır. Yani ister Şırnak’ta
okusun çocuğumuz, ister İstanbul’da okusun, ister İstanbul’un Levent’inde
okusun, ister İstanbul’un Sultanbeyli’sinde okula gitsin, bütün öğrenciler için
eğitimde fırsat eşitliği vardır. Bütün ana babaların çocuklarının iyi eğitim
alma hakkı vardır, bu bir insanlık hakkıdır. Siz bu hakkı verdiniz mi?
“Dershaneyi kapatıyorum.” diyorsunuz. Elbette ideal bir sistemde dershane
olmaz. Dershaneyi yaratan neden, millî eğitim sisteminin yetersizliğidir.
Yarışma üzerine kurulu bir sistemde çocukları yıllardır perişan ettiniz, her
sene sistem değiştiriyorsunuz. Şimdi “Bu sistemde hiçbir iyileşme yok,
dershaneyi kaldırıyorum.” diyorsunuz. Keşke CHP’nin programlarından biraz
nasiplenebilmiş olsaydınız.
MURAT YILDIRIM
(Çorum) – O fırsat geldi önünüze.
MEHMET AKİF
HAMZAÇEBİ (Devamla) – Hepinize saygılar sunuyorum. (CHP sıralarından alkışlar)
BAŞKAN –
Teşekkür ederim.
IX.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
3.- Milli Eğitim Temel
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ve Milli Eğitim, Kültür, Gençlik ve Spor Komisyonu Raporu
(1/884) (S. Sayısı: 562) (Devam)
BAŞKAN - Sayın
milletvekilleri, şimdi soru-cevap bölümüne geldik. Süremiz on beş dakika, bu
süreyi yarı yarıya kullanacağız. Sisteme giren milletvekilleri var. Şimdi,
sırasıyla kendilerine söz vereceğim.
Sayın Havutça…
NAMIK HAVUTÇA
(Balıkesir) – Teşekkür ederim Sayın Başkan.
Sayın Bakan,
dün, atanamayan öğretmenlerle ilgili araştırma önergesi sonrasında, birçok
atanamayan öğretmen arkadaşımız bizleri arıyor. Bu sistemin çözümüyle ilgili,
eğitim fakültelerinin düzenlenmesi ve bu sorunun en kısa sürede bu
mağduriyetlerin giderilmesiyle ilgili bir çalışmanız var mı?
İkinci bir soru:
Mart ayında bir atama söylentileri var ve sürekli öğretmen adayları soruyor.
Mart ayında yeni bir atama düşünülüyor mu?
Teşekkür ederim.
BAŞKAN – Sayın
Acar…
GÜRKUT ACAR
(Antalya) – Teşekkür ederim Sayın Başkan.
Sayın Bakan, bir
Bakanlar Kurulu üyesi olarak soruyorum. Başbakanın Başdanışmanı Yalçın
Akdoğan’ın Habertürk Genel Yayın Yönetmeni Fatih Saraç’la yaptığı telefon
görüşmeleri ortaya çıkmıştır. “Biz halk duymasın diye Meclisi gece
çalıştırıyoruz. Siz naklen yayınlıyorsunuz. Böyle şey olur mu?” diyor. Yani
Meclise sansür uygulanıyor. Bizi sabaha kadar çalıştırarak zulüm yapıyorsunuz.
Herhâlde “gece Mecliste sizden gizlenenler” programı yapsa bir televizyon
programı izlenme rekoru kırar. Bu Meclisi Başbakanın emir kulu hâline
getirdiniz. Meclis, Hükûmeti değil, Hükûmet, Başbakan Meclisi denetler
durumdadır. Bundan vazgeçmeyi düşünüyor musunuz Sayın Bakanım?
Teşekkür ederim.
BAŞKAN – Sayın
Dinçer…
CELAL DİNÇER
(İstanbul) – Teşekkür ederim Sayın Başkan.
Sayın Bakanım,
biraz önce, Sinop’ta intihar eden bir öğretmenin haberi yüreğimizi sızlattı.
Atanamayan öğretmenlerimiz intihar ediyor. Bugün öğretmen yetiştiren
kurumlarımızın ve üniversitelerimizin kapasitesi ne kadardır? Atanmamış kaç
öğretmenimiz sırada beklemektedir? İstihdam edemeyeceğimiz miktarın üzerinde
öğretmen yetiştirmek hangi bilimsel kritere uymaktadır?
Gene, illerde
görev yapan il eğitim denetmenleri, yeni adıyla il maarif müfettişlerinin özlük
ve sosyal haklarının bakanlığımız eğitim ve denetçilerinin özlük ve sosyal
hakları seviyesine getirilerek her ikisini birleştirmeyi düşünüyor musunuz veya
yeni adıyla il maarif müfettişlerinin özlük haklarında bir iyileştirmeyi
düşünüyor musunuz?
Teşekkür ederim.
BAŞKAN – Sayın
Serindağ…
ALİ SERİNDAĞ
(Gaziantep) – Teşekkür ederim Sayın Başkan.
Sayın Bakan, 150
bin civarında öğretmen açığı olduğu herkes tarafından bilinmektedir, bunu siz
de biliyorsunuz. Gene, siz de biliyorsunuz ki bir toplumun geleceği açısından
eğitim çok önemli. Eğitim sorununu giderememiş bir ülkenin, bir toplumun, bir
devletin kalkınması mümkün değil. Tüm bunlar ortada iken öğretmen açığını
giderememenizin sebebi nedir? Bu konuda toplumu aydınlatır mısınız? Bütçe
rakamlarını örnek verecekseniz veya gerekçe gösterecekseniz, bir köprünün
ödeneğiyle siz eğitim sorununu halledebilirsiniz. Eğitim sorunu ertelenemeyecek
bir sorundur. Bu konuda toplumu aydınlatıcı, bizi aydınlatıcı bilgi verir
misiniz? Öğretmen açığının giderilmemesinin özel bir nedeni var mıdır?
Teşekkür
ediyorum.
BAŞKAN
– Sayın Atıcı…
AYTUĞ
ATICI (Mersin) – Teşekkürler Sayın Başkan.
Sayın
Bakan, ideolojik ve siyasi çıkarlarınız için dershaneleri sorun hâline
getirerek, onlara -paravan olarak- bir savaş açtınız ve Millî Eğitimde bununla
birlikte yönetici tasfiyesi yapıyorsunuz, millî eğitimi de özelleştiriyorsunuz.
Sorum
şu: Yapacağınız bu değişiklikler okulların temizlik, ısınma gibi temel
ihtiyaçlarını çözecek mi? Vatandaştan artık para toplanmayacak mı? Ders
kitaplarını veriyorsunuz ama “yardımcı kitap”, “dergi” adıyla ailelerin ocağına
incir ağacı dikiyorsunuz; bu uygulamadan vazgeçecek misiniz? Bina sorununu
çözecek misiniz bu kanun çıktıktan sonra? Tuvaletlere sabun koyabilecek duruma
gelebilecek misiniz?
Teşekkür
ederim.
BAŞKAN
– Sayın Ağbaba…
VELİ
AĞBABA (Malatya) – Teşekkür ederim.
Türkiye
genelinde yapılan bir anketi bilgilerinize sunmak istiyorum. Bu anket diğer
anketlere benzemiyor, bu anket manipüle edilen seçim anketlerinden değil.
Sizlere atanamayan öğretmenlere yapılan anketten söz etmek istiyorum.
Artık
tüm Türkiye biliyor, Türkiye genelinde 300 bin atanamayan öğretmen var. Bu
öğretmenlerden 1.127’sine anket yapılarak “Atanamadığınız takdirde intihar
etmeyi düşünüyor musunuz?” diye soruyorlar. Çok üzücü ama eğitim fakültesini
bitirmiş, gencecik insanların yüzde 38’i bu soruya “Evet.” diye cevap veriyor.
Seçim bölgem olan Malatya’da anket yapılan öğretmen adaylarından 127’si
intiharı düşünüyor. Eğitimi getirdiğiniz nokta bu. Bu konuda yapmayı
düşündüğünüz bir çalışma var mı? Atanamayan öğretmenlerin sorunlarını çözmeyi
düşünüyor musunuz?
BAŞKAN
– Sayın Gümüş…
HALUK
AHMET GÜMÜŞ (Balıkesir) – Biz biliyoruz ki dershanelerin kapatılması siyasi bir
karardır. Bunu anlıyoruz, herkes de biliyor. İktidarınızın 12’nci yılında
dershaneleri kapatmaya kalktınız, bunu da gerçekleştirmek istiyorsunuz. Şimdi,
bu dershaneler okullaşmak isterlerse bununla ilgili bir stratejiniz var mı?
Tabii ki okullaşmak isteyenlere birtakım destekler veriyorsunuz ama bu
dershanelerin özellikle cemaatle ilgili olanlarını belli bir oranda düşünüyor
musunuz ya da bu konuda net bir stratejiniz var mıdır? Eğer siyasi bir karar
olduğu kabul edilirse sizlerce, ki bunları da başka demeçlerden anlıyoruz. Eğer
siyasi bir kararsa, cemaatlerin sahip olduğu ya da cemaate yakın okullarla
ilgili bir stratejiniz olacak mı?
Teşekkür ederim.
BAŞKAN - Sayın
İncekara…
HALİDE İNCEKARA
(İstanbul) – Teşekkür ederim Sayın Başkanım.
Önce,
dershanelerin yükünden çocuklarımızı kurtardığınız için size çok çok teşekkür
ediyorum. Yalnız, bu arada, bazı özel dershaneler ve bazı özel okullarda
derslerin bırakılıp -çocuklarımızın- sadece Recep Tayyip Erdoğan’a küfredilir
bir hâle gelmesi sizleri rahatsız ediyor mu? Çocuklarımızın böyle bir tacize
maruz kalması karşısında bir tedbir almayı düşünüyor musunuz?
Teşekkür ederim.
BAŞKAN - Sayın
Atıcı…
AYTUĞ ATICI
(Mersin) – Teşekkür ederim Sayın Başkan.
Sayın Bakan,
ikinci sorum da şöyle olacak: Biliyorsunuz, 30 Martta yerel seçimlerde
okullarda bina sorumluları görevlendiriliyor ve bunun için de seçim kurulu
tarafından listeler isteniyor. Bazı okul müdürleri bina sorumlusu olmak
istedikleri hâlde onlar bina sorumlusu yapılmıyor da, ilçe veya il millî eğitim
müdürünün isteğiyle başka insanların görevlendirilmesi söz konusu oluyor. Bu, biraz
kurcalandığında “Efendim, bize böyle talimat geldi, bu okulun sorumlusu bu
olacak.” deniyor.
Acaba, bu konuda
bir bilginiz var mı? İlçe millî eğitim müdürünün veya il millî eğitim müdürünün
okul sorumlusu belirleme, tayin etme, önerme yetkisi var mı? Niçin buna ihtiyaç
duydunuz? Çünkü, kritik bir seçime giriliyor, okul sorumlularının da öneminin
çok büyük olduğunu biliyorsunuz. Buna da -bu kadar- tenezzül edecek duruma
geldiniz mi diye merak ediyorum.
Teşekkür ederim.
BAŞKAN -
Teşekkür ederim.
Sayın Bakan,
buyurun.
MİLLÎ EĞİTİM
BAKANI NABİ AVCI (Eskişehir) – Teşekkür ederim Sayın Başkan.
Sayın
Havutça’nın eğitim fakülteleriyle ilgili sorusu… Öğretmen Strateji Belgemizde
ve ayrıca Öğretmen İstihdamı Projeksiyonları Çalıştayı sonuçlarına göre, eğitim
fakültelerinin kapasitesi ve önümüzdeki asgari on yıl boyunca hangi alanlarda
hangi öğretmenlere ihtiyaç duyacağımıza yönelik olarak, eğitim fakültelerinin
kapasitelerinin belirlenmesi çalışmaları YÖK’le iş birliği hâlinde
sürdürülüyor. Öğretmen Strateji Belgemizi açıkladığımızda bunun altyapısını da
kamuoyuyla paylaşmış olacağız.
“Mart ataması
var mı?” Bu soru için özellikle teşekkür ediyorum çünkü bu konuda kamuoyunda
ciddi bir kafa karışıklığı var. İşin esası şudur: Haziran ayından sonra, temmuz
ayında yeni yapılacak KPSS sınavları ve alan sınavları neticesine göre, temmuz
ayında yapılacak sınavların… Haziranda okullar kapanacak, temmuzda sınavlar
yapılacak, ağustos ayında da inşallah 40 bin öğretmen adayını atayacağız. Yani,
mart ayında atama yok. Ocakta 10 bin atama yaptık farklı alanlarda, temmuzda
yapılacak KPSS sınavlarından sonra, ağustos ayında 40 bin atama yapacağız
inşallah.
NAMIK HAVUTÇA
(Balıkesir) – KPSS’yi kazananlar bir daha sınava girecekler mi Sayın Bakan?
MİLLÎ EĞİTİM
BAKANI NABİ AVCI (Eskişehir) – Tabii, bir yıl geçerli olduğu için. Onun için,
temmuzdaki sınavlardan sonra, temmuz sınavlarının sonuçlarına göre, ağustosta
atama yapacağız, 40 bin atama yapacağız ama ağustosta.
Şimdi,
arkadaşlar, dün gece de burada konuşuldu, hatta bazı hekim arkadaşlarımız da bu
konudaki deontolojiyi zorlayacak beyanlarda, Sinop’ta intihar eden bir
kızımızla ilgili, bir evladımızla ilgili çok yakışıksız beyanlarda bulundular.
Birkaç nedenle yakışıksız:
Bir: Ortada çok
acı, insani bir olay var, intihar vakası. Bakınız, medyada, medya etiğinde bile
intihar olayları mümkün olduğu kadar yer almaz. Çünkü, belli hastalık
türlerinde, belli ruhsal sorunları olan kişiler üzerinde intiharın, bu
haberlerin tetikleyici etkileri olabileceği varsayılır, söylenir ve medyada da,
işini ciddiye alan, sorumluluk sahibi medyada da intihar haberleri ya görülmez
veya olabildiğince az görülür. Şimdi eğitim konusunu tartışıyoruz ve daha önce
bir dershanede öğretmenlik yapmış… Ben daha önce, burada konuşan milletvekili
arkadaşlarımıza özelde bu intiharla ilgili ayrıntıları söyledim. Bunu bu kadar
ulu orta, bir defa, kişilik haklarına saldırı gibi düşündüğüm için konuşmak da
istemiyorum. Ama lütfen…
Hele şu, Sayın
Ağbaba’nın sözünü ettiği anket. Yani, bu, insanlık dışı bir şey. “Atanamadığınız
takdirde intihar etmeyi düşünüyor musunuz?” diye gençlere soru sormak her türlü
meslek ahlakına aykırı. Aramızda hekimler var, onlar söylesinler. Böyle bir şey
olabilir mi? Gayet tabii, işsiz pek çok arkadaşımız var ve bunların sorunları
var. Ama “Siz bu sorununuz çözülmediği takdirde intihar etmeyi düşünüyor
musunuz?” diye soru sorarak anket yapılır mı? Ve bu anket, böyle bir anket,
bilimsel bir anketmiş gibi buraya getirilir mi?
VELİ AĞBABA
(Malatya) – Siz çözün. Yalan mı, intihar etmedi mi öğretmenler? 50’ye yakın
öğretmen intihar etti.
MİLLÎ EĞİTİM
BAKANI NABİ AVCI (Eskişehir) – İntihar… Bakınız, Cumhuriyet Halk Partisi Grubu
içinde hekim arkadaşlarımız var. Lütfen onlarla istişare edin. Bu konuları
böyle konuşmak doğru mu, değil mi, konuşun aranızda. Sonra tekrar soru
soruyorsanız gereken cevabı o zaman vereyim.
Okul
müdürlerinin atama yetkisi… Bakınız, bu, özellikle okul müdürü, müdür
yardımcısı, yöneticileriyle ilgili düzenleme, ilk takdim konuşmamda da,
komisyondaki konuşmamda da, açıklamamda da vurguladım. Meselenin özü şudur:
Okul yöneticisi -müdürler dâhil- atamalarında mevzuatımızda, hukuk
uygulamasında iki tür içtihat var, birbiriyle çatışan iki içtihat var. Bir
tanesi, Anayasa Mahkemesinin de 657 sayılı Devlet Memurları Kanunu’na atıfta
bulunarak kabul ettiği, bunların geçici görevlendirme olduğu, kadro konusu
olmadığı, dolayısıyla, görevlendirmeye dair mevzuata tabi oldukları. Buna
mukabil, bazı idare mahkemelerinin… Bütün idare mahkemelerinin değil çünkü bazı
idare mahkemeleri Anayasa’nın içtihadı doğrultusunda, bazıları bunları kadro
addeden bir içtihat doğrultusunda karar veriyorlar. Dolayısıyla, biz bu
düzenleme ile yasaya yazarak bunun, Anayasa Mahkemesinin içtihadında
belirtildiği gibi, görevlendirme olduğu, aslolanın öğretmenlik olduğu, okul
müdürlüğü, müdür yardımcılığı vesaire, bunların da ikinci görev olduğu, tıpkı
üniversitelerdeki dekanlık gibi, başhekimlik gibi ikinci görev statüsünde
olduğu ve belli bir süreden sonra asli görevlerine dönebilmeleri gerektiği,
dönmeleri gerektiği…
Şimdi, bu genel
kuralı koyduktan sonra, bu kuralı uygulamak için “2013-2014 eğitim-öğretim yılı
sonu itibarıyla görevleri sona erer.” demek bu kuralın hukuki zeminini
oluşturmak anlamına gelmekle birlikte “Biz 2013-2014 eğitim-öğretim yılı sonu
itibarıyla bu 16 bin müdürümüzün tamamına işten el çektireceğiz veya
görevlerinden alacağız; onların yerine 16 bin yeni müdür atayacağız.” anlamına
gelmiyor. Bunu Komisyonda anlattım, bire bir görüşmelerimizde de
arkadaşlarımıza izah ettim, Komisyon üyesi arkadaşlarımıza da izah ettim.
Hatta, burada, şimdi -bence siyaseten bile yanlış- popülizm yapan
arkadaşlarımız bunun aslının böyle olduğunu biliyorlar, bunun böyle olduğunu
biliyorlar.
ÖZCAN YENİCERİ
(Ankara) – Sayın Bakanım…
MİLLÎ EĞİTİM
BAKANI NABİ AVCI (Eskişehir) – Bakın, siyaseten de yanlış bir popülizm
yapıyorsunuz.
ÖZCAN YENİCERİ
(Ankara) – Hayır, hayır.
MİLLÎ EĞİTİM
BAKANI NABİ AVCI (Eskişehir) – Müdürlere oynarken öğretmenleri gözden
çıkarıyorsunuz; yanlış yapıyorsunuz.
ÖZCAN YENİCERİ
(Ankara) – Siz böyle bir yetkiyi aldığınız andan itibaren düşürüyorsunuz; olmaz
böyle bir şey, kabul edilemez bu.
MİLLÎ EĞİTİM
BAKANI NABİ AVCI (Eskişehir) – Hayır.
BAŞKAN –
Karşılıklı konuşmayalım lütfen.
Buyurun Sayın
Bakanım.
MİLLÎ EĞİTİM
BAKANI NABİ AVCI (Eskişehir) – Dolayısıyla, müdürler, müdür yardımcıları, 39
bine varan -16 bin müdür ve diğerleriyle birlikte 39 bin- görevlinin bir kısmı
bunların ikinci görev olduğunu bilerek görevlerine devam edecekler. Bir kısmı
sadece performanslarına bakarak, profesyonel becerilerine bakarak, gayet tabii,
değiştirilebilir.
Bu yetkinin
Bakanlıkta olmasını, evet, istiyoruz çünkü biz başarılı ya da başarısız
olduğuna bakmaksızın herhangi bir işlem yapamıyoruz. Yani, bu alanda testiyi
kıranla suyu getiren bir, hukuken. Dolayısıyla, objektif kriterlerle, nesnel
kriterlerle, sizlerin de itiraz etmeyeceği kriterlerle bu görevlendirmeler…
Bakın, biz burada bir güvence getiriyoruz aslında çünkü 652’ye göre…
(Mikrofon
otomatik cihaz tarafından kapatıldı)
BAŞKAN – Sayın
Bakanım, süreniz bitti.
MİLLÎ EĞİTİM
BAKANI NABİ AVCI (Eskişehir) – Bir cümle daha söyleyeyim.
BAŞKAN – Bir
dakika uzatmıştım sizin için, buyurun.
MİLLÎ EĞİTİM
BAKANI NABİ AVCI (Eskişehir) – Aslında görevlendirme olduğu için, görevli
olmamakla birlikte, bir garanti getiriyoruz.
ALİ SERİNDAĞ
(Gaziantep) – Sayın Bakan, bunun yanlış olduğunu siz de biliyorsunuz, yönetim
ilkelerine aykırı yani böyle bir uygulama.
BAŞKAN – Sayın
Bakan, yazılı olarak vereceksiniz herhâlde.
MİLLÎ EĞİTİM
BAKANI NABİ AVCI (Eskişehir) – Evet.
BAŞKAN – Sayın
milletvekilleri, ikinci bölüm üzerindeki görüşmeler tamamlanmıştır.
Şimdi, ikinci
bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım ama bunu yapmadan önce bir saat
ara veriyorum.
Kapanma Saati: 18.56
DÖRDÜNCÜ OTURUM
Açılma Saati: 19.56
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mine LÖK BEYAZ (Diyarbakır), Fehmi KÜPÇÜ (Bolu)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 70’inci Birleşiminin
Dördüncü Oturumunu açıyorum.
562
sıra sayılı Kanun Tasarısı’nın görüşmelerine devam edeceğiz.
Komisyon
burada.
Hükûmet
burada.
Madde
16’ya bağlı (15/A) maddesi üzerinde üç adet önerge vardır, okutuyorum:
Türkiye Büyük
Millet Meclisi Başkanlığı’na
Görüşülmekte
olan Milli Eğitim Bakanlığı'nca hazırlanan ve Türkiye Büyük Millet Meclisi
Başkanlığı'na arzı Bakanlar Kurulu'nca 27/01/2014 tarihinde kararlaştırılan
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/884)" 12/02/2014 tarihinde,
Esas Komisyon olarak Millî Eğitim, Kültür, Gençlik ve Spor Komisyonu’na, Tali
Komisyon olarak Plan ve Bütçe Komisyonu’na havale edilen tasarı, 21 ve
22/2/2014 tarihli 24 ve 25'inci toplantılarında görüşülen 562 sıra Sayılı
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı”nın çerçeve 16 ncı maddesinde yer
alan "15/A ve 15/B" ibaresinin "15/A ile 15/B" olarak
değiştirilmesini arz ve teklif ederiz.
 Zühal Topcu Mesut
Dedeoğlu Özcan Yeniçeri
 Ankara Kahramanmaraş Ankara
 Seyfettin Yılmaz Emin
Çınar Bülent Belen
 Adana Kastamonu Tekirdağ
 Mustafa Erdem Alim
Işık 
 Ankara Kütahya
 
Türkiye Büyük
Millet Meclisi Başkanlığına
Görüşülmekte olan 562 Sıra Sayılı Kanun
Tasarısının Çerçeve 16 ncı maddesinde 652 sayılı Kanun Hükmünde Kararnameye
eklenen 15/A maddesinin (g) bendinden sonra gelmek üzere (ğ) bendinin eklenmesi
ve diğer bentlerin buna göre teselsül ettirilmesini arz ve teklif ederiz.
 Pervin Buldan İdris
Baluken Altan Tan
 Iğdır Bingöl Diyarbakır
 Sırrı Sakık Hasip
Kaplan Selma Irmak
 Muş Şırnak Şırnak
 Özdal Üçer Erol
Dora
 Van Mardin
“ğ) Yapılan
sınavların teknik raporlarını ve temel istatistiklerini hazırlamak ve
yayınlamak.”
Türkiye Büyük
Millet Meclisi Başkanlığına
Görüşülmekte
olan, 562 sıra sayılı "Milli Eğitim Temel Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı'nın 16 ncı
maddesinin "MADDE 15/A" bölümünün başlığı ile birlikte yasa metninden
çıkarılmasını arz ve teklif ederiz.
 Celal Dinçer Fatma
Nur Serter Gürkut Acar
 İstanbul İstanbul Antalya
BAŞKAN
– Okunan son önergeye Komisyon katılıyor mu?
MİLLİ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ AVNİ ERDEMİR (Amasya) –
Katılmıyoruz Sayın Başkanım.
BAŞKAN
– Hükûmet?
MİLLÎ
EĞİTİM BAKANI NABİ AVCI (Eskişehir) – Katılmıyoruz Sayın Başkanım.
BAŞKAN
– Önerge üzerinde Antalya Milletvekili Sayın Gürkut Acar.
Buyurun.
(CHP sıralarından alkışlar)
GÜRKUT
ACAR (Antalya) – Sayın Başkan, değerli milletvekilleri; 562 sıra sayılı Kanun
Tasarısı’nın 16’ncı maddesinin 15/A maddesiyle ilgili önergemiz üzerinde söz
aldım. Sizleri selamlıyorum.
AKP
iktidarı, Türkiye’nin çivisini çıkarmıştır; bu çivisi çıkmışlıkla da her şey
altüst ediliyor, bütün kurumlar altüst ediliyor. Eğitim yapboz tahtası hâline
getirilmiştir. Bakana göre eğitim mevzuatı, Bakana göre Bakanlık teşkilatı
yaratılıyor. Buradan Türkiye'nin yararına, çocuklarımızın yararına bir şey
çıkması mümkün değil. Bu kanundan da çıkmayacaktır çünkü altyapısı hazırlanmış
bir kanun değildir.
Başbakanın canı
sıkıldı, “Gökten ne yağarda yer kabul etmez.” diyerek yere göğe sığdıramadığı
hocasıyla arası açıldı ve hocasıyla çatışmaya başladı. Şimdi bu çatışmanın
ortaya çıkardığı yolsuzlukları, hırsızlıkları örtebilmek, daha kolay ve daha
hızlı tasfiyeler yapabilmek için kanun üstüne kanun çıkarılıyor. Türkiye Büyük
Millet Meclisi kanun fabrikasına döndü. Sürekli olarak torba torba kanun
yapılıyor. Yolsuzluğu, hırsızlığı örtebilmek için hâkimler ve savcılar doğrudan
Adalet Bakanına bağlanıyor. Suçun ve suçu ortaya çıkaracak yöntemlerin,
aramanın, el koymanın tanımı değiştirilerek yolsuzluklar örtbas edilmeye
çalışılıyor.
Türkiye'nin
çivisi çıktığı için Cumhurbaşkanı da önüne ne gelirse onaylıyor. Anayasa’ya
aykırı kanunları geri göndermek yerine, kendince açıklamalar yaparak onaylıyor.
Hâkimler ve Savcılar Yüksek Kurulu Kanunu bunun bir örneğidir. Cumhurbaşkanı
“Geri göndersem aynı şekilde gönderirler.” diyor. Bu, hukuksuzluğun itirafıdır.
Cumhurbaşkanı “Bunlar hukuksuz ama, Anayasa’ya aykırı ama onaylamasam da
Hükûmet bildiğini okuyor, aynı şekilde geri gönderiyor.” demeye getiriyor. Bunu
kabul etmek mümkün değil. Bir kanun hukuksuzsa, Anayasa’ya aykırıysa bunun
gereğini yapacaksın. Bir anlamı olmayan, yaptırımı olmayan açıklamalar yaparak
hukuksuzluğu onaylamak Cumhurbaşkanının görevi değildir; daha doğrusu görevin
kötüye kullanılmasıdır. Bu tablo Türkiye'de hukuksuzluğun hangi boyuta
ulaştığının açık kanıtıdır.
Geçen bu
kürsüden “Başbakanın yolsuzluk tanımı yaptığı yerden, ‘Devletin kasasından
çıkan bir şey yok.’ diyerek hâkimlere savcılara yol gösterdiği yerden adalet
çıkmaz. Yolsuzluğun, hukuksuzluğun hukuku yapılıyor. Kanunlarla yolsuzluğun,
hırsızlığın, suçun tanımı değiştiriliyor ve bu düzenlemelerden sonra Sarraf da
bakan çocukları da tahliye edilecek, cezaevindekiler sıfırlanacak. Bunun için
kâhin olmaya gerek yok.” demiştim. Ne oldu? Mesaj yargıya ulaştı ve 17 Aralıkta
yakalanan kim varsa tahliye edildi. İşte, cezaevindekiler sıfırlandı, tam
anlamıyla sıfırlamak buna denir. Artık Türkiye’de AKP’nin hukuku, AKP’nin
yargısı, AKP’nin adaleti vardır. Türkiye’de hukuk, adalet, yargı; AKP’ye,
Başbakana, bakanlara dokunmadığı sürece vardır. “Kumpas” dediğiniz Balyoz’da,
Ergenekon’da insanların hayatlarını sıfırladınız. Yolsuzlukta tutukluları
sıfırladınız. Böyle hukuk, böyle adalet, böyle ahlak olur mu? Değerli
arkadaşlar, artık Türkiye, sadece garibanlar ve Başbakana muhalefet edenlerin
yargılanabildiği bir ülke hâline gelmiştir. Artık Türkiye, kimsenin hukuk
güvenliği olmadığı bir ülkedir.
“Olağanüstü
koşullar var.” denilerek, “paralel yapı” denilerek, “kumpas” denilerek
olağanüstü düzenlemeler yapılıyor ve Türkiye bir uçuruma doğru sürükleniyor.
Eğer çerçeveniz hukuk, eğer çerçeveniz akıl ve bilim, eğer çerçeveniz demokrasi
ve özgürlük olmazsa ortaya bir yıkım çıkacağı kuşkusuzdur.
Ben, buradan,
her kanuna koşulsuz şekilde oy veren sizlere sormak istiyorum: Ne zaman
duracaksınız? Ne zaman hukuksuzluklara “hayır” diyebileceksiniz? Ne zaman bir
yanlışa “yanlış” diyebileceksiniz? Her duruma, her gelişen olaya göre kanun,
yolsuzluğa hukuk yapmaya çalışırsanız hiçbir yerde duramazsınız. Hâkimi
değiştir, savcıyı değiştir, yetmedi HSYK Kanunu’nu değiştir, yetmedi suçun
tamamını değiştir; yetmedi soruşturma yöntemini, aramayı, el koymayı değiştir,
yetmedi torba torba kanunlarla yolsuzluğun hukukunu oluştur.
Şimdilik bunlar
yetti, cezaevleri 17 Aralık için sıfırlandı. Peki, bunların yetmediği yerde ne
olacak? Nerede duracaksınız değerli arkadaşlarım? Bütün bunlar yetmezse, Başbakanı,
bakanları, çocuklarını ve iktidarınızı kurtarmak için “Başbakan ne derse o olur
kanunu” çıkartmayacağınızın garantisi var mıdır? Bence yoktur. Dünya çapındaki
yolsuzluğu, hırsızlığı örtmek için Türkiye’yi bir uçuruma sürüklüyorsunuz.
Artık durun, artık yeter diyor, sizleri saygıyla selamlıyorum. (CHP
sıralarından alkışlar)
BAŞKAN –
Teşekkür ederim.
MEHMET AKİF
HAMZAÇEBİ (İstanbul) – Karar yeter sayısı...
BAŞKAN – Karar
yeter sayısı arayacağım.
Önergeyi
oylarınıza sunuyorum: Kabul edenler... Kabul etmeyenler... Karar yeter sayısı
yoktur.
Birleşime on
dakika ara veriyorum.
Kapanma Saati: 20.04
BEŞİNCİ OTURUM
Açılma Saati: 20.18
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mine LÖK BEYAZ
(Diyarbakır), Muharrem IŞIK (Erzincan)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 70’inci Birleşiminin
Beşinci Oturumunu açıyorum.
Antalya
Milletvekili Gürkut Acar ve arkadaşlarının önergesinin oylanmasında karar yeter
sayısı bulunamamıştı. Şimdi önergeyi tekrar oylarınıza sunacağım ve karar yeter
sayısı arayacağım.
Kabul
edenler… Kabul etmeyenler... Karar yeter sayısı vardır, önerge kabul
edilmemiştir.
562
sıra sayılı Kanun Tasarısı’nın görüşmelerine devam edeceğiz.
Komisyon?
Burada.
Hükûmet?
Burada.
Diğer
önergeyi okutuyorum:
Türkiye
Büyük Millet Meclisi Başkanlığına
Görüşülmekte
olan 562 Sıra Sayılı Kanun Tasarısının Çerçeve 16 ncı maddesinde 652 sayılı
Kanun Hükmünde Kararnameye eklenen 15/A maddesinin (g) bendinden sonra gelmek
üzere (ğ) bendinin eklenmesi ve diğer bentlerin buna göre teselsül
ettirilmesini arz ve teklif ederiz.
Pervin Buldan (Iğdır) ve arkadaşları
“ğ) Yapılan
sınavların teknik raporlarını ve temel istatistiklerini hazırlamak ve
yayınlamak.”
BAŞKAN –
Komisyon önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ ORHAN ATALAY (Ardahan) – Katılmıyoruz
Sayın Başkan.
BAŞKAN –
Hükûmet?
BİLİM, SANAYİ VE
TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkanım.
BAŞKAN – Kim
konuşacak?
PERVİN BULDAN
(Iğdır) – Gerekçe…
BAŞKAN – Gerekçeyi
okutuyorum:
Gerekçe:
Sınavların
şeffaflığının, geçerliliğinin ve güvenilirliğinin sağlanabilmesi için sınav
teknik raporu ve temel istatistikleri hazırlanmalıdır. Bu teknik raporda sınav
test maddelerinin güçlük indeksleri, şayet yapılmışsa pilot uygulamalarının
sonuçları, her bir test maddesinin seçeneklerinin sağlıklı bir şekilde işleyip
işlemediği, her bir test maddesi ve toplamda tüm sınav için verilen cevaplama
süresinin neye göre belirlendiği gibi sağlıklı bir testte yer alması gereken
bütün bilgilere yer verilmelidir. Türkiye'de yapılan merkezi sınavların
sonuçlarına ilişkin teknik raporlar yayınlanmamakta temel istatistiklerde çok
sınırlı bir şekilde yayınlanmaktadır. Bu nedenle sınavların geçerliliği ve
güvenilirliği sınavların gösterdiği ya da yarattığı eşitsizlik durumları
kamuoyunun bilgisinden saklanmaktadır. Milli Eğitim Bakanlığına bu bilgilere
ilişkin sorulan soru önergelerinin cevaplanmaması da eğitim sistemine ve
sınavlara yönelik kamuoyunun güvenini azaltmakta ve toplumun bilgi alma hakkı
engellenmektedir. Bu gerekçelerle bu önergedeki düzenlemeyle sınava giren
adaylara tatmin edici bilgilerin sunulması böylece, sınavların şeffaflığının,
geçerliliğinin ve güvenilirliğinin sağlanması amaçlanmıştır.
BAŞKAN –
Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer önergeyi
okutuyorum:
Türkiye Büyük Millet Meclisi
Başkanlığı’na
Görüşülmekte
olan Milli Eğitim Bakanlığı'nca hazırlanan ve Türkiye Büyük Millet Meclisi
Başkanlığı'na arzı Bakanlar Kurulu'nca 27/01/2014 tarihinde kararlaştırılan
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/884)" 12/02/2014 tarihinde,
Esas Komisyon olarak Millî Eğitim, Kültür, Gençlik ve Spor Komisyonu’na, Tali
Komisyon olarak Plan ve Bütçe Komisyonu’na havale edilen tasarı, 21 ve
22/2/2014 tarihli 24 ve 25'inci toplantılarında görüşülen 562 sıra Sayılı
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı”nın çerçeve 16 ncı maddesinde yer
alan "15/A ve 15/B" ibaresinin "15/A ile 15/B" olarak
değiştirilmesini arz ve teklif ederiz.
Zühal Topcu (Ankara) ve arkadaşları
BAŞKAN –
Komisyon önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ ORHAN ATALAY (Ardahan) – Katılmıyoruz
Sayın Başkan.
BAŞKAN –
Hükûmet?
BİLİM, SANAYİ VE
TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkan.
BAŞKAN – Kim
konuşacak efendim?
YUSUF HALAÇOĞLU
(Kayseri) – Sayın Oğan…
BAŞKAN – Iğdır
Milletvekili Sayın Sinan Oğan konuşacak.
Buyurun. (MHP
sıralarından alkışlar)
SİNAN OĞAN
(Iğdır) – Sayın Başkan, değerli milletvekilleri; yine bir kadro açma, yine bir
kadrolaşma maddesi, yine bir kendinizi kurtarma kanunu üzerinde konuşuyoruz.
Hepinizi
saygıyla selamlıyorum.
Yalnız,
konuşmaya geçmeden önce, özellikle, yeni bakan olmuş değerli milletvekillerine
bir çağrım olacak. Sayın bakanlar, muhalefet kulisi sizlerin silahlı
korumalarınızdan geçilmiyor. Burası Türkiye Büyük Millet Meclisi, muhalefet
kulisinde silahlı korumalarınız olmadan da dolaşabilirsiniz. Biz muhalefet
milletvekilleri olarak sizi koruruz, merak buyurmayınız, burası Millet Meclisi.
Millet Meclisinin içerisinde silahlı dolaşan vekilleri biliyorduk ama son
günlerde muhalefet kulisinde sizin silahlı korumalarınızdan geçilmiyor.
Değerli
milletvekilleri, şimdi, özellikle müdür ve müdür yardımcısı kadrosunda olan 73
bin tane kadroyu boşaltacaksınız seçimden önce. Ne yapacaksınız bunun yerine?
Hak edeni mi getireceksiniz? Hayır. Bir mülakatla, bir uydurmayla bir şekilde
size yakın olan 73 bin kişiyi yönetim kadrosuna, yönetici kadrosuna atamak
istiyorsunuz ve size uzak olduğunu düşündüğünüz ama bu alanda yetkin mi, değil
mi, ona bakmadığınız 73 bin kişiden kurtulmak istiyorsunuz. Bunlar sizi
kurtarmayacak. Millî Eğitim Bakanlığı yazboz tahtasına zaten çevrilmiş durumda.
Sizin, bakanlıklar içerisinde eğer bir not ortalaması getirsek, vatandaşa
“Hangi bakanlığın hangi icraatını beğeniyorsunuz?” diye sorsak emin olunuz ki
en başarısız bakanlığınız Millî Eğitim Bakanlığıdır. Zaten bakan dayanmayan bir
bakanlık da Millî Eğitim Bakanlığıdır. Hâlbuki en istikrarlı olması gereken
bakanlık da, siyasetin en girmemesi gereken bakanlık da Millî Eğitim
Bakanlığıdır. Bu sebeple, eğer bir kadrolaşmanız vesair olacaksa hiç olmazsa
bunu Millî Eğitim Bakanlığı üzerinde denemeyin. Başka bakanlıklarda yani
gelecek nesillerimizi tehlike altına almayacak başka bakanlıklarda yapıyorsanız
yapın, zaten yapıyorsunuz ama bunu gelin Millî Eğitim Bakanlığında yapmayın.
Bir taraftan
diyorsunuz ki “Bizim, IMF’e borç verecek kadar ekonomimiz iyi; öte taraftan
ciddi bir öğretmen açığı var, birçok okul öğretmensiz, dersler boşa geçiyor.
Bazılarını kendi ihtisası olmayan alanlarda dışarıdan kiralıyorsunuz, taşeron
sistemini buraya da getirdiniz ama öte yandan dışarıda da ciddi bir öğretmen
var, iş bulamayan öğretmen var. Bakın, biz muhalefet milletvekili olduğumuz
hâlde yüzlerce, binlerce iş talebi var ve bu iş talebinde bulunanların önemli
bir kısmı öğretmen. Öyle bir noktaya gelmiş ki bu insanlar, ne iş olsa yaparım
noktasına gelmişler. Dolayısıyla, hem öğretmen açığı var hem iş arayan öğretmen
adayı var iken, eğer ekonomimizde de bir sorun yok ise, bir an önce bunları
atamak lazım.
Bütün bu işleri
yaparken, değerli milletvekilleri, bir şeye dikkat etmek lazım. Millî Eğitim
Bakanlığı gelecek nesillerimizi yetiştirecek olan bakanlıktır. Millî Eğitim
Bakanlığı yazboz tahtasına çevrilecek bir bakanlık değil. Öğretmen intiharları
konuşuldu burada; doğru, ciddi oranda öğretmenlerimiz bunalım içerisinde ama
bununla beraber -üniversitelerdeki sorunlara daha değinmiyorum- ne iş
yaparsanız yapın değerli milletvekilleri, aklınızda esas kuralın Allah rızası
olması lazım. Ama bugün siz, Allah rızası için çalışmıyorsunuz, son tahliyeden
sonra gördük ki Allah rızası değil, İran’ın Reza’sı sizin için aslolan olmuş.
Hepinize
saygılar sunuyorum. (MHP sıralarından alkışlar)
BAŞKAN –
Teşekkür ederim.
BÜLENT TURAN
(İstanbul) – Hadi be!
YILMAZ TUNÇ
(Bartın) – Saçmalama, hep saçmalayacak mısın sen?
SİNAN OĞAN
(Iğdır) – Ağzından çıkanı kulağın duysun.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Madde 16’ya bağlı
15/B maddesi üzerinde iki adet önerge vardır.
Okutuyorum:
Türkiye Büyük Millet Meclisi
Başkanlığına
Görüşülmekte
olan, 562 sıra sayılı “Milli Eğitim Temel Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı”nın 16.
maddesinin 15/B maddesinin (a) fıkrasının aşağıdaki şekilde değiştirilmesini
arz ve teklif ederiz.
Yusuf Halaçoğlu  D.
Ali Torlak  Lütfü Türkkan
 Kayseri  İstanbul
 Kocaeli 
 Mehmet Şandır  Sinan
Oğan  Mehmet Günal 
 Mersin  Iğdır
 Antalya 
Madde: 15/B- a) Yüksek
öğretim politikasının, strateji ve amaçlarının belirlenmesi, geliştirilmesi ve
etkili bir şekilde yürütülmesi için Yüksek Öğretim Kurumu ile ilgili kurum ve
kuruluşlarla iş birliği yaparak gerekli tedbirleri almak.
Türkiye Büyük
Millet Meclisi Başkanlığına
Görüşülmekte
olan, 562 sıra sayılı "Milli Eğitim Temel Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı'nın 16 ncı
maddesinin "MADDE 15/B" bölümünün yasa metninden çıkarılmasını arz ve
teklif ederiz.
Saygılarımızla.
 Celal Dinçer Fatma
Nur Serter Gürkut Acar
 İstanbul İstanbul
 Antalya
BAŞKAN –
Komisyon okunan son önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ ORHAN ATALAY (Ardahan) – Katılmıyoruz
Sayın Başkan.
BAŞKAN –
Hükûmet?
MİLLÎ EĞİTİM
BAKANI NABİ AVCI (Eskişehir) – Katılmıyoruz Sayın Başkan.
BAŞKAN – Antalya
Milletvekili Sayın Gürkut Acar konuşacak önerge üzerinde.
Buyurun. (CHP
sıralarından alkışlar)
GÜRKUT ACAR
(Antalya) – Sayın Başkan, değerli milletvekilleri; 562 sıra sayılı Kanun
Tasarısı’nın 16’ncı maddesinin 15/B fıkrasıyla ilgili önergemiz üzerine söz
aldım. Sizleri tekrar saygıyla selamlıyorum.
Az önce,
Türkiye’deki hukuksuzlukları ve bunların yargı alanına yansımalarını anlatmaya
çalıştım. Şimdi eğitim üzerinde biraz durmak istiyorum.
Şimdi bu tasarı
ile de bir yandan eğitim sistemi, bir yandan da Bakanlık teşkilatı altüst
ediliyor, Türkiye'nin geleceği altüst ediliyor. Millî Eğitim Bakanlığı, 25
Ağustos 2011 tarihinde yani iki-iki buçuk yıl önce altüst edildi. İki sene önce
kapatılan Yurtdışı Eğitim Genel Müdürlüğü ile Yükseköğretim Genel Müdürlüğü
dâhiyane bir yaklaşımla şimdi birleştirilip tek genel müdürlük hâline
getiriliyor. AKP’nin ileri görüşlülüğünün, AKP’nin dehasının bir yansımasıdır bu.
İki yıl önce “hantal yapı, verimsiz yapı” deyip kapatacaksın, “Biz etkin ve
verimli bir yapı kurduk.” diyeceksin, iki yıl sonra yine etkin ve verimli bir
yapı kurmak için kapattığınız genel müdürlükleri yeniden açacaksınız,
kapatırken de, açarken de aynı gerekçe. Buna “AKP dehası” denir.
Değerli
arkadaşlar, burada bir noktaya dikkatlerinizi çekmek istiyorum. İki yıl önce
Millî Eğitim Bakanlığının Teşkilat Yasası altüst edilirken bir şey daha
yapıldı. Millî Eğitim Teşkilat Yasası’ndan “Atatürk”, “Atatürkçülük” gibi
ifadeler silinip atıldı; ders kitaplarından, mevzuattan Atatürk çıkarılmaya
çalışıldı, Türkiye Cumhuriyeti’nin kurucusu Mustafa Kemal Atatürk’ün manevi
mirası zihinlerden, gönüllerden silinmeye çalışıldı.
ŞUAY ALPAY
(Elâzığ) – Onu İnönü yaptı biliyorsun. İnönü yaptı, paraların üzerinden Atatürk
resmini kaldırdı, devlet dairelerinden fotoğrafını kaldırdı. Onu İnönü yaptı,
CHP yaptı biliyorsun.
GÜRKUT ACAR
(Devamla) – Atatürk, Millî Eğitim Bakanlığına bir yük olarak görüldü. Atatürk’ü
kanundan çıkarmak, eğitimden çıkarmak eğitimin sorunlarını çözdü mü? Çözmez,
çözemez, çözmedi ki teşkilatı bir daha altüst ediyorsunuz. Demek ki sorun
Atatürk ve Atatürkçülükte değilmiş, Atatürk’ü kanundan çıkararak sorunlar
çözülmüyormuş.
ŞUAY ALPAY
(Elâzığ) – CHP ve İnönü yaptı bunu biliyorsunuz.
GÜRKUT ACAR
(Devamla) – Sorunun Atatürk’te ve Atatürkçülükte değil…
ŞUAY ALPAY
(Elâzığ) – Vesikalar ortada biliyorsunuz.
GÜRKUT ACAR
(Devamla) – …eğitimi akıl ve bilimden uzaklaştırmakta olduğunu, sorunun eğitimi
tarikatlara, cemaatlere teslim etmekte olduğunu anlamış olmanızı diliyorum.
ŞUAY ALPAY
(Elâzığ) – Atatürk’ün portrelerini kim kaldırdı devlet dairelerinden? Paradan
resmini kim kaldırdı? CHP kaldırdı, İnönü kaldırdı.
FATMA NUR SERTER
(İstanbul) – Müdahale etmeyin konuşmacıya, ne müdahale ediyorsun! Allah Allah!
GÜRKUT ACAR
(Devamla) – Şimdi yine bir tasfiye içindesiniz. Düne kadar el ele, kol kola
eğitimi dincileştirdiğiniz, dindar ve kindar bir gençlik yetiştirmek için iş
birliği yaptığınız arkadaşlarınızla bozuştunuz, toptan tasfiye için de bu
kanunu çıkarıyorsunuz ama A cemaatini kovalayıp B cemaatini, B tarikatını millî
eğitimde egemen kılarak çözüm olmayacağı açıktır.
Eğitimde
Atatürk’ü ortak bir değer olmaktan çıkaran anlayışla, aklı ve bilimi rehber
olmaktan çıkaran bir anlayışla bir yere varılamayacağını artık anlamış olmanız
gerekiyor. Üniversiteleri susturarak, bilim insanlarını susturarak bir yere
varılamayacağını artık anlamalısınız. Kız çocuklarını eğitimden uzaklaştıran
uygulamalarla, çağdaş eğitimi destekleyen vakıf ve dernekleri cezalandırıp
dinci dernekleri eğitimde söz sahibi yaparak bir yere varılamayacağı artık
anlaşılmalıdır. Dindar-kindar gençlik hedefiyle bir yere varılamayacağını artık
anlamış olmalısınız.
Eğitimin temeli
Atatürk’ün aydınlanma devrimi olmalıdır, eğitimin temeli akıl ve bilim
olmalıdır. Siz bunu yapmadığınız sürece eğitimde başarılı olunması, eğitimin
birleştirici olması, eğitimin Türkiye’yi parlak bir geleceğe taşıması mümkün
değildir değerli arkadaşlar. Ama ne yazık ki ilk ve ortaöğretimi safsataya
dayandırdığınız yetmiyormuş gibi, ayrıca şimdi 0-6 yaş çocuklarının beynini
yıkamak ve çağ dışı, bilim dışı kavramları şu 6 yaşına kadar olan nesle
aktarmak için ve onların zihinlerine ekmek için çizgi filmleri kullanıyorsunuz.
Türkiye bunların farkında değildir zannetmeyin.
Türkiye’de
çocuklarımıza da haksızlık ediyorsunuz. Değerli arkadaşlarım, Türkiye’ye
yapılabilecek en büyük kötülük ahlakın yozlaştırılmasıdır. Çocuklarımıza
doğruluğu, dürüstlüğü öğretemezsek, ahlaklı insan olmayı öğretemezsek
çıkarmayı, çarpmayı, toplamayı öğretmenin anlamı yoktur. Çocuklar bugün
yolsuzlukları, hırsızlıkları görüyor ve yolsuzluğa ve hırsızlığa kılıf bulmayı
öğreniyor, güçlünün yanında olursa hırsızlığa ve hırsızlara dokunulmayacağını
görüyor. Türkiye’ye yapılabilecek en büyük kötülük budur. Çocuklarımızın
ahlakı, çocuklarımızın adalet duygusu zedeleniyor, güvenleri yok ediliyor.
Yalnızca bugünü değil, Türkiye’nin geleceğini de tahrip ediyorsunuz diyorum.
Yüce Meclisi
saygıyla selamlıyorum. (CHP sıralarından alkışlar)
BAŞKAN –
Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi
Başkanlığına
Görüşülmekte
olan, 562 sıra sayılı “Milli Eğitim Temel Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı”nın 16.
Maddesinin 15/B maddesinin (a) fıkrasının aşağıdaki şekilde değiştirilmesini
arz ve teklif ederiz.
Yusuf Halaçoğlu (Kayseri) ve arkadaşları
Madde: 15/B- a) Yüksek
öğretim politikasının, strateji ve amaçlarının belirlenmesi, geliştirilmesi ve
etkili bir şekilde yürütülmesi için Yüksek Öğretim Kurumu ile ilgili kurum ve
kuruluşlarla iş birliği yaparak gerekli tedbirleri almak.
BAŞKAN – Komisyon
önergeye katılıyor mu?
MİLLÎ EĞİTİM, KÜLTÜR,
GENÇLİK VE SPOR KOMİSYONU SÖZCÜSÜ ORHAN ATALAY (Ardahan) – Katılmıyoruz Sayın
Başkan.
BAŞKAN –
Hükûmet?
MİLLÎ EĞİTİM
BAKANI NABİ AVCI (Eskişehir) – Katılmıyoruz Sayın Başkanım.
BAŞKAN – Önerge
üzerinde Sayın Yusuf Halaçoğlu konuşacaktır.
Buyurun Sayın
Halaçoğlu. (MHP sıralarından alkışlar)
YUSUF HALAÇOĞLU
(Kayseri) – Teşekkür ederim Sayın Başkanım.
Değerli
milletvekilleri, aslında, bu maddeye baktığımız zaman iki başlılık meydana
geliyor. Bir Yükseköğretim Kurulu var, bir de böyle bir genel müdürlük.
Bunların hangisi hangi işi yapacak burada veya koordinasyonu kim sağlayacak?
Ciddi bir problem ortaya çıkıyor. Nitekim, şöyle söyleyebilirim: Burada,
gördüğümüz kadarıyla, bu genel müdürlüğün emrine verilen bazı, mesela, okul
kurumlarında eğitim ve öğretim programlarını, ders kitaplarını, eğitim araç ve
gereçlerini hazırlamak ve hazırlatmak, Talim Terbiye Kurulunun görüşüne
sunmak... Şimdi, belli ki Talim Terbiye Kurulundan bu görev alınmış ve doğrudan
doğruya bu genel müdürlüğün eline verilmiş. Hangi ölçüde siyasi bir nitelik
taşıyacak taşımayacak, burada tabii ki tartışmalı bir durum meydana geliyor.
Son derece sakıncalı. Diğer taraftan, yükseköğretimle ilgili, bunlara giriş
ilişkileri vesaire, hepsi bunlar tarafından hazırlanacak ama 2547 sayılı
Yükseköğretim Kanunu ile Bakanlığa verilmiş olan görev ve sorumlulukları… O
zaman YÖK’ü kaldırmanız lazım. Burada bir çelişki meydana geliyor Sayın
Bakanım.
Diğer taraftan,
bu madde hazır gelmişken şunu özellikle ifade etmek istiyorum: Sayın Bakanım,
siz de üniversitede görev yapmış bir kişisiniz, bizler de orada görev yaptık.
Şimdi, her şeyden önce bir gerçek var ki öğretim üyelerinin ücretlerinde,
maaşlarında, diğer emsali olan kurumlarla çok büyük bir uçurum var. Bunun
muhakkak düzeltilmesi lazım çünkü araştırma görevlileri 2.200 lira maaş
alıyorlar biliyorsunuz ama nasıl bunlar araştırma yapacak? Yani bırakın, şimdi
Ankara’dan İstanbul’a bir kütüphaneye araştırmaya giden bir insan nerede kalır
o parayla? Burada mı geçinecek, orada ne yapacak? Yurt dışına gittiği takdirde
nasıl gidecek? Bunların hepsinin göz önüne alınması lazım.
İkincisi, yine
çok ciddi bir mesele var. Araştırmalarda ideoloji meselesi gündeme getiriliyor.
İdeolojik araştırma yapanlarla ilgili bir cezai uygulama, disipline verilme söz
konusu.
Şimdi,
“ideoloji” dediğiniz zaman bunu neye göre belirleyeceksiniz? Kimin ideolojisine
göre? Benim, sizin kimin? Dolayısıyla böyle bir şeyi kabul etmek mümkün değil.
Kaldı ki üniversitede bilim adamları ideoloji de dâhil olmak üzere her şeyi
araştırabilirler, araştırmaları da gerekir. Öyle yapmazlarsa zaten ülkenin
çivisi çıkar. Eğer o özerkliği vermezseniz, o araştırma özerkliğini vermezseniz
üniversitelerin bilim yapma imkânları da kalmaz. Siz bunlara “bilim”
diyemezsiniz. Yani siz oturacaksınız devlet olarak PKK’yla görüşebileceksiniz,
masaya oturabileceksiniz, her şeyi konuşabileceksiniz ama bilim adamları
ideoloji sebebiyle araştırma yapamayacak diye sınırlamalar getireceksiniz. Böyle
bir şey saçma sapan bir şey olur. Yani bu ne ilim olarak addedilebilir ne ifade
özgürlüğüne uygundur ne bilimsel araştırma özgürlüğüne uygundur, yani,
velhasıl, hiçbir şeye uymaz.
Dolayısıyla,
açıkça şunun cevabının verilmesi gerekir: Ben bir yazı yazdım. Benim yazdığım
yazı sizin görüşlerinize aykırı olabilir ve beni ideolojik olarak bu yazımdan
dolayı suçlayabilirsiniz ve disipline verirsiniz. İki tane de adam buldunuz mu
işim bitti. Böyle bilim adamlığı olmaz ki, bunu yapamaz ki bilim adamı. Nasıl
araştırma yapacak?
Yani
dolayısıyla, “üniversite” dediğimiz zaman üniversitenin her şeyiyle açık olması
lazım ama bakın, bugün üniversitelerin artık gıkı çıkmıyor hiçbir konuda. Eğer
üniversiteler, üniversitedeki ilim adamları ülkenin gidişatıyla ilgili, ülkede
çıkarılan yasalarla ilgili, ülkedeki birtakım olaylarla ilgili fikirlerini
söylemeyecek olurlarsa neden üniversite vardır, üniversiteye neden ihtiyaç
duyuyoruz? “Sadece mezun edip edip ondan sonra piyasaya atalım, bunlar öğretmen
olsunlar, sadece öğretmenlik için sıra beklesinler.” Böyle bir şey düşünülemez
ve olmaz.
Diğer taraftan,
şunu özellikle ifade etmek istiyorum: Şimdi, böyle bir tasarı geldi, böyle bir
şeyi görüşüyoruz. Şurasını hiç unutmayın, cumhuriyet kurulalı doksan seneyi
geçti, doksan bir sene oldu. Neden sadece “millî” adını verdiğimiz bu eğitim
sisteminde rayına oturmayan bir yapı vardır? Niye sürekli her gelen bakan,
sürekli her hükûmet bunun üzerinde oynar ve bir doğru düzgün sistemi rayına
oturtamaz? Bilerek mi oturtulmak istenmiyor? Bunları çok iyi düşünmemiz lazım.
Bunu samimiyetle düşünmediğimiz takdirde buna çözüm bulmamız da asla mümkün
değildir.
Hepinize
saygılar sunuyorum. (MHP sıralarından alkışlar)
BAŞKAN –
Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
17’nci maddede
üç adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan Milli Eğitim Bakanlığı'nca hazırlanan ve Türkiye Büyük Millet Meclisi
Başkanlığı'na arzı Bakanlar Kurulu'nca 27/01/2014 tarihinde kararlaştırılan
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/884)" 12/02/2014 tarihinde,
Esas Komisyon olarak Millî Eğitim, Kültür, Gençlik ve Spor Komisyonu'na, Tali
Komisyon olarak Plan ve Bütçe Komisyonu'na havale edilen tasarı, 21 ve
22/2/2014 tarihli 24 ve 25'inci toplantılarında görüşülen 562 sıra Sayılı
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı"nın çerçeve 17 nci maddesinde
yer alan "özel öğretim kurumlarına ve gerçek ve tüzel kişilere"
ibaresinin "özel öğretim kurumları ile gerçek ve tüzel kişilere"
olarak değiştirilmesini arz ve teklif ederiz.
 Zühal Topcu  Mesut
Dedeoğlu Özcan Yeniçeri
 Ankara Kahramanmaraş Ankara
 Seyfettin Yılmaz Emin
Çınar Bülent Belen
 Adana Kastamonu Tekirdağ
 Mustafa Erdem Alim
Işık Mehmet Şandır
 Ankara Kütahya Mersin

 Lütfü
Türkkan 
 Kocaeli
Türkiye Büyük
Millet Meclisi Başkanlığına
Görüşülmekte olan 562 Sıra Sayılı Kanun
Tasarısının Çerçeve 17 nci maddesinde 652 sayılı Kanun Hükmünde Kararnamede
değişiklik yapılan 17 nci maddesinin üçüncü fıkrasının aşağıdaki şekilde değiştirilmesini
arz ve teklif ederiz.
 Pervin Buldan  İdris
Baluken  Altan Tan
 Iğdır Bingöl Diyarbakır
 Sırrı Sakık Hasip
Kaplan Selma Irmak
 Muş Şırnak Şırnak
 Özdal Üçer Erol
Dora
 Van Mardin
"(3)
Başkanlığa verilen görevlerin yerine getirilmesi amacıyla Türkiye İstatistik
Kurumu İstatistiki Bölge Birimleri Sınıflandırması ikinci düzey esas alınarak
26 bölgede Bölge Müfettişleri Başkanlığı oluşturulur. Bölge Müfettişleri
Başkanlığı bakanlığa bağlı olarak çalışır."
Türkiye Büyük Millet Meclisi
Başkanlığına
Görüşülmekte
olan, 562 sıra sayılı "Milli Eğitim Temel Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı'nın 17 nci
maddesinin yasa metninden çıkarılmasını arz ve teklif ederiz.
Saygılarımızla.
 Celal Dinçer Nur
Serter Veli Ağbaba
 İstanbul İstanbul
 Malatya 
BAŞKAN – Okunan son
önergeye Komisyon katılıyor mu?
MİLLİ EĞİTİM, KÜLTÜR,
GENÇLİK VE SPOR KOMİSYONU SÖZCÜSÜ ORHAN ATALAY (Ardahan) – Katılmıyoruz Sayın
Başkan.
BAŞKAN – Hükûmet?
MİLLÎ EĞİTİM BAKANI NABİ
AVCI (Eskişehir) – Katılmıyoruz Sayın Başkan.
BAŞKAN – Önerge
üzerinde Veli Ağbaba konuşacak.
Buyurun Sayın Ağbaba.
VELİ AĞBABA (Malatya) –
Sayın Başkan, değerli milletvekilleri; hepinizi saygıyla selamlıyorum.
Değerli arkadaşlar,
bugün belki AKP’nin var olma sebebi olan ve hep mağduriyetini kullandığı 28
Şubatın yıl dönümü. AKP, on yedi yıldan bu yana 28 Şubattan beslendi ve büyüdü.
Her ağzını açtığında “28 Şubat” dedi, “darbe” dedi. Tankların önünde
direnemeyenler iktidar oldu. AKP, on iki yıldan beri Hükûmet, 28 Şubatla ilgili
sadece ağlıyor ve gerçek mağdurların çekmiş olduğu zulümlerden besleniyor. 28
Şubatın gerçek mağdurlarıyla ilgili bir düzenleme yapmadı şimdiye kadar;
örneğin, ismi 28 Şubatla özdeşleşmiş ve on beş yıldan beri tek başına bir hücrede
kalan Salih Mirzabeyoğlu’yla ilgili ne yaptınız? Yine “Malatya davası” diye
bilinen ve Malatya’da uzunca yıldan beri cezaevinde yatan Zekeriya Şengöz ve
Fahri Memur’la ilgili ne yaptınız? Sadece ve sadece bundan beslendiniz ve
büyüdünüz.
28 Şubatla ilgili,
değerli milletvekilleri, rövanş alma mantığıyla hareket ederek kendinize kim
muhalifse içeri tıktınız.
Değerli
milletvekilleri, bugünkü durum, cezaevinden baktığımızda 28 Şubattan çok daha
feci, çok daha karanlıktır, çok daha büyük mağduriyetler yaşanmaktadır. Hem 28
Şubat döneminde cezaevinde yatmış hem de bu dönemde cezaevinde yatmış birine
bir soru sordum -AKP milletvekillerinin de bunu dikkatle dinlemesini rica
ediyorum- dedim ki: Siz 28 Şubat döneminde de mahkûm oldunuz, yattınız, şimdi
de cezaevindesiniz; aradaki farkı söyler misiniz? “Sayın Vekil, sorduğun soruya
bak.” dedi. “28 Şubatta yaptıklarımızdan dolayı yargılandık, şimdi ise
yapmadıklarımızdan dolayı, iftiradan dolayı yargılanıyoruz.” dedi. Değerli
arkadaşlar, böyle bir durum.
Şimdi, bugün
yaşadıklarımız ne 12 Eylül darbesi döneminde ne de 28 Şubat dönemiyle
karşılaştırılamaz. 28 Şubat dönemine baktığımız zaman, bugünkü koşullara
baktığımız zaman hem bugünkü Meclisimiz hem basınımız baskı altındadır, daha
fazla tutuklu sendikacı, daha fazla tutuklu avukat, daha fazla tutuklu öğrenci,
daha fazla tutuklu bilim adamı cezaevindedir. 28 Şubat döneminden daha fazla
baskı vardır, daha fazla zulüm vardır. Yani kısacası, dünün mazlumları bugün
zalim olmuştur.
Değerli
arkadaşlar, bakın, iki üç gün önce Millî Güvenlik Kurulu toplandı. 1997’den
bugüne değişen hiçbir şeyin olmadığını bir kez daha gördük. 1997’deki Millî
Güvenlik Kurulu ne karar almışsa geçtiğimiz günlerde Sayın Başbakanın Başkanlık
yaptığı Millî Güvenlik Kurulu aynı kararı almıştır, ne demiştir? “Paralel
yapıyla ilgili soruşturma açacağız, paralel yapıyı araştıracağız.” demiştir. 28
Şubat postmodern darbe ise bugün yaşadıklarımız “dostmodern darbe”dir değerli
arkadaşlar.
Değerli
arkadaşlar, Türkiye 17 Aralıktan beri cumhuriyet tarihinde yaşamadığımız
olayları yaşıyor; her gün yeni bir ses kaydı, yeni bir kanıt çıkıyor. Ne
ararsan var bu kayıtlarda; halkına küfreden iş adamı da var, ihaleyi
paylaşanlar da var, hangi medya grubunu kaç liraya alacağını, hangi medya
grubunun başına kimi koyacağını tespit eden insanlar da var. Öyle ki bu olaylar
normal ülkelerde olsa değerli milletvekilleri, yer yerinden oynar. Tarihimizde
böyle bir örnek var. Hemen 28 Şubat dönemi sonrasında o dönemki Başbakan Mesut
Yılmaz Milliyet gazetesinin satışında aracı olmuştu. Herkes biliyor ki Mesut
Yılmaz buradan maddi bir çıkar elde etmemişti ve Yüce Divanda yargılandı ama
bugünkü yaşanan olaylara baktığımız zaman değerli arkadaşlar, çok daha kirli,
çok daha kötü bir dönem görüyoruz. Bakın, bir havuz oluşturuluyor. Havuzu
oluşturan bakan. AKP’nin besleyip büyüttüğü müteahhitler havuza para atıyor,
kimisi 100 milyon dolar kimisi 20 milyon dolar kimisi de “İhaleye ortak edin,
150 milyon dolar verelim.” diyor. Nasıl olsa cebinden çıkan yok, nasıl olsa
babalarının paraları değil, nasıl olsa alın teriyle kazanmamışlar, nasıl olsa
halkın parası, fakirin fukaranın parası.
Değerli
arkadaşlar, bu kadar kepazelik, bu kadar yolsuzluk var, Başbakandan vazgeçtik,
bakandan vazgeçtik, bir tek iş adamının yargılandığını duydunuz mu?
Değerli
milletvekilleri, herkes açısından, özellikle bugün ülkeyi yönetenler açısından
utanılacak bir durum var. İş adamı kirli, siyasetçisi kirli, koca koca iş
adamları, servetlerinin ölçüsü olmayan iş adamlarının ne yazık ki düştükleri
durum facia.
Değerli
arkadaşlar, son iki aydan beri birçok şey yaşanıyor, biz ne yapıyoruz? Ülke her
gün bir durumla karşı karşıya, biz ne yapıyoruz değerli milletvekilleri? 4
bakan istifa ediyor, bakan çocukları cezaevine atılıyor, bizim de bugün
konuştuğumuz konular başka şeyler. Bakın, Türkiye, ayakkabı kutularının sadece
ayakkabı kutusu olmadığını, elbise kılıfının sadece elbise kılıfı olmadığını
konuştu.
Sözlerime burada
son verirken diğer maddede devam edeceğim ancak Sayın Bakan biraz önce
konuşurken çok tepki gösterdi, o intiharlarla ilgili bir şeyi size vereceğim.
Onu incelemenizi sizden rica ediyorum.
Teşekkür ederim.
(CHP sıralarından alkışlar)
BAŞKAN –
Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi
Başkanlığına
Görüşülmekte
olan 562 Sıra Sayılı Kanun Tasarısının Çerçeve 17 nci maddesinde 652 sayılı
Kanun Hükmünde Kararnamede değişiklik yapılan 17 nci maddesinin üçüncü
fıkrasının aşağıdaki şekilde değiştirilmesini arz ve teklif ederiz.
Pervin Buldan (Iğdır) ve arkadaşları
"(3)
Başkanlığa verilen görevlerin yerine getirilmesi amacıyla Türkiye İstatistik
Kurumu İstatistiki Bölge Birimleri Sınıflandırması ikinci düzey esas alınarak
26 bölgede Bölge Müfettişleri Başkanlığı oluşturulur. Bölge Müfettişleri
Başkanlığı bakanlığa bağlı olarak çalışır."
BAŞKAN –
Komisyon önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ ORHAN ATALAY (Ardahan) – Katılmıyoruz
Sayın Başkan.
BAŞKAN – Hükûmet?
MİLLÎ EĞİTİM
BAKANI NABİ AVCI (Eskişehir) – Katılmıyoruz Sayın Başkan.
Önerge üzerinde
Sayın Hasip Kaplan konuşacak.
Buyurun. (BDP
sıralarından alkışlar)
HASİP KAPLAN
(Şırnak) – Sayın Başkan, öncelikle dikkatinizi çekmek istiyorum, burada
Anayasa’ya aykırı bir durum var. 652 sayılı Kanun Hükmünde Kararname’nin maddeleri
değiştirilmek isteniyor.
Peki, kararname
çıktıktan sonra, Anayasa’ya göre, hemen bu kararnameler ilgili komisyonlarına
havale edilir ve Mecliste öncelikli olarak görüşülür. Ne kadar zaman geçmiş?
2011 Nisanından bu yana üç sene geçmiş. Peki, kararnameyi siz burada daha
görüşmeden, kanun hükmünde kararnameyi burada görüşmeden arkadaşlar, kanun
hükmünde kararnameyi kanunla değiştirebilir misiniz?
YILMAZ TUNÇ
(Bartın) - Değiştirilmiş.
HASİP KAPLAN
(Devamla) - Valla değiştirirsiniz. İneklerle öküzleri de değiştirebilirsiniz,
katırlarla öküzleri de değiştirebilirsiniz.
YILMAZ TUNÇ
(Bartın) - Yetki kanununa dayanıyor.
HASİP KAPLAN
(Devamla) - Ne olacak oy çokluğuyla oluyor! Öyle değil, kararname bu kararname
arkadaşlar. Kanun olmamış.
BAŞKAN – Temiz
bir dille konuşun lütfen Sayın Konuşmacı
YILMAZ TUNÇ
(Bartın) - Tamam da yetki kanununa dayanıyor. Yetki kanunu var evveliyatında.
BAŞKAN –
Karşılıklı da konuşmayın.
HASİP KAPLAN
(Devamla) – Kararname bu, kararname, Bakanlar Kurulunun çıkardığı bir
kararname, Meclisin çıkardığı bir kanun değil. Kanun olmadığı için kararnameyi
kanunla değiştiremezsiniz arkadaşlar.
YILMAZ TUNÇ
(Bartın) - Yetki kanunu var.
HASİP KAPLAN
(Devamla) – Yetki kanunuyla bu olmaz. Bu Anayasa’ya göre getirirsiniz
kararnameyi, görüştürürsünüz, kanuna çevirirsiniz, usule uygun görülür ondan
sonra getirirsiniz değiştirirsiniz.
Şimdi, kusura
bakmayın yani bürokratlarınız, hukukçularınız bu işi yaparken karıştırıyorlar
birbirine yani şu yaptığınız şeklî yönden, usuli yönden, teknik, hukuk yönünden
yasaya aykırı yani buna gerek yok. Bu kadar zaman kaybetmenize de gerek yok.
Gönderin Bakanlar Kuruluna, 20 kişi otursun bir kararname daha çıkarıversin
olsun bitsin, niye bizi meşgul ediyorsunuz sabahlara kadar! Gerçekten fuzuli
işlerle uğraşmaya başladık. Yani burada açıkça Anayasa’ya aykırılık olayı var,
oy çokluğuyla oluyor. Olmuyor arkadaşlar, bu doğru bir yöntem değil, bu
yasalaşma sürecinde doğru bir yöntem değil.
Kaldı ki bu
“Rehberlik ve Denetim Başkanlığı” diye yeni bir kurum bütün bakanlıklarda
oluşturulmaya başlandı. 12 Eylül darbesinin eğitim sistemine en kötü armağanı
YÖK olmuştur. YÖK’e ilişkin itirazlar ortadadır. YÖK’le ilgili olarak rektör
seçimlerinde nasıl iltimas edildiğini, nasıl kayırmacılık yapıldığını, 3 rektör
adayı içinde yüzde 10 oy alanla yüzde 90 oy alan arasında nasıl ayrımcılık
yapıldığını, Köşk’ün de bu konuda yetkisini ne kadar tarafgir kullandığını
hepimiz biliyoruz. Üniversiteleri ele geçirmek, eğitimi ele geçirmek… Eğitimi
ele geçirmekle, üniversiteleri ele geçirmekle, kadrolaşmakla inanın hiçbir şey
elde edemezsiniz. Eğitimi sağlıklı ve gelecek sağlıklı nesiller yetiştirmek
üzere kurduğunuz zaman ancak sonuç alabilirsiniz. Burada kararnameyle düzenleme
yapıp burada kanunla bunu değiştirmeye kalkarsanız yanlış yaparsınız, bu çok
büyük bir yanlış. Bunu söylüyorum, uyarıyorum, benim sayım yetmiyor. Eğer 105
milletvekilim olsaydı vallahi ben bunlarla ilgili güzel güzel uğraşmasını
bilirdim. Ama inşallah 105 değil 155 milletvekiliyle de bu sıralarda
oturduğumuzu göreceksiniz.
TEMEL
COŞKUN (Yalova) – Ben de 3-5 anladım başkanım!
HASİP
KAPLAN (Devamla) – 105, 105.
155
olarak oturduğumuzu da göreceksiniz. Önümüzdeki dönem ana muhalefet, hemen
arkasından ilk erken genel seçimde de iktidarız. Üç tane müşevveşe olmuş
durumda partiyle şansımız da açık, yolumuz da açık, bahtımız da açık
arkadaşlar. Size söyleyeyim: Yani eğer sizi millet bu hâlinizle el üstünde
tutuyorsa size her gün madalyalar takmak lazım! Yani, bu şekliyle de
götürüyorsanız helal olsun demek lazım size! Yani, Aziz Nesin gibi milleti
enayi orantılamasına koyarsanız kaybedersiniz. Bakın, kesinlikle söyleyeyim
size, sakın ha o konuya girmeyin.
Fakat
bu kararnameyle kanun yapma yöntemini terk etmenizi tavsiye ediyorum. (BDP
sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük
Millet Meclisi Başkanlığına
Görüşülmekte
olan Milli Eğitim Bakanlığı'nca hazırlanan ve Türkiye Büyük Millet Meclisi
Başkanlığı'na arzı Bakanlar Kurulu'nca 27/01/2014 tarihinde kararlaştırılan
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/884)" 12/02/2014 tarihinde,
Esas Komisyon olarak Millî Eğitim, Kültür, Gençlik ve Spor Komisyonu'na, Tali
Komisyon olarak Plan ve Bütçe Komisyonu'na havale edilen tasarı, 21 ve
22/2/2014 tarihli 24 ve 25'inci toplantılarında görüşülen 562 sıra Sayılı
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı’nın çerçeve 17 nci maddesinde yer
alan "özel öğretim kurumlarına ve gerçek ve tüzel kişilere"
ibaresinin "özel öğretim kurumları ile gerçek ve tüzel kişilere"
olarak değiştirilmesini arz ve teklif ederiz.
Zühal Topcu (Ankara) ve arkadaşları
BAŞKAN –
Komisyon önergeye katılıyor mu?
MİLLÎ EĞİTİM
KOMİSYONU SÖZCÜSÜ ORHAN ATALAY (Ardahan) – Katılmıyoruz Sayın Başkan.
BAŞKAN –
Hükûmet?
MİLLÎ EĞİTİM
BAKANI NABİ AVCI (Eskişehir) – Katılmıyoruz Sayın Başkan.
BAŞKAN – Önerge
üzerinde Sayın Lütfü Türkkan konuşacak.
Buyurun. (MHP
sıralarından alkışlar)
LÜTFÜ TÜRKKAN
(Kocaeli) – Sayın Başkan, değerli milletvekilleri; 562 sıra sayılı Millî Eğitim
Temel Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 17’nci maddesi hakkında söz aldım. Hepinizi
saygıyla selamlıyorum.
Adalet ve
Kalkınma Partisi iktidarı getirdiği her dayatma kanunda olduğu gibi bu kanunda
da esas amacını dayatma politikalarını yasal çerçeveye oturtmanın gayreti
peşinde. Bu yasa 100 bin dershane çalışanını etkileyeceği kadar, milyonlarca
öğrenci ve veliyi de mağdur edecek.
Hiçbir anne baba
çocuğunu gönüllü olarak dershaneye göndermez ama ne yapsın, başka çaresi de yok
bu eğitim sisteminde. Millî Eğitim sistemimizin önce millîliği gitti, şimdi
eğitim sistemimiz yerlerde süründüğü için mecburen anne baba çocuklarını
dershaneye gönderiyor.
Çocukların
üniversiteyi kazanmaları için dershaneye gitmesi şart. Aslında dershane ücretleri
de gerçekten ateş pahası. Maddi durumu iyi olmayan aileler bütün imkânlarını
zorlayarak, anne baba geleceklerini bir kenara bırakarak çocuğunun istikbali
için yemiyor içmiyor, boğazlarından kesiyor ve çocuklarını dershaneye
gönderiyorlar.
Dershanelerin
kapatılması başta düşük ve orta gelirli grupta yer alan ailelerin çocuklarını
etkileyecek. Çünkü, ekonomik durumu iyi olan aileler her hâlükârda çocuklarına
özel hoca tutup ders aldırabilecekler, bu mümkün.
Dershaneler,
okullarda alınan bilgileri tamamlayan kuruluşlardır. Çocuklarımız okullarda
belli bir disiplin ortamında eğitim alıyor ama dershanelerde daha rahat bir
ortamda, öğretmenlerden bire bir eğitim alma fırsatını yakalıyor.
Ayrıca, bir de
yaşadıkları sınav kaygısı var, bilirsiniz. Okullarında çok başarılı olan bazı
öğrenciler sınavlarda başarılı olamıyor. İşte bu durumda dershaneler devreye
giriyor ve çocukların sınav tecrübesini artırıyor.
Ayrıca,
dershaneler burs vererek düşük gelirli ailelerin çocuklarının eğitim almasına
da imkân sağlıyor.
Yoğunlaştırılmış
ve pragmatist eğitim veren dershaneler Anadolu’da, özellikle Doğu ve Güneydoğu
Anadolu’da önemli bir misyon ifade ediyor.
Dershanelerin
kapatılması en çok terör örgütlerinin ekmeğine yağ sürecek, göreceksiniz. Bu
konuda pazarlık çoktan yapılmıştı. Bu pazarlığın Oslo’da yapıldığını hepimiz
biliyoruz. Oslo ve İmralı mutabakatının en kritik maddesi resmen devreye
sokuluyor. Hükûmet dershaneleri kapatarak bir taşla iki kuş vuracak. Hem
cemaate karşı güç gösterisi yapacak hem de terör örgütüne vermiş olduğu sözü
tutacak. Oslo’da açıkça terör örgütü PKK’ya dershanelerin kapatılacağı sözü
verilmiştir. Peki, neden terör örgütü dershanelerden rahatsızdır? Sebebi basit:
Okula, dershaneye giden çocukları ağına düşürememektedir. Çıkın delikanlıca söyleyin,
deyin ki: “Bebek katilinin önünde diz çöktük, dershaneleri PKK için
kapatıyoruz.” Tek cümleyle özetlemek gerekirse: “PKK istedi, kader ortağı AKP
kapatıyor.” Dershanelerin kapatılmasını sadece PKK değil, Hizbullah da istiyor
ve bu isteği istihbarat birimlerince de tespit edilmiş durumda. Hizbullah’ın
firari yöneticileri tabanlarına, dershanelerin kapatılması hâlinde bölgede
gençlerin ortada kalacaklarını ifade ederek boşta kalan gençlerin evlerine ve
okullarına gidilerek bire bir ilgilenilmesi gerektiği talimatını vermiştir. Siz
dershaneleri kapatarak özellikle Doğu ve Güneydoğu’daki bu çocukları resmen
terör örgülerinin kucağına atıyorsunuz. PKK’nın kanı zaten çoktan sizin elinize
sıçramıştı. Bundan da rahatsızlık duymuyorsunuz ama lütfen bu örgütün kanlı
elleriyle bu çocuklara dokunmasına izin vermeyiniz. Bunun vebali, günahı büyük
olur, hesabını veremezsiniz ne bu dünyada ne de öteki dünyada. Sizden bir baba
olarak rica ediyorum, kendinizi oradaki çocukların, annelerin, babaların
yerlerine koyun. Bir kerecik olsun PKK’nın sinsi planlarına alet olmayın.
Hepinize
saygılar sunuyorum. (MHP sıralarından alkışlar)
BAŞKAN –
Teşekkür ederim.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
18’inci maddede
üç adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan 562 Sıra Sayılı Kanun Tasarısının Çerçeve 18 inci maddesinde geçen
"Dairesi" ibarelerinin "Daire" şeklinde değiştirilmesini
arz ve teklif ederiz.
 Pervin Buldan İdris
Baluken Altan Tan
 Iğdır Bingöl Diyarbakır
 Sırrı Sakık Hasip
Kaplan Erol Dora
 Muş Şırnak Mardin
 Özdal Üçer Selma
Irmak
 Van Şırnak
Türkiye Büyük Millet Meclisi Başkanlığına
Görüşülmekte
olan Milli Eğitim Bakanlığı'nca hazırlanan ve Türkiye Büyük Millet Meclisi
Başkanlığı'na arzı Bakanlar Kurulu'nca 27/01/2014 tarihinde kararlaştırılan
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/884)" 12/02/2014 tarihinde,
Esas Komisyon olarak Millî Eğitim, Kültür, Gençlik ve Spor Komisyonu'na, Tali
Komisyon olarak Plan ve Bütçe Komisyonu'na havale edilen tasarı, 21 ve
22/2/2014 tarihli 24 ve 25'inci toplantılarında görüşülen 562 sıra Sayılı
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı"nın çerçeve 18 inci maddesinde
yer alan "birinci cümlesi ve aynı fıkranın" ibaresinin "birinci
cümlesi ile aynı fıkranın" olarak değiştirilmesini arz ve teklif ederiz.
 Zühal Topcu Mesut
Dedeoğlu Özcan Yeniçeri
 Ankara Kahramanmaraş Ankara
 D. Ali Torlak Seyfettin
Yılmaz Emin Çınar
 İstanbul Adana Kastamonu
 Mustafa Erdem Alim
Işık Bülent Belen
 Ankara Kütahya Tekirdağ
Türkiye Büyük
Millet Meclisi Başkanlığına
Görüşülmekte olan, 562 sıra sayılı
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı'nın 18 inci maddesinin yasa
metninden çıkarılmasını arz ve teklif ederiz.
Saygılarımızla... /02/2014
 Fatma Nur Serter Celal
Dinçer Tolga Çandar
 İstanbul İstanbul Muğla
BAŞKAN – Okunan
son önergeye Komisyon katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ ORHAN ATALAY (Ardahan) – Katılmıyoruz
Sayın Başkan.
BAŞKAN –
Hükûmet?
MİLLÎ EĞİTİM
BAKANI NABİ AVCI (Eskişehir) – Katılmıyoruz Sayın Başkanım.
BAŞKAN – Kim
konuşacak önerge üzerinde Sayın Hamzaçebi?
MEHMET AKİF
HAMZAÇEBİ (İstanbul) – Sayın Tolga Çandar.
BAŞKAN – Sayın
Tolga Çandar...
Buyurun. (CHP
sıralarından alkışlar)
TOLGA ÇANDAR
(Muğla) – Sayın Başkan, teşekkür ederim.
Değerli
milletvekilleri, iki tür yönetici var; bir tanesi iyi yönetici, her hâlükârda,
her koşulda iyi yönetmesini becerebilen bir yönetici. Yönettiği kitlenin arasında
kendisi gibi düşünmeyenler dahi olsa onları dinleyen, onların görüşlerini alan,
gerekirse onları ikna eden ama mutlaka o konuyu adalete yakışır, adaletli bir
şekilde çözen yönetici, kısacası iyi yönetici. Bir de kötü yönetici var; kendi
yönetiminin, kötü yönetiminin algılanmasını güçleştirebilmek için her türlü
hileye başvuran, her türlü yasa dışı eylemi mübah sayan, kendi yönetiminin,
kötü yönetiminin algılanmasını her koşulda önlemeye çalışan yönetici; buna da
“kötü yönetici” diyorlar. Şimdi…
HÜSEYİN
BÜRGE (İstanbul) – CHP yönetimi.
TOLGA
ÇANDAR (Devamla) – Öyle değil efendim, siz CHP yönetiminin gerçekten geçmişine
bakıyorsunuz…
HÜSEYİN
BÜRGE (İstanbul) – O tarife uygun diye söyledim.
TOLGA
ÇANDAR (Devamla) – …ne zaman gelse geçmişi öne getiriyorsunuz ama bugüne kadar
sattığınız her şey Cumhuriyet Halk Partisi döneminde yapıldı.
ALİ
ŞAHİN (Gaziantep) – Geleceği yok ki geleceğini konuşalım.
BAŞKAN
– Karşılıklı konuşmayalım lütfen.
TOLGA
ÇANDAR (Devamla) – Her neyse, kötü yönetici bugün kendi kötü yönetiminin
algılanmaması için yargıyı, orduyu, eğitim sistemini, bütün kurumları kendisine
göre dizayn etmeye çalışıyor. Amaç ne? Çünkü kötü yönetiminin algılanmasını
güçleştirmek lazım. Aksi takdirde, hesap günü geldi, hesap vereceğiz. Hesap
deyip yiyeceksin, içeceksin, ondan sonra hesap zamanı geldiğinde “Pardon, ben
bir beş dakika telefonla konuşmaya gidiyorum.” deyip ortadan sıvışacaksın; yok
böyle bir şey, hesap günü geldiği zaman hesabını vereceksiniz.
Bakınız,
değerli dostlarım, değerli milletvekilleri; sanat eğitimi… Bakın, baştan beri
her türlü üniversitenin çıkışında “sanat eğitimi” dedik. Okullardan müzik
eğitimini, resim eğitimini resmen kaldırdınız; bugün artık okullarda bir sanat
eğitimi verilmiyor. Spor eğitimini de kaldırdınız, spor eğitimi de verilmiyor.
Felsefeyi zaten kaldırmıştınız, düşüncenin kendisi üzerinde düşünmeyi yok
ettiniz. Bir toplumda, genç bir kesimde, özellikle bu gençlerin yetişme çağında
düşünmeyi teşvik etmeyip, tam aksine, düşünmeyi bir “yasak” kavramı içerisine
doldurursanız, toplumda bireylerin gelişmesinde son derece önemli olan sanatı
ortadan kaldırırsanız geleceği kime emanet edeceksiniz, nasıl kuşaklara emanet
edeceksiniz; çok merak ediyoruz doğrusunu isterseniz.
Bakın,
okul yönetimlerini tamamen kaldırıyorsunuz. Atanamayan öğretmenler bekliyor,
zaten trajedi ortada; Allah rahmet eylesin, bir kişi daha intihar etti. Bu
bizim içimizi acıtıyor, gerçekten acıtıyor; yazık, günah o insanlara, kaç
zamandır atama bekliyor. Bize gelen mailler size de geliyor, eminim. “Çocuğumu
evlendirmek istiyorum.” diyor, başka bir talebi yok, bir işi olsun, onun
eğitimini aldı. Eğitim veriyorsunuz, okullarınızda yıllarca okutuyorsunuz bu
insanları, ondan sonra mesleğini veriyorsun, eline diploma veriyorsun, “Buyur.”
diyorsun, sonra “Benim sana diploma vermem yetmez, bir de sınava sokacağım.”
İyi de kendi eğitim sisteminde eğittin bunu, tekrar, ikinci kez niye sınava
sokuyorsun? Kadronu ona göre kur –bu kadar mı zor iyi yönetmek- ihtiyacın kadar
al üniversitelere, o kadarını mezun et, mezun olduğu zaman, okula girdiği zaman
genç insanlar bilsinler ki geleceği garanti altındadır. Bugün üniversitelerde
bütün gençlerimize bakın -özel üniversiteler, bazı üniversiteler hariç-
gençlerimizin tamamı gelecek korkusu içerisindedir. Gençlerimiz artık kendi geleceklerini
düşünmekten başka hiçbir şeyle ilgilenemez hâle gelmiştir, bu bir trajedidir.
Sokağın sesini
hiç mi dinlemiyorsunuz değerli milletvekilleri, sokağın sesini duymuyor
musunuz? Kaç gündür İstanbul’da, İzmir’de, Ankara’da, Bursa’da, Türkiye'nin
birçok yerinde eğitim sendikaları –bir tek sizinle birlikte hareket eden
sendika hariç, diğer sendikaların, muhalif sendikaların tamamı- bu
dershanelerle ilgili yasanın yanlış olduğunu anlatabilmek için sokaklarda
haykırıyor, bağırıyor, çağırıyor, fakat kulağınızı tıkadınız ki hiçbirini
duymuyorsunuz. Neden? Yani bunu duymanız, değerlendirmeniz ve buna göre…
Şimdi, bu kadar
alelacele, hemen bir yasa getiriyorsunuz, “Üç orada konuş, beş burada konuş,
yasa çıkmıştır, bitti, gitti…” Böyle yasa çıkarılır mı? Toplumun her kesiminden
görüş alınmalı. İyi yönetici böyledir, Sayın Bakanın kötü bir insan olmadığını
biliyorum ama yönetici olarak artık sorguluyoruz.
Ülke için,
gelecek için son derece yazıktır, kötüdür, yani Allah sonumuzu hayır etsin,
başka söylenecek hiçbir şey yok. (CHP sıralarından alkışlar)
BAŞKAN -
Önergeyi oylarınıza sunuyorum: Kabul edenler...
MEHMET AKİF
HAMZAÇEBİ (İstanbul) – Karar yeter sayısı…
BAŞKAN - Karar
yeter sayısı arayacağım.
Kabul
etmeyenler... Karar yeter sayısı yoktur.
On dakika ara
veriyorum.
Kapanma Saati : 21.04
ALTINCI OTURUM
Açılma Saati: 21.15
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Muharrem IŞIK (Erzincan)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 70’inci Birleşiminin
Altıncı Oturumunu açıyorum.
Muğla
Milletvekili Tolga Çandar ve arkadaşlarının önergesinin oylamasında karar yeter
sayısı bulunamamıştı. Şimdi önergeyi tekrar oylarınıza sunacağım ve karar yeter
sayısını arayacağım.
Kabul
edenler… Kabul etmeyenler... Karar yeter sayısı vardır, önerge kabul
edilmemiştir.
562
sıra sayılı Kanun Tasarısı’nın görüşmelerine devam ediyoruz.
Komisyon?
Burada.
Hükûmet?
Burada.
Diğer
önergeyi okutuyorum:
Türkiye
Büyük Millet Meclisi Başkanlığına
Görüşülmekte
olan Milli Eğitim Bakanlığı'nca hazırlanan ve Türkiye Büyük Millet Meclisi
Başkanlığı'na arzı Bakanlar Kurulu'nca 27/01/2014 tarihinde kararlaştırılan
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/884)" 12/02/2014 tarihinde,
Esas Komisyon olarak Millî Eğitim, Kültür, Gençlik ve Spor Komisyonu'na, Tali
Komisyon olarak Plan ve Bütçe Komisyonu'na havale edilen tasarı, 21 ve
22/2/2014 tarihli 24 ve 25'inci toplantılarında görüşülen 562 sıra Sayılı
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı"nın çerçeve 18 inci maddesinde
yer alan "birinci cümlesi ve aynı fıkranın" ibaresinin "birinci
cümlesi ile aynı fıkranın" olarak değiştirilmesini arz ve teklif ederiz.
D.
Ali Torlak (İstanbul) ve arkadaşları
BAŞKAN
– Komisyon önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) – Katılmıyoruz
Sayın Başkanım.
BAŞKAN –
Hükûmet?
MİLLÎ EĞİTİM
BAKANI NABİ AVCI (Eskişehir) – Katılmıyoruz Sayın Başkanım.
BAŞKAN – Sayın
Durmuş Ali Torlak konuşacak, buyurun. (MHP sıralarından alkışlar)
D. ALİ TORLAK
(İstanbul) – Teşekkür ederim Sayın Başkan.
Sayın Başkan,
değerli milletvekilleri; görüşülmekte olan kanun tasarısının 18’inci maddesi
hakkında Milliyetçi Hareket Partisi adına söz almış bulunuyorum. Bu vesileyle
yüce heyetinizi saygılarımla selamlıyorum.
Değerli
milletvekilleri, bugünkü millî eğitim sistemimizin temel ilke ve hedefleri
cumhuriyetimizin ilk yıllarında tespit edilmiştir. Bu ilke ve hedefler
doğrultusunda yapılacak eğitim çalışmaları cumhuriyet döneminin ilk yıllarında
çıkarılan kanunlar ve diğer mevzuatlarla belirlenmiştir. Zaman içerisinde
ortaya çıkan ihtiyaçlar çerçevesinde belirlenen ve ihtiyacı karşılamak üzere
hazırlanan diğer düzenlemeler, yaklaşık doksan yıllık Türk millî eğitim
sistemimize yön vermiştir. Ancak, sonradan çıkarılan bu kanun ve diğer
mevzuatların büyük bir çoğunluğu, gelişen yenilikler ve olaylar karşısında,
1920’li yıllarda millî eğitim sisteminde yapılan tespitlerin içini
dolduramamıştır. Aksine, zaman zaman o tespitlerin boşlukta kalmasına da neden
olmuştur.
Bununla
birlikte, aradan geçen yaklaşık bir asırlık zaman diliminde dünyada ve
ülkemizde ciddi gelişmeler olmuş, kültürel, sosyal, siyasal, bilimsel, ekonomik
ve teknolojik değişimler yaşanmıştır. Sosyal ve fen bilimleri başta olmak
üzere, eğitim bilimleri alanında ve uygulamalarında çok ciddi yöntemler ortaya
çıkmıştır. Öğrenme ve öğretme süreçlerinde, öğretim içeriğinde, hedef ve
yöntemlerde yeni reformlar geliştirilmiştir. Eğitim ve iletişim teknolojisi
alanında büyük buluşlar gerçekleştirilmiştir. İşte tam bu gelişmelerin ve
değişimlerin Türk millî eğitim sistemine bir türlü dâhil edilemediğini
görüyoruz.
Öte yandan, bir
bütün olarak eğitim sistemimiz, özellikle milletimizin bazı dönemlerde
kaydettiği gelişmeler karşısında yetersiz kalmıştır. Toplumsal gelişmenin
önünde giderek onları eğitmesi ve 21’inci yüzyıla hazırlaması gereken millî
eğitim sistemimiz, birçok yönden onun gerisinde kalmış, bir bakıma işlevini
yapamaz hâle düşürülmüştür. Bugün artık millî eğitim sistemimizin, yıllardır
birikerek büyüyen sorunlarından dolayı toplumu eğiterek 21’inci yüzyıla
hazırlamak şöyle dursun, farkında olmadan, toplumun önünde bir engel olduğu
anlayışı giderek yaygınlık kazanmaktadır. Böyle bir ortamda Hükûmet “Çok
gerilerde kalmış olan eğitim sistemimizi 21’inci yüzyıla nasıl taşırız?”
üzerinde çalışma yapmak yerine, eğitim sisteminin beklentilere cevap vermesi
sağlanmadan dershane sistemiyle oynanması, anlaşılır bir durum değildir. Burada
önemli ve öncelikli olan, dershanelere olan ihtiyacın tamamen ortadan kalkması
ve kaldırılmasıdır. Bu sağlanmadan ve millî eğitim sistemimiz beklentilere
cevap verecek düzeye getirilmeden, sırf başka maksatlarla dershane sistemiyle
oynamak, telafisi çok zor olacak boşluklara ve çalkantılara meydan verecektir.
AKP Hükûmetinin bu tasarıyla dershaneleri kapatma kararının bir ihtiyaçtan öte,
âdeta cemaatle bir restleşmenin eseri olduğu gün gibi ortadadır. Bu yasa
tasarısının, Türk eğitim sistemi tüm safhalarıyla planlanmadan, sırf birilerini
zorda bırakma maksadıyla hazırlandığı anlaşılmaktadır. O nedenle, dershaneler
konusunda iyi niyetli görmediğimizi özellikle belirtmek istiyorum. Çünkü
dershanelerin kapatılarak özel okula dönüştürülmesi Milliyetçi Hareket
Partisinin yıllar öncesinde belirlediği bir hedeftir ancak evvela dershanelere
olan talep ve yönelimin bitirilmesinin şart olduğunu da devamlı savunmuşuzdur.
Dolayısıyla, bu yönüyle baktığımızda, eğitim bir süreçtir. Eğer mükemmel bir
eğitim sistemi kurulur ve özellikle öğrenme ve öğretme süreçleri, eğitim
bilimleri ve evrensel doğruların ışığında doğru, verimli ve kaliteli bir
şekilde düzenlenir ve yönetilirse gerçekten bireysel, toplumsal ve ulusal gelişme
ve ilerlemenin yolu açılmış olacaktır.
Değerli
milletvekilleri, bu kanun tasarısıyla yaşanacak en önemli sorunlardan birisi de
işsiz öğretmenlerin içinde bulunduğu çıkmazın daha da artacak olmasıdır. 1
Temmuz 2015 itibarıyla en az altı yılını dolduran dershane öğretmenlerinin
sınavsız, kuralsız, sadece mülakatla kadroya alınması, torpili olanların hiçbir
kritere bağlı kalmadan, sırf torpilli diye istihdam edilmesi anlamına
gelecektir. Yaklaşık 310 bin öğretmenin atama beklediği Türkiye’de bu öğretmenlerin
sınavsız olarak atanmaları, atama bekleyen öğretmenlerimize büyük bir haksızlık
olacağı gibi vicdanla izah edilemeyecek bir düzenleme olduğunu belirtiyor,
önergemize desteğinizi bekliyor, yüce heyetinizi saygılarımla selamlıyorum.
(MHP sıralarından alkışlar)
BAŞKAN –
Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi
Başkanlığına
Görüşülmekte
olan 562 Sıra Sayılı Kanun Tasarısının Çerçeve 18 inci maddesinde geçen
"Dairesi" ibarelerinin "Daire" şeklinde değiştirilmesini
arz ve teklif ederiz.
Pervin Buldan (Iğdır) ve arkadaşları
BAŞKAN –
Komisyon önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) – Katılmıyoruz
Sayın Başkan.
BAŞKAN –
Hükûmet?
MİLLÎ EĞİTİM
BAKANI NABİ AVCI (Eskişehir) – Katılmıyoruz Sayın Başkanım.
BAŞKAN – Önerge
üzerinde Sayın Hasip Kaplan konuşacak.
Buyurun.
HASİP KAPLAN
(Şırnak) – Değerli milletvekilleri, bizim görüşümüze göre, dershanelerin
kapatılmasını “kapatılma” adı altında kamu kaynaklarının özel okullara peşkeş
çekilmesi, sayıları 100 bini bulan bütün eğitim yöneticilerine yönelik tarihin
en kapsamlı tasfiye planı olarak ve en büyük kadrolaşma hamlesi olarak görüyoruz.
Bu yönüyle baktığımız zaman da antidemokratik, piyasacı bir yaklaşım olarak
değerlendiriyoruz. Bu görüşümüzü muhalefet şerhine yazdık, defalarca burada
dile getirdik. Şunu da açıkça ifade ediyoruz, seçim bölgelerimiz üniversite
sınavlarında en başarısız illerin içinde yer alıyor. Bu nedenle de bir
arz-talep olayı yani dershaneler konusu kendiliğinden ayakta durmuyor. Eğer
üniversite sınavlarını adil bir şekle dönüştürebilirseniz zaten buna gerek
kalmayacak. Fakat bu talep olduğu sürece de bu talebi karşılamak için biz de
yerel yönetimlerimizde eğitim destek evleri açıyoruz. Bir nevi dershane gibidir
bu eğitim destek evleri. Bu yönüyle baktığınız zaman, biz, öğrencilerimizin,
gençlerimizin sınavlarda başarılı olması için yerel yönetimlerimizin gücünü,
katkısını buna harcıyoruz. Onun için, zaman zaman bu kürsüde bazı sözler
yapılıyor “Doğu’da, Güneydoğu’da birileri dershanelerin kapatılmasını
istemektedir, oradan dağa eleman çıkaracak.” gibi, aslı astarı olmayan,
gerçeklikle de bağdaşmayan. Ve orada, o bölgede de hiçbir illegal örgütün bu
düzeyde bir karşıtlığı ve açıklamasının olmadığı bir durum söz konusu iken,
maalesef, burada “Sanki BDP-AK PARTİ iş birliği var, bu çerçeve içinde de bu
dershanelerin kapatılması isteniyor.” gibi bir izlenimin yanlış olduğu konusunda
arkadaşları bir daha bilgilendirme gereği duyuyorum. Bu yanlışa düşer ve bunun
üzerinde politika yaparlarsa hiçbir şey kazanmayacaklarını da ifade etmek
istiyorum.
Aslında, bizim,
millî eğitimle ilgili, ana dilde eğitimden başlayarak üniversitelere kadar çok
daha farklı bir yaklaşım tarzımız var. Çok açık söylüyoruz, eğitimin özelliği,
resmî ideoloji çerçevesinde, 1924’ten bu yana tekçi, ulusalcı, ırkçı,
farklılıkları yok sayan, dilleri, kimlikleri yok sayan bir eğitim anlayışıyla
Türkiye bugüne kadar getirildi. Yani, çağdaş bir eğitim düzeyine eriştirmek
için başta YÖK’ün kapatılması olmak üzere, üniversitelerin özgür bilim
yuvalarına dönüşmesi, bilimin baskılardan, sansürden uzaklaştırılması, bütün
fikirlerin özgürce tartışılabilmesi gerekir.
Şimdi, Allah
aşkınıza, bir şey söyleyeceğim: Sizin içinize, vicdanınıza siniyor mu? ODTÜ’den
geçen yolun adını “1071 Malazgirt Bulvarı” diye koyup… Kim kimden fethedip
kaleler, yollar kazanmış da 1071 Malazgirt Savaşı’nın adını getirip burada
koymak, resmen kan davalı bir ideolojik çatışmanın bilinçaltıdır biliyor
musunuz arkadaşlar? ODTÜ’de bir direniş var, ODTÜ’de bir halk şeyi var. Yol
konusunda da seçenekler vardı ama burada Büyükşehir Belediye Başkanı kalkıp
“1071 Malazgirt” diye… Sanki düşman kalelerini ele geçirmiş, fethetmiş; başına
da bir tolga koysun, kılıcını da alsın nasılsa Büyükşehir Belediye Başkanı,
dıgıdık dıgıdık koştursun meydanlarda, alsın oyları götürsün. Elli senedir bu
şehrin Belediye Başkanı, çivi çakmış gitmiyor. Ya, yapmayın, gözünüzü seveyim,
yerel yönetimler böyle olmaz, seçim işleri böyle işler değildir. Fetih işleri…
Kimin kime karşı fetih yaptığını herkes bilir. Müslüman’ın Müslüman’a karşı
fetih yaptığı görülmemiştir yani kendi ulusundan biri kendi ulusuna fetih
yaptığı görülmemiştir. Bu yanlış cepheleşmelerin kimseye de kazandırmayacağını
ifade etmek istiyorum. Eğer yer altından geçseydi “özgürlük tüneli” olabilirdi
adı, hiç bunun sakıncası olmazdı ama maalesef bu isim…
(Mikrofon
otomatik cihaz tarafından kapatıldı)
HASİP KAPLAN (Devamla)
– …bir intikam ismine benziyor. (BDP sıralarından alkışlar)
BAŞKAN –
Teşekkür ederim.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
19’uncu maddede
üç adet önerge vardır, okutuyorum:
Türkiye Büyük
Millet Meclisi Başkanlığına
Görüşülmekte
olan 562 Sıra Sayılı Kanun Tasarısının Çerçeve 19 uncu maddesinde geçen
"Dairesi" ibarelerinin "Daire" şeklinde değiştirilmesini
arz ve teklif ederiz.
 Pervin Buldan İdris
Baluken Altan Tan
 Iğdır Bingöl Diyarbakır
 Selma Irmak Hasip
Kaplan Erol Dora
 Şırnak Şırnak Mardin

Türkiye Büyük
Millet Meclisi Başkanlığına
Görüşülmekte olan Milli Eğitim
Bakanlığı'nca hazırlanan ve Türkiye Büyük Millet Meclisi Başkanlığı'na arzı
Bakanlar Kurulu'nca 27/01/2014 tarihinde kararlaştırılan "Milli Eğitim
Temel Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı (1/884)" 12/02/2014 tarihinde, Esas Komisyon
olarak Millî Eğitim, Kültür, Gençlik ve Spor Komisyonu'na, Tali Komisyon olarak
Plan ve Bütçe Komisyonu'na havale edilen tasarı, 21 ve 22/2/2014 tarihli 24 ve
25'inci toplantılarında görüşülen 562 sıra Sayılı "Milli Eğitim Temel
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasansı"nın çerçeve 19 uncu maddesinde yer alan "aşağıdaki
şekilde" ibaresinin "aşağıdaki biçimde" olarak değiştirilmesini
arz ve teklif ederiz.
 Zühal Topcu Mesut
Dedeoğlu Özcan Yeniçeri
 Ankara Kahramanmaraş Ankara
 Seyfettin Yılmaz Emin
Çınar Bülent Belen
 Adana Kastamonu Tekirdağ
 Mustafa Erdem Alim
Işık 
 Ankara Kütahya
Türkiye Büyük
Millet Meclisi Başkanlığına
Görüşülmekte olan, 562 sıra sayılı
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı'nın 19 uncu maddesinin yasa
metninden çıkarılmasını arz ve teklif ederiz.
 Celal Dinçer Fatma
Nur Serter Ali Serindağ
 İstanbul İstanbul Gaziantep
BAŞKAN – Okunan
son önergeye Komisyon katılıyor mu?
MİLLİ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) –
Katılmıyoruz Sayın Başkan.
BAŞKAN
– Hükûmet?
MİLLÎ
EĞİTİM BAKANI NABİ AVCI (Eskişehir) – Katılmıyoruz Sayın Başkan.
BAŞKAN – Önerge
üzerinde Sayın Ali Serindağ konuşacak.
Buyurun. (CHP
sıralarından alkışlar)
ALİ SERİNDAĞ
(Gaziantep) – Teşekkür ederim Sayın Başkan.
Sayın Başkan,
sayın milletvekilleri; hepinizi saygıyla selamlıyorum.
Bugün önemli bir
konuyu görüşüyoruz. Neyi görüşüyoruz? Eğitimi görüşüyoruz. Eğitim, gerçekten,
daha evvel de söylediğimiz gibi toplumların yaşamında önemli bir faaliyet
alanı; o nedenle, eğitimi tüm kaygılardan uzak, öğrencilerimizin nasıl
yetiştirileceği konusuna odaklanmamız lazım.
Şimdi,
öncelikle, eğitimin sorunlarını giderebilmek için öğretmen açığını bizim
gidermemiz lazım. Şimdi, Türkiye’de kadrolu öğretmen, sözleşmeli öğretmen,
vekil öğretmen var; üç farklı öğretmen, üç farklı öğretmenin yetiştirdiği
öğrenciler.
Başka bir sorun:
Eğiticilerin eğitimi yani öğretmen eğitimi. Maalesef Türkiye'de öğretmenin
yetiştirilmesi konusunda bir planlama ve çalışma yok. YÖK’le Millî Eğitim
Bakanlığı arasında bir iş birliği yok. İş birliği olmadığını nereden anlıyoruz?
Sonuçtan anlıyoruz. İş birliği olsaydı eğitim fakülteleri ihtiyaca göre açılır,
öğretmenler ihtiyaca göre yetiştirilir ve öğretmenler ihtiyaca göre atanırdı.
Bunlar olmadığına göre demek ki YÖK’le Millî Eğitim Bakanlığı arasında bir iş
birliği de yok.
Öğretmenlerin
özlük hakları… Öğretmenlerin özlük hakları giderilmeden siz öğretmenlerin
şevkle çalışmasını sağlayamazsınız, temin edemezsiniz. Özlük hakları bir
bütündür, sadece maddi bakımdan değil. Eğitim yöneticilerinin görevlendirilmesi
meselesi var. Siz yıllarını eğitime vermiş eğitimciler arasından eğitim
yöneticilerini atamazsanız, orada eğitimden beklenen faydayı sağlayamazsınız.
Şimdi, Sayın
Bakan diyor ki: “Aslında aslolan öğretmenlik mesleğidir, diğeri
görevlendirmedir.” Öyle bir şey yok Sayın Bakan. Gerçi, Sayın Bakan yok burada
ama.
NAMIK HAVUTÇA
(Balıkesir) – Sayın Bakan burada.
ALİ SERİNDAĞ
(Devamla) – Orada mı? Tamam.
Sayın Bakan, yok
öyle bir şey. “Efendim, o görevlendirmedir, aslolan öğretmenlik mesleğidir.”
Elbette aslolan öğretmenlik mesleğidir ama bu bir kariyerdir. Tüm devlet
memurlarında öyledir. Siz bir göreve atanırsınız, belli kademeleri geçersiniz,
ondan sonra da üst makamlara gelirsiniz -o mesleğin neyi varsa- ondan sonra da
emekli olursunuz. Yani, biliyorsunuz, Kara Avrupası’nda devlet memurluğu bir
kariyerdir ama Amerika’da değil. Amerika’da değil, tamam ama Kara Avrupası’nda
öyle. Türkiye'de de uygulanan sistem budur. O nedenle, sizin demin
söylediğiniz, maalesef, bu konuda geçerli olan bir şey değildir. Siz o zaman
öğretmenlerin, yöneticilerin motivasyonunu bozarsınız.
Değerli
arkadaşlar, bu tasarı niye geldi? Hiç saklamaya gerek yok. Dershaneleri
kapatmak için bu tasarıyı getirdiniz ve acele ederek getirdiniz. Dershaneler
milyonlarca öğrenciyi ilgilendiriyor, bir o kadar da veliyi ilgilendiriyor.
Demek ki toplumun büyük bir kesimini ilgilendiriyor. Toplumun büyük bir
kesimini ilgilendiren böyle önemli bir konuyu böyle konjonktürel olarak önümüze
getirirseniz Türkiye’ye iyilik yapmış olmazsınız, Türkiye'nin geleceğini
maalesef karartmış olursunuz. Eğitim çok önemlidir, bununla ilgili pilot
uygulamalar yapılmalıdır, dünya örnekleri incelenmelidir. Zorunlu kesintisiz
eğitim sistemine geçilmeden evvel bu yapıldı ama 4+4+4 sisteminde öyle bir
uygulama yapılmadı. 1950’li yıllardan itibaren sekiz yıllık ilköğretim
uygulamasının Türkiye’de uygulanabilmesi için millî eğitim şûralarından konu
hep görüşüldü, olgunlaştırıldı ve en sonunda da zorunlu kesintisiz eğitim
uygulamaya konmadan önce de zaten pilot okullarda, pilot bölgelerde sekiz
yıllık eğitimle ilgili uygulamalar yapıldı. Sadece son alınan karar kesintisiz
olmasıyla ilgiliydi ama siz iktidara geldiniz eğitim sistemini baştan sona
değiştirdiniz, zararlarını da gördünüz, bazı düzeltmeler yoluna güya gittiniz
ama mümkün değil düzelmesi çünkü siz eğitim sistemini baştan itibaren bozdunuz.
Bakın, tüm eğitimciler söylüyor, diyorlar ki: “Eğitimde başarılı olabilmek için
okul öncesi eğitime önem verilmelidir.” Siz getirdiğiniz 4+4+4 sistemiyle bunu
bir tarafa ittiniz, 5 yaşındaki çocuğu ilkokula gönderdiniz.
Bakın, son
sözümü söylüyorum: Dünyanın hiçbir yerinde 9 yaşında ilkokulu bitirmiş bir
öğrenci bulamazsınız.
Teşekkür
ediyorum Sayın Başkan. (CHP sıralarından alkışlar)
BAŞKAN – Sayın
Serindağ, teşekkür ederim.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer önergeyi
okutuyorum:
Türkiye Büyük
Millet Meclisi Başkanlığına
Görüşülmekte
olan Milli Eğitim Bakanlığı'nca hazırlanan ve Türkiye Büyük Millet Meclisi
Başkanlığı'na arzı Bakanlar Kurulu'nca 27/01/2014 tarihinde kararlaştırılan
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/884)" 12/02/2014 tarihinde,
Esas Komisyon olarak Millî Eğitim, Kültür, Gençlik ve Spor Komisyonu'na, Tali
Komisyon olarak Plan ve Bütçe Komisyonu'na havale edilen tasarı, 21 ve
22/2/2014 tarihli 24 ve 25'inci toplantılarında görüşülen 562 sıra Sayılı
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı"nın çerçeve 19 uncu maddesinde
yer alan "aşağıdaki şekilde” ibaresinin “aşağıdaki biçimde” olarak
değiştirilmesini arz ve teklif ederiz.
Seyfettin Yılmaz
(Adana) ve arkadaşları
BAŞKAN –
Komisyon önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) – Katılmıyoruz
Sayın Başkan.
BAŞKAN –
Hükûmet?
BİLİM, SANAYİ VE
TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkan.
BAŞKAN – Önerge
üzerinde Sayın Seyfettin Yılmaz konuşacak.
Buyurun. (MHP
sıralarından alkışlar)
SEYFETTİN YILMAZ
(Adana) – Sayın Başkan, değerli milletvekilleri; 562 sıra sayılı Millî Eğitim
Temel Kanunu ile Bazı Kanunlarda Değişiklik Yapılmasına Dair Kanun Tasarısı’nın
19’uncu maddesi hakkında söz aldım. Hepinizi saygıyla selamlıyorum.
Burada
dershanelerin kapatılmasıyla ilgili önümüze sunduğunuz tasarıyı görüşüyoruz.
Eğitim politikalarınız birinci sınıf olur bunu tartışırız, anlarım ama eğitim
sistemimiz ne yazık ki yerlerde sürünüyor. Daha doğrusu, ülkemizde bir eğitim
sistemi var mı, bilmiyorum. Her şeyi geçtim, on yılda tam 5 kez Millî Eğitim
Bakanı değişti. Gelen bakanların hepsi sistemi değiştirmeye yönelik bazı
adımlar attı. Daha iki yıl önce 4+4+4 ve 5,5 yaş uygulaması başlatıldı, bir yıl
sonra geri adım atıldı. Şimdi soruyorum size: Öğrenciler deneme tahtası mı?
Yazık değil miydi o 5,5 yaşındaki ana kuzularına.
Geçenlerde bir
araştırma yapıldı, Türkiye’deki okullarda öğrencilerin yüzde 50’si sigara,
yüzde 32’si alkol ve yüzde 9’unun uyuşturucu kullandığı ortaya çıktı. Ben bu
tablodan esef duyuyorum. Dershaneleri kapatmakla uğraşacağınıza “Bu oranları
aşağı nasıl çekeriz?” diye düşünün, bunlarla ilgili proje ve programlar
geliştirin. Akıllı tahtalarla, tablet bilgisayar dağıtmakla iyi nesil
yetişmiyor.
Değerli
milletvekilleri, yılda 2 milyondan fazla öğrenci dershanelerde sınava hazırlanarak
üniversite hayali kuruyor, ortaöğretimdeki sınavları hiç söylemiyorum bile.
Hükûmetin dershaneleri kapatmak istemesinin, cemaate “Ben senden daha
güçlüyüm.” mesajı vermek ve intikam almaktan öte bir amacı yoktur.
Halk eğitim
merkezlerinde kurs verileceği konuşuluyor. Madem, dershanelere ihtiyaç yok,
niye oralarda kurs vermeyi düşünüyorsunuz peki? Dershaneleri kapatacaksınız,
bunları özel okula dönüştüreceksiniz. Bunu hangi mantıkla yapıyorsunuz? Tamamen
abesle iştigal bir durum. Özel okulların sadece yüzde 40’ının dolu olduğu bir
dönemde kim çocuğunu daha fazla para vererek oralara gönderecek, hele ki
dershanelerin sadece yüzde 5’i okula elverişliyken? Bu yaptığınıza kendiniz
inanıyor musunuz? Milyonlarca öğrenciyi ilgilendiren, dahası, milletin kaderiyle
alakalı bir meselede yol yakınken gelin yanlıştan dönün. Sırf bir inat uğruna,
cemaate “Ben güçlüyüm.” demek adına böyle bir yanlışa imza atmayın. Bu ülkede
sadece cemaatin dershaneleri yok. Dershaneler kapanacak, korsan dershaneler
açılacak. Dershaneler merdiven altına inecek, denetlemek zorlaşacak. Özel ders
verenlerde, alanlarda patlama yaşanacak. Özel ders fiyatları dudak uçuklatacak.
Sisteminiz ne olursa olsun, öğrenciler arasında rekabet olduğu sürece ne
dershanelerin kapanmasını sağlayabilirsiniz ne de özel ders alma isteğini
engelleyebilirsiniz.
Siz dershaneleri
kapatırken yeni nezarethaneler açıyorsunuz. Bazı kamu kurumlarının
nezarethaneye çevrileceği söyleniyor. Eğer bu doğruysa yeni büyük bir operasyon
kapıda demektir. Ben buradan Başbakana ve Hükûmet üyelerine sormak istiyorum:
Mevcut nezarethaneler yetmiyor mu? Anlaşılan o ki canınızı çok yakan birilerine
kapsamlı bir operasyon yapacaksınız. Korku imparatorluğunuzun atacağı yeni adım
bu mu? Adım adım dikta devletine doğru bu ülkeyi sürüklediğinizin farkında
mısınız? İstediğiniz operasyonu yapın, asla ve kata yolsuzlukların üstünü
örtemeyeceksiniz. Ses kayıtlarını, tapeleri imha ederek, yok ederek atadığınız
mahkemelerin kararıyla aklandığınızı sansanız da mahkemeikübrada ve milletin
vicdanında aklanamayacaksınız, mahkûm olacaksınız.
Son büyük
operasyonda, asrın rüşvet ve yolsuzluk operasyonunda, 17 Aralıktaki operasyonda
tutuklanan Rıza Sarraf ve bakan çocuklarının serbest bırakıldığı bugün
belirlendi ve medyaya düştü. Şimdi, burada siz “Adil yargılama var.” diyorsanız
mesele yok. Ama bütün kamuoyu ve vicdanlar şunu biliyor ki… Mahkemelere yapılan
müdahaleler, soruşturmayı yürüten savcılar, operasyonu yapan polisler
alındıktan sonra ve oraya Hükûmet tarafından atanan savcıların ve mahkemenin kararıyla
yapılan aklamanın millet vicdanında ne kadar karşılık bulacağını takdirlerinize
bırakıyor, hepinize saygılarımı sunuyorum. (MHP sıralarından alkışlar)
BAŞKAN –
Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi
Başkanlığına
Görüşülmekte
olan 562 Sıra Sayılı Kanun Tasarısının Çerçeve 19 uncu maddesinde geçen "Dairesi"
ibarelerinin "Daire" şeklinde değiştirilmesini arz ve
teklif ederiz.
Pervin Buldan (Iğdır) ve arkadaşları
BAŞKAN –
Komisyon önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) – Katılmıyoruz
Sayın Başkan.
BAŞKAN –
Hükûmet?
BİLİM, SANAYİ VE
TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkan.
PERVİN BULDAN
(Iğdır) – Gerekçe…
BAŞKAN –
Gerekçeyi okutuyorum:
Gerekçe:
Başbakanlık
başta olmak üzere kamu kurumlarının çoğunda ilgili birim "... Dairesi
Başkalığı" şeklinde değil "... Daire Başkanlığı" şeklinde
adlandırılmaktadır. Bu önerge ile ilgili birimlerin adlarının kamudaki genel
kullanıma uygun olarak değiştirilmesi öngörülmektedir.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Sayın
milletvekilleri, 20’nci maddede üç adet önerge vardır. Aynı mahiyetteki bu
önergeleri okutacağım ve birlikte işleme alacağım.
Türkiye Büyük Millet Meclisi
Başkanlığına
Görüşülmekte
olan Milli Eğitim Bakanlığı'nca hazırlanan ve Türkiye Büyük Millet Meclisi
Başkanlığı'na arzı Bakanlar Kurulu'nca 27/01/2014 tarihinde kararlaştırılan
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/884)" 12/02/2014 tarihinde,
Esas Komisyon olarak Millî Eğitim, Kültür, Gençlik ve Spor Komisyonu'na, Tali
Komisyon olarak Plan ve Bütçe Komisyonu'na havale edilen tasarı, 21 ve
22/2/2014 tarihli 24 ve 25'inci toplantılarında görüşülen 562 sıra Sayılı "Milli
Eğitim Temel Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı"nın çerçeve 20 nci maddesinin tasarı
metninden çıkarılmasını arz ve teklif ederiz.
 Zühal Topcu  Mesut
Dedeoğlu Özcan Yeniçeri
 Ankara  Kahramanmaraş Ankara
 Bülent Belen Seyfettin
Yılmaz  Emin Çınar
 Tekirdağ Adana Kastamonu
 Mustafa Erdem Alim
Işık
 Ankara Kütahya

Aynı mahiyetteki diğer önerge imza
sahipleri:
 Celal Dinçer Fatma
Nur Serter Mahmut Tanal
 İstanbul İstanbul İstabul
Aynı mahiyetteki diğer önerge imza
sahipleri:
 Pervin Buldan İdris
Baluken Sırrı Sakık
 Iğdır Bingöl
 Muş
 Hasip Kaplan Erol
Dora  Altan Tan
 Şırnak  Mardin Diyarbakır
 Selma Irmak Özdal
Üçer 
 Şırnak Van
BAŞKAN – Aynı
mahiyetteki önergelere Komisyon katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) – Katılmıyoruz
Sayın Başkan.
BAŞKAN –
Hükûmet?
BİLİM, SANAYİ VE
TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkan.
BAŞKAN – Sayın Mahmut
Tanal konuşacak.
Buyurun.
MAHMUT TANAL (İstanbul)
– Sayın Başkan, değerli milletvekilleri; hepinize iyi geceler diliyorum ben.
20’inci maddede,
652 sayılı Kanun Hükmünde Kararnameyle birlikte… Önceki sayın hatipler
bahsettiler ama kanun hükmünde kararnameyle getirilen bir hüküm -kanunla değişebilmesi
için- Anayasa’mızın 91’inci maddesi uyarınca öncelik ve ivedilikle Parlamentoya
gelip kanun hâline geldikten sonra ancak bir kanunla değiştirilebilir, aksi
takdirde askıda olan bir işlem olur. Askıda olan bir işlemin kanunla
değiştirilmesi yasanın ruhuna aykırı.
İkinci bir
husus; tabii, biz bu yasanın hep Anayasa’ya aykırı olduğunu söyledik ama
dinleyen olmadı, o zaman şöyle bir soru sormak lazım: Özel bir işletmeyi kanun
zoruyla ortadan kaldırabilir miyiz? Şu anda görüşülen tasarı bu şekilde yani
özel bir işletme kanun zoruyla ortadan kaldırılıyor. O zaman şöyle devam
edeceğiz biz: “Efendim, okullar var, niye dershane olsun?” Peki, Et Balık
Kurumu vardı, neden kasaplar olsun? Devam ediyoruz, bakkallar vardı, niye büyük
alışveriş merkezleri olsun? Alışveriş merkezlerini niye kaldıramıyorsunuz? Bir
soru daha soracağız. Yani aslında buradaki amaç, hani tarlada eğer bir yeri
sulayacaksanız bir ark açarsınız, bir yol açarsınız. Burada da ileride işte
beğenmediğiniz kadın kuaförlerini, beğenmediğiniz iç çamaşır dükkânlarını,
bunları kapatabilmek için, yahu bak kardeşim, işte emsal bir örnek var, demek
ki -özel teşebbüsler her ne kadar Anayasa’nın 48’inci maddesi yasaklasa da- biz
bunu yapabiliyoruz, aslında yapılmak istenen bu. Peki, bunu yaptığınız zaman ne
olur? Anayasa’mızın 13’üncü maddesinde, orada, o demokratik temel hakların
içeriğine yani çekirdek noktasına müdahale ediyor muyuz? Ediyoruz. Bu yine
yapılabilecek olan ölçülülük ilkesine aykırı mı? Ölçülülük ilkesine aykırı.
Peki, o zaman hem demokratik ilkelere aykırı olacak hem ölçülülük ilkesine
aykırı olacak hem de serbest teşebbüs kurma özgürlüğüne aykırı olacak; o zaman
yani bunu getirmeyi neyle izah ediyorsunuz? “Efendim, burada paralel bir yapı
var cemaatle ilgili.” Sayın İyimaya karşımda oturuyor, hemen söylüyorum: Siyasi
Partiler Kanunu’nun 82’nci maddesi -bakın, çok önemli- diyor ki: Partiler
toplumsal barışa zarar verecek olan din, mezhep, tarikat, cemaat ve benzeri
sebeplerle toplum içinde insanlar arasında ayrımcılık yapmayı amaçlayamazlar.
Siyasi Partiler Kanunu’nun 82’nci maddesi bunu getiriyor, bunu emrediyor. Bu
madde tüm siyasi partileri kapsıyor mu? Kapsıyor. Bakanlar Kurulunu da kapsıyor
mu? Kapsıyor. Peki, Başbakan diyor, bakanlar diyor, milletvekilleri diyor, ne
diyorlar hepsi? “Bu cemaati biz yok etmek için bu dershaneleri getirdik.”
Arkadaşlar, bu
dershanelerin hepsi cemaatçilerin değil ki. Cemaatlerin de olsa Siyasi Partiler
Kanunu’nun 82’nci maddesi kamu barışı, kamu düzeni için bu hükmü getirmiş
durumda.
İHSAN ŞENER
(Ordu) – Hiç öyle bir beyan yok.
MAHMUT TANAL
(Devamla) – Biz burada Siyasi Partiler Kanunu’nu da ele alsak, Anayasa’mızın
mevcut 48’inci maddesini de alsak… Buna “olağanüstü dönem” deseniz anlarım.
Anayasa’nın 119, 120, 121’inci maddelerinde temel hak ve özgürlükleri askıya
alma dönemleri var. Hangi hâllerde olur? 3 hâl işte, Anayasa 119, 120, 121.
Peki, şu anda mevcut olan durum bunu gerektiriyor mu? Bunu gerektirmiyor. Peki,
bunu gerektirmiyorsa o zaman gerçekten bu getirilen hüküm buna aykırı.
Peki, memurları –idare
hukukunun temel ilkesi var- hangi işlemle alıyorsanız, siz o işlemle memurları
görevden almak zorundasınız. Yani işlemde paralellik ilkesi. Bunların görevden
alınması işlemde paralellik ilkesine aykırı, görevden alınması. Tabii ki Sayın
Ulaştırma Bakanının mesleği değil -haklı olarak- aslında boşuna da anlatıyoruz
ama hukuki güvenlik ilkesine de aykırı. Hukuk herkese ekmek, su gibi lazım,
gerekli ihtiyaç olan bir husus. Hukukun olmadığı yerde kaos olur. Hukukun
olmadığı yerde düzen olmaz. Eğer gerçekten düzen sağlanacaksa Anayasa’mızda
mevcut olan hukuk devleti ilkesine, hukuki güvenlik ilkesine, ölçülülük ilkesi,
temel hak ve özgürlüklerin özüne dokunmama ilkesine hassasiyet gösterilmesi
gerekir. Görebildiğim kadarıyla mevcut olan bu tasarıda bunlar yok.
Hepinize
teşekkür ediyorum, saygılarımı sunuyorum. (CHP sıralarından alkışlar)
BAŞKAN –
Teşekkür ederim.
Aynı
mahiyetteki…
MAHMUT TANAL
(İstanbul) – Karar yeter sayısı istiyoruz efendim.
MAHİR ÜNAL
(Kahramanmaraş) – Sayın Başkan…
BAŞKAN –
Buyurun.
MAHİR ÜNAL
(Kahramanmaraş) – Bir hususun kayıtlara geçmesi için bir kaç cümleyi ifade
etmek istiyorum.
Bizim “Cemaati
ortadan kaldırmak için dershaneleri kapatıyoruz.” gibi bir ifademiz olmamıştır.
Biz sınav başarısına endeksli eğitim sistemini değiştirmek için bu düzenlemeyi
yapıyoruz.
Kayıtlara
geçmesi için ifade ettim efendim.
Teşekkür
ediyorum.
BAŞKAN –
Teşekkür ederim Sayın Ünal.
MAHMUT TANAL
(İstanbul) – Şimdi, Değerli Başkanım, yani bu açıdan, Sayın Başkan söylüyor ama
o zaman okullardaki eğitimin kalitesini artırmaya yönelik ne yapıyoruz biz?
Mesela, şu anda Türkiye’de okulların çoğu Değerli Başkanım, deprem
yönetmeliğine vesairesine uygun değil. Her sınıfta 30-40 öğrenci okuyor. Yani
buna göre yatırım yapmak lazım Sayın Başkan.
MAHİR ÜNAL
(Kahramanmaraş) – Yahu Mahmut Bey, size bir şey söylemedim ben!
BAŞKAN –
Teşekkür ederim Sayın Tanal.
Diğer önerge
üzerinde Sayın Durmuş Ali Torlak konuşacak.
Buyurun. (MHP
sıralarından alkışlar)
D. ALİ TORLAK
(İstanbul) – Teşekkür ederim Sayın Başkan.
Sayın Başkan, değerli
milletvekilleri; görüşülmekte olan kanun tasarısının 20’nci maddesi üzerine
verdiğimiz önerge hakkında Milliyetçi Hareket Partisi adına söz aldım. Bu
vesileyle yüce heyetinizi saygılarımla selamlıyorum.
Değerli
milletvekilleri, Adalet ve Kalkınma Partisi bu devleti on iki yıldır yönetiyor,
bunu saygıyla karşılıyoruz çünkü milletimizin verdiği bir karardır. Dün bu
kadar büyük oyu almasına sebep olan cemaatle diyaloglarının bugünlerde
bozulmasından kaynaklı bize göre bir kavganın söz konusu olduğu hepimizin
malumu ve bu anlamda bu kızgınlıkta da millî eğitimde yeniden bir düzenleme
yapılmak suretiyle dershanelerin kapatılması söz konusu. Dershanelerin bu
anlamdaki kapatılmasını bizler anlayabiliyoruz da bir denizci olarak soruyorum:
Acaba tersaneleri niye kapatıyoruz değerli milletvekilleri? Yani, dershaneleri
kapattık… Adalet ve Kalkınma Partisinin böyle bir çabası mı var acaba? (CHP
sıralarından alkışlar) Tersaneler noktasında böyle bir anlayış mı var, böyle
bir şey mi söz konusu?
Bakın, sizin
Hükûmetiniz döneminde çok ciddi işler yaptı tersaneler. Bu atağı siz
başlattınız, bunu kabul ediyorum, önümüzü sizler açtınız, Adalet ve Kalkınma
Partisi açtı ama o süreçten sonra, açıldıktan sonra da insanlar oralarda
dünyaya hizmet edebilmek için, kendi milletlerine hizmet edebilmek için büyük
yatırımlar yaptılar. Bu yatırımlarda tek başına kaldılar değerli dostlar. Evet,
2007-2008’de bir büyük krize yakalandı Türkiye. Bu, Türkiye’nin krizi
olmayabilir. Varsayın ki öyle olsun. Ama dünyaya baktığınızda, dünyada bütün
ülkeler tersanecileri ve denizcileri desteklerken, maalesef, bizim iktidarımız,
Adalet ve Kalkınma Partisi, Türk milletini, bu anlamdaki Türk denizcisini
desteklememiştir.
Değerli dostlar,
bakın, önümüzdeki günlerde denizcilik tekrar ayağa kalkacak. Kalkma mecburiyeti
var, dünyada alınan kararlar gereği böyle. Bugün dünyada dolaşan gemiler tek
cidarlı diye tabir ettiğimiz gemilerdir. 2015 yılından sonra bu gemilerin
hepsinin çift cidarlı olma mecburiyeti vardır ve dolayısıyla, dünyada büyük bir
gemi açığı söz konusu olacak ama bizim, Türk milleti olarak, Türk denizcileri
olarak ve Adalet ve Kalkınma Partisi olarak, maalesef, bu konuyla ilgili bir
hazırlığımız yok.
Geçtiğimiz
dönemde, bu konudaki Sayın Bakan Binali Yıldırım Bey, aslında, bir büyük hata
yapmıştır bize göre. En önemli hatası da Denizcilik Müsteşarlığını kapatmış
olmasıdır. Yani bu, şudur: Biz bu konudaki ideallerimizi, isteklerimizi,
varlığımızı artık dünyadan çekiyoruz ve bundan sonra iddia sahibi değiliz
anlamına gelir.
Bugün Adalet ve
Kalkınma Partisinin bize göre yapması gereken, denizciliğimizi her anlamda, her
ortamda kullanabilmemiz için -yani insan taşımacılığı olsun, yük taşımacılığı,
daha farklı taşımacılıklar dahi olsa- denizciliğin daha fazla ön plana
çıkartılması için mutlaka denizcilik bakanlığını kurması lazım.
Bakın,
balıkçılarımız için de aynı şey geçerli. Balıkçılarımız bugün Tarım Bakanlığına
bağlı. Oradaki üç tane beş tane arkadaşımız tarafından, masada oturmak
suretiyle yönetilmeye çalışılıyor. Ama bu daha geniş kapsamlı yapılabilir.
Bugün dünyada,
gemi üretenlere baktığımızda, Türkiye Cumhuriyeti devleti olarak bizim onlardan
hiçbir eksiğimiz yok. Çok ciddi gemiler yapıyoruz. Bakın, savaş gemileri
yapıyoruz. Geçenlerde bir büyük ihale yaptınız Adalet ve Kalkınma Partisi olarak.
İlk defa Türkiye helikopter gemisi yapacak, Türkiye’de yapılacak bu gemi. Ama
bir yanlışlık var: Bu gemiyi bir tersaneye vermek bir büyük yanlışlık. Bugün
tersanelerin hepsi boştur. Aşağı yukarı 70’e, 80’e yakın da tersane sayısı
vardır. Gönlüm şunu arzu eder: Bir tersaneye bunu vermektense bunu parça parça,
montaj sonra yapılmak kaydıyla 40 tane tersaneye dağıtmak, bu devletin
tersanecilerini de, denizcilerini de ayağa kaldırır, o geminin yapım süresi iki
seneyse belki bir seneye indirilebilir. O anlamda şunu söylemek istiyorum
değerli dostlar:
Biz Milliyetçi
Hareket Partisi olarak denizciliğin ön plana çıkmasının bir zaruret olduğunu
düşünüyoruz. Adalet ve Kalkınma Partisinin de bu yönde çalışma yapacağını umut
ediyor, hepinize saygılar sunuyorum. (MHP sıralarından alkışlar)
BAŞKAN –
Teşekkür ederim.
Aynı mahiyetteki
diğer önerge üzerine… Sayın Buldan, gerekçeyi mi okutalım?
PERVİN BULDAN
(Iğdır) – Gerekçe Başkanım.
BAŞKAN –
Buyurun.
Gerekçe:
Talim Terbiye
Kurulu çoğulcu bir yapıyla oluşturulması ve özerk biçimde çalışması gereken bir
birim olmalıdır. Fakat geçmişteki örneklerde de görüldüğü gibi Talim Terbiye
Kurulu bir vesayet kurumu olarak çalışmıştır. Talim Terbiye Kurulu
Başkanlığı'nı yıllarca eğitim üzerinden resmi ideolojinin yeniden üretilmesinde
rol oynamıştır. Kurum eğitimin içeriğinin merkezi olarak belirleyen ve resmi
ideoloji ile uyumlu bir politika izlemiştir. Bu anlamda Talim Terbiye Kurulu
Başkanlığı'nın mevcut haliyle bugüne kadar bilimsel, nitelikli ve özgürlükçü
bir eğitim müfredatının oluşturulması önündeki en büyük engel olduğu açıktır.
Tasarıda bir taraftan Talim Terbiye Kurulu Başkanlığı'nın yetkilerini
daraltırken, bir taraftansa doğrudan bakan onayına dayalı daha merkezi bir
politikayı hayata geçirerek, eğitim sistemi içindeki dayatmacı uygulamaların
artacağı aşikârdır. Bu anlamda mevcut değişiklik zaten hali hazırda bir problem
alanı haline dönmüş Talim Terbiye Kurulu Başkanlığı'nı bakan eliyle siyasi
iktidarın hegemonyasına sokmaktadır. Ayrıca kurulda eğitim ile ilgili alanlarda
öğretim üyelerinin görevlendirilmesini "öğretim üyeleri" şeklinde
değiştirilmektedir. Bu değişiklikle Talim Terbiye Kuruluna eğitimle ilgisi
olmayan her alandan öğretim üyesinin görevlendirilebilmesinin önü açılmaya
çalışılmaktadır. Oysa bu kurul çoğulcu bir yapıda oluşturulmalı ve eğitim
bileşenlerinin (eğitim bilimciler, öğretmenler, sendika temsilcileri,
öğrenci-veli vb.) içinde bulunduğu bir yapıya dönüştürülmelidir. Talim Terbiye
Kurulu sınıfın içinde öğretmenin ne yapacağına müdahale etmemelidir. Bu kurul
genel pedagojik ilkeleri belirlemeli ve çerçeve oluşturmalıdır. Ayrıca bu kurul
Türkiye'nin çok kültürlü yapısına uygun müfredat ve ders kitapları hazırlamalı
bu aşamalarda da yerel bileşenlerle beraber çalışmalıdır.
BAŞKAN – Aynı
mahiyetteki önergeleri oylarınıza sunuyorum: Kabul edenler... Kabul etmeyenler…
Önergeler kabul edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
21’inci maddede
dört adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan 562 sıra sayılı Millî Eğitim Temel Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısının çerçeve 21 inci
maddesi ile 652 sayılı Kanun Hükmünde Kararnamenin 31 inci maddesine eklenmesi
öngörülen üçüncü fıkrasında yer alan "müstakil" ibaresinin madde
metninden çıkarılmasını, "asaleten" ibaresinin "fiilen"
olarak değiştirilmesini; beşinci fıkrasında geçen "Bakanlıklararası Ortak
Kültür Komisyonunca" ibaresinin "Bakanlıkça" olarak değiştirilmesini
ve aynı fıkrada geçen "Bakanlıklararası Ortak Kültür Komisyonunun teklifi
üzerine" ibaresinin madde metninden çıkarılmasını arz ve teklif ederiz.
 Mahir Ünal Mehmet
Doğan Kubat Salih Koca
 Kahramanmaraş İstanbul Eskişehir
 İdris Şahin Ramazan
Can Mine Lök Beyaz
 Çankırı  Kırıkkale Diyarbakır
Türkiye Büyük Millet Meclisi
Başkanlığına
Görüşülmekte
olan Milli Eğitim Bakanlığı'nca hazırlanan ve Türkiye Büyük Millet Meclisi
Başkanlığı'na arzı Bakanlar Kurulu'nca 27/01/2014 tarihinde kararlaştırılan
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/884)" 12/02/2014 tarihinde,
Esas Komisyon olarak Millî Eğitim, Kültür, Gençlik ve Spor Komisyonu'na, Tali
Komisyon olarak Plan ve Bütçe Komisyonu'na havale edilen tasarı, 21 ve
22/2/2014 tarihli 24 ve 25'inci toplantılarında görüşülen 562 sıra Sayılı
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı"nın çerçeve 21 inci maddesinin
(3)’üncü fıkrasında yer alan "hizmet süresi ve yabancı dil"
ibaresinin "hizmet süresi ile yabancı dil" olarak değiştirilmesini
arz ve teklif ederiz.
 Zühal Topcu Mesut
Dedeoğlu Özcan Yeniçeri
 Ankara Kahramanmaraş Ankara
 Bülent Belen Seyfettin
Yılmaz Emin Çınar
 Tekirdağ Adana Kastamonu
 Mustafa Erdem Alim
Işık Mehmet Şandır
 Ankara Kütahya
 Mersin
Türkiye Büyük
Millet Meclisi Başkanlığına
Görüşülmekte olan, 562 sıra sayılı
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı'nın 21 inci maddesinin 3 üncü
fıkrasının yasa metninden çıkarılmasını arz ve teklif ederiz.
 Celal Dinçer Fatma
Nur Serter Birgül Ayman Güler
 İstanbul İstanbul
 İzmir
Türkiye Büyük
Millet Meclisi Başkanlığına
Görüşülmekte olan 562 Sıra Sayılı Kanun
Tasarısının Çerçeve 21 inci maddesinin tasarı metninden çıkartılmasını arz ve
teklif ederiz.
 Pervin Buldan  İdris
Baluken Altan Tan
 Iğdır Bingöl Diyarbakır
 Sırrı Sakık Hasip
Kaplan Erol Dora
 Muş Şırnak Mardin
 Özdal Üçer Selma
Irmak
 Van Şırnak
BAŞKAN – Okunan
son önergeye Komisyon katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) – Katılmıyoruz
Sayın Başkan.
BAŞKAN –
Hükûmet?
BİLİM, SANAYİ VE
TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkanım.
PERVİN BULDAN
(Iğdır) – Gerekçe…
BAŞKAN –
Gerekçeyi okutuyorum:
Gerekçe:
Kanun
tasarısının ilgili maddesi ile yurtdışında görevlendirilecek öğretmenlere
yönelik yeni düzenlemeler getirilmektedir. Bu düzenlemelerle yurtdışı
öğretmenliğinde aranan temel şartlar kaldırılmakta ve yurtdışında yaşayanların
sözleşmeli olarak istihdam edilebilmesinin önü açılmaktadır. Böylece bu
düzenleme, Türkiye'de ki öğretmenler için motivasyon kaynağı olan ve başka
ülkelerdeki eğitim sistemlerini tanımalarına imkan sağlayan yurtdışında
görevlendirmeleri ortadan kaldıracak niteliktedir. Ayrıca yurtdışında
yaşayanların öğretmen olarak görevlendirilmesi zaten yanlış iken bunların
sözleşmeli olarak çalıştırılması da AKP'nin eğitime bakışını ortaya
koymaktadır. AKP iktidarı "sözleşmeli öğretmen" adı altında
taşeronlaştırma uygulamalarına devam etmektedir. AKP iktidarı 12 yıllık
döneminde öğretmenlik mesleğine herkesin yapabileceği bir meslek gözüyle
bakmış, ataması yapılmayan yüzbinlerce öğretmen varken ücretli öğretmen adı
altında ücretli kölelik uygulamalarına devam etmiştir. Yurtdışında düşük
ücretli ve esnek istihdam politikası ile sözleşmeli öğretmen görevlendirmesini
öngören bu teklif Hükûmetin eğitime bakış açısının tezahürüdür. Öğretmenlik
özel ihtisas gerektiren ve aydın kimliği ön planda olması gereken bir meslek
olup kadrolu olması şarttır. İş bu önerge bu şart ve hakları korumak amacıyla
verilmiştir.
BAŞKAN – Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte olan, 562
sıra sayılı "Milli Eğitim Temel Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı'nın 21 inci maddesinin
3 üncü fıkrasının yasa metninden çıkarılmasını arz ve teklif ederiz.
Celal Dinçer (İstanbul) ve arkadaşları
BAŞKAN – Komisyon
önergeye katılıyor mu?
MİLLİ EĞİTİM, KÜLTÜR,
GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) – Katılmıyoruz Sayın Başkan.
BAŞKAN – Hükûmet?
BİLİM, SANAYİ, VE
TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkan.
BAŞKAN – Sayın Birgül
Ayman Güler konuşacak önerge üzerinde.
Buyurun. (CHP
sıralarından alkışlar)
BİRGÜL AYMAN GÜLER
(İzmir) – Sayın Başkan, değerli milletvekilleri; sıra sayısı 562 olan Yasa
Tasarısı’nın 21’nci maddesiyle ilgili söz aldım.
Maddeye ilişkin
görüşlerimden önce, elimizdeki metnin, bir hesaplaşma, bir kadrolaşma ve bir
özelleştirme metni olduğu değerlendirmemi paylaşmak isterim. Hesaplaşma, malum
tabii, resmî metinlerde yazmasa bile cemaatle AKP hesaplaşması; kadrolaşma,
21’inci maddede çok açık olarak göreceğimiz gibi yönetici kadrolarına doğrudan
Hükûmetin yönlendirmesi altında kişileri atama; üçüncüsü de, bunu belki murat
etmedi Hükûmet ya da hiçbir yerde söylemediği murat etmiş demeyelim, niyet
okumayalım ama şimdi sayısı 1.300 civarında olan özel okullara, 4 bin
dershanenin kapanmasından sonra yüzde 25’i kadarının eklendiğini düşünürsek
mevcut özel okullar kadar özel okulun bu portföye eklenmesi söz konusu. Sayı
az ama şimdiki özel okulların sayısına kıyasla cemaatlerle bu hesaplaşmanın
millî eğitim sistemi üzerinde özelleştirmeyi güçlendirme etkisi yaratacağını
söylemek gerekir. Şimdiye kadar, “Yurtlar yetersiz.” dedik, “Hayırseverler ile
özel sektör var, tamamlarlar.” dedi Hükûmet; “Okullar yetersiz.” dedik,
“Dershaneler var, onlar tamamlar.” demişti Hükûmet. Şimdi hem yurtlar hem de
okullar üzerinde hem gönüllü sektörün hem özel sektörün yetersiz olduğu ve iyi
iş göremediği ortaya çıkmış durumda yani eğitimin gönüllere ve cüzdanlara
bırakılamayacağı ortaya çıkmış durumda. Demek ki Türkiye’de millî sektörün
sosyal devlet felsefesi temelinde “sosyal eşitlik” adına topyekûn bir reforma
ihtiyacı var. Şimdiye kadar, gerçekleştirilmiş olan AKP düzenlemelerinin
tümüyle ortadan kaldırılacağını ve Türkiye’nin 21’inci yüzyıla yakışır bir
eğitim sistemine kavuşacağını buradan şimdiden müjdelemek gerekir.
Değerli
milletvekilleri, 21’inci madde yurt dışı teşkilatını düzenliyor Millî Eğitim
Bakanlığının. Şu andaki hüküm bir paragraftan ibaret, orada yalnızca Millî
Eğitim Bakanlığının yurt dışında örgütlenebileceği söylenmiş, onun dışında
başka hiçbir hüküm getirilmemiş. Herhâlde elimizdeki metinde iyi maddelerden
biri budur, yurt dışı teşkilatına ilişkin en temel ilkelerin yasaya konmuş
olması iyidir. Burada bir paragrafa yapılan dört yeni paragraf eklemesiyle yurt
dışı teşkilatında sürekli görevlendirilecek olanların en az bir yıl Millî
Eğitim Bakanlığı veya üniversitelerde çalışma zorunluluğu var ve ülkenin resmî
dilini bilme ya da Almanca, Fransızca, İngilizce dillerinden birini bilme
zorunluluğu var. Bunlar doğru düşünülmüş mekanizmalar. Ancak, 3’üncü maddede o
ülkede eğitim almış olanlar eğer o ülkede Türkçenin lehçeleri konuşuluyorsa, o
ülkede görev yapacak olanlar ve şu anda Millî Eğitim Bakanlığında üst kademe
görevleri üstlenenler için hizmet süresi ve dil şartı aranmayacağı
belirtiliyor. Öyle anlaşılıyor ki dil eğitimi bakımından dezavantajlı kalmış
olabilecek üst kademe yöneticilerine yurt dışı görev olanağı açabilmek için
böyle bir düzenleme öngörülmüş. Bir yanıyla eğer çok sınırlı uygulanacaksa
kabul edilebilir ama genel olarak liyakat ilkelerine uygun olmayan, aynı işe
farklı özellik talep eden bir düzenleme olması nedeniyle hukuken doğru olmayan
bir düzenleme olduğunu belirtmek isterim.
Burada yine iyi
bir düzenleme söz konusu. O da şudur ki yabancı ülkelerde o ülkenin vatandaşı
olan ya da orada süresiz oturma ve çalışma iznine sahip olan Türk
vatandaşlarına mahallinden istihdam olanağı getirilmiş, burada da bunun
ilkeleri düzenlenmiş. Yurt dışında okullarımızda istihdam sorunlarını
halledeceği ve yurt dışı teşkilatının sorunlarını halledeceği için yerinde bir
madde olduğu kanısındayım.
Saygılar
sunarım. (CHP sıralarından alkışlar)
BAŞKAN –
Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi
Başkanlığına
Görüşülmekte
olan Milli Eğitim Bakanlığı'nca hazırlanan ve Türkiye Büyük Millet Meclisi
Başkanlığı'na arzı Bakanlar Kurulu'nca 27/01/2014 tarihinde kararlaştırılan
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/884)" 12/02/2014 tarihinde,
Esas Komisyon olarak Millî Eğitim, Kültür, Gençlik ve Spor Komisyonu'na, Tali
Komisyon olarak Plan ve Bütçe Komisyonu'na havale edilen tasarı, 21 ve
22/2/2014 tarihli 24 ve 25'inci toplantılarında görüşülen 562 sıra Sayılı
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı"nın çerçeve 21 inci maddesinin
üçüncü fıkrasında yer alan "hizmet süresi ve yabancı dil" ibaresinin
"hizmet süresi ile yabancı dil" olarak değiştirilmesini arz ve teklif
ederiz.
Mehmet Şandır (Mersin) ve arkadaşları
BAŞKAN –
Komisyon önergeye katılıyor mu?
MİLLİ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) –
Katılmıyoruz Sayın Başkan.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FİKRİ IŞIK (Kocaeli) - Katılmıyoruz Sayın Başkan.
BAŞKAN – Sayın
Mehmet Şandır, buyurun. (MHP sıralarından alkışlar)
MEHMET ŞANDIR
(Mersin) – Sayın Başkan, değerli milletvekilleri; öncelikle yüce heyetinizi
saygıyla selamlıyorum.
Gerçekten önemli
bir kanun görüşüyoruz. Bugünü değil, geleceği şekillendirecek çok değerli, çok
önemli Millî Eğitim Bakanlığının Kanunu’nu, Teşkilat Kanunu’nu görüşüyoruz. Bu
sebeple, bir iki hususu dikkatinize sunmak istiyorum. Ben de Sayın Hocanın
kanaatine katılıyorum, bu kanunun bütününü incelemedim, detayını çok
bilmiyorum, komisyon üyesi değilim ama çok önemli bir konusunu çok doğru bir
şekilde tanzim ediyoruz. Daha önce çıkartılan kanun hükmündeki kararnamede
“Yurt dışı teşkilatını Bakanlık kurar.” denilmiş ama nasıl kuracağı bu kanunla,
bu kanunun 21’inci maddesiyle tanzim ediliyor, doğru yapılıyor.
Değerli
arkadaşlar, bu kapsamda bir iki hususu dikkatinize sunmak istiyorum. Öncelikle
gelecekle çok yakından, çok doğrudan ilgili olan bir konuda bir hukuk kurarken
hukukun içinde kalmak gibi bir mecburiyetimiz var. Bu konuda iki şey
söyleyeceğim. Birincisi: Bu bir teşkilat yasası. Zaten kanun tasarısının
gerekçesinde de bu çok açıkça ifade ediliyor. “Millî Eğitim Bakanlığının
Görevleri, Personeli ve Teşkilat Yapısına İlişkin Kanun Tasarısı” deniliyor.
Dolayısıyla, bir teşkilat yasasından önce Plan ve Bütçe Komisyonunda
görüşülmesi bir teamüldür. Hukuki bir zorunluluk mudur incelemeyi gerektirir
ama bir teamül çünkü, yani yeni kadrolar ihdas ediliyor, yeni görevler ortaya
konuluyor bunun bütçe dengelerini nasıl etkileyeceğini etki analiz raporuyla
beraber Plan ve Bütçe Komisyonunda görüşülmesi gerekir. Bu Kanunun görüşülmeden
buraya getirilmiş olmasını bir hukuki eksiklik olarak görüyorum.
İkincisi: İki
buçuk yılını dolduran bir kanun hükmünde kararname Genel Kurula gelip
kanunlaşmadan onu bir kanunla değiştirmeyi de Anayasa’nın 90’ıncı, İç Tüzük’ün
91’inci maddesine aykırı olduğunu ifade ediyorum diğer arkadaşlar gibi. Yani
hukuk kurarken hukuka uygun davranmazsak yaptığımız iş meşru olmaz, sonuçları
itibarıyla doğru da olsa meşru olmaz.
Değerli
arkadaşlar, ikinci önemli olarak huzurunuza, dikkatinize sunmak istediğim
hadise şudur: Değerli arkadaşlar, bu Kanunla hem merkez teşkilatında hem de
taşra teşkilatında yaklaşık 40 bin görevliyi bu kanun yürürlüğe girdiği andan
itibaren kapının önüne koyuyoruz, görevlerinden alıyoruz. Bu, bir AKP klasiği
oldu yalnız bu kanunda değil birçok kanunda, Tarım Bakanlığı kanununda, BDDK
kanununda, başka kanunlarda böyle kanun çıkartarak kadroları iptal edip yeni
kadrolar ihdas ederek… “Topluca bir yönetim kıyımı” diyor Sayın Yeniçeri, doğru
yani Sayın Bakan da burada her ne kadar buna itiraz ediyorsa da yani dünkü
sorulara cevabında da –kendi yok burada- bunu çok net olarak ifade etti, dedi
ki: “Yani elimizde böyle personeli değiştirmek için ne bir ölçü var, ne bir
imkân var, ancak bu türlü kanunlar çıkartarak, topluca bu şekilde kadroları
iptal ederek, yeni kadrolar ihdas ederek, bir kısım kadroları görev dışı
bırakıp yeni insanları oraya atayabiliriz.”
Değerli
arkadaşlar, bu, idare mahkemesine müracaat etme imkânını ortadan kaldırdığı
için çok doğrudan bir evrensel hukuk kuralına ve bizim Anayasa’mızın 36’ncı
maddesine çok doğrudan yanlış, karşı bir hadise. Temel hak ve özgürlükler
bağlamında insanların yargıda davalı veya davacı olması bir temel hak ve
özgürlük alanıdır. Siz çıkardığınız kanunla insanların yargıya gitmesinin önünü
kesiyorsanız bu bir insan hakları ihlalidir. Bunu böyle bir kanunla devamlı
yapmış olmanız gerçekten en önemli, en değerli ortak paydamız olan hukuk devleti
olma niteliğimizi ortadan kaldırır. En değerli varlığımız, en önemli ortak
paydamız olan, eğer burada, Türkiye Büyük Millet Meclisinde çıkarttığımız
kanunlar Anayasa’ya aykırı olursa, evrensel hukuka aykırı olursa, temel hak ve
özgürlükleri ortadan kaldıran kanunlar çıkartırsak evet, siyaset kendi kararını
burada hukuklaştıracaktır, kendi siyasetini hukuklaştıracaktır ama bunu hukukun
içinde kalarak, Anayasa’ya bağlı kalarak yapmak bir zorunluluktur, yoksa
sonuçları itibarıyla meşru olmaz.
(Mikrofon
otomatik cihaz tarafından kapatıldı)
MEHMET
ŞANDIR (Devamla) – Meşruiyeti tartışılan bir kanun Türkiye Büyük Millet
Meclisine yakışmaz diyor, saygılar sunuyorum. (MHP sıralarından alkışlar)
BAŞKAN
– Teşekkür ederim Sayın Şandır.
Özlemiştik
konuşmanızı Sayın Şandır, teşekkürler.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddenin son
önergesini okutuyorum:
Türkiye Büyük Millet Meclisi
Başkanlığına
Görüşülmekte
olan 562 sıra sayılı Millî Eğitim Temel Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısının çerçeve 21 inci
maddesi ile 652 sayılı Kanun Hükmünde Kararnamenin 31 inci maddesine eklenmesi
öngörülen üçüncü fıkrasında yer alan "müstakil" ibaresinin madde
metninden çıkarılmasını, "asaleten" ibaresinin "fiilen"
olarak değiştirilmesini; beşinci fıkrasında geçen "Bakanlıklararası Ortak
Kültür Komisyonunca" ibaresinin "Bakanlıkça" olarak
değiştirilmesini ve aynı fıkrada geçen "Bakanlıklararası Ortak Kültür
Komisyonunun teklifi üzerine" ibaresinin madde metninden çıkarılmasını arz
ve teklif ederiz.
Mahir Ünal (Kahramanmaraş) ve
arkadaşları
BAŞKAN –
Komisyon önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) – Uygun görüşle
takdire bırakıyoruz Sayın Başkan.
BAŞKAN –
Hükûmet?
BİLİM, SANAYİ VE
TEKNOLOJİ BAKANI FİKRİ IŞIK (Kocaeli) – Katılıyoruz Sayın Başkan.
MAHİR ÜNAL
(Kahramanmaraş) – Gerekçe…
BAŞKAN –
Gerekçeyi okutuyorum:
Gerekçe:
Özellikle son 5
yıl içerisinde Avrupa ülkelerinde, özellikle Almanca ve Fransızca konuşulan
ülkelerde görevlendirilmek üzere, görev yapacağı ülke dilini bilen öğretmen
temininde sıkıntı yaşanmakta, öğretmen ihtiyacı karşılanamamaktadır. Almanca ve
Fransızca konuşulan ülkelerde İngilizce veya başka bir yabancı dil bilen
öğretmenlerin görevlendirilmeleri ise ihtiyaç sayısı dikkate alındığında mümkün
bulunmamaktadır. Ayrıca, öğretmenlerimizin görev yaptıkları okul ve çevre ile
iletişim kurmaları güçleşmekte, bu husus hizmet gerekleri ile örtüşmemektedir.
Önergeyle,
Türkiye'de veya Yükseköğretim Kurulu tarafından denkliği kabul edilen
yurtdışındaki üniversitelerin eğitim fakültelerinin ilgili bölümlerinden lisans
düzeyinde eğitimini başarıyla bitirenlerden ilgili ülke vatandaşlığına sahip
olanlarla süresiz oturma ve çalışma izni bulunanların, mahallinden sözleşmeli
statüde öğretmen olarak Bakanlık tarafından istihdam edilebilmesi
amaçlanmaktadır. Ayrıca istihdam edilecek personelin sayısı, nitelikleri, seçim
usûl ve esasları, görev yerleri ve süreleri, izinleri, görevlerinin sona
erdirilmesi ve verilecek iş sonu tazminatı ile bu fıkranın uygulanmasına
ilişkin diğer usûl ve esasların, Maliye Bakanlığı ve Bakanlıkça müştereken
belirlenmesi öngörülmektedir.
Önerge ile
ayrıca yurtdışına sürekli olarak görevlendirileceklerde aranan asaleten görevde
bulunmuş olma şartının ihtiyaca binaen fiilen olarak değiştirilmesi uygun
görülmüştür.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul edilen
önerge doğrultusunda maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir.
22’nci maddede
üç adet önerge vardır okutuyorum:
Türkiye Büyük Millet Meclisi
Başkanlığına
Görüşülmekte
olan Milli Eğitim Bakanlığı'nca hazırlanan ve Türkiye Büyük Millet Meclisi
Başkanlığı'na arzı Bakanlar Kurulu'nca 27/01/2014 tarihinde kararlaştırılan
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/884)" 12/02/2014 tarihinde,
Esas Komisyon olarak Millî Eğitim, Kültür, Gençlik ve Spor Komisyonu'na, Tali
Komisyon olarak Plan ve Bütçe Komisyonu'na havale edilen tasarı, 21 ve
22/2/2014 tarihli 24 ve 25'inci toplantılarında görüşülen 562 sıra Sayılı
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı"nın çerçeve 22 nci maddesinde
yer alan "yarıyıl ve/veya yaz tatillerinde" ibaresinin "yarıyıl
ve yaz tatillerinde" olarak değiştirilmesini ve 8. fıkranın tasarı
metninden çıkarılmasını arz ve teklif ederiz.
 Zühal Topcu Mesut
Dedeoğlu Özcan Yeniçeri
 Ankara Kahramanmaraş Ankara
 Mustafa Erdem Seyfettin
Yılmaz Emin Çınar
 Ankara Adana Kastamonu
 Alim Işık Bülent
Belen Mehmet Şandır
 Kütahya Tekirdağ Mersin
Türkiye Büyük
Millet Meclisi Başkanlığına
Görüşülmekte olan 562 Sıra Sayılı Kanun
Tasarısının Çerçeve 22 nci maddesinin birinci fıkrasının aşağıdaki şekilde
değiştirilmesini ve 652 sayılı Kanun Hükmünde Kararnamenin 37'inci maddesine
eklenmesi öngörülen (7), (8), (9) ve (10) uncu fıkraların madde metninden çıkartılmasını arz ve teklif ederiz.
 Pervin Buldan İdris
Baluken Altan Tan
 Iğdır Bingöl Diyarbakır
 Sırrı Sakık Hasip
Kaplan Erol Dora
 Muş Şırnak Mardin
 Özdal Üçer Selma
Irmak
 Van Şırnak
"Madde 22- 652 sayılı Kanun
Hükmünde Kararnamenin 37'inci maddesinin üçüncü fıkrasının Anayasa Mahkemesince
iptal edilen üçüncü cümlesi 'sağlık, eş, öğrenim ve olağanüstü hallere bağlı
özür durumu nedeni ile özür durumunu belgeleyerek başvuran öğretmenlerin durumu
en fazla dört ay içinde değerlendirilerek il ve ilçe emirlerine atanmak
suretiyle yer değişiklikleri gerçekleştirilir.' şeklinde yeniden
düzenlenmiştir."
Türkiye Büyük
Millet Meclisi Başkanlığına
Görüşülmekte olan, 562 sıra sayılı
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı'nın 22 nci maddesinin 1 inci
fıkrasında geçen "ve/veya" ibaresinin "ve" şeklinde
değiştirilmesini, 2 nci, 3 üncü, 4 üncü, 5 inci fıkraların yasa metninden
çıkarılmasını arz ve teklif ederiz.
Saygılarımızla… /02/2014
 Fatma Nur Serter Celal
Dinçer Birgül Ayman Güler
 İstanbul İstanbul İzmir

BAŞKAN – Okunan
son önergeye Komisyon katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) – Katılmıyoruz
Sayın Başkanım.
BAŞKAN –
Hükûmet?
BİLİM, SANAYİ VE
TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkanım.
BAŞKAN – Sayın
Birgül Ayman Güler, buyurun. (CHP sıralarından alkışlar)
BİRGÜL AYMAN
GÜLER (İzmir) – Sayın Başkan, değerli milletvekilleri; 21’inci madde ne kadar
ihtiyaca cevap veriyorsa 22’nci madde o kadar Türkiye Cumhuriyeti ve millî
eğitim sistemi için kötüdür. 652 sayılı Millî Eğitim Bakanlığı Yasası’nın
37’nci maddesi “atama” başlıklı maddedir ve bu maddede: “Okul ve kurum
müdürlerinin yazılı, sözlü müdürlük sınavından sonra hizmet süresi, performans,
yeterlilik ölçütlerine göre okul ya da kurum müdürlüğüne atanması öngörülür.”
Oysa getirdiğiniz değişiklikte okul ve kurum müdürlüklerine atamada “yazılı
ve/veya sözlü sınav” koşulunu kaldırıyorsunuz. Bu atamanın dört yılla
sınırlanmasını öngörüyorsunuz. Ancak ilkelerin yanı sıra, bölge hizmeti ve
rotasyon esasına göre atama uygulamasına da son veriyorsunuz. Bu, çok açık
olarak, Türkiye’nin 60 binin üstündeki okulunda okul müdürleri, okul müdür
yardımcılarının görevden el çektirilmeleri anlamına geliyor ve yerlerine
atanacak olan kişileri hiçbir sınava tabi tutmuyorsunuz. Sınavın dışında,
hizmet süresi, performans ve yeterlilik ilkelerini de aramıyorsunuz. Hizmette,
bölge hizmeti ve rotasyon esasını da kaldırıyorsunuz. Buna göre okul ve kurum
müdürlüklerine yapılacak olan kitlesel atamada, ilk elde 40 bin okul
müdürlüğüne yapılacak olan atamada hiçbir şarta bağlı kalmaksızın görevlendirme
öngörüyorsunuz.
Öğretmen
arkadaşlarım bilirler, öğretmen olmayan da okul sıralarından bilir; her okul
ayrı bir dünyadır, hele ilköğretim ve ortaöğretim söz konusuysa onun
tartışılmaz önderi okul müdürüdür. Siz eğer bu kadar ölçütü ve bu kadar esası
yani bu kadar eziyeti başarıyla yerine getirmiş olanların işlerine bir anda
buradan çıkarılan bir kanunla son verirseniz okul müdürü, kurum müdüründen
itibaren yardımcılarına, hizmetlilerine, öğrencilerine ve ailelerine kadar
yansıyacak bir siyasal baskı dalgası yaratmış olacaksınız. Bu, doğru değil; bu,
belki Hükûmetin siyasi amaçları itibarıyla doğrudur, onu bilemem ama biz bu
kürsüde Hükûmetin çıkarlarını değil -sizler de bizim gibi- ülkenin çıkarlarını
düşünmekle yükümlü olanlarız.
Okul
ve kurum müdürlerinin yanı sıra bu maddede “proje okulları” diye bir düzenleme
öngörülmüş. Buralara yapılacak öğretmen ve yönetici atamalarının tümü doğrudan
bakan tarafından yapılacak. Bir süre sonra pek çok okul müdürü bir projeye
kendini dayandırmak için muazzam bir çabaya düşecek ve giderek proje okulları
amacından da uzaklaşan bir genişlemeye uğrayacak ve bu okulların imtiyazlı
öğretmenleri, imtiyazlı okul yöneticileri millî eğitim camiası açısından büyük
bir problem alanına dönüşecek.
Burada
diğer hükümlere ilişkin herhangi bir şey söylemeyi gerekli görmüyorum. Atama
sisteminde okul müdürü, kurum müdürünün yanı sıra hizmet süresi, performans ve
yeterlilik sürelerini il millî eğitim müdürü, ilçe millî eğitim müdürü için de
kaldırıyorsunuz. Yani millî eğitim camiasının yapı taşı okullar
siyasallaşırken, aynı anda, onu yöneten il ve ilçe müdürlükleri, ilçe millî
eğitim müdür yardımcılıkları, bütün bunları da aynı şekilde hizmet süresi,
performans ve yeterlilik ölçütlerinden bağımsız kılıyorsunuz; bölge hizmeti,
rotasyon esasından bağımsız kılıyorsunuz; yalnızca hizmet süresini
öngörüyorsunuz. Bu, millî eğitim sisteminin gerçekten çanına ot tıkamaktır,
bundan Hükûmet de hiçbir yarar sağlayamayacaktır. Bu maddenin geri çekilmesi
Türkiye için son derece önemlidir.
Teşekkür
ediyorum. (CHP sıralarından alkışlar)
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye
Büyük Millet Meclisi Başkanlığına
Görüşülmekte
olan 562 Sıra Sayılı Kanun Tasarısının Çerçeve 22 nci maddesinin birinci
fıkrasının aşağıdaki şekilde değiştirilmesini ve 652 sayılı Kanun Hükmünde
Kararnamenin 37'inci maddesine eklenmesi öngörülen (7), (8), (9) ve (10) uncu
fıkraların madde metninden çıkartılmasını arz ve teklif ederiz.
Pervin Buldan (Iğdır)
ve arkadaşları
"Madde 22-
652 sayılı Kanun Hükmünde Kararnamenin 37'inci maddesinin üçüncü fıkrasının
Anayasa Mahkemesince iptal edilen üçüncü cümlesi 'sağlık, eş, öğrenim ve
olağanüstü hallere bağlı özür durumu nedeni ile özür durumunu belgeleyerek
başvuran öğretmenlerin durumu en fazla dört ay içinde değerlendirilerek il ve
ilçe emirlerine atanmak suretiyle yer değişiklikleri gerçekleştirilir.'
şeklinde yeniden düzenlenmiştir."
BAŞKAN -
Komisyon önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) – Katılmıyoruz
Sayın Başkan.
BAŞKAN –
Hükûmet?
BİLİM, SANAYİ VE
TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkan.
BAŞKAN -
Gerekçeyi okutuyorum:
Gerekçe:
Türkiye'de
öğretmenlerin yaşadığı en büyük sorunlardan biri sağlık, eş, öğrenim ya da
olağanüstü hallerden kaynaklı özür durumlarında yer değişiklik taleplerinin
yerine getirilmemesidir. AKP iktidarı son üç yıldır öğrenim durumunu özer
grupları arasından çıkarmıştır. Öğretmenlerin kendi alanlarında lisansüstü
eğitim görmeleri ve böylelikle eğitimin daha nitelikli bir hale gelmesi
engellenmiştir. Öğretmenlerin il ve ilçe emrine atanma haklarını ellerinden
almıştır. Eş durumu atamalar ise tam bir mağduriyet kaynağı olmuştur. Bugün on
binlerce öğretmen aile bütünlükleri bozulmuş bir şekilde, binbir zorlukla
mücadele ederek mesleklerini icra etmeye çalışmaktadırlar. Anayasa'ya da aykırı
bir durum ortaya çıkaran Milli Eğitim Bakanlığının bu uygulaması sonucu
binlerce öğretmen bakanlık binası önünde günlerce eylem yapmışlardır. Bakanlık
bu yer değişikliklerini norm kadro durumunu gerekçe göstererek yapmamakta,
siyasi ve toplumsal baskı arttığı zaman da alan değişikliği gibi yeni
mağduriyetler yaratan palyatif çözümler üretmektedir. Bakanlık yer
değişiklikleri zorunlu hizmet uygulaması, yılda bir iki defa yapılan ve sınırlı
sayıda öğretmeni kapsayan özür grubundan yer değişikliği gibi öğretmeni ve
dolayısıyla öğrenciyi mağdur eden yol ve yöntemlerden bir an önce vaz
geçilmelidir. MEB özel olarak özür gurubu atamalarda ve genel olarak tüm yer değiştirmelerde
ortaya çıkan sorunları aşmak için bilimsel, gerçekçi, hakkaniyetli,
uluslararası hukuka ve Anayasaya uygun çözüm yolları bulmak zorundadır.
Hükümet
tasarısının bu maddesinde yer alan ve çıkartılmasını teklif ettiğimiz diğer
fıkralar, okul ve kurum müdür ve müdür yardımcılarının atanmasına ilişkin tüm
yetkileri AKP il başkanı gibi çalışan valilere aktarılmasını ön görmektedir.
AKP iktidarı döneminde Eğitim Kurumları Yöneticilerinin Atama ve Yer
Değiştirmelerine İlişkin Yönetmelik ve ilgili kılavuzlar neredeyse her yıl
değiştirildi. Hala bu konuda oturmuş bir sistem sağlanamadı. Bir dönem sadece
mülakatla yönetici atanırken, daha sonra sadece sınav şartı getirildi, daha
sonra sadece sınavla siyasal olarak kadrolaşamadıklarını, istedikleri, kendilerine
yakın ve yandaş sendika üyelerini yönetici yapamadıklarını anlayınca bu sefer
tekrar sözlü sınav şartını getirdiler, istedikleri kişileri yönetici yapabilmek
için ilgili yönetmeliklere kriterler ekleyip var olan kriterleri değiştirdiler,
yöneticilere rotasyon uygulaması getirdiler, daha sonra bundan vazgeçildi, daha
sonra ise tekrar rotasyon zorunlu kılındı. Yani 11 yıllık AKP iktidarı
döneminde yönetici atama ile ilgili mevzuatta sayısız değişiklik yapıldı.
Bugün MEB'de
görevli yöneticilerin büyük bir kısmı yandaş sendika üyesidir. Yine bu
yöneticilerin neredeyse tamamı erkektir. Ayrıca Din Kültürü ve Ahlak Bilgisi
öğretmenlerinin sayısı belirgin bir şekilde fazladır. Bugüne kadar siyasal
kadrolaşma için yapılan tüm oyunlara rağmen bu yasa tasarısı ile sayıları yüz
bini geçen eğitim yöneticilerinin "kazanılmış" haklarının yok
sayılması ve görevlendirmelerde yetkinin tamamen Valilere bırakılması kabul
edilebilir bir düzenleme değildir. Eğitimde esas olan öğretmenliktir. Bu
temelde yöneticilik eğitim emekçileri üzerinde baskı oluşturan bir makam olarak
görülmemeli, bu görevleri yerine getirecek kişiler ilgili birimin tüm
bileşenlerinin katılımıyla belli bir dönem için seçimle iş başına gelmelidir.
Bu maddede yer
alan diğer fırkalar ile bakana "süper" yetkiler verilmektedir. Bakan
tüm kamuya personel alımına ilişkin tüm mevzuatın dışında istediği öğretmeni
"proje" uygulaması adı altında istihdam edebilecek. 300 bine yakın
ataması yapılmayan öğretmen KPSS sınavları için ter dökerken Bakanın sınavsız,
şartsız istediği kadar öğretmeni güvencesiz, esnek bir şekilde istihdam
edebilecek. Ayrıca bakan diğer kamu kurum ve kuruluşlarında görevli kişileri
istediği gibi bakanlıkta geçici olarak istihdam edebilecek. Bakana süper
yetkiler veren bu düzenlemeler kabul edilemez.
İş bu önerge tüm
bu gerekçeler ile verilmiştir.
BAŞKAN –
Önergeyi oylarınıza sunuyorum: Kabul edenler…Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi
Başkanlığına
Görüşülmekte
olan Milli Eğitim Bakanlığı'nca hazırlanan ve Türkiye Büyük Millet Meclisi
Başkanlığı'na arzı Bakanlar Kurulu'nca 27/01/2014 tarihinde kararlaştırılan
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/884)" 12/02/2014 tarihinde,
Esas Komisyon olarak Millî Eğitim, Kültür, Gençlik ve Spor Komisyonu'na, Tali
Komisyon olarak Plan ve Bütçe Komisyonu'na havale edilen tasarı, 21 ve
22/2/2014 tarihli 24 ve 25'inci toplantılarında görüşülen 562 sıra Sayılı
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı"nın çerçeve 22 nci maddesinde
yer alan "yarıyıl ve/veya yaz tatillerinde" ibaresinin "yarıyıl
ve yaz tatillerinde" olarak değiştirilmesini ve 8. fıkranın tasarı
metninden çıkarılmasını arz ve teklif ederiz.
Mehmet Şandır (Mersin) ve arkadaşları
BAŞKAN –
Komisyon önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) – Katılmıyoruz
Sayın Başkan.
BAŞKAN – Hükûmet?
BİLİM, SANAYİ VE
TEKNOLOJİ BAKANI FİKRİ IŞIK (Kocaeli) – Katılmıyoruz Sayın Başkan.
BAŞKAN – Sayın
Mehmet Şandır, buyurun. (MHP sıralarından alkışlar)
MEHMET ŞANDIR
(Mersin) – Sayın Başkan, değerli milletvekilleri; tekrar sizleri saygıyla
selamlıyorum.
Biraz önce
21’inci maddede dikkatinize sunduğum hususu tekrar arz etmek istiyorum.
Değerli
arkadaşlar, bir siyasi iktidar kendi politikaları, kendi programı doğrultusunda
gereken düzenlemeleri yapar ve Türkiye Büyük Millet Meclisine getirir,
komisyonlarda tartışılır, burada da resmîleşir. Buna itirazımız yok. Ama
yapılan bu çalışmanın İç Tüzük’e, Anayasa’ya, sonuçları itibarıyla da kamu
vicdanına, adalet duygusuna hizmet etmesi lazım. Bir hukuk devletinde hukuka
uygunluk, yalnız esasta değil, usulde de önemli.
Şimdi,
Anayasa’ya aykırılık tartışmalarını maalesef komisyonlarda, Genel Kurulda bir
türlü bir sonuca ulaştıramadık. Aranızda çok değerli hukukçular var. Yani,
onlarla hukuk yarıştırması yapmam doğru olmaz. Ama bakınız, bu kanunla ve
bundan önce birçok kanunla yeni bir usul ihdas ettiniz. Bununla, kanunla
kurumların kadrolarını iptal ederek, yeni kadrolar ihdas ederek birtakım
memurları görevlerinden alıyorsunuz ve onlara her şekilde idari yargı yolunu
kapatıyorsunuz. Bu kanun da yürürlüğe girdiği andan itibaren, Sayın Bakanın
ifadesiyle 39.870 üst düzey görevlinin görevleri sona erecek ve bu işlem
karşısında da bu insanlar yargıya gidemeyecekler, haklarını arayamayacaklar.
Hâlbuki, evrensel hukukta da, Anayasa’nın 36’ncı maddesinde de çok temel bir insan
hakkı olarak hak arama hürriyeti tanzim edilmektedir. İnsanlar, vatandaşlar
davalı veya davacı olarak iddia ve savunma ile adil yargılanma hakkına
sahiptir. Bu çok temel bir insan hakkıdır. Anayasa’mızın da temel hak ve
özgürlükler bağlamında sayılan bir temel kuraldır. Şimdi, burada bunu ortadan
kaldırıyorsunuz. Hatta, devamını getirirsek Anayasa’nın 40’ıncı maddesinde de
diyor ki: “Devlet, işlemlerinde, ilgili kişilerin hangi kanun yolları ve
mercilere başvuracağını ve sürelerini belirtmek zorundadır.” Sayın İyimaya
bunları benden daha iyi bilir, Sayın Haluk İpek bunları bizden daha iyi bilir.
Ama yani şimdi, bu kanunla getirdiğiniz hüküm, -gerekçesi ne olursa olsun, onu
sorgulamıyorum yani, işte, bir yerle yarışıyorsunuz, dövüşüyorsunuz, bunu sorgulamıyorum
ama- getirdiğiniz sonuç eğer insanların, yani millî eğitime hizmet etmiş
görevlilerin elinden yargıya müracaat etmek hakkını alıyorsa bu, Anayasa’ya da
aykırı, hukuka da aykırı. 39.870 kişi bu kanun Resmî Gazete’de yayımlandığı
gün, artık, Sayın Bakanın ifadesiyle “öğretmen” olacaklar. Bu böyle değil
değerli arkadaşlar yani müdür kolay olunmuyor, belli süreler görev yapmadan
olunmuyor. Yani, Türkiye'nin realitesi Sayın Bakının ifade ettiği gibi değil.
Şimdi, bu
yaklaşık 40 bin kişinin çocukları, ailesi, çevresi bir soru soracak size yarın
bölgelerinize gittiğinizde: “Bizim ne suçumuz vardı? Hangi kusuru işledik,
Hükûmete karşı, Bakanlığa karşı, sizin siyasetinize, programınıza, görevinize
karşı hangi kusurumuz oldu ki siz bir kanun çıkararak ve benim hak arama
özgürlüğümü de kapatarak böyle bir hüküm ortaya koyuyorsunuz?” diye soracak.
Değerli
arkadaşlar, yani yaptığınız iş kamu vicdanında, insan vicdanında eğer adalet
duygusunu zedeliyorsa bu kanunların, çıkarttığınız bu hukukun meşruiyeti
tartışılır. Kanuna uygun olması, Anayasa’ya uygun olması da önemli değil, eğer
bu kanunun sonunda bir tek kişi vicdanında sizi Allah’a havale eder, kul
hakkını yemiş olursanız, “Size hakkımı helal etmiyorum.” derse bir müdür, bir
müdür yardımcısı, bir öğretmen, bunun sorumluluğunun altından kalkamazsınız.
Bunu tekrar dikkatinize sunmak için söz aldım.
Gerçekten önemli
bir kanun, geleceği belirleyecek bir kanun yapıyoruz ama bunun meşru olması
lazım. Anayasa’ya, buna bağlıyız, bağlı olmaya söz verdik; bu Anayasa’ya uygun
olması lazım. Bu düzenleme bu anlamıyla Anayasa’ya aykırıdır.
Bunu tekrar
dikkatinize sunuyor, saygılar sunuyorum. (MHP sıralarından alkışlar)
BAŞKAN –
Teşekkür ederim Sayın Şandır.
Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
23’üncü maddede
dört adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan 562 sıra sayılı Millî Eğitim Temel Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısının çerçeve 23 üncü
maddesi ile değiştirilmesi öngörülen 652 sayılı Kanun Hükmünde Kararnamenin 41
inci maddesinin beşinci fıkrasının son cümlesinin madde metninden çıkarılmasını
ve altıncı fıkrasının sonuna aşağıdaki cümlenin eklenmesini arz ve teklif
ederiz.
Mahir Ünal  Nureddin
Nebati Metin Külünk 
Kahramanmaraş İstanbul 
İstanbul
 Hacı Bayram Türkoğlu  İdris
Şahin
 Hatay 
Çankırı
“Maarif Müfettişleri ve Maarif Müfettiş
Yardımcıları, 375 sayılı Kanun Hükmünde Kararnameye ekli (I) sayılı cetvelin
“A- Aylıklarını 657 sayılı Devlet Memurları Kanununa Göre Alanlar” kısmının (1)
numaralı bölümünün (j) sırasında öngörülen ek ödemeden aynı usul ve esaslar
dâhilinde yararlandırılır.” 
Türkiye Büyük
Millet Meclisi Başkanlığı’na
Görüşülmekte olan Milli Eğitim Bakanlığı'nca
hazırlanan ve Türkiye Büyük Millet Meclisi Başkanlığı'na arzı Bakanlar
Kurulu'nca 27/01/2014 tarihinde kararlaştırılan "Milli Eğitim Temel Kanunu
ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı (1/884)" 12/02/2014 tarihinde, Esas Komisyon olarak Millî
Eğitim, Kültür, Gençlik ve Spor Komisyonu'na, Tali Komisyon olarak Plan ve
Bütçe Komisyonu'na havale edilen tasarı, 21 ve 22/2/2014 tarihli 24 ve 25'inci
toplantılarında görüşülen 562 sıra Sayılı "Milli Eğitim Temel Kanunu ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı"nın çerçeve 23 üncü maddesinde yer alan 652 sayılı Kanun Hükmünde
Kararnamenin 41 inci maddesinin dördüncü fıkrasında yer alan "Bakanlıkta"
ibaresinin "Bakanlık bünyesinde" olarak değiştirilmesini arz ve
teklif ederiz.

Zühal Topcu Mesut
Dedeoğlu  Özcan Yeniçeri
 Ankara  Kahramanmaraş
 Ankara
Seyfettin Yılmaz Emin Çınar Bülent
Belen 
 Adana  Kastamonu Tekirdağ
Mustafa Erdem  Alim Işık 
 Ankara  Kütahya

Türkiye Büyük
Millet Meclisi Başkanlığına
Görüşülmekte olan 562 Sıra Sayılı Kanun
Tasarısının Çerçeve 23 üncü maddesinde fıkra ve bentlerindeki
"maarif" sözcüğünün çıkartılmasını, aynı maddede yer alan ve 652
sayılı Kanun Hükmünde Kararnamenin 41 inci maddesine değişiklik yapılmasını
öngören 1 ila 3 üncü fıkralarının aşağıdaki şekilde değiştirilmesini arz ve
teklif ederiz.

Pervin Buldan İdris Baluken Altan
Tan
 Iğdır Bingöl Diyarbakır
Sırrı Sakık Hasip
Kaplan Erol Dora
 Muş Şırnak
 Mardin
Özdal Üçer Selma
Irmak 
 Van Şırnak

“MADDE 41- (1)
Doğrudan Bakanlığa bağlı olmak üzere Türkiye İstatistik Kurumu İstatistiki
Bölge Birimleri Sınıflandırması ikinci düzey esas alınarak 26 bölgede
oluşturulan Bölge Müfettişleri Başkanlığında Müfettişler ve Müfettiş
Yardımcıları istihdam edilir.
(2) Müfettiş
yardımcıları; Eğitim Yönetimi, Teftişi, Planlaması ve Ekonomisi ile Eğitim
Yönetimi ve Politikaları Anabilim Dallarında yüksek lisans yapmış ve aday
öğretmenlik sürecini tamamlamış öğretmenler ve öğretmenlikte sekiz yıl ve daha
fazla hizmeti bulunan öğretmenler arasından yapılacak yazılı ve sözlü sınav
puanlarına göre mesleğe alınırlar.
Milli Eğitim
Bakanlığı tarafından oluşturulacak sözlü sınav komisyonu sözlü sınava açılan
kadro sayısının üç kat kadar fazlasını yazılı sınavı puanı en yüksek adaydan
başlamak üzere çağırır. Sözlü sınavlarda sesli ve görsel kayıt sistemleri
kullanılır. Sınavlara ilişkin diğer usul ve esaslar yönetmelikle düzenlenir.
Eğitim Yönetimi,
Teftişi, Planlaması ve Ekonomisi ile Eğitim Yönetimi ve Politikaları Anabilim
Dallarında doktorasını tamamlamış öğretmenler müfettiş kadrolarına
atanır."
Türkiye Büyük Millet Meclisi
Başkanlığına
Görüşülmekte
olan, 562 sıra sayılı "Milli Eğitim Temel Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın 23 üncü
maddesinin 1 inci fıkrasının "Bakanlıkça uygun görülen illerde merkeze
bağlı oluşturulan Maarif Müfettişleri Başkanlığında Maarif Müfettişleri ve
Maarif Müfettiş Yardımcıları istihdam edilir." şeklinde değiştirilmesini,
2 nci fıkrasının (a) bendinde geçen "eğitim, fen edebiyat ve ilahiyat
fakülteleri" ibarelerinin çıkarılmasını, 2 nci fıkrasının "Yapılacak
olan yazılı ve sözlü sınavda başarılı olmak. Sözlü sınavların başarı
ortalamasına etkisi yüzde onu geçemez." şeklinde değiştirilmesini, 3 üncü
fıkrasının "Maarif Müfettiş Yardımcısı kadrolarına, öğretmenler arasında
yapılacak olan yazılı ve sözlü sınavda başarılı olanlar arasından atama
yapılır. Sözlü sınavların başarı ortalamasına etkisi yüzde onu geçemez."
şeklinde değiştirilmesini, 5 inci fıkrasının yasa metninden çıkarılmasını, arz
ve teklif ederiz.
Celal Dinçer Fatma
Nur Serter
İstanbul 
İstanbul
BAŞKAN – Okunan
son önergeye Komisyon katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) – Katılmıyoruz
Sayın Başkan.
BAŞKAN –
Hükûmet?
MİLLÎ EĞİTİM
BAKANI NABİ AVCI (Eskişehir) – Katılmıyoruz Sayın Başkan.
BAŞKAN – Sayın
Celal Dinçer, siz mi konuşacaksınız?
CELAL DİNÇER
(İstanbul) – Evet.
BAŞKAN –
Buyurun. (CHP sıralarından alkışlar)
CELAL DİNÇER
(İstanbul) – Sayın Başkan, değerli milletvekilleri; 562 sıra sayılı Kanun
Tasarısı’nın 23’üncü maddesi üzerinde verdiğimiz önerge hakkında söz almış
bulunuyorum. Yüce heyetinizi saygıyla selamlıyorum.
Bu yasa
tasarısının çok tehlikeli ve sakıncalı olduğunu defalarca söylememize rağmen,
iktidar her zamanki gibi gene bildiğini okumaktadır. İktidar, eğitimi millî bir
mesele olarak ele alıp değerlendirememiş, siyaset kurumlarının varlığını ispat
ve güç gösterisi için kullandığı bir yazboz tahtası hâline getirmiştir.
Bu tasarıda
dershanelerin zorla dönüştürülmesi ve kapatılmasıyla ilgili dayatma kadar
keyfîliğe açık, demokrasinin gereklerine aykırı ve milletin talep ve
beklentilerini hiçe sayan pek çok değişiklik yer almaktadır. Bu tasarıyla,
Millî Eğitim Bakanlığının müsteşar hariç tüm üst düzey görevlilerinin
görevlerine son verilmektedir. Daha önce de eski Bakan Sayın Ömer Dinçer yasa
çıkartarak Bakanlık merkez teşkilatını yerle bir etmişti, şimdi Hükûmet bu
konuda yeni bir hamle daha yapmaktadır. Demek ki Ömer Dinçer’in 652 sayılı
Teşkilat Yasası Hükûmet nazarında istenen etkiyi sağlayamamış ve yeterli sayıda
adam kayırılamamış ki yeni bir düzenleme yapılması gündeme gelmiştir. Bu
tasarıyla Millî Eğitim Bakanlığındaki üst düzey bürokratlar keyfî bir şekilde
görevden alınacak, kazanılmış hakları yok edilecektir. Ayrıca, hiçbir hukuk
devletinde görülmeyecek bir şekilde yargı yolu da kapatılmıştır.
Sayın Başkan,
değerli milletvekilleri; bu tasarıda tüm merkez ve il yöneticilerinin yanında
dört yılını dolduran okul yöneticilerinin de görevleri sona ermektedir. Okul
yöneticilerinin kaderi valilerin ve il millî eğitim müdürlerinin iki dudağı
arasındadır. Valilerin, günümüzde devletin valisi değil iktidarın valisi
olduğunu, AKP il başkanı gibi davrandıklarını herkes bilmektedir. Bu nedenlerle
tarafsız ve adil bir atamanın yapılacağını kim iddia edebilir? Bu yasa
tasarısıyla eğitimde korkunun hâkim kılınması, okulların siyasallaştırılması;
sindirilmiş, baskılanmış, ezilmiş eğitimci ordusunun yaratılması amaçlanmıştır.
Bu tasarıyla il
eğitim denetmenleri yeni adıyla maarif müfettişleri tek çatı altında
toplanmıştır, bu olumlu bir gelişmedir ama talepleri karşılanmamış, özlük
haklarında hiçbir iyileştirme yapılmamıştır; aksine statü ve özlük haklarında
kayıplar yaşanacaktır. Maarif müfettişlerinin il millî eğitim müdürlüklerinin
emrinde olması, tarafsız inceleme, soruşturma ve denetim yapılmasını ortadan
kaldıracaktır.
Yine, maarif
müfettişliğine asıl olarak öğretmenlerin atanması gerekirken tasarıda yapılan
teknik hatalarla -Sayın Bakanım, burada ikaz ediyorum- üniversitelerden yeni
mezun olan eğitim, fen edebiyat ve ilahiyat fakültesi mezunları hiç öğretmenlik
yapmadan müfettişlik yapmış olacak. Oysa, maarif müfettişliği tecrübe isteyen
bir olaydır.
Değerli
arkadaşlar, bu yasa, eğitimi elli yıl geriye götürecektir. Bu yasa tasarısı,
eğitimde torpili, adam kayırmaları, yandaşlığı, ideolojik ve siyasal
yapılanmaları hâkim kılacaktır. “İktidarın adamı” mantığını eğitimin her
hücresine yerleştirecektir. Çok açık söylüyorum: Bu kanun tasarısı, millî
eğitime yapılmış sivil bir darbedir. Asıl şikâyet ettiğiniz 28 Şubat şimdi
gelmektedir. Yapılanların demokrasiyle uzaktan yakından bir ilgisi yoktur. Bu
tasarı, insan hakları ihlalleriyle doludur, öğretmenlerin iş güvencesini yok
etmektedir, devletteki istikrarı zedelemektedir, Millî Eğitim Bakanlığının
hafızasını yok etmektedir. Anlaşılıyor ki bu tasarıyı hazırlayanlar tebeşir
tozu yutmamış, öğretmenlik mesleğinin çilesini bilmemektedir. Eğitim camiası
AKP iktidarının kendilerine yaptığı bu zulmü ve eziyeti görmektedir ve asla
unutmayacaktır.
Şimdi iktidara
sesleniyorum: Paraları sıfırladığınız gibi millî eğitimi bitirecek bu yasa
tasarısını da ortadan kaldırın. Eğitimi özelleştirmekten ve piyasaya açmaktan
vazgeçin. Eğitimi siyasi çıkarlarınız için kullanmayın. Öğretmenleri
geleceksizliğe mahkûm etmeyin. Kamu kaynaklarını özel okullara aktarmaktan
vazgeçin. Millî eğitim personeline kıyım ve zulüm uygulamayın.
Bu arada, yeri
gelmişken Hakkâri Emniyet Müdürü Sayın Tufan Ergüder’i kutluyorum. “Artık bu
zulme dayanamıyorum. Görevden almalar zulme dönüşmüştür.” diyerek istifa
etmiştir.
Sayın Bakanım,
aynı zulmü siz Millî Eğitim Bakanlığında uyguluyorsunuz. Milyonları eritmekten
vazgeçin, biraz da çöpten yiyecek toplayanların derdine çare bulmaya çalışın.
Tekrar yüce
heyetinizi saygıyla selamlıyorum. (CHP sıralarından alkışlar)
BAŞKAN –
Teşekkür ederim.
Önergeyi
oylarınıza sunuyorum: Kabul edenler... Kabul etmeyenler... Önerge kabul edilmemiştir.
Diğer önergeyi
okutuyorum:
Türkiye Büyük Millet Meclisi
Başkanlığına
Görüşülmekte
olan 562 Sıra Sayılı Kanun Tasarısının Çerçeve 23 üncü maddesinde fıkra ve
bentlerindeki "maarif" sözcüğünün çıkartılmasını, aynı maddede yer
alan ve 652 sayılı Kanun Hükmünde Kararnamenin 41 inci maddesine değişiklik
yapılmasını öngören 1 ila 3 üncü fıkralarının aşağıdaki şekilde
değiştirilmesini arz ve teklif ederiz.
"MADDE 41-
(1) Doğrudan Bakanlığa bağlı olmak üzere Türkiye İstatistik Kurumu İstatistiki
Bölge Birimleri Sınıflandırması ikinci düzey esas alınarak 26 bölgede
oluşturulan Bölge Müfettişleri Başkanlığında Müfettişler ve Müfettiş
Yardımcıları istihdam edilir.
(2) Müfettiş
yardımcıları; Eğitim Yönetimi, Teftişi, Planlaması ve Ekonomisi ile Eğitim
Yönetimi ve Politikaları Anabilim Dallarında yüksek lisans yapmış ve aday
öğretmenlik sürecini tamamlamış öğretmenler ve öğretmenlikte sekiz yıl ve daha
fazla hizmeti bulunan öğretmenler arasından yapılacak yazılı ve sözlü sınav
puanlarına göre mesleğe alınırlar.
Milli Eğitim
Bakanlığı tarafından oluşturulacak sözlü sınav komisyonu sözlü sınava açılan
kadro sayısının üç kat kadar fazlasını yazılı sınavı puanı en yüksek adaydan
başlamak üzere çağırır. Sözlü sınavlarda sesli ve görsel kayıt sistemleri
kullanılır. Sınavlara ilişkin diğer usul ve esaslar yönetmelikle düzenlenir.
Eğitim Yönetimi,
Teftişi, Planlaması ve Ekonomisi ile Eğitim Yönetimi ve Politikaları Anabilim
Dallarında doktorasını tamamlamış öğretmenler müfettiş kadrolarına
atanır."
Pervin Buldan
(Iğdır) ve arkadaşları
BAŞKAN -
Komisyon önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) –
Katılmıyoruz Sayın Başkan.
BAŞKAN –
Hükûmet?
MİLLÎ EĞİTİM
BAKANI NABİ AVCI (Eskişehir) - Katılmıyoruz Sayın Başkan.
BAŞKAN –
Gerekçeyi okutuyorum:
Gerekçe:
Hükümetin
getirdiği öneri ile, eğitim fakültesi mezunu olmayan ya da herhangi bir
pedagojik formasyona sahip olmayan, öğretmenlik mesleğine ilişkin hiçbir bilgi,
birikim ve deneyimi olmayan herkese müfettiş olma şansı verilmektedir. Yani
hükümetin teklifi ile biyoloji, kimya, tarih, istatistik vb bölümlerini
tamamlayan eğitime dair hiçbir bilgi birikim ve deneyimi olmayan mezunlar hangi
şartlarda yapılacağı belli olmayan bir sınavla müfettiş yardımcısı olarak
atanacak ve yıllarını öğretmenlik mesleğine vermiş öğretmenleri, yöneticileri
denetlemesinin önü açılacaktır. Bu uygulama kabul edilebilir bir durum
değildir. Müfettişlik meslekte belli bir bilgi, birikim ve tecrübeye sahip olan
ya da bu alanda özel eğitim alan öğretmenler arasından liyakat ilkelerine uygun
şeffaf, adil ve hesap verebilir bir yöntemle seçilmelidir. Ancak bu şekilde
rehberlik ve denetim gerçek anlamda eğitimin niteliğini artırıcı bir etki
yaratabilir. Aksi takdirde eğitim emekçileri üzerinde anti demokratik bir baskı
aracı olmaktan daha fazla bir işlevi yerine getirmeyecektir. Ayrıca bu
önerimizle öğretmenlerin kendi alanlarında yüksek lisans ve doktora
eğitimlerine yönlendirilmesi teşvik edilecek böylelikle öğretmen niteliği de
yükseltilecektir. İş bu önerimiz tüm bu gerekçeler ile hazırlanıp sunulmuştur.
BAŞKAN –
Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer önergeyi
okutuyorum:
Türkiye Büyük Millet Meclisi
Başkanlığına
Görüşülmekte
olan Milli Eğitim Bakanlığı'nca hazırlanan ve Türkiye Büyük Millet Meclisi
Başkanlığı'na arzı Bakanlar Kurulu'nca 27/01/2014 tarihinde kararlaştırılan
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/884)" 12/02/2014 tarihinde,
Esas Komisyon olarak Millî Eğitim, Kültür, Gençlik ve Spor Komisyonu'na, Tali
Komisyon olarak Plan ve Bütçe Komisyonu'na havale edilen tasarı, 21 ve
22/2/2014 tarihli 24 ve 25'inci toplantılarında görüşülen 562 sıra Sayılı
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı"nın çerçeve 23 üncü maddesinde
yer alan 652 sayılı Kanun Hükmünde Kararnamenin 41 inci maddesinin dördüncü
fıkrasında yer alan "Bakanlıkta" ibaresinin "Bakanlık
bünyesinde" olarak değiştirilmesini arz ve teklif ederiz.
Muharrem Varlı (Adana) ve arkadaşları
BAŞKAN
– Komisyon önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) –
Katılmıyoruz Sayın Başkan.
BAŞKAN –
Hükûmet?
MİLLÎ EĞİTİM
BAKANI NABİ AVCI (Eskişehir) – Katılmıyoruz Sayın Başkan.
BAŞKAN – Sayın
Muharrem Varlı, buyurun. (MHP sıralarından alkışlar)
MUHARREM VARLI
(Adana) – Sayın Başkan, değerli milletvekilleri; hepinizi saygıyla selamlıyorum.
On iki yıldan
beri iktidarınızda 4 bakan değişti. (MHP sıralarından “5, 5” sesleri)
5 mi oldu? 5
bakan değişmiş, ben yanlış söylemişim.
Her bakan
değişikliğinde de eğitim sistemimizi kökünden değiştirdiniz, imtihan
sistemlerini kökünden değiştirdiniz. Yani çocuklar neye adapte olacaklarını,
neyi okuyup, neyi anlayıp neye göre imtihana gireceklerini anlayamaz hâle
geldiler. Bu kadar çok, eğitimle uğraşılmaz, bu kadar çok, eğitim sistemi
değiştirilmez. Yani Türkiye'nin en önemli konusunu konuşuyoruz, eğitim.
Çocuklarımızın geleceğini belirleyecek, çocuklarımızın geleceğiyle ilgili
verecekleri kararı belirleyecek eğitim sistemini tartışıyoruz ama her
defasında, sil baştan, yeniden, kendi kafanıza göre, kendi isteğinize göre
tartışmadan, konuşmadan eğitim sistemi belirliyorsunuz.
İşte, çıkarılan
bu kanun tasarısıyla da yıllarını okullarda eğitimcilik, müdürlük ve müdür
yardımcılığı görevlerinde tecrübeyle yürütmüş, kendisini yetiştirmiş, okulu
tanıyan, öğrenciyi tanıyan, öğrenci psikolojisini bilen insanları bir çırpıda
değiştiriyorsunuz, yerine imtihan şartı koymadan, tamamen kendi
teşkilatlarınızın, kendi sendikanızın önereceği isimleri valiler vasıtasıyla
atatarak görev verdirmeye çalışıyorsunuz. Yani bu zulümdür. Allah’tan korkan
vicdan sahibi insanların buna “evet” demesi mümkün değildir arkadaşlar. Yani bu
kadar, yıllarını okul tecrübesiyle, yıllarını müdürlükle, idarecilikle geçirmiş
insanları bir çırpıda kaldırıp atıyorsunuz. Gelin, bundan vazgeçin. Bu doğru
bir uygulama değil, yanlış bir uygulama. Yerine atayacağınız insanlarda hiçbir
yeterlilik aramıyorsunuz, hiçbir imtihan şartı yok; tamamen, istediğinizi
istediğiniz yere müdür olarak atayacaksınız veya üst derecede bürokrat olarak
tayin edeceksiniz. Bu doğru bir uygulama değil, bundan vazgeçmeniz lazım.
Şimdi, yine, son
dönemlerde getirdiğiniz yasa tekliflerinin hepsini incelediğinizde, tamamen
hesaplaşmaya dayalı, intikam almaya dayalı, bir yerleri tasfiye etme veya bir
yerlerin önünü açmak adına getirilen ve Hükûmeti de garanti altına alacak, koruma
altına alacak yasalarla karşı karşıyayız. Son dönemde çıkardığınız yasaların
hepsi bunlarla alakalı. Yani gerçekten ülkenin menfaatine, eğitim sistemimizin
menfaatine, öğrencilerimizin menfaatine bir yasayla daha şu ana kadar
karşılaşmadık. Ne var? Efendim, ayakkabı kutularını parayla doldurup, yatak
odalarında para kasalarını parayla doldurup savcılık soruşturması neticesinde
cezaevine atılanların kurtarılmasıyla alakalı yasa teklifleri veya Hükûmetin
yapmış olduğu görüşmelerde gelecekte bir sıkıntı olmasın diye -Oslo süreci
gibi- bu süreçleri garanti altına almak adına çıkarılan yasa teklifleri.
Arkadaşlar, bunlar doğru şeyler değil, bunlardan vazgeçin. Millet bize burada
hizmet edelim diye görev verdi. Milletin hizmetinde olmamız gerekirken siz her
şeyi, bu yasaları Hükûmeti koruma altına almak, kendinizi koruma altına almak
adına yapıyorsunuz ve burada sabahlara kadar sinir gerilimi içerisinde, belki
zaman zaman tartışmaların, hatta kavgaların olduğu görüşmeler yapıyoruz. Bunlar
doğru şeyler değil, bunlar ülkemize menfaat sağlayacak şeyler değil.
Yine,
akademisyenlerle alakalı bir düzenleme var ki burada akademisyenlerin de sesini
kesmek istiyorsunuz. Onların verecekleri beyanatları veya kafalarında
oluşturdukları düşünceleri, konuşmalarını engelliyorsunuz. Yani bu ülkede yargı
sustu, polis sustu, akademisyenler sustu, eğitim tamamen kökünden
değiştiriliyor; o zaman kim konuşacak? Siyasetçileri, konuşanların hepsini de
zaten darbeci ilan ediyorsunuz. Yani, geldiğimiz nokta doğru bir nokta değil.
İyi bir yerde değilsiniz arkadaşlar.
Hepinize hayırlı
akşamlar diliyorum. (MHP sıralarından alkışlar)
BAŞKAN –
Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Son önergeyi
okutuyorum:
Türkiye Büyük Millet Meclisi
Başkanlığına
Görüşülmekte
olan 562 sıra sayılı Millî Eğitim Temel Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısının çerçeve 23 üncü
maddesi ile değiştirilmesi öngörülen 652 sayılı Kanun Hükmünde Kararnamenin 41
inci maddesinin beşinci fıkrasının son cümlesinin madde metninden çıkarılmasını
ve altıncı fıkrasının sonuna aşağıdaki cümlenin eklenmesini arz ve teklif
ederiz.
Mahir Ünal (Kahramanmaraş) ve
arkadaşları
"Maarif
Müfettişleri ve Maarif Müfettiş Yardımcıları, 375 sayılı Kanun Hükmünde
Kararnameye ekli (I) sayılı cetvelin " A- Aylıklarını 657 sayılı Devlet
Memurları Kanununa Göre Alanlar" kısmının (1) numaralı bölümünün (j)
sırasında öngörülen ek ödemeden aynı usul ve esaslar dâhilinde yararlandırılır."
BAŞKAN –
Komisyon önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) – Uygun
görüşle takdire bırakıyoruz Sayın Başkan.
BAŞKAN –
Hükûmet?
MİLLÎ EĞİTİM
BAKANI NABİ AVCI (Eskişehir) – Katılıyoruz Sayın Başkanım.
BAŞKAN –
Gerekçeyi okutuyorum:
Gerekçe:
Madde ile
Bakanlıkta Maarif Müfettiş Yardımcılığı kadrosuna atanma esasları, Maarif
Müfettişliğine geçişte yeterlik sınavı ile Maarif Müfettişlerinin
görevlendirilmelerine ilişkin esaslar düzenlenmiştir. Maddenin beşinci
fıkrasında ise, ihtiyaç halinde Bakanlık Rehberlik ve Denetim Başkanlığı'nda
Maarif Müfettişi görevlendirilebileceği hususuna yer verilmiş ancak bu sayı
azami elli Maarif Müfettişi ile sınırlanmıştır. İhtiyaçların öngörülemeyecek
olması ve elliden fazla müfettiş görevlendirilmesini gerektiren hallerin
olabileceği ihtimali de göz önüne alındığında yukarıda belirtilen cümlenin
madde metninden çıkarılması gerektiği değerlendirilmiştir. Önergeyle, Maarif
Müfettişlerinin ve Maarif Müfettiş Yardımcılarının 375 sayılı Kanun Hükmünde
Kararname ile bakanlık taşra teşkilatı denetim elemanlarına ödenen ek ödeme
oranlarından eskiden olduğu gibi yararlanmaya devam etmeleri öngörülmektedir.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Kabul edilen
önerge doğrultusunda maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir.
24’üncü maddede
iki adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan Milli Eğitim Bakanlığı'nca hazırlanan ve Türkiye Büyük Millet Meclisi
Başkanlığı'na arzı Bakanlar Kurulu'nca 27/01/2014 tarihinde kararlaştırılan
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/884)" 12/02/2014 tarihinde,
Esas Komisyon olarak Millî Eğitim, Kültür, Gençlik ve Spor Komisyonuna, Tali
Komisyon olarak Plan ve Bütçe Komisyonuna havale edilen tasarı, 21 ve 22/2/2014
tarihli 24 ve 25'inci toplantılarında görüşülen 562 sıra Sayılı "Milli
Eğitim Temel Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı"nın çerçeve 24 üncü maddesinde yer alan
652 sayılı Kanun Hükmünde Kararnameye ek madde olarak eklenen ikinci fıkrasında
yer alan "bedelin tutarı ile tahsiline ilişkin usul ve esaslar"
ibaresinin "bedelin tutar ve tahsiline ilişkin usul ile esaslar"
olarak değiştirilmesini arz ve teklif ederiz.
 Zühal Topcu Mesut
Dedeoğlu Özcan Yeniçeri
 Ankara  Kahramanmaraş Ankara
 Seyfettin Yılmaz Emin
Çınar Mustafa Erdem
 Adana Kastamonu Ankara
 Bülent Belen Alim
Işık Yusuf Halaçoğlu
 Tekirdağ Kütahya Kayseri
Türkiye Büyük Millet Meclisi
Başkanlığına
Görüşülmekte
olan, 562 sıra sayılı "Milli Eğitim Temel Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı'nın 24 üncü
maddesinin 3 fıkrasının “Yurtdışında büyükelçilikler ve başkonsolosluklar
bünyesinde Milli Eğitim Bakanlığına bağlı resmi okulların hizmet binası yapımı,
donatım, kefalet ücreti ve kira giderleri ile bakanlıkça uygun görülen diğer
ihtiyaçları Bakanlık bütçesine bu amaçla konulacak ödenekten karşılanır.”
şeklinde değiştirilmesini arz ve teklif ederiz.
Saygılarımızla.
Fatma Nur Serter  Celal
Dinçer  Veli Ağbaba
 İstanbul  İstanbul
 Malatya
BAŞKAN – Okunan
son önergeye Komisyon katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) – Katılmıyoruz
Sayın Başkanım.
BAŞKAN –
Hükûmet?
MİLLÎ EĞİTİM
BAKANI NABİ AVCI (Eskişehir) – Katılmıyoruz Sayın Başkan.
BAŞKAN – Önerge
üzerinde Sayın Veli Ağbaba konuşacak.
Buyurun. (CHP
sıralarından alkışlar)
VELİ AĞBABA
(Malatya) – Sayın Başkan, değerli milletvekilleri; hepinizi saygıyla
selamlıyorum.
Değerli
arkadaşlar, öncelikle AKP milletvekillerine gözaydın diliyorum, gözleri aydın
çünkü aralarında iki bakan çocuğunun da bulunduğu ve büyük patronun da
bulunduğu 5 kişi bugün tahliye edildi. Güler, Sarraf, Çağlayan’ın “Atılı
suçların şüpheliler lehine değişme ihtimali, delillerin toplandıkları, sabit
ikametgah ve konumları gereği kaçma ve delilleri karartma ihtimali
bulunmadığından ayrı ayrı tahliyelerine karar verilmiştir.” diye bir karar var
bugün mahkeme kararı.
Değerli
arkadaşlar, kararı okuyunca ve cezaevlerinde kalan, kaçma şüphesi olan,
delilleri karartma şüphesi olan insanlar aklıma gelince tabii üzülmedim desem
yalan olur.
Değerli
arkadaşlar, bakın, kısa süre önce Türk vatandaşı olan Rıza Sarraf’ın kaçma
şüphesi yok, bu memlekete altmış yılını vermiş, sizinle beraber görev yapmış 71
yaşındaki Genelkurmay Başkanı İlker Başbuğ’un kaçma şüphesi var. Ömrünü bilime
hizmetle geçirmiş -dört yılını cezaevinde- sahte delillerle cezaevine atılmış
Mehmet Haberal’ın kaçma şüphesi var, özel uçağı olan Rıza Sarraf’ın kaçma
şüphesi yok. 76 yaşındaki yazar, düşünür, ekonomist, tarihçi Yalçın Küçük’ün
kaçma şüphesi var, 29 yaşındaki Rıza’nın kaçma şüphesi yok. Sahte delillerle
Maltepe’de, Hasdal’da, Hadımköy’de, Mamak’ta, Şirinyer’de bulunan ve ömürleri
Türk Silahlı Kuvvetlerine hizmetle geçen Balyoz mağduru askerlerin kaçma şüpheleri
var ama bakan çocuklarının kaçma şüphesi yok, ki bunların birçoğunu yakinen
tanıyorum, gittim, cezaevlerinde tek tek ziyaret ettim değerli arkadaşlar.
Bunların birçoğu 14 yaşında orduya girmiş, 54 yaşında cezaevine girmiş.
Bunların kaçma şüphesi var, ömürlerinde başka bir memleket bilmeyen insanların
kaçma şüphesi var, bakan çocuklarının ve Rıza’nın kaçma şüphesi yok. Yine,
Tuncay Özkan’ın, Doğu Perinçek’in, Levent Bektaş’ın, Deniz Yıldırım’ın, Hikmet
Çiçek’in delilleri karartma şüphesi var ama sizinkilerin delilleri karartma
şüphesi yok, ki bu insanlar sahte delillerle, sahte verilerle, sahte gizli
tanıkların -ve gizli tanıkların kimisi tecavüzcü, kimisi kadın tüccarı, kimisi
ahlaksız- o gizli ifadeleriyle cezaevinde tutuluyor, delilleri karatma şüphesi
var ama sizin yandaşlarınızın karartma şüphesi yok.
Değerli
arkadaşlar, bugün, sizin çokça eteğine yapıştığınız, bugün, sizin yandaş
gazetelerin röportaj yapmak için sıraya girdiği ama dün mahkûm ettiğiniz,
cezaevine attığınız, Devrimci Karargâh davasından Hanefi Avcı’nın delilleri
karartma şüphesi var, Rıza’nınki yok. Bugün, Hanefi Avcı sizin her yerde
referans göstereceğiniz birisi oldu. Bence bundan da geçmişten dolayı, eğer
vicdanınız varsa biraz utanmanız lazım.
Değerli
arkadaşlar, Ergenekon, Balyoz, KCK, askerî casusluk, Oda TV, Devrimci Karargâh
davalarında haksızca, hukuksuzca yıllardan beri ömürlerini çürütenler var. AKP
milletvekillerine sesleniyorum: Eğer vicdanınız varsa, ellerinizi vicdanınıza
koyun bir düşünün. Değerli arkadaşlar, gazeteci Füsun Erdoğan sekiz yıldan beri
tutuklu yargılanıyor. Doğu Perinçek altı yıl, Mustafa Balbay beş yıl sonunda
çıkabildi, Bilgin Balanlı’sı, Can Erenoğlu’su; bugün yine ipine sarıldığınız
emekli Albay Ahmet Zeki Üçok’u yıllardan beri tutuklu yargılanırken değerli
arkadaşlar, sizinkiler altmış günü doldurmadan serbest bırakıldı. Bugün hepiniz
kadar oy alarak milletvekili seçilen, sadece Başbakana kalkmadığı için
cezalandırılan Engin Alan yıllardan beri cezaevinde yatıyor. En az sizin kadar
hakkıyla geldi buraya ama sizinkiler altmış gün sonra tahliye ediliyor. Şimdi,
Engin Alan gelecek, MHP sıralarına oturacak. Bakın, kaçma şüphesiyle dört yıl
cezaevinde tutulan Mehmet Haberal Meclisten çıkmadı değerli arkadaşlar. Eğer
biraz vicdan varsa bunu düşünmenizi rica ediyorum sizden. (CHP ve MHP
sıralarından alkışlar) Değerli arkadaşlar, bunu sizin hukukunuz kabul eder mi
bilmiyorum ama bunu hiçbir vicdanın kabul etmeyeceği kesin. Anlaşılıyor ki
değerli arkadaşlar, para çok olunca, kutu çok olunca delilleri karartma şüphesi
olmaz, kaçma şüphesi olmaz.
Değerli
arkadaşlar, bir de yurt dışı yasağı var. Bakın, Sinan Aygün orada oturuyor,
Mehmet Haberal orada, Mustafa Balbay orada. Yurt dışı yasağı çıkarttınız
arkadaşlar. Bu insanların Türkiye dışında başka yerde yaşama şansları var mı?
Ellerinizi vicdanınıza koyun. Eğer kumpas varsa, eğer vicdan varsa bunları bir
düşünün ve kararınızı verin arkadaşlar.
Hepinize
teşekkür ediyorum. (CHP sıralarından alkışlar)
BAŞKAN –
Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi
Başkanlığına
Görüşülmekte
olan Milli Eğitim Bakanlığı'nca hazırlanan ve Türkiye Büyük Millet Meclisi
Başkanlığı'na arzı Bakanlar Kurulu'nca 27/01/2014 tarihinde kararlaştırılan
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/884)" 12/02/2014 tarihinde,
Esas Komisyon olarak Millî Eğitim, Kültür, Gençlik ve Spor Komisyonuna, Tali
Komisyon olarak Plan ve Bütçe Komisyonuna havale edilen tasarı, 21 ve 22/2/2014
tarihli 24 ve 25'inci toplantılarında görüşülen 562 sıra Sayılı "Milli
Eğitim Temel Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı"nın çerçeve 24 üncü maddesinde yer alan
652 sayılı Kanun Hükmünde Kararnameye ek madde olarak eklenen ikinci fıkrasında
yer alan "bedelin tutarı ile tahsiline ilişkin usul ve esaslar"
ibaresinin "bedelin tutar ve tahsiline ilişkin usul ile esaslar"
olarak değiştirilmesini arz ve teklif ederiz.
Zühal Topcu (Ankara) ve arkadaşları
BAŞKAN –
Komisyon önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) – Katılmıyoruz
Sayın Başkan.
BAŞKAN –
Hükûmet?
MİLLÎ EĞİTİM BAKANI
NABİ AVCI (Eskişehir) – Katılmıyoruz Sayın Başkan.
BAŞKAN – Önerge
üzerinde Sayın Yusuf Halaçoğlu konuşacak.
Buyurun. (MHP
sıralarından alkışlar)
YUSUF HALAÇOĞLU
(Kayseri) – Teşekkür ederim Sayın Başkanım.
Değerli
milletvekili arkadaşlarım, şimdi, bu madde niçin önemli? Şu bakımdan önemli:
Millî Eğitim Bakanlığı tarafından, işte Talim ve Terbiye Kurulunda ders
kitapları kabul ediliyor. Daha önce oraya veriliyor, yarışma açılıyor, ders
kitapları hazırlanıyor. Yani, sistem hep bu şekilde gitmiş. Bunların baskısı
yaptırılmış ama bu baskı sırasında başta olmak üzere, ders kitabı olarak kabul
edilen kitapların suistimal dâhilinde kabul edilmesine varıncaya kadar, pek
çok, karşımıza, olay meydana gelmiş.
Tarih Kurumu
Başkanlığım sırasında bu kitapların baskısıyla ilgili biz de ihalelere
katıldığımızda şunlarla karşılaştık: Maalesef, dışarıda birtakım yerlere vermek
suretiyle kitapları bastırıyorlardı. Biz 17 kuruştan basalım derken, 32 kuruşa
dışarıya bastırılıyordu. Şimdi, birincisi bu. Burada bir düzenlemenin muhakkak
ciddi olarak yapılması gerekir ve bu suistimalin önlenmesi de gerekir.
İkincisi: Ders
kitapları dediğimiz zaman, ders kitaplarının bugünkü, artık, sistemden
çıkarılması gerekiyor. Söz gelimi, ben tarihle ilgili söyleyeyim: Mesela,
tarihî olaylarda tarih ders kitaplarını artık yazılı olmaktan çıkarıp bunların,
önemli olayların, bir yerde, belki, dramalar hâline sokmak suretiyle CD’lere
aktarılması ve bunların okulda gösterilerek, öğretmen tarafından da
öğrencilerle tartışılarak bir sonuca varılmasında çok büyük bir yarar var.
Dolayısıyla, böylece görsel, birkaç duyuya hitap eden bir sistem gerçekleşir.
Tabii, bunları
anlatabilecek bir yapının da oluşması gerekiyor. Şimdi, yazı tahtası
değiştirmek veya tablet bilgisayar vermekle bunları yapmanız mümkün değil. Yani
bunların altyapısını oluşturmanız lazım. Tablet bilgisayara koyacağınız
bilgiler önemlidir, bilgisayarın kendisi değil. Yani öğrencinin bundan nasıl
faydalanacağını, bu faydalanacağı bilgilerin nasıl kendisine, o öğrenciye
verileceği son derece önemli. Bunları göz önüne almak lazım.
Ama ne gariptir
ki bugüne kadar Türkiye’de -demin bir konuşmamda söylediğim gibi- doksan bir
yıllık Türkiye Cumhuriyeti tarihine baktığınızda, üzerinde en çok oynanan fakat
ciddi bir düzenleme yapılmayan tek bakanlık Millî Eğitim Bakanlığıdır. Çünkü
Bakanlığın kendisi değil, yapılanması değil, teşkilatlanması değil, ki
teşkilatlanmasında da çok değişiklikler söz konusu olmamıştır. Şimdi büyük bir
değişiklik daha yapılıyor ama bu değişiklik, efendim, dört seneden sonrakiler
için geçerli olacak, görevden alınacak. Hangi sebeple alıyorsunuz? Yani beş
yıllık olanı hangi sebeple alıyorsunuz?
Şimdi,
“kazanılmış hak” denilen bir şey vardır. Bunun ortadan kaldırılması, hukuk
devletine son derece yakışmayan bir durumdur ama alınırken çok farklı bir
şekilde alındığı için daha da feci bir durum meydana gelmektedir. Hâlbuki
liyakat, devletlerin ayakta kalması, yücelmesi ve ileriye gitmesinin en önemli
unsurlarından bir tanesidir.
Bakın, biz
modern Türkiye’den –sözde- bahsediyoruz. Osmanlı Devleti bile ta Fatih Sultan
Mehmet döneminde liyakate o kadar önem vermiş ki liyakat kanunu çıkarmış. Hangi
göreve hangi görevlerden sonra gelinebileceğini belirlemiş yani bir
silsileimeratip, tecrübe ön plana çıkarılmış. Hatta imtihansız hiç kimse bir
yere getirilmemiş, kadılar bile imtihana tabi tutuluyor, ona göre bir
silsileimeratiple geliyorlar görevlerine.
Şimdi siz
doğrudan doğruya bir bakana, bir genel müdüre, bir bakan yardımcısına, bir
müsteşara vereceksiniz bir yetkiyi. Yani yapmayın arkadaşlar ya. Şu “millî
eğitim” dediğimiz eğitim sistemini adam gibi bir hâle koymamız gerekiyor.
Bakın, geçmiş
dönemde -birçoğunuz bilecektir, gençliğinizde görmüşsünüzdür, genç olanlara
söylemiyorum, benim gibi yaşlılara söylüyorum- bizim lise derslerinde, lise
dönemlerimizde mantık, sosyoloji, felsefe görürdük. Nerede o mantık kardeşim?
Var mı bugün? Yok. Hâlbuki en önemli derslerden bir tanesi çünkü bunu
kullanmayı bilmiyoruz, onun için. Dolayısıyla, o zamanki kalitedeki derslerin
verildiğini bugün söyleyemezsiniz. Çocuklara soruyoruz, işte, televizyonlar
ortalıkta soruyor, “Türkiye hangi yarım kürededir?” diyor; şöyle bekliyor,
“Orta yarım kürede.” diyor. Yani buna benzer o kadar çok verecek örnek var ki.
Yani gerçekten
biz kaliteli bir eğitim vermeden, gençliğimizi iyi eğitmeden Türkiye’nin
geleceğini nasıl garanti altına alacağız?
Hepinize
saygılar sunuyorum. (MHP sıralarından alkışlar)
BAŞKAN –
Teşekkür ederim.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
25’inci maddede
dört adet önerge vardır. Son okutacağım önerge Anayasa’ya aykırılık
önergesidir.
Önergeleri
okutuyorum:
Türkiye Büyük Millet Meclisi
Başkanlığına
Görüşülmekte
olan 562 sıra sayılı Millî Eğitim Temel Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısının çerçeve 25 inci
maddesi ile 652 sayılı Kanun Hükmünde Kararnameye eklenmesi öngörülen geçici 10
uncu maddenin beşinci fıkrasının ilk cümlesinin aşağıdaki şekilde, sekizinci
fıkrasında geçen "eğitim öğretim yılının" ibarelerinin "ders
yılının" şeklinde, anılan çerçeve maddeye bağlı ek (3) sayılı listenin ise
aşağıdaki şekilde değiştirilmesini arz ve teklif ederiz.
 Mahir Ünal Mehmet
Doğan Kubat Salih Koca
 Kahramanmaraş İstanbul Eskişehir
 İdris Şahin Ramazan
Can Mine Lök Beyaz
 Çankırı  Kırıkkale Diyarbakır

 Hacı Bayram Türkoğlu Şirin
Ünal
 Hatay İstanbul
"Üçüncü
fıkraya göre ekli (3) sayılı listedeki Grup Başkanı ve İl Müdürü kadrolarına
atanmış sayılanlar ile geçici 3 üncü maddeye istinaden şahsa bağlı Genel Müdür
Yardımcısı, Daire Başkanı ve İl Müdürü kadrolarına atanmış sayılanlar Öğretmen
Yetiştirme ve Geliştirme Genel Müdürlüğüne bağlı hizmet içi eğitim
enstitülerinde görevlendirilir."
(3) SAYILI LİSTE
KURUMU : MİLLÎ EĞİTİM BAKANLIĞI
TEŞKİLATI : MERKEZ
İHDAS EDİLEN
KADROLARIN



Sınıfı


Unvanı


Derecesi


Serbest Kadro Adedi


Toplamı




GİH


Bakanlık Müşaviri


1


12


12




GİH


Grup Başkanı


1


38


38




GİH


Eğitim Uzmanı


1


300


300







TOPLAM





350


350



KURUMU : MİLLÎ EĞİTİM BAKANLIĞI 
TEŞKİLATI : TAŞRA
İHDAS EDİLEN
KADROLARIN



Sınıfı


Unvanı


Derecesi


Serbest
  Kadro Adedi


Toplamı




GİH


İl Müdürü


1


37


37




GÎH


Eğitim Uzmanı


1


1060


1060







TOPLAM





1097


1097



Türkiye Büyük Millet Meclisi
Başkanlığına
Görüşülmekte
olan Milli Eğitim Bakanlığı'nca hazırlanan ve Türkiye Büyük Millet Meclisi
Başkanlığı'na arzı Bakanlar Kurulu'nca 27/01/2014 tarihinde kararlaştırılan
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/884)" 12/02/2014 tarihinde,
Esas Komisyon olarak Millî Eğitim, Kültür, Gençlik ve Spor Komisyonu'na, Tali
Komisyon olarak Plan ve Bütçe Komisyonu'na havale edilen tasarı, 21 ve
22/2/2014 tarihli 24 ve 25'inci toplantılarında görüşülen 562 sıra Sayılı
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı"nın çerçeve 25 inci maddesinde
Geçici madde ile eklenen üçüncü, dördüncü, beşinci ve sekizinci fıkraların
tasarı metninden çıkarılmasını arz ve teklif ederiz.
 Zühal Topcu Mesut
Dedeoğlu Özcan Yeniçeri
 Ankara Kahramanmaraş Ankara
 Bülent Belen Seyfettin
Yılmaz Emin Çınar
 Tekirdağ Adana Kastamonu
 Mustafa Erdem Alim
Işık 
 Ankara Kütahya
 
Türkiye Büyük
Millet Meclisi Başkanlığına
Görüşülmekte olan 562 Sıra Sayılı Kanun
Tasarısının Çerçeve 25 inci maddesinde yapılan teklifle 652 sayılı Kanun
Hükmünde Kararnameye eklenmesi öngörülen 'Geçici Madde 10 un (3), (4), (5) ve
(8) inci fıkralarının madde metninden çıkartılmasını, 9 uncu fıkrasının
aşağıdaki şekilde değiştirilmesini arz ve teklif ederiz.
 Pervin Buldan  İdris
Baluken Altan Tan
 Iğdır Bingöl Diyarbakır
 Sırrı Sakık Hasip
Kaplan Erol Dora
 Muş Şırnak Mardin
 Özdal Üçer Selma
Irmak
 Van Şırnak
“(9) Bu madde
yürürlüğe girdiği tarihten itibaren, Bakanlığın görev alanı ile ilgili
alanlarda doktora yapmış olmak kaydıyla üniversite öğretim elemanları,
öğretmenler ve devlet memurluğuna atanmasın engel bulunmayan mezunlar Eğitim
Uzmanı olarak atanabilir. Öğretmenler arasında, meslekte beş yıllık deneyime,
Bakanlıkça belirlenecek düzeyde Kamu Personeli Yabancı Dil Bilgisi Seviye
Tespit Sınavından veya dil yeterliliği bakımından bunlara denkliği kabul edilen
ve uluslararası geçerliliği bulunan başka bir belgeye sahip ve Bakanlıkça
belirlenen esas ve usullere göre sesli ve görüntülü kayıt altına alınarak
yapılacak yazılı ve sözlü sınavdan başarılı olanlar da Eğitim Uzmanı
kadrolarına atanabilirler."
Türkiye Büyük Millet Meclisi
Başkanlığına
Görüşülmekte
olan 562 Sıra sayılı Kanun Tasarısının, 25. Maddesinin Anayasanın 2.
Maddesindeki hukuk devleti kavramına aykırılığı nedeniyle tasarı metninden
çıkarılmasını arz ve talep ederiz.
 Ali Özgündüz F.
Nur Serter Vahap Seçer
 İstanbul İstanbul Mersin
 Aytuğ Atıcı Gürkut
Acar Mahmut Tanal
 Mersin Antalya İstanbul
 Celal Dinçer
 İstanbul
BAŞKAN – Okunan son
önergeye Komisyon katılıyor mu?
MİLLÎ EĞİTİM, KÜLTÜR,
GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) – Katılmıyoruz Sayın
Başkan.
BAŞKAN – Hükûmet?
MİLLÎ EĞİTİM BAKANI
NABİ AVCI (Eskişehir) – Katılmıyoruz Sayın Başkan.
BAŞKAN – Sayın Vahap
Seçer, buyurun. (CHP sıralarından alkışlar)
VAHAP SEÇER (Mersin) –
Sayın Başkan, sayın milletvekilleri; hepinizi saygıyla selamlıyorum.
Bu düzenleme, bu madde
de gösteriyor ki, sadece Türkiye’de yaklaşık 4 bin dershanenin kapatılmasına
yönelik bir düzenleme değil. Bu kadar, olaya safiyane bakmayalım yani toplum
gerçekten dershaneler konusunda muzdarip, veliler şikâyetçi, öğrenci velileri
bu konuda, özellikle külfeti konusunda şikâyet ortaya koyuyorlar ve biz Hükûmet
olarak bu toplumsal talebe cevap veriyoruz ve bu dershaneleri kapatarak bir
anlamda toplumun bu talebine olumlu yanıt vermiş oluyoruz; böyle değil.
Şimdi, 25’inci maddeye
baktığımız zaman burada bizim verdiğimiz önerge Anayasa’ya aykırılık içerdiği
yönünde bir önerge ve bunun tasarı metninden çıkarılmasını istiyoruz. Niçin
istiyoruz? Bir kere, kanun hükmünde kararnameyi kanunla değiştiriyoruz. Her
şeyden önemlisi, bu dershaneler konusuyla ilgili bir düzenleme içeren hüküm
değil 25’inci madde. Burada diyor ki: Millî Eğitim Bakanlığı bünyesindeki idari
personelin bu kanun yürürlüğe girdiği tarihten itibaren görevlerini sona
erdiriyor. Yani daha önce bu insanlar, sınavlara girmiş, belirli bir süre
harcamış, liyakati var, deneyimi var, müktesebatı var; bunlar hikâye ve “Ben bunu kanunla
yapıyorum. Sen idari yargıya da gitsen beyhude, bir sonuç elde edemezsin. Ben
öyle istedim, seni yok sayıyorum, koca bir kurumu lağvediyorum, ortadan
kaldırıyorum çünkü oradaki idari personel cemaatçi personel.” diyor açıkça bunu
söyleyelim. Şimdi, bunu tasfiye etmeye yönelik, ben oradaki personel badem
bıyıklıdır, pala bıyıklıdır, üçgen bıyıklıdır, cemaatçidir bilemem,
yakışıklıdır, çirkindir, uzundur, kısadır ama bunca yıllık o kurumun hafızasını
ortadan kaldırıyorsunuz, sonra oturuyorsunuz, sıfırdan başlıyorsunuz, kendinize
göre yeni bir personel rejimi uyguluyorsunuz, yeni bir kadro yaratıyorsunuz,
kadrolaşmaya gidiyorsunuz ve siyasi kadrolaşmaya gidiyorsunuz.
Şimdi,
düne karşıyız ama bugüne de karşıyız yani dün eğer Millî Eğitim Bakanlığı bir
yapının elinde -tırnak içerisinde söylüyorum, sizlerin söylemi- paralel
yapının, paralel devletin, cemaatin elinde; siz oradan alıyorsunuz, başka bir
kurumun ya da bir siyasi iradenin, bir dünya görüşünün eline sunuyorsunuz.
Şimdi, yapmayın arkadaşlar, yani eğitimi bu noktaya getirirseniz Türkiye’ye
büyük günah işlersiniz, büyük kötülük yaparsınız, bunu yargıda da yapıyorsunuz,
HSYK’da da yaptınız. Bakın, 2010 Anayasa değişikliğini hatırlayın, hangi
saiklerle çıktı Anayasa değişikliği? “Efendim, HSYK, bir kast sistemi, 5
kişilik bir yapı, 5 kişilik yapıyı hâkimler, savcılar seçiyor, belli bir grup
seçiyor, onlar da o idari kadroyu seçiyor, al gülüm ver gülüm, dar alanda kısa
pas yapılıyor.” dediler. Sonra ne oluyor? 2010 referandumu 26 maddelik bir
değişiklik -o dönemi hatırlayın- “Hap gibi yutturacağız.” dediler, Türk
milletine hap gibi de yutturdular, aldılar kendilerinin deyimiyle Kemalist
yapıdan cemaat yapısına verdiler. Ne oldu? 1’inci şekle de karşıyım, 2’inci
şekle de karşıyım, bugün getirdiniz HSYK’yı AKP’nin eline teslim ettiniz,
AKP’nin arka bahçesi yaptınız, bakanın, siyasi bir kurumun sevk ve idaresine
verdiniz. Şimdi eğer siz yargıyla bu derece zalimce oynarsanız, eğitim
sistemiyle zalimce oynarsanız demokrasi adına, insan hakları adına, özgürlükler
adına Türkiye’ye büyük kötülükler yaparsınız. Bizim söylemlerimiz beyhude.
“Yanlıştan dönün.” diyoruz, dönmüyorsunuz.
Bakın, dün bizim
bu kürsüden şikâyet ettiğimiz sözcükleri… Ne dedik o zaman? “Ya, yapmayın
arkadaş, öyle bir yapıyla kol kola gidiyorsunuz ki, öyle bir anlayış
içerisindesiniz ki Türkiye’yi bölüyorsunuz, parçalıyorsunuz.” Daha marjinal
söylemler vardı, “Türkiye’de bir ulusal kurtuluş mücadelesi lazım.”
deniliyordu. Şimdi Başbakan ne diyor biliyor musunuz? Diyor ki: “Bu bir millî
mücadeledir, bir ulusal kurtuluş savaşıdır.” Dün bizim söylediğimizi bugün siz
söylüyorsunuz. Allah aşkına bir gün de büyük sözü dinleyin!
Saygılar
sunuyorum. (CHP sıralarından alkışlar)
BAŞKAN –
Teşekkür ederim.
III.- YOKLAMA
(CHP
sıralarından bir grup milletvekili ayağa kalktı)
MEHMET AKİF
HAMZAÇEBİ (İstanbul) – Yoklama istiyoruz Sayın Başkan.
BAŞKAN –
Önergeyi oylarınıza sunacağım.
Yoklama talebi
var.
Sayın Hamzaçebi,
Sayın Ağbaba, Sayın Aksünger, Sayın Özkoç, Sayın Öner, Sayın Baydar, Sayın
Eyidoğan, Sayın Acar, Sayın Seçer, Sayın Nazlıaka, Sayın Gümüş, Sayın Dinçer,
Sayın Özdemir, Sayın Güler, Sayın Serter, Sayın Onur, Sayın Haberal, Sayın
Tanal, Sayın Öz, Sayın Atıcı.
Yoklama için üç
dakikalık süre veriyorum ve süreyi başlatıyorum.
(Elektronik
cihazla yoklama yapıldı)
BAŞKAN –
Toplantı yeter sayısı vardır.
IX.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
3.- Milli Eğitim Temel
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ve Milli Eğitim, Kültür, Gençlik ve Spor Komisyonu Raporu
(1/884) (S. Sayısı: 562) (Devam)
(Devam)
BAŞKAN -
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi
Başkanlığına
Görüşülmekte
olan 562 Sıra Sayılı Kanun Tasarısının Çerçeve 25 inci maddesinde yapılan
teklifle 652 sayılı Kanun Hükmünde Kararnameye eklenmesi öngörülen 'Geçici
Madde 10 un (3), (4), (5) ve (8) inci fıkralarının madde metninden
çıkartılmasını, 9 uncu fıkrasının aşağıdaki şekilde değiştirilmesini arz ve
teklif ederiz.
Pervin Buldan (Iğdır) ve arkadaşları
"(9) Bu
madde yürürlüğe girdiği tarihten itibaren, Bakanlığın görev alanı ile ilgili
alanlarda doktora yapmış olmak kaydıyla üniversite öğretim elemanları,
öğretmenler ve devlet memurluğuna atanmasın engel bulunmayan mezunlar Eğitim
Uzmanı olarak atanabilir. Öğretmenler arasında, meslekte beş yıllık deneyime, Bakanlıkça
belirlenecek düzeyde Kamu Personeli Yabancı Dil Bilgisi Seviye Tespit
Sınavından veya dil yeterliliği bakımından bunlara denkliği kabul edilen ve
uluslararası geçerliliği bulunan başka bir belgeye sahip ve Bakanlıkça
belirlenen esas ve usullere göre sesli ve görüntülü kayıt altına alınarak
yapılacak yazılı ve sözlü sınavdan başarılı olanlar da Eğitim Uzmanı
kadrolarına atanabilirler."
BAŞKAN –
Komisyon önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) - Katılmıyoruz
Sayın Başkan.
BAŞKAN –
Hükûmet?
MİLLÎ EĞİTİM
BAKANI NABİ AVCI (Eskişehir) - Katılmıyoruz Sayın Başkan.
BAŞKAN –
Gerekçeyi okutuyorum:
Gerekçe:
Hükümetin bu
önerisi, dershanelerin kapatılması bahanesi üzerinden bir taraftan kamu kaynakları
ile özel okulların doğrudan desteklenmesini getirirken, diğer taraftan sayıları
100 bini bulan bütün eğitim yöneticilerine yönelik tarihin en büyük ve en
kapsamlı tasfiye planını içermektedir.
AKP iktidarı
2002 yılından bu yana geçen 12 yıllık iktidarı esnasında Yönetici Atama
Yönetmeliğini birçok kez değiştirmiştir. Bu değişikliklerle merkezi birimlerde
ve taşra birimlerinde kadrolaşmıştır. Bakanlık kadrolarından okuldaki müdürlük
ve müdür yardımcılığına kadar tüm yönetici kadrolarına "AKP'ye ve Cemaate
yakın olanlar" atanmıştır. Bu atamaların birçoğu hükümete yakınlığıyla
bilinen sendikanın direktifleri ile gerçekleşmiştir.
17
Aralık operasyonundan sonra 12 yıldır devam ettirilen Cemaat-AKP ortaklığının
sona ermesiyle iktidar mücadelesi, Milli Eğitim Bakanlığı kadroları üzerinden
de yaşanmıştır. Bu tasarıdaki düzenleme ile okullarda dört yılını doldurmuş
bütün müdür ve müdür yardımcılarının görevi son bulacaktır. Yeni düzenleme ile
de müdür ve müdür yardımcılarını dört yıllık sürelerle valiler atayacaktır.
Böylece AKP tüm okullarda yandaşlarını idareci yapacaktır. Yandaş sendikadan ve
AKP il, ilçe yönetimlerinden gidecek listeler vali tarafından onanacak, okul
bileşenleri olan öğretmenler, öğrenciler ve veliler hiç dikkate alınmayacaktır.
Ayrıca
zaten mevcut durumda var olan yöneticilik kadrolarındaki cinsiyet
eşitsizlikleri de artacaktır. Milli Eğitim Bakanlığının kadın personel sayısı
erkek personel sayısından fazla olmasına rağmen kadın yönetici oranı sadece
%18'dir. Bu yeni düzenleme ile "erkek valiler" "erkek
yöneticiler" seçerek var olan eşitsizlikleri daha da arttıracaktır.
Milli
Eğitim Teşkilatındaki yöneticilik kadroları siyasal rant kapısına
dönüştürülmemelidir. Eğitimin demokratikleşmesi ve yerelleşmesi bağlamında okul
müdüründen il milli eğitim müdürüne kadar bütün yöneticiler belli bir
süreliğine, okul ve diğer kurumların tüm bileşenleri tarafından belirlenecek
usul ve esaslara göre seçimle belirlenmeli ve bütün eğitim emekçileri için asli
görevin öğretmenlik mesleği olduğu akıldan çıkartılmamalıdır.
AKP'nin
mantığına göre herkes her işi yapabilir, dokuzuncu maddedeki düzenlemeye göre
eğitimle ilgisi olmayan diğer tüm kurumlardaki uzmanlara eğitim uzmanı olma
yolu açılmaktadır. Eğitim uzmanlığı kadrolarına eğitim alanında yüksek ihtisas
yapmış doktora mezunlarının, öğretim elemanlarının ve deneyimli öğretmenlerin
hiçbir zaman sınırı getirilmeden atabilmesi sağlanmalıdır.
İş
bu önerge belirtilen gerekçeler ile sunulmuştur.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan Milli Eğitim Bakanlığı'nca hazırlanan ve Türkiye Büyük Millet Meclisi
Başkanlığı'na arzı Bakanlar Kurulu'nca 27/01/2014 tarihinde kararlaştırılan
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/884)" 12/02/2014 tarihinde,
Esas Komisyon olarak Millî Eğitim, Kültür, Gençlik ve Spor Komisyonu'na, Tali
Komisyon olarak Plan ve Bütçe Komisyonu'na havale edilen tasarı, 21 ve
22/2/2014 tarihli 24 ve 25'inci toplantılarında görüşülen 562 sıra Sayılı
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı"nın çerçeve 25 inci maddesinde
Geçici madde ile eklenen üçüncü, dördüncü, beşinci ve sekizinci fıkraların
tasarı metninden çıkarılmasını arz ve teklif ederiz.
Zühal
Topcu (Ankara) ve arkadaşları
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) –
Katılmıyoruz Sayın Başkan.
BAŞKAN
– Hükûmet…
MİLLÎ
EĞİTİM BAKANI NABİ AVCI (Eskişehir) – Katılmıyoruz Sayın Başkanım.
BAŞKAN
– Sayın Özcan Yeniçeri, buyurun.
ÖZCAN
YENİÇERİ (Ankara) – Sayın Başkan, değerli milletvekilleri; önce bir hakkı
teslim etmek istiyorum: İlk defa, söylediğimiz bir değişiklik Sayın Mahir Ünal
tarafından işleme konulmuştur, onun için teşekkür ediyorum, baştan söyleyeyim.
(AK PARTİ sıralarından “Bravo” sesleri, alkışlar)
Değerli
milletvekilleri, şimdi, bir ülkenin eğitim sistemi üzerinde özensiz, düzensiz
ve adaletsiz bir eğitim inşa etmek ya da eğitim sistemi inşa etmek bir ülkeye
yapılabilecek en büyük kötülüktür. Şimdi, ben demin dedim ki: Bu yasa
eğitimcilerin motivasyonunu kırdı, eğitimcilerin moralini çökertti ve
eğitimcilerin heyecanını yok etti çünkü bu çok yoğun bir biçimde, herkesin
bulunduğu statülerin ortadan kalkacağı dolayısıyla da kendi gelecekleri
konusunda belirsizliklerin ortaya çıkacağı endişesiyle insanlar yoğun bir
biçimde bu konuda şikâyet ve yakınma bildirdiler. Biz de bunları dile
getirmeye çalıştık, bizim işimiz bu zaten.
Bu kanun
tasarısının, kendisini her şeyi yapmaya kadir gören totaliter bir anlayışın
unsuru olarak ortaya çıktığını düşünüyorum ve savunuyorum. Çünkü, eğitimcilerin
feryadı var, yöneticilerin feryadı var; eğitimcilerin endişesi var,
eğitimcilerin gelecek korkusu var, şu veya bu biçimde. Sayın Bakan, bu
sızlanmalara kulak vermek zorundasınız. Ben ezbere konuşmuyorum; lütfen, bana
geliyor, onun için konuşuyorum.
Şimdi, bunları
dile getirmek zaten temsil ettiğimiz bu insanların talebi. Burada, Bakanlığın
görevden almalarını, Millî Eğitim müdür yardımcılarını, müdürlerini görevden
almalarını, okul müdürleri görevden alınırken biz buna dönüp “Sayın Bakanım,
çok iyi yapıyorsunuz, şu öğretmenleri de bir görevden al.” dememizi herhâlde
beklemeyeceksiniz. Biz ne diyeceğiz? Biz diyeceğiz ki: Bunları görevden
almanın, bunların müktesebatlarını, bunların Anayasal ve hukuk düzeni
içerisindeki yerlerini yerle yeksan etmenin idarenin veyahut Bakanlığın veya
siyasetin işinin olmaması gerektiğini söyleyeceğiz, biz de onu söyledik.
Biz, burada
iktidarın yüzüne ayna tutuyoruz ve Sayın Bakan bize “Popülizm yapıyorsunuz.”
şeklinde bir söylem içerisinde bulunuyor. Hâlbuki, Sayın Bakan, ben size 2 kez
“Öğretmenlerin maaş ve ücretleriyle ilgili bir düzenlemeyi ne zaman yapmayı
düşünüyorsunuz?” diye sordum. Biraz önce Sayın Halaçoğlu da akademisyenlerle
ilgili düzenlemeyi sordu. Bunlar çok ciddi mesele. Biz, sürekli, öğretmenlerin,
yöneticilerin canına nasıl okuyacağız, bunları nereden alacağız, hangi yapısal
unsurlar içerisine koyacağız onu tartışıyoruz. Ya, gelin bir de şu
öğretmenlerin maaşlarını tartışalım, şu öğretmenlerin sosyal durumlarını
tartışalım, şu öğretmenlerin statülerini tartışalım, bunları daha ileri noktaya
nasıl taşırız, bunun üzerinde duralım, asıl sorun da burada.
Şimdi, aslında
bu popülizm değil, realizm daha da ötesi doğalcılıktır, yani doğal, tabii olan
bir şeydir ve yapılması gereken, herkes tarafından dile getirilmesi, üzerinde
tartışılması gereken bir husustur. Eğitimde başarı doğru yer, doğru zaman ve
doğru yöntemle yaptığınız zaman bir sonuç elde etmek mümkün olur. İş, seçime
kısa bir süre kaldığı, yolsuzluklarla arşıâlâyı sarstığı, iktidarın devleti
işletemediği bir zamanda, Millî Eğitim Bakanlığının yasasını soğukkanlı bir
biçimde el alıp irdelemek ve incelemek mümkün değildir.
Nitekim iktidar,
dershane konusunu bir hesaplaşma alanı olarak önümüze getirmiştir. Elbette
dershaneler eğitim sisteminden düşürülmelidir, eğitim denkleminden dershane
düşürülmelidir. Ama dershane bir arz ve talep –arkadaşların çoğu da burada hep
söylediler- meselesi olarak ortaya çıktı. Yani bir kanun var, Gresham Kanunu
“Kötü para iyi parayı kovar.” Ama eğitimde bu öyle değildir. Eğitimde, kaliteli
bir eğitim, kalitesiz bir eğitimi kovar. Dolayısıyla, kaliteli bir eğitim
sistemi getirdiniz de, daha ucuz bir eğitim sistemi getirdiniz de, dershaneden
daha nitelikli bir yapı oluşturdunuz da bu yüce Türk milleti, bu halk size
hayır mı dedi? Sonra, dershanelere giden yolu kurutmak lazım. Bunun yolu da
eğitim sistemini kaliteli hâle getirmek, ölçme ve değerlendirme sistemini
gözden geçirmek, sınav yarışına öğrencileri sokmaktan kurtarmaktan geçiyor.
Devamını bir sonraki maddeden söyleyeceğim.
Hepinize
saygılar sunuyorum. (MHP ve AK PARTİ sıralarından alkışlar)
BAŞKAN –
Teşekkür ederim.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Sayın Bakanın
bir açıklama talebi vardır.
Buyurun.
MİLLÎ EĞİTİM
BAKANI NABİ AVCI (Eskişehir) – Sayın Başkan, değerli milletvekilleri; ben
aslında inşallah bu gece görüşmeler bittikten sonra teşekkür konuşmasında bu
hususu vurgulamayı düşünüyordum ama Büyük Millet Meclisinin teamüllerinden
biliyorum ki teşekkür konuşmalarına pek fazla itibar edilmiyor, salon çok çabuk
boşalıyor. Onun için çok önemli gördüğüm bir hususu, hazır böylesine bir
çoğunluk varken bir kere daha vurgulamak istiyorum.
Şimdi, yapılan
bütün konuşmalarda, özellikle muhalefet milletvekilleri arkadaşlarımızın
yaptığı konuşmalarda, Komisyondaki bütün açıklamalarımıza rağmen, burada zaman
zaman fırsat düştükçe yaptığımız açıklamalara rağmen, bu, okul yöneticisi,
müdür, müdür yardımcısı atamalarının hem sayısı hem de yöntemi konusunda bizim
düşünmediğimiz, öngörmediğimiz bir yöntemi bize izafe ediyorsunuz.
Şimdi, bakınız,
bizim, 4 Ağustos 2013 tarihinde yayınladığımız Millî Eğitim Bakanlığı Eğitim
Kurumu Yöneticileri Atama ve Yer Değiştirme Yönetmeliği var, bu yönetmelik
yürürlükte. Bu yönetmelik, bu yasal düzenleme doğrultusunda bazı revizyonlar
gerektiriyor, bunlardan bir tanesi de görevlendirmelerin dört yıllık olması ama
bu dört yıl, dört yıldan sonra asla uzatılmayacağı anlamına gelmiyor. Şimdi,
ısrarla söylüyoruz ki bu bir içtihat çatışmasını çözmeye yönelik bir
düzenlemedir. Bakınız, bizim yönetmeliğimizin 4’üncü maddesinde, eğitim kurumu
müdür ve müdür yardımcılığını ikinci görev olarak yürütmek üzere başvuranları
aday olarak tanımlıyoruz. Atama tanımlanırken, eğitim kurumu müdür, müdür
başyardımcılığı ve müdür yardımcılıklarını yürütmek üzere 657 sayılı Devlet
Memurları Kanunu’nun 88’inci maddesine göre verilen ikinci görevi kastediyoruz,
böyle gidiyor. Yani bizim bu yönetmeliğimizde var olan, bunun ikinci görev
olduğu bilgisi maalesef dikkate alınmadığı için bazı idare mahkemeleri
tarafından bunu bu yasayla bir kere daha netleştirmiş oluyoruz. Bundan sonraki
-bu düzenlemeden sonra- mevcut okul yöneticileri görevlendirme olduğu bilinerek
görevlendirilmiş olacaklar, yönetmelik de bunu öngörüyor zaten.
BAŞKAN
– Sayın Bakan, bir dakikanız kaldı.
MİLLÎ
EĞİTİM BAKANI NABİ AVCI (Eskişehir) – Peki.
Bu
yönetmelikte müdürlüğe, müdür yardımcılığına nasıl atanacağı, hangi sınavlardan
geçeceği… Şimdi, “Millî eğitim müdürünün teklifi ve vali tarafından atanıyor.”
diye algılıyorsunuz, yanlış. Burada millî eğitim müdürünün önüne gelene kadar
adayların hangi süreçlerden geçeceği, hangi sınavlardan geçeceği, hangi
ölçütlerle değerlendirileceği, sonra bunların bir komisyon tarafından
değerlendirilip, o komisyonun 3’e indirdiği adayları valiye millî eğitim
müdürünün teklif edeceği ve valinin de onlardan atayacağı; bunlar, bu süreçler
burada var zaten, devam ediyor bunlar. Yani bu yasayla birlikte bütün okul
yöneticileri görevden alınıyor, ondan sonra il müdürü kendi kafasına göre
birilerini hiçbir ölçüye bağlı olmaksızın seçiyor, sonra da vali bunlardan
birini atıyor; böyle bir şey yok.
ÖZCAN
YENİÇERİ (Ankara) – (A) şıkkı doğru mu?
MİLLÎ
EĞİTİM BAKANI NABİ AVCI (Eskişehir) – (A) şıkkı neydi?
(Mikrofon
otomatik cihaz tarafından kapatıldı)
ÖZCAN
YENİÇERİ (Ankara) – Bütün yöneticilerin görevleri düşüyor.
BAŞKAN
– Lütfen karşılıklı konuşmayalım.
MİLLÎ
EĞİTİM BAKANI NABİ AVCI (Eskişehir) – Bunun bir kadro olmadığı, görevlendirme
olduğu bu yasayla vurgulanıyor.
BAŞKAN
– Teşekkür ederim Sayın Bakan.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 562 sıra sayılı Millî Eğitim Temel Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısının çerçeve 25 inci
maddesi ile 652 sayılı Kanun Hükmünde Kararnameye eklenmesi öngörülen geçici 10
uncu maddenin beşinci fıkrasının ilk cümlesinin aşağıdaki şekilde, sekizinci
fıkrasında geçen "eğitim öğretim yılının" ibarelerinin "ders
yılının" şeklinde, anılan çerçeve maddeye bağlı ek (3) sayılı listenin ise
aşağıdaki şekilde değiştirilmesini arz ve teklif ederiz.
Mahir Ünal (Kahramanmaraş) ve arkadaşları
"Üçüncü
fıkraya göre ekli (3) sayılı listedeki Grup Başkanı ve İl Müdürü kadrolarına
atanmış sayılanlar ile geçici 3 üncü maddeye istinaden şahsa bağlı Genel Müdür
Yardımcısı, Daire Başkanı ve İl Müdürü kadrolarına atanmış sayılanlar Öğretmen
Yetiştirme ve Geliştirme Genel Müdürlüğüne bağlı hizmet içi eğitim
enstitülerinde görevlendirilir."
(3) SAYILI LİSTE
KURUMU : MİLLÎ EĞİTİM BAKANLIĞI
TEŞKİLATI : MERKEZ
İHDAS EDİLEN
KADROLARIN



Sınıfı


Unvanı


Derecesi


Serbest Kadro
  Adedi


Toplamı




GİH


Bakanlık Müşaviri


1


12


12




GİH


Grup Başkanı


1


38


38




GİH


Eğitim Uzmanı


1


300


300







TOPLAM





350


350



KURUMU : MİLLÎ EĞİTİM BAKANLIĞI 
TEŞKİLATI : TAŞRA
İHDAS EDİLEN
KADROLARIN



Sınıfı


Unvanı


Derecesi


Serbest Kadro Adedi


Toplamı




GİH


İl Müdürü


1


37


37




GÎH


Eğitim Uzmanı


1


1060


1060







TOPLAM





1097


1097



BAŞKAN -
Komisyon önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) – Uygun
görüşle takdire bırakıyoruz Sayın Başkan.
BAŞKAN –
Hükûmet?
MİLLÎ EĞİTİM
BAKANI NABİ AVCI (Eskişehir) – Katılıyoruz Sayın Başkanım.
BAŞKAN -
Gerekçeyi okutuyorum:
Gerekçe:
Önergeyle, 652
sayılı Kanun Hükmünde Kararnamenin geçici 3 üncü maddesine istinaden şahsa
bağlı Genel Müdür Yardımcısı, Daire Başkanı ve İl Müdürü kadrolarına atanmış
sayılanların Öğretmen Yetiştirme ve Geliştirme Genel Müdürlüğüne bağlı hizmet
içi eğitim enstitülerinde görevlendirilmesi, madde metninde geçen "eğitim
öğretim yılının" ibarelerinin "ders yılı" olarak değiştirilmesi
ve kadro iptal ve ihdasına ilişkin cetvellerin tasarıda öngörülen
değişikliklere paralel olarak yeniden düzenlenmesi öngörülmektedir.
BAŞKAN - Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmiştir.
Kabul edilen
önerge doğrultusunda maddeyi oylarınıza sunuyorum: Kabul edenler... Kabul
etmeyenler... Madde kabul edilmiştir.
26’ncı maddede
iki adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan Milli Eğitim Bakanlığı'nca hazırlanan ve Türkiye Büyük Millet Meclisi
Başkanlığı'na arzı Bakanlar Kurulu'nca 27/01/2014 tarihinde kararlaştırılan
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/884)" 12/02/2014 tarihinde,
Esas Komisyon olarak Millî Eğitim, Kültür, Gençlik ve Spor Komisyonu'na, Tali
Komisyon olarak Plan ve Bütçe Komisyonu'na havale edilen tasarı, 21 ve
22/2/2014 tarihli 24 ve 25'inci toplantılarında görüşülen 562 sıra Sayılı
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı"nın çerçeve 26 ncı maddesinde
yer alan "(f) ve (g) bentleri" ibaresinin "(f) ile (g)
bentleri" olarak değiştirilmesini arz ve teklif ederiz.”
 Zühal
Topcu Mesut Dedeoğlu Özcan Yeniçeri
 Ankara Kahramanmaraş Ankara
 Seyfettin
Yılmaz Emin Çınar Bülent Belen
 Adana Kastamonu Tekirdağ
 Mustafa Erdem Alim
Işık 
 Ankara Kütahya
Türkiye Büyük Millet Meclisi
Başkanlığına
Görüşülmekte
olan, 562 sıra sayılı "Milli Eğitim Temel Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı'nın 26 ncı
maddesinin yasa metninden çıkarılmasını arz ve teklif ederiz.
Mehmet Akif Hamzaçebi 
Celal Dinçer  Fatma Nur Serter
 İstanbul İstanbul 
İstanbul
BAŞKAN - Okunan
son önergeye Komisyon katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) –Katılmıyoruz
Sayın Başkan.
BAŞKAN –
Hükûmet?
MİLLÎ EĞİTİM
BAKANI NABİ AVCI (Eskişehir) – Katılmıyoruz Sayın Başkanım.
BAŞKAN – Önerge
üzerinde Sayın Akif Hamzaçebi konuşacak.
Buyurun. (CHP
sıralarından alkışlar)
MEHMET AKİF
HAMZAÇEBİ (İstanbul) – Sayın Başkan, değerli milletvekilleri; biraz önce
görüşülüp kabul edilen 25’inci madde, bu tasarının en önemli iki maddesinden
biridir. Bir maddesi dershanelerin kapatılmasına ilişkin düzenlemeyse, diğeri
de budur.
Bu maddede,
Millî Eğitim Bakanlığında, müsteşar ve Talim Terbiye Kurulu başkanı dışında,
müsteşar yardımcıları, genel müdürler, strateji daire başkanı, emlak daire
başkanı ve grup başkanı seviyesinde olan bütün yöneticilerin görevi sona
erdirilmektedir, kanun gücüyle.
Yine, aynı
maddede, il millî eğitim müdürlerinin, millî eğitim müdür başyardımcılarının,
ilçe millî eğitim müdürlerinin görevi sona erdirilmektedir.
Yine bir başka
fıkra düzenlemesiyle de okul müdürlerinin, okul müdür başyardımcılığı
görevlerinde bulunanların bu görevleri sona erdirilmektedir.
Bu, son derece
antidemokratik, Anayasa’ya aykırı bir düzenlemedir. Ağır yetki gasbı vardır
burada. Bir hukuk devletinde idarenin her türlü eylem ve işlemi yargının
denetimine tabidir. Yani, bir işlem yapar idare, bir tayin yapar, bir atama
yapar, bu atamaya karşı ilgili kişiler yargıya gidip hakkını arayabilir. Kanun,
bu hak olmasın, bu kişiler mahkemeye gitmesin diye bir düzenleme yapıyor, bu
kişileri kanun gücüyle görevden alıyor. Hele, Sayın Bakanın bu maddeye yönelik
olarak biraz önce yapmış olduğu açıklamayı doğrusu büyük bir üzüntüyle
karşıladım. Sayın Bakan diyor ki: “Okul müdürlüğü görevinden alınan kişiler
mahkemeye gidiyor, buradan yürütmeyi durdurma kararı alıyorlar, iptal kararı
alıyorlar. Maalesef, bu mahkemeler işin doğrusunu bilmiyorlar çünkü okul
müdürlüğü bir ek görevdir, ikinci bir görevdir. Yani, kimseyi öğretmenlik
kadrosundan almıyoruz, öğretmenlik görevinden almıyoruz ama maalesef,
Türkiye’deki mahkemeler bu gerçeği bu doğruyu bilmedikleri için yanlış karar
veriyorlar.” Yani, Bakan diyor ki: “Biz de kanunla bu öğretmenlerin önünü
kapatıyoruz, mahkemeye gitme hakkını elinden alıyoruz.” Anayasa’nın 36’ncı
maddesi Türkiye’de herkesin hak arama özgürlüğüne sahip olduğunu söyler. Sayın
Bakan bu hakkı personelinin elinden alıyor.
Geçen gün Sayın
Bakan rakam verdi. “Bu madde kapsamına giren kişi sayısı sizin öyle
abarttığınız gibi değildir, sadece 40 bin kişidir.” diyor. Çok mütevazi bir
rakam! Yani, Sayın Bakan, bu açıklamanızı ben üzüntüyle karşıladım.
MİLLÎ EĞİTİM
BAKANI NABİ AVCI (Eskişehir) – Onda üzülecek bir şey yok.
MEHMET AKİF
HAMZAÇEBİ (Devamla) – Lütfen, Bakanlık bürokrasinize sorun. 2012 yılında çıkan
bir kanun vardı, Millî Eğitim Bakanlığında yeniden yapılanmayı öngören bir
kanun. Ona karşı Anayasa Mahkemesinde bir iptal davası açıldı. Anayasa
Mahkemesi bu iptal davasını reddetti. Ret gerekçesi şuydu, diyor ki: “Bakanlık
teşkilatında kamu yararı amacıyla yeni bir yönetim yapısı oluşturuluyor. Yeni
bir yönetim yapısı oluşturulurken doğal olarak bazı kadrolar kalkar, yeni bazı
kadrolar ihdas edilebilir. O nedenle, iptal talebini uygun görmüyorum.” Bunun
mefhumu muhalifinden şu çıkar: Yeni bir yapılanma yok ise herhangi bir şekilde
bir kişiyi kanunla görevden alamazsınız; Anayasa Mahkemesinin 2013/26 karar
sayılı kararı.
Yine, Anayasa
Mahkemesi, 2006 yılında Bankacılık Düzenleme ve Denetleme Kuruluyla ilgili bir
karar verdi. Bir eski hükûmet döneminde BDDK üyelerinin görevleri kanunla sona
erdirildi. Hükûmet yeni üyeler atadı oraya. Anayasa Mahkemesi “Olmaz. Burada
bir yönetim yapısı değişikliği yok. Sen bu kişiyi görevden alarak onun yargıya
gitme hakkını elinden alamazsın. Alacaksan Bakanlar Kurulu kararıyla, şununla
bununla al, yargı yolu açık olsun.” dedi. Sayın Bakan, bu kadar, Anayasa’ya
aykırı bir düzenlemede ısrar etmemeniz gerekir.
Sayın Bakana,
Hükûmete ve Genel Kurula tavsiyem şudur: Lütfen, tekriri müzakere yoluyla
geriye dönelim, Anayasa Mahkemesinin iptal edeceği açık olan bu düzenlemeden
vazgeçelim. Çünkü Anayasa Mahkemesi bu düzenlemeyi iptal ettiği zaman o
kişilerin yargıya giderek bu görevlere geri gelme hakları vardır, bu hakkı elde
edeceklerdir. Bunu 40 bin kişinin yaptığını düşünürsek, bu tam bir kaostur.
Evet, iyi
akşamlar diliyorum, saygılar sunuyorum. (CHP sıralarından alkışlar)
BAŞKAN –
Teşekkür ederim.
Önergeyi
oylarınıza sunuyorum: Kabul edenler…
AYTUĞ ATICI
(Mersin) – Karar yeter sayısı...
BAŞKAN – Karar
yeter sayısı arayacağım.
Önergeyi kabul
edenler… Kabul etmeyenler…
Elektronik
cihazla yapalım, peki.
İki dakika süre
veriyorum ve süreyi başlatıyorum.
(Elektronik
cihazla oylama yapıldı)
BAŞKAN – Karar
yeter sayısı vardır, önerge kabul edilmemiştir.
Diğer önergeyi
okutuyorum:
Türkiye Büyük Millet Meclisi
Başkanlığı’na
Görüşülmekte
olan Milli Eğitim Bakanlığı'nca hazırlanan ve Türkiye Büyük Millet Meclisi
Başkanlığı'na arzı Bakanlar Kurulu'nca 27/01/2014 tarihinde kararlaştırılan
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/884)" 12/02/2014 tarihinde,
Esas Komisyon olarak Millî Eğitim, Kültür, Gençlik ve Spor Komisyonu'na, Tali
Komisyon olarak Plan ve Bütçe Komisyonu'na havale edilen tasarı, 21 ve
22/2/2014 tarihli 24 ve 25'inci toplantılarında görüşülen 562 sıra Sayılı
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı"nın çerçeve 26 ncı maddesinde
yer alan "(f) ve (g) bentleri" ibaresinin "(f) ile (g)
bentleri" olarak değiştirilmesini arz ve teklif ederiz.
Ali Öz (Mersin) ve arkadaşları
BAŞKAN –
Komisyon önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU SÖZCÜSÜ İSRAFİL KIŞLA (Artvin) – Katılmıyoruz
Sayın Başkan.
BAŞKAN –
Hükûmet?
MİLLÎ EĞİTİM
BAKANI NABİ AVCI (Eskişehir) – Katılmıyoruz Sayın Başkanım.
BAŞKAN – Önerge
üzerinde Sayın Ali Öz konuşacak.
Buyurun. (MHP
sıralarından alkışlar)
ALİ ÖZ (Mersin)
– Teşekkür ediyorum Sayın Başkanım.
Sayın Başkan,
değerli milletvekilleri; 562 sıra sayılı Kanun Tasarısı’nın 26’ncı maddesi
üzerine söz almış bulunuyorum. Yüce heyetinizi saygılarımla selamlıyorum.
Tabii ki bu 562
sıra sayılı Kanun Tasarısı’nın adına “eğitim” ve eğitimde birtakım
değişiklikleri yapmak, eğiticilerin, idarecilerin vasfını yeniden belirlemek,
onların atamalarını yeniden düzenlemek, daha önce yapmış olduğumuz, Meclise
bile gelmeden, kanun hükmündeki kararnameyle değiştirdiğimiz yani yapboz
tahtasına dönüştürdüğümüz bir şeyi yeniden birlikte düzeltme arzusu içerisinde
olduğumuzu öncelikle ifade etmek istiyorum. Ama tabii ki bunu ifade etmeden,
şunu da söylemeden geçemeyeceğim: Tasarının tamamını incelediğimizde, aslında,
eğitimle alakalı herhangi bir özelliğin olmadığı, sadece öğretime verilen,
ezbercilikle bütünleşmiş olan Türk millî eğitiminin yapısındaki dejenerasyonu,
öğretim aşamasında bir şeyler yaparak yeniden düzeltebilir miyiz diye mücadele
ediyoruz. Bu tasarının içerisinde ve son on iki yıllık devri iktidarınız
döneminde maalesef millî eğitimin “millî” kısmıyla “eğitim” kısmı anlamında
kayda değer çok bir ilerleme ve gelişme olmadığını da ifade etmem lazım.
Öğretim
sistemimizde çok büyük çaplı bir değişikliğe gidiyorsunuz. Sayın Bakan ifade
ediyor, “Burada şöyle alacağız, sınavdan geçecek, 3’lüye düşecek, teklif
edilecek, vali belirleyecek, şöyle olacak böyle olacak.” Şimdi, biz eğer on iki
yıldır bu ülkede yaşamamış olsak, Adalet ve Kalkınma Partisinin eğitimcileri,
idarecileri atarken hangi kıstaslara göre bunları değerlendirdiğinden bihaber
olsak, o zaman söylediklerinize belki hak verebiliriz. Siz ki on iki yıllık
iktidarınız döneminde beş defa bakan değiştirmiş, her bakan kendi anlayışı ve
bürokratlarıyla millî eğitimin merkez ve taşra idari teşkilat yapısında ve
Türkiye’deki eğitim modelinde ciddi değişikliklere imza atmış bir Hükûmetsiniz.
Dolayısıyla, burada söylediklerinize peşinen bizim inanmamızı beklemeniz
herhâlde bizleri çok saf yerine değerlendirdiğiniz kanaatindeyim. Adam kayırma,
adam kollama…
Millî eğitimde
birtakım işler aksadığı zaman, millî eğitimin eğitim kısmının içerisinde
olmaması gereken çok farklı bir noktaya eğitim sistemini taşıyıp yeni icatlar
buldunuz. Hiç unutmuyoruz Sayın Bakanım, yani hiçbir şey yokken “Tek model
insan, tek tip insan yetişmesin, şöyle olmasın, böyle olmasın, kılık kifayet
düzenlemesi, okullardaki serbest kıyafete son.” diye bir şeyi başlattınız.
Bunun bir ara ciddi derecede savunucusu oldunuz, çok geçmeden bu yetkiyi
tekrardan okullardaki aile birliklerinin kararına bırakarak yeniden bir
düzeltme içerisine girdiniz.
Hepinizin
bildiği ve hatırladığı gibi, eğitimde olmazsa olmazlardan sıkça bahsettiğiniz,
“Okul kitaplarını bedavaya veriyoruz.” dediniz. Doğru, dağıttınız ama müfredatla
uyumlu olmayan dağıttığınız kitapların çoğunu okullardaki öğrencilerin bile
ellerine almadığını da hepimiz biliyoruz. Ama, bu kitapların başında, Sayın
Başbakanın, bazı yerlerde Millî Eğitim Bakanlığının reklamını yaptığını da
gayet iyi biliyoruz. Bunların hiçbir tanesi dikkatlerimizden kaçmış değil.
“Akıllı tahta”
dediniz, “tablet bilgisayarlar” dediniz. İyi, güzel bunlar teknolojiye uygun,
modern eğitim anlayışı içerisinde olması gerekir ama bunların altyapısı
hazırlanmadan apar topar bunların ihalelerini yapıp… Bu akıllı bilgisayarların okullarda
koli koli beklediğini, Ankara’daki büyük ilköğretim okullarına gidin oralar da
bile görmenizin mümkün olduğunu ifade etmek istiyorum.
MUHYETTİN AKSAK
(Erzurum) – Beceriksiz idarecilerden kaynaklanıyor.
ALİ ÖZ (Devamla)
– Beceriksiz idarecilerle hiç alakası yok, altyapısı tamamen yapılmamış. Bir de
idarecileri hiç suçlamayınız, yakışmıyor Sayın Vekilim. Bu idarecileri biz
atamadık, bunları da siz atadınız ve okullarında son derece başarılı olan
idareciler. Zaten bu idarecileri, kadrolaşırken bir yanlış yaptığınızı yüce
Türk milletine itiraf etmek durumundasınız. Bunu HSYK’da yaptınız. Bunu, şimdi,
millî eğitimde de kadrolaşmayı nasıl yaptığınızı, bunların da bir tehdit unsuru
olduğunu düşünerekten bu değişiklikleri yapma arzusu içerisinde olduğunuzu bu
milletin fark etmediğini düşünmeyiniz. Tabii ki eğitim ciddi bir iştir ama
yapboz tahtasına çevirdiğiniz zaman da eğitimin maalesef ciddiyeti kalmıyor.
Şunu da ifade
etmek isterim ki; kanunlar yazmakla uygulamaya geçmez. Yöneticilerin liyakatli,
ehil ve memleketi düşünen, millî düşünen insanlar olması gerektiğini ifade
ediyor, yüce heyetinizi saygılarımla selamlıyorum.
BAŞKAN –
Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Birleşime yirmi
dakika ara veriyorum.
Kapanma Saati: 23.44
YEDİNCİ OTURUM
Açılma Saati: 00.05
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Muharrem IŞIK (Erzincan)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 70’inci Birleşiminin Yedinci
Oturumunu açıyorum.
562 sıra sayılı
Kanun Tasarısı’nın görüşmelerine devam edeceğiz.
Komisyon yerinde.
Hükûmet yerinde.
27’nci maddeye
bağlı (1)’inci fıkrada iki adet önerge vardır.
Okutuyorum:
Türkiye Büyük Millet Meclisi
Başkanlığına
Görüşülmekte
olan 562 Sıra Sayılı Milli Eğitim Temel Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısının 27. Maddesine
bağlı 1. Fıkranın aşağıdaki şekilde değiştirilmesini arz ve teklif ederiz.
 Gürkut Acar Fatma
Nur Serter Mahmut Tanal
 Antalya İstanbul İstanbul
 Hasan Ören Kamer
Genç Aykut Erdoğdu
 Manisa Tunceli İstanbul
“(1) 10/6/1930 tarihli ve 1702 sayılı
İlk ve Orta Tedrisat Muallimlerinin Terfi ve Tecziyeleri Hakkında Kanun
kaldırılmıştır.”
Türkiye Büyük
Millet Meclisi Başkanlığına
Görüşülmekte olan, 562 sıra sayılı
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı'nın 27 nci maddesinin 1 inci
fıkrasının aşağıdaki şekilde değiştirilmesini arz ve teklif ederiz. 
"(1) 10/6/1930 tarihli, 1702
sayılı İlk ve Orta Tedrisat Muallimlerinin Terfi ve Tecziyeleri Hakkında Kanun
yürürlükten kaldırılmıştır."
 Zühal Topcu Yusuf
Halaçoğlu Özcan Yeniçeri 
 Ankara Kayseri Ankara
 Seyfettin Yılmaz Münir
Kutluata
 Adana Sakarya
BAŞKAN – Okunan
son önergeye Komisyon katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU BAŞKAN VEKİLİ AVNİ ERDEMİR (Amasya) – Katılmıyoruz
Sayın Başkanım.
BAŞKAN –
Hükûmet?
ÇEVRE VE
ŞEHİRCİLİK BAKANI İDRİS GÜLLÜCE (İstanbul) – Katılmıyoruz efendim.
BAŞKAN – Önerge
üzerinde Seyfettin Yılmaz konuşacak.
Buyurun.
SEYFETTİN YILMAZ
(Adana) – Sayın Başkan, değerli milletvekilleri; 562 sıra sayılı Milli Eğitim
Temel Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı’nın 27’nci maddesi hakkında söz aldım. Hepinizi saygıyla
selamlıyorum.
Değerli milletvekilleri,
Sayın Başbakanın bir mahareti var, hakkını vermek lazım. Herkesin gözüyle
gördüğü, kulağıyla duyduğu şeyleri o görmez, duymaz. Böyle kalsa iyi, “Bir de
gözleri var görmezler, kulakları var duymazlar.” diye kitlelerin kafasını
karıştırır. Görmeyen o mu, kitleler mi, şaşırır kalırsınız. Bakın oğluyla
yaptığı “Evdeki milyonlarca liralık nakdi evden çıkartın.” talimatı verdiği
telefon konuşması. Sesler Başbakan ve oğluna mı ait? Öyle gözüküyor. Oğlunun
sebepsiz, haksız zenginleşmesinin emareleri ortada mı? Evet. Bunlar için
yargıdan, hesap vermekten kaçıyor mu? Evet. Daha ne? Elinde tüm imkânlar var.
Şu dinlemelerle ilgili uzmanlardan oluşan bir heyetten kurgu, montaj olduğuna
dair belge var mı? Yok. Teknoloji Bakanı diyor ki: “Teknik incelemeye bile gerek
kalmayacak kadar açık. Yok, böyle bir şey olmamıştır.” Burada da tüm vekiller
bir mukaddes mutabakat korosu gibi “Elhak olmamıştır.”
Bu durumun bir
de tam tersi var: Kimsenin görmediğini o görür, o duyar ve bir tek o iddia
eder. Kendinden şüphe edersin ”Kör müyüm, sağır mıyım?” diye. Kabataş’ta bir
hanımefendinin Gezi eylemcilerince insanlık dışı tacize uğraması iddiası
böyledir. Bu olayı hanımefendi ve Başbakandan başkası görmemiştir. İddia var,
görüntü yok, şahit yok, bir muamma. Devleti sen yönetiyorsun, koy ortaya
görüntülerini, bu iddialara cevap ver. Yok. Anlaşılıyor, bir tek o görmüş.
Yine Gezicilerin
camiyi saygısızca kullanmış olmaları iddiası böyledir. İmam çıkar “Yok böyle
bir şey.” der. Oradaki insanlar “Olmadı böyle bir şey.” der, o iddia eder.
İnanç değerleri üzerinden siyasete devam.
Milletin
menfaatleri kavramı da Erdoğan’da farklı, devlet unsuru taşıyan insanlarda
farklı tecessüm ediyor. Çözüm dediği çözülme süreci böyle, yargı bağımsızlığı
böyle, demokrasi, insan hakları böyle, eğitim böyle, milletin menfaatleri de
böyle. Erdoğan’a deniliyor ki: “Sayın Başbakan, bu dershaneler düzenlemesi
yanlış. Millî Eğitimin altyapısı muhkem kılınmadan, sınavlar ortadan
kaldırılmadan dershaneleri kapatırsanız sizin tabirinizle paralel yapıya değil,
fakruzaruret içerisindeki ailelere zeki ama hâli vakti yerinde olmayan
çocuklara zarar verirsiniz.” “Yok efendim, bu düzenlemelerle ailelerin
soyulması sistemine paydos.”, “Dershaneler dolayısıyla ailelerin cebinden para
alınmasına hayır.” Buyurun bir hesap yapalım, rakamlar ne diyor. En ucuz
dershane ücreti 1.000 TL ile 1.500 TL arasında değişmektedir. Ortalaması 1.250
TL olduğu kabul edilirse dar gelirli vatandaşımız taksitlendirme yaparak aylık
100-150 lira taksit ödeyerek çocuğunu dershaneye gönderebilmektedir.
İSRAFİL KIŞLA
(Artvin) – 1.000 liraya dershane mi varmış!
SEYFETTİN YILMAZ
(Devamla) – En ucuz okul ücreti 10 bin TL’den başlamaktadır. 1.500 TL devlet
desteğini düştüğümüz zaman geriye 8.500 TL gibi bir ücreti öğrenci velisinin
ödemesi gerekiyor. Dar gelirli vatandaşımız bu ücreti nasıl ödeyecek? On iki
taksitle ödemeye çalışsa aylık 710 TL yapar. Bu, sadece bir çocuk için ödenecek
ücret. Dar gelirli vatandaşımız bütçesinden sadece okul ücreti olarak aylık 710
TL’yi nasıl ayırsın? Yoksa, amacınız eğitimde fırsat eşitliğini bozmak mı?
Sadece belirli gelirin üstündeki insanların çocukları mı iyi eğitim alsın?
Evet, böyle bir adalet anlayışı.
Bu taslak bu
yüzden fakire fukaraya, imkânı olmayan, gözlerinden zekâ fışkıran çocuklarımıza
ihanet yasasıdır. Rakamlar ortadayken ve bu rakamlar açıkça fakir aileler ve
çocuklarının aleyhineyken “Hayır, bu iddialar yanlıştır. Bu, milletin
lehinedir.” demek abesle iştigaldir.
Bu düşüncelerle
hepinizi saygıyla selamlıyorum. (MHP ve CHP sıralarından alkışlar)
BAŞKAN –
Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi
Başkanlığına
Görüşülmekte
olan 562 Sıra Sayılı Milli Eğitim Temel Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısının 27. Maddesine
bağlı 1. Fıkranın aşağıdaki şekilde değiştirilmesini arz ve teklif ederiz.
“(1) 10/6/1930
tarihli ve 1702 sayılı İlk ve Orta Tedrisat Muallimlerinin Terfi ve Tecziyeleri
Hakkında Kanun kaldırılmıştır.”
Aykut Erdoğdu (İstanbul) ve arkadaşları
BAŞKAN –
Komisyon önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU BAŞKAN VEKİLİ AVNİ ERDEMİR (Amasya) –
Katılmıyoruz Sayın Başkan.
BAŞKAN –
Hükûmet?
ÇEVRE VE
ŞEHİRCİLİK BAKANI İDRİS GÜLLÜCE (İstanbul) – Katılmıyoruz efendim.
BAŞKAN – Önerge
üzerinde Sayın Aykut Erdoğdu konuşacak.
Buyurun. (CHP
sıralarından alkışlar)
AYKUT ERDOĞDU
(İstanbul) – Sayın Başkan, değerli milletvekilleri; 562 sıra sayılı Millî Eğitim
Temel Kanunu’nu değiştiren yasanın 27’nci maddesi üzerine söz almış
bulunmaktayım. Hepinizi saygıyla selamlıyorum.
Değerli
arkadaşlar, millî eğitim sistemimizin amacı nedir? Bilimi, kültürü, ahlakı
çocuklarımıza öğretmektir. Bilim, kültür ve ahlak medeniyetin temelidir ve
insani bir durumdur. Mesela, hayvanların bir medeniyeti yoktur; bir köpek
medeniyetinden, kedi medeniyetinden, koyun medeniyetinden bahsedemeyiz ama bir
Roma medeniyetinden bahsederiz, Bizans medeniyetinden bahsederiz, İslam
medeniyetinden bahsederiz. Medeniyeti coğrafi olarak ikiye ayırabiliriz: Batı
medeniyeti ve Doğu medeniyeti ve ikisinin de dönüm noktası Orta Çağ’dır. Orta
Çağ’da Batı medeniyeti karanlıkların içerisindeyken, Avrupa’da engizisyon
varken, insanlar ruhlarına şeytan girmiş diye yakılırken Doğu medeniyetinde
İbni Sina vardır, Farabî vardır, Mevlâna vardır, Yunus Emre vardır. Batı
medeniyeti Rönesans ve Reform’u işte bu İslam medeniyetinin sönmekte olan
ışığından alır ve bu Batı medeniyetinin düşünsel temellerinde İbni Rüşd vardır.
İbni Rüşd Batı medeniyetine Antik Yunan’ı tanıtmıştır. Antik Yunan’da Platon
vardır, Aristo vardır, Sokrat vardır. Bir de Antik Yunan’da yaradılış mitosu
vardır. Antik Yunanlıların inandığı yaradılış mitosuna göre tanrılar insanları
yaratırken Epimetheus ve Prometheus kardeşleri özellikleri dağıtması üzerine
görevlendirmişlerdir ve Epimetheus karşısına gelen canlıların kimisine güçlü
pençeler, kimisine kalın kürkler, kimisine hızlı koşma yeteneği verir. En
sonunda karşısına tüysüz, çıplak, zavallı, çaresiz bir yaratık gelir ama kutuda
bir özellik kalmamıştır ve bu zavallı yaratığın hayatta kalamayacağını düşünen
Prometheus gökten ateşi ve zanaatları çalar. Ateşi ve zanaatları çalarak
verdiği insan yaratığı bu ateş ve zanaatlar sayesinde bütün hayvanların üstüne
çıkar ve o kadar güçlenir ki bir süre sonra kendi arasında savaşlar ve kaoslar
başlar. Bunu gören Zeus duruma dayanamaz ve insanlara iki önemli özellik daha
verir; utanma ve adalet duygusu. Eğer insanlarda utanma ve adalet duygusu yoksa
bir medeniyet gelişmez. Utanmak nedir? Yüz kızartıcı fiiller karşısında yüzün
kızarmasıdır, insani bir tepkidir, medeniyetin temelidir. İşte biz millî eğitim
sistemimizde hayvanlar ile insanlar arasındaki temel farkı koymak amacıyla bu
duyguları koyuyoruz. Mesela, kediler davranışlarından utanmazlar ama insanlar
utanırlar ve bizim millî eğitim sistemimizde, ahlak sistemimizde çocuklarımıza
ilk öğretmemiz gereken şeydir utanma duygusu, yüz kızartıcı fiiller karşısında
yüzümüzün kızarması.
Hepinizi
saygıyla selamlıyorum. (CHP sıralarından alkışlar)
BAŞKAN –
Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
27’nci maddeye
bağlı (2)’nci fıkra üzerinde iki adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan, 562 sıra sayılı Milli Eğitim Temel Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı'nın 27.
Maddesine bağlı 2. Fıkranın aşağıdaki şekilde değiştirilmesini arz ve teklif
ederiz.
 Fatma Nur Serter Mahmut
Tanal Hasan Ören
 İstanbul İstanbul Manisa

 Aykut Erdoğdu Gürkut
Acar Kamer Genç
 İstanbul Antalya
 Tunceli
 Haluk Ahmet Gümüş
 Balıkesir
"(2) 13/1/1943 tarihli ve 4357
sayılı Hususi İdarelerden Maaş Alan İlkokul Öğretmenlerinin Kadrolarına, Terfi,
Taltif ve Cezalandırılmalarına ve Bu Öğretmenler İçin Teşkil Edilecek Sağlık ve
İçtimai Yardım Sandığı İle Yapı Sandığına ve Öğretmenlerin Alacaklarına Dair
Kanunun 2, 3, 4, 5, 7, 8, 10 ve 15 inci maddeleri, geçici 1, 2, 3 ve 4 üncü
maddeleri kaldırılmıştır.”
Türkiye Büyük
Millet Meclisi Başkanlığına
Görüşülmekte olan, 562 sıra sayılı
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı'nın 27 nci maddesinin 2 nci
fıkrasının aşağıdaki şekilde değiştirilmesini arz ve teklif ederiz.
"(2) 13/1/1943 tarihli ve 4357
sayılı Hususi İdarelerden Maaş Alan İlkokul Öğretmenlerinin Kadrolarına, Terfi,
Taltif ve Cezalandırılmalarına ve Bu Öğretmenler İçin Teşkil Edilecek Sağlık ve
İçtimai Yardım Sandığı İle Yapı Sandığına ve Öğretmenlerin Alacaklarına Dair
Kanunun 2, 3, 4, 5, 7, 8, 10 ile 15 inci maddeleri ve geçici 1, 2, 3 ve 4 üncü
maddeleri yürürlükten kaldırılmıştır."
 Zühal Topcu Seyfettin
Yılmaz  Yusuf Halaçoğlu
 Ankara  Adana
 Kayseri 
 Münir Kutluata Özcan
Yeniçeri Ali Öz
 Sakarya  Ankara
 Mersin
BAŞKAN – Okunan
son önergeye komisyon katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU BAŞKAN VEKİLİ AVNİ ERDEMİR (Amasya) –
Katılmıyoruz Sayın Başkan.
BAŞKAN –
Hükûmet?
ÇEVRE VE
ŞEHİRCİLİK BAKANI İDRİS GÜLLÜCE (İstanbul) – Katılmıyoruz efendim.
BAŞKAN – Sayın
Ali Öz, buyurun. (MHP sıralarından alkışlar)
ALİ ÖZ (Mersin)
– Teşekkür ediyorum Sayın Başkanım.
Sayın Başkan,
değerli milletvekilleri; 562 sıra sayılı Kanun Tasarısı’nın 27’nci maddesinin
(2)’nci fıkrası üzerine Milliyetçi Hareket Partisi Grubu adına söz almış
bulunuyorum. Bu vesileyle yüce heyetinizi saygılarımla selamlıyorum.
Değerli
arkadaşlar, Millî Eğitim Bakanlığında son on iki yıl içerisinde -bir önceki
konuşmamda- sıkça hem bakanın hem de millî eğitimdeki model değişikliğinden
bahsetmiştim. Millî eğitimde temel amaçlamamız gereken, eğitimde fırsat
eşitliği noktasında hangi noktada olduğumuzu, bu dershanelerin eğitimin bir
parçası olarak neden ortaya çıktığını ve bu dershanelerin kapatılmasıyla
beraber yeni gelecek olan sorunları nasıl halledip çözeceğimize dair hepimizin
birlikte herhâlde oturup da düşünmesi gerekiyor.
Hepinizin
mutlaka çocuğu var. Büyük çoğunluğumuz da buraya milletvekili olarak
geldiğimize göre… Ben üniversitede çocuğu olan çok sayıda milletvekillinin
olduğunu biliyorum. Dolayısıyla, bunların öğretimleri aşamasında sadece
dershaneyle yetinmediklerini, dershane dışındaki, okuldaki eğitimin yetersiz
kaldığını, onun dışında da fırsat bulup zaman buldukça özel öğretmenlerden,
evlerde saatlerce çocuklarımıza ders aldığımız gerçeğini hiçbirimizin
gizlememesi lazım. Yani gerçekte bizim yaşadıklarımız aslında toplumun da
yaşadığıyla bire bir örtüşen bir durum. Şimdi siz burada dershaneleri
kapattınız. Eğitimde fırsat eşitliği yaratmadan, ülkemizin bir bölgesinden
başka bir bölgesine fırsat eşitliği oluşmadan, daha sonra da eğitimlerinin
sonucunda girmiş oldukları aynı sınavlarla bunların bilgisini ölçmek ne kadar
mantıklı olacak? Orada çocuklarımız bir fazla soruyu yapabilme adına öğretmen
öğretmen gezerken, dershane dershane dolaşırken bu fırsat eşitliğini ortaya
koymadan böyle bir düzenlemeyi yapmak daha büyük kaoslara vesile olacaktır.
Niyetiniz,
amacınız “Daha önce Millî Eğitimdeki kadrolaşmayı artık biz sil baştan yok
etmek istiyoruz.” diyorsanız bunu hem yüce Türk milletine hem de Parlamentodaki
diğer muhalefet milletvekillerine de açık ve net bir şekilde ifade etmeniz
lazım. Burada hiç kimsenin aklıyla alay etmek gibi bir hakkınızın olmadığını
düşünüyorum.
Ülkemizde
atanamayan öğretmenlerin sorunları varken, öğretmenlerin özlük hakları ve
sorunları birikmiş yığınla, çözüm beklerken, atandığı yerlerde çoğu öğretmenlerin
ilk atamalarında aile bütünlükleri sağlanamamışken, millî eğitimde eğitimin
yapısını oluşturan öğretmenlerle, öğretmenlerin de ötesinde idarecilerle bu
kadar fazla miktarda sistem olarak oynamanın bu ülkeye kazandıracağı hiçbir şey
olmadığını düşünüyorum. Şimdi ben size bir örnek vereyim: On beş yirmi yıl
idarecilik yapmış bir öğretmen… Tamamen hizmet içi eğitimden uzaklaşılmış,
kendimizi kandırmayalım, bu ülkede belli mesleklerde yapılan hizmet içi
eğitimlerin sadece kâğıt üzerinde yapıldığı, belli süreleri doldurmak adına
belli öğretmenlerin bir noktada buluştukları, birleştikleri, o yasal mevzuat
içerisinde süre neyse onların yapılıp daha sonra da “Eğitimin tamamlandı.” diye
ellerine bir kâğıt tutuşturulup gönderildiklerini hepimiz biliyoruz. Onun için,
öğretmenlerimiz bu formasyondan uzakken bir idareciyi aldınız, idarecilik
vasfını bıraktırdınız “Öğretmen olarak dön.” dediniz. Kendi çocuğumuzu
yıllardır idarecilik yapmış olan bir öğretmene emanet edip etmeyeceğimiz
noktasında hepimizin düşünmesi gerekiyor. Onun için, bu idarecilerin
idareciliğine son verirken çok fazla miktarda değerlendirme yapmaya
ihtiyacımızın olduğunu düşünüyorum.
Bu idarecilerin
yenileri nasıl belirlenecek? Valiler… Zaten siz sıkça ifade ediyorsunuz Sayın
Başbakan başta olmak üzere. “Bizim valilerimiz.” demiyor musunuz? Sayın Bakan
burada diyor ki: “Bir komisyon, üç tane öğretmen, daha sonra teklif, atama…”
Bırakın bunları, bu milletten gerçeği gizlemeyin, sonuçta yeni atayacağınız
öğretmenlerin de tamamı sizin eseriniz olacak ve bu idarecileri siz
belirleyeceksiniz, siz atayacaksınız. Liyakate, gerçekten hak edene hakkını
vermediğiniz sürece istediğiniz kadar tasarılarla Meclise getirin ama
uygulamada yine netice alamayacaksınız daha önceki uygulamalarınızda olduğu
gibi diyor, yüce heyetinizi saygılarımla selamlıyorum. (MHP sıralarından
alkışlar)
BAŞKAN –
Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan, 562 sıra sayılı Milli Eğitim Temel Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı'nın 27.
Maddesine bağlı 2. Fıkranın aşağıdaki şekilde değiştirilmesini arz ve teklif
ederiz.
Fatma Nur Serter (İstanbul) ve
arkadaşları
"(2)
13/1/1943 tarihli ve 4357 sayılı Hususi İdarelerden Maaş Alan İlkokul
Öğretmenlerinin Kadrolarına, Terfi, Taltif ve Cezalandırılmalarına ve Bu
Öğretmenler İçin Teşkil Edilecek Sağlık ve İçtimai Yardım Sandığı İle Yapı
Sandığına ve Öğretmenlerin Alacaklarına Dair Kanunun 2, 3, 4, 5, 7, 8, 10 ve 15
inci maddeleri, geçici 1, 2, 3 ve 4 üncü maddeleri kaldırılmıştır.”
BAŞKAN –
Komisyon önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU BAŞKAN VEKİLİ AVNİ ERDEMİR (Amasya) – Katılmıyoruz
Sayın Başkan.
BAŞKAN –
Hükûmet?
ÇEVRE VE
ŞEHİRCİLİK BAKANI İDRİS GÜLLÜCE (İstanbul) – Katılmıyoruz efendim.
BAŞKAN – Önerge
üzerinde Sayın Haluk Ahmet Gümüş…
Buyurun Sayın
Gümüş. (CHP sıralarından alkışlar)
HALUK AHMET GÜMÜŞ
(Balıkesir) – Sayın Başkan, değerli milletvekilleri; hepinizi saygıyla
selamlıyorum.
Türkiye
Cumhuriyeti bir hukuk devleti midir? Anayasa’da öyle yazıyor. Peki, hukuk
devleti nedir, hiç düşünülüyor mu ara sıra? Hukuk devletinde vatandaşların
hükûmetin keyfî uygulamalarından korunması amacıyla devletlerin sınırları
kanunlar tarafından çizilmiştir. Bunun da ötesinde, getirilen tanımların adil,
evrensel, hukuk normlarına uygun olması gerekir. AKP’nin yasama alışkanlıkları
bırakın hukuk devletine bağlı kalmayı, onu bertaraf etmeyi hedeflemektedir.
Yasalar iktidarın dönemsel çıkarlarına göre yapboz tahtasına dönüştürülmüştür.
Değerli
arkadaşlar, görüştüğümüz tasarıda her şey var, bir tek adalet yok. Şaibeli
sınavlarınızla öğretmenleri meslekten ihraçtan tutun da her seferinde elinize
yüzünüze bulaştırdığınız öğrenci seçme sınavları, yıllardır kadro bekleyen
öğretmen adaylarına olanca haksızlıklar, kamu mallarının birtakım kişilere
peşkeş çekilecek olmasına kadar her şey var, müsaittir.
Şu iktidar
sıralarında bu önümüzdeki tasarının siyasi hedefleriniz için birilerini tasfiye
etmeye dönük değil de gerçekten memleketin eğitim meselesini çözmeye dönük
olduğunu ispat edebilecek bir kişi var mıdır? Okul müdürlerini valilerin
atayacağı modele ne denir? Bırakınız hukuk devleti tanımındaki vatandaşı
devletin keyfî uygulamalarından koruma anlayışını, iktidarınızda çıkardığınız
tüm kanunlar partinizin, hatta daha net ifade edelim, partinizin liderinin
keyfiyeti için çıkarılmıştır. En düzgün gelen tasarıya ya da tekliflerinize
bile o günkü keyfiyetler eklendi ve bozulmaya uğradı. Komisyonlarda muhalefet
sizin adınıza utanır hâle geldi. İktidar partisi milletvekillerinin neye imza
attıklarından habersiz olduklarını defalarca gördük. Türkiye’de AKP iktidarı
Anayasa’daki hukuk devleti tanımını değiştirmese de içeriğini olanca gücüyle
zedelemiş ve hatta bozmuştur. Gelen her kanun hükmündeki kararname, gelen her
torba kanun, içerisinde AKP iktidarının keyfî amaçlarını içerdikçe ülkemizin
hukuk devleti normları zayıflamıştır. Zayıfladı. Zayıfladı da ne oldu? Artık
Anayasa’mızda yazan hukuk devletinin yerini fiiliyatta bir kanun devleti
almıştır. Biz kanun devleti içerisinde yaşıyoruz şu anda. Mutlak iktidara sahip
olduğunu düşünen, böyle zanneden yürütmenin başı yasama faaliyetlerini
yürütülmesi gereken sıradan bir prosedür gibi görerek Meclisi devre dışı
bıraktı. Burada defalarca bu söylendi.
Çağdaş
demokrasilerde olan güçler ayrılığı ilkesini bir angarya olarak gören
yürütmenin başının hayalindeki kanun devleti modeli burada kalmıyor, daha
ileriye de doğru gidiyor. Yasama organı yüce Meclisi angarya olarak gören,
yargıyı kendisine ayak bağı, hatta düşman olarak gören yürütmenin başı için
mutlak güç olmak esas hâlini almıştır. Genel Başkanımız “diktatör” dediğinde
tepki gösterenler tabloya şöyle bir baksın.
Erdoğan
otoritermiş. Ne otoriteri! Türkiye’de tüm erkleri kendisine bağlamak isteyen
Erdoğan’ın sistemi totaliter bir sistemdir. Diktatörlerde başka şeyler de
görülür, her şeyin kendisine ait olduğunu zannetme rahatsızlığı görülür.
Devletin tüm maddi varlıklarını kendisine ait hisseder, devletin tüm gücünün
kendisine devredildiğini zanneder. Tüm kurumların kendisini mutlu etmek için
var olduğuna inanır. Kendisi gibi düşünmeyen herkesi vatan haini zanneder.
Diktatörler, vatanı kendisi zanneden ve bir süre sonra namusu gibi koruması
gereken devlet bütçesiyle kendi cebini bile karıştırır hâle gelenlerdir. Bu
diktatörler birçok şeyi sık yaparlar. Demagojiye çok sık sarılırlar, demagoji
onlar için bir araçtır. Diktatörler öfkelerini haklılığın ispatı sayarlar, her
fırsatta “Sandıktan yüksek oy aldım.” diyerek kendilerini millî irade yerine
koyarlar.
(Mikrofon
otomatik cihaz tarafından kapatıldı)
BAŞKAN –
Teşekkür ederim.
HALUK AHMET
GÜMÜŞ (Devamla) – Hâlbuki millet onlara kendilerini millî irade zannetmeleri
için değil…
ALİ RIZA
ALABOYUN (Aksaray) – Diktatör olsa böyle konuşamazsın.
HALUK AHMET
GÜMÜŞ (Devamla) – …millî iradeye sahip çıkmaları için vermiştir. (AK PARTİ
sıralarından gürültüler)
BAŞKAN – Sayın
Gümüş, süreniz bitti.
HALUK AHMET
GÜMÜŞ (Devamla) – Hepinize iyi akşamlar diliyorum. (CHP sıralarından alkışlar)
MAHİR ÜNAL
(Kahramanmaraş) – Sayın Başkanım…
BAŞKAN – Sayın
Ünal, buyurun.
MAHİR ÜNAL
(Kahramanmaraş) – Sayın Hatip, Grup Başkanımıza dönük, demokrasiye,
demokrasinin teamüllerine uygun olmayan, Türkiye Cumhuriyeti devletinin
gelişimine, demokratik meşruiyetine uygun olmayan ifadeler kullandı. Cevap
hakkı istiyorum.
BAŞKAN –
Buyurun, iki dakika. (AK PARTİ sıralarından alkışlar)
X.- SATAŞMALARA
İLİŞKİN KONUŞMALAR (Devam)
2.- Kahramanmaraş
Milletvekili Mahir Ünal’ın, Balıkesir Milletvekili Haluk Ahmet Gümüş’ün 562
sıra sayılı Kanun Tasarısı’nın 27’nci maddesine bağlı (2)’nci fıkrasıyla ilgili
önerge üzerinde yaptığı konuşması sırasında AK PARTİ Grup Başkanına sataşması
nedeniyle konuşması
MAHİR ÜNAL
(Kahramanmaraş) – Sayın Başkan, değerli milletvekilleri; bugün gün boyu burada
hiçbir sataşmaya cevap vermeden insanların kendi düşüncelerinin, kendi
algılarının, kendi zihin içeriklerini yansıttığını bilerek ve onların
düşüncelerinin bizim hakikatimizi tanımlamayacağının bilincinde olarak büyük
bir sükûnetle, Türkiye Büyük Millet Meclisinin asli görevi olan yasama
faaliyetini yerine getirmesi için büyük bir özveriyle, sabırla hem CHP
milletvekilleri hem MHP milletvekilleri hem AK PARTİ milletvekilleri çalışma
gösteriyoruz. O yüzden ben bütün arkadaşlara teşekkür ediyorum.
Ama bakınız,
Türkiye Cumhuriyeti devleti Anayasa’da karşılığını bulan, demokratik, laik,
sosyal bir hukuk devletidir ve bu ülkenin doksan yıllık bir birikimi var, bir deneyimi
var, bir tecrübesi var, bir demokratik birikimi var. Ve bunu başka ülkelerde
yaşanan örneklerle, provokatif bir dille buraya çıkıp seçimi, yasamayı, kanunu,
hukuku hiçe sayarak anayasal çerçevede kendi demokratik meşruiyetini sürdüren
ve seçimlerle gelmiş ve her iki yılda bir seçime gitmiş ve her seçimde de oyunu
artırmış, iki tane referandumda milletin teveccühünü kazanmış ve kendisini de
üç dönemle sınırlandırmış bir Genel Başkana, bir siyasetçiye, burada bu
hitapların kullanılması her şeyden önce vicdana, adalete ve hakkaniyete sığmaz.
(AK PARTİ sıralarından alkışlar)
(Mikrofon
otomatik cihaz tarafından kapatıldı)
MAHİR ÜNAL
(Devamla) – Dolayısıyla, ben bu sözleri aynen iade ediyorum ve bu Meclisin
mehabetine uygun bulmuyorum. Bu saatte de hepinizi hassasiyetinizden,
çabanızdan ve emeklerinizden dolayı ve provoke olmamanızdan dolayı tekrar bir
daha tebrik ediyorum. (AK PARTİ sıralarından alkışlar)
BAŞKAN –
Teşekkür ederim Sayın Ünal.
IX.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
3.- Milli Eğitim Temel
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ve Milli Eğitim, Kültür, Gençlik ve Spor Komisyonu Raporu
(1/884) (S. Sayısı: 562) (Devam)
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Madde 27’e bağlı
(3)’üncü fıkra üzerinde iki adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan 562 Sıra Sayılı Milli Eğitim Temel Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısının 27. Maddesine
bağlı 3. Fıkranın aşağıdaki şekilde değiştirilmesini arz ve teklif ederiz.
 Fatma Nur Serter Mahmut
Tanal Hasan Ören
 İstanbul İstanbul Manisa
 Kamer Genç Gürkut
Acar
 Tunceli Antalya
3) 10/2/1954
tarihli ve 6245 sayılı Harcırah Kanununun 33 üncü maddesinin (b) fıkrasında yer
alan "Millî Eğitim Denetçileri ve Millî Eğitim Denetçi Yardımcıları ile İl
Eğitim Denetmenleri ve İl Eğitim Denetmen Yardımcıları" ibareleri
"Maarif Müfettişleri ve Maarif Müfettişleri Yardımcıları" olarak
değiştirilmiştir.
Türkiye Büyük Millet Meclisi
Başkanlığına
Görüşülmekte
olan, 562 sıra sayılı "Milli Eğitim Temel Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı'nın 27 nci
maddesinin 3 üncü fıkrasının aşağıdaki şekilde değiştirilmesini arz ve teklif
ederiz.
"(3)
10/2/1954 tarihli ve 6245 sayılı Harcırah Kanununun 33 üncü maddesinin (b)
fıkrasında yer alan "Milli Eğitim Denetçileri ile Milli Eğitim Denetçi
Yardımcıları ve İl Eğitim Denetmenleri ile İl Eğitim Denetmen
Yardımcıları" ibaresi "Maarif Müfettişleri ve Maarif Müfettiş
Yardımcıları” şeklinde değiştirilmiştir.
 Zühal Topcu  Yusuf
Halaçoğlu Emin Çınar
 Ankara Kayseri Kastamonu
Seyfettin Yılmaz Bülent
Belen Lütfü Türkkan
 Adana Tekirdağ Kocaeli
 Özcan Yeniçeri
 Ankara
BAŞKAN – Okunan
son önergeye Komisyon katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU BAŞKAN VEKİLİ AVNİ ERDEMİR (Amasya) –
Katılmıyoruz Sayın Başkan.
BAŞKAN –
Hükûmet?
MİLLÎ EĞİTİM
BAKANI NABİ AVCI (Eskişehir) – Katılmıyoruz Sayın Başkan.
BAŞKAN –
Gerekçeyi okutuyorum:
Gerekçe:
Yapılacak olan
bu değişiklik ile anlatıma açıklık kazandırılması amaçlanmaktadır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi
Başkanlığına
Görüşülmekte
olan 562 Sıra Sayılı Milli Eğitim Temel Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısının 27. Maddesine
bağlı 3. Fıkranın aşağıdaki şekilde değiştirilmesini arz ve teklif ederiz.
Fatma Nur Serter (İstanbul) ve
arkadaşları
(3) 10/2/1954
tarihli ve 6245 sayılı Harcırah Kanununun 33 üncü maddesinin (b) fıkrasında yer
alan "Millî Eğitim Denetçileri ve Millî Eğitim Denetçi Yardımcıları ile İl
Eğitim Denetmenleri ve İl Eğitim Denetmen Yardımcıları" ibareleri
"Maarif Müfettişleri ve Maarif Müfettişleri Yardımcıları" olarak
değiştirilmiştir.
BAŞKAN –
Komisyon, önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU BAŞKAN VEKİLİ AVNİ ERDEMİR (Amasya) –
Katılmıyoruz Sayın Başkan.
BAŞKAN –
Hükûmet?
MİLLÎ EĞİTİM
BAKANI NABİ AVCI (Eskişehir) – Katılmıyoruz Sayın Başkan.
BAŞKAN – Önerge
üzerinde Sayın Vahap Seçer konuşacak.
Buyurun. (CHP
sıralarından alkışlar)
VAHAP SEÇER
(Mersin) – Sayın Başkan, sayın milletvekilleri; hepinizi saygıyla selamlıyorum.
Ben de 27’nci maddede vermiş olduğumuz önergeyle ilgili söz aldım.
Şimdi, ülkede
önemli gelişmeler oluyor, Sayın Ünal bazı değerlendirmelerde bulundu ama
gerçekten, gelişmeleri anlamakta zorluk çekiyoruz. Şundan emin olun: Hem
Türkiye’nin hem Cumhuriyet Halk Partisinin, Cumhuriyet Halk Partisi çatısı
altında siyaset yapanların siyasi deneyimi, birikimi, demokrasi birikimi
Türkiye’nin selameti açısından sıkıntı yaratmaz yani Türkiye bir Ukrayna olmaz,
kimsenin endişesi olmasın. Ama, siz de takdir edin ki bakın, 17 Aralıktan bu
yana çok önemli gelişmeler oldu. Bu süreci tanımlayabilen varsa, açık, net
anlatabilen varsa gelsin buradan anlatsın. Ben anlamadım, ya ben geri
zekâlıyım, anlama zorluğu yaşıyorum ya siz anlatmıyorsunuz, anlatmaktan imtina
ediyorsunuz, sıkıntılar yaşıyorsunuz. Bunun içerisinde Sayın Başbakan da var.
Bakın, şimdi,
olay bakanlarla başladı. Burası demokratik bir ülke, burası kimsenin babasının
çiftliği değil yani sandığa gideceğiz, Sayın Ünal da söyledi, her dört yılda,
beş yılda seçime gideceğiz. Sandıktan kim çıktı? “Efendim, millî irade tecelli
etti, çoğunluk bizdedir, biz her şeyi yaparız, bütün yasaları çıkartırız.
Tartışmaya da gerek, Sayın Başbakan istemiştir, yasa gelir Meclise, tartışmaya
gerek yok, bizim dediğimiz dediktir, dediğimiz doğrudur.” Böyle bir anlayış
olamaz.
Şimdi, iş
bakanlarla başladı, bugün bakan çocukları, bu işin başındaki Reza Zarrab
serbest bırakıldı. Buyurun, Sayın Başbakanın açıklamaları: “Bir kısım paralel
yargı, maalesef çok haksız, mesnedi olmayan adımlar attılar. Hak yerini buldu.
Bu bir yargı sürecidir. Başbakan olarak müdahale imkânımız söz konusu değil ama
mevcut gelişme inşallah birçok şeyin önünün açılacağını gösteriyor.”
Şimdi, değerli
arkadaşlarım, bu gelişmeler doğrudur, doğru değildir, ortaya çıkan tapeler
montajdır, kurgudur, gerçektir; her iki durum üzüntülüdür. Bakın, ben, o
tapeleri dinlediğim zaman inanın kanım dondu, Başbakan adına üzüldüm. “Eğer
bunlar gerçekse ülkeme yazık.” dedim. Bu ülkenin doksan yıllık demokrasi
birikimi var, nice fırtınalar gördü, nice badireler atlattı, nice boranlar
gördü, darbeler, demokrasi deneyimleri, ekonomik krizler, birçok badireler
atlattık. Yazık oldu, bu birikimlerimize yazık oldu. Oysaki biz, demokratik bir
yapı, demokratik bir devlet, şeffaf, denetlenebilir bir devlet özlüyorduk, bir
hükûmet özlüyorduk. Şimdi tablo böyleyse yazık bize.
Sayın Başbakan
“Bunlar montaj” diyor, “Bu paralel yapının provokasyonudur.” diyor, “Bunların
kurgusudur.” diyor. Sayın Başbakanın Başdanışmanı “Millî silahlı kuvvetlere,
millî orduya kumpas yapılmıştır.” dedi. Bunu biz söylemedik.
NURETTİN DEMİR
(Muğla) - Neredeler onlar, neredeler?
VAHAP SEÇER
(Devamla) - Bugün biz söylemedik, biz yıllar önce söyledik, yıllardır
söylüyorduk ama bugün sizler söylüyorsunuz. Bu benim ikinci üzüntü kaynağım.
Bakın, siz, milletin emanet ettiği devleti kimlere teslim etmişsiniz, oysa biz
sizi on bir yıldır bu ülkede iktidar olarak zannediyorduk, iktidar olarak
biliyorduk, oysa iktidar başkalarıymış.
ZÜLFÜ DEMİRBAĞ
(Elâzığ) - Yirmi yıldır…
VAHAP SEÇER (Devamla)
- Şimdi bakın, bunun siyasi sorumlusu Hükûmetin başındaki Sayın Başbakandır.
Sayın Başbakan o paralel yapıdan tir tir titriyor. Diyor ki: “Kardeşim bana
kumpas kuruluyor. Benim telefonlarım dinleniyor. Cemaatin savcıları, yargıçları
mizansenlerle, uydurma birtakım davalarla bizleri mahkûm ediyor.” Bunu Sayın
Başbakan söylüyor. O zaman benim güvencem kim? Yargı yok. Yargı kimlerin
elinde? Yargı bağımsız değil, yargı tarafsız değil, yargı birilerinin
tahakkümünde. O zaman, ben, bir sade vatandaş olarak kime güveneceğim, kime
sırtımı dayayacağım? Hiç kusura bakmayın, devlet sistemi çökmüştür. Siyasi bir
kriz yaşanıyor. Yürütme, yargı, yasama, kusura bakmayın, ne yiv kalmış ne set
kalmış. Devlet sistemi yalama olmuştur.
Hepinize
saygılar sunuyorum. (CHP sıralarından alkışlar)
BAŞKAN –
Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Madde 27’ye
bağlı (4)’üncü fıkra üzerinde iki adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan 562 Sıra Sayılı Milli Eğitim Temel Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısının 27. Maddesine
bağlı 4. Fıkranın aşağıdaki şekilde değiştirilmesini arz ve teklif ederiz.
 Fatma Nur Serter Mahmut
Tanal Hasan Ören
 İstanbul İstanbul Manisa

 Aytuğ Atıcı Gürkut
Acar Kamer Genç
 Mersin Antalya Tunceli
(4) 2/7/1964
tarihli ve 492 sayılı Harçlar Kanununa ekli (8) sayılı tarifenin “VII-Okul
diplomaları” bölümünün (2) numaralı bendi kaldırılmıştır.
Türkiye Büyük Millet Meclisi Başkanlığına
Görüşülmekte
olan, 562 sıra sayılı "Milli Eğitim Temel Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı'nm 27 nci
maddesinin 4 üncü fıkrasının aşağıdaki şekilde değiştirilmesini arz ve teklif
ederiz.
 Zühal Topcu Yusuf
Halaçoğlu Özcan Yeniçeri
 Ankara Kayseri Ankara
 Bülent Belen Seyfettin
Yılmaz Emin Çınar
 Tekirdağ Adana Kastamonu
 Lütfü Türkkan
 Kocaeli
"(4)
2/7/1964 tarihli ve 492 sayılı Harçlar Kanununa ekli Sekiz (8) sayılı tarifenin
"VII-Okul Diplomaları" bölümünün İki (2) numaralı bendi yürürlükten
kaldırılmıştır.
BAŞKAN – Okunan
son önergeye Komisyon katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU BAŞKAN VEKİLİ AVNİ ERDEMİR (Amasya) –
Katılmıyoruz Sayın Başkanım.
BAŞKAN –
Hükûmet?
MİLLÎ EĞİTİM
BAKANI NABİ AVCI (Eskişehir) – Katılmıyoruz Sayın Başkanım.
BAŞKAN –
Gerekçeyi okutuyorum:
Gerekçe:
Yapılacak olan
bu değişiklik ile anlatıma açıklık kazandırılması amaçlanmaktadır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 562 Sıra Sayılı Milli Eğitim Temel Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısının 27. Maddesine
bağlı 4. Fıkranın aşağıdaki şekilde değiştirilmesini arz ve teklif ederiz.
Aytuğ Atıcı (Mersin) ve arkadaşları
(4) 2/7/1964
tarihli ve 492 sayılı Harçlar Kanununa ekli (8) sayılı tarifenin “VII-Okul
diplomaları” bölümünün (2) numaralı bendi kaldırılmıştır.
BAŞKAN –
Komisyon önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU BAŞKAN VEKİLİ AVNİ ERDEMİR (Amasya) –
Katılmıyoruz Sayın Başkanım.
BAŞKAN –
Hükûmet?
MİLLÎ EĞİTİM
BAKANI NABİ AVCI (Eskişehir) – Katılmıyoruz Sayın Başkanım.
BAŞKAN – Sayın
Aytuğ Atıcı konuşacak önerge üzerinde.
Buyurun. (CHP
sıralarından alkışlar)
AYTUĞ ATICI (Mersin)
– Teşekkürler Sayın Başkan.
Değerli
milletvekilleri, 562 sıra sayılı dershaneleri kapatma kılıflı, cemaatle
hesaplaşma ve AKP’nin kadrolaşma tasarısının 27’nci maddesinin 4’üncü bendi
üzerine verdiğimiz önergeyle ilgili olarak söz almış bulunuyorum. Çok önemli
işler yapıyormuş gibi davranıp fuzuli işler yapan milletvekilleri hariç tüm
milletvekillerini saygıyla selamlıyorum.
Bu maddeyle çok
önemli bir iş yaptığınızı zannediyorsunuz. Bu madde sanki çok güzel, çok hoş,
böyle, eğitim sistemini tamamen değiştirecek bir iş gibi görünüyor, kamuoyuna
böyle söyleyeceksiniz ama ben bir iddiada bulunuyorum: Şu anda karşımda bulunan
AKP milletvekillerinden hiç kimse ama hiç kimse bu maddeyle neyi
değiştirdiğinizi bilmiyor. Bilen varsa buyursun söylesin. Bir tek milletvekillinin
bile bu maddeyle neyin değiştirildiğini bildiğini zannetmiyorum.
HÜSEYİN BÜRGE
(İstanbul) – Bir sen biliyorsun tabii!
AYTUĞ ATICI
(Devamla) – Ses gelmediğine göre, sükut ikrardan gelir, bilmiyorsunuz, ben
söyleyeyim.
İHSAN ŞENER
(Ordu) – Muhatap almıyoruz, muhatap.
AYTUĞ ATICI
(Devamla) – Harçlar Kanunu’nda bir değişiklik yapıyorsunuz, lise ve dengi
okullardan mezun olanlara diploma verirken harç alınmasını kaldırıyorsunuz.
Güzel, iyi bir iş yapıyorsunuz. Kaç lira kaldırıyorsunuz? 6 lira 60 kuruş. 6
lira 60 kuruşu kaldırmak için bir kanun yapıyorsunuz, hani çok önemli işler
yapıyorsunuz ya gecenin şu saati! Gecenin şu saatinde 6 lira 60 kuruşu
kaldırmak için bu kadar milletvekili toplanmışsınız. Güzel, toplanın, elinize
sağlık.
HAKAN ÇAVUŞOĞLU
(Bursa) – Sen de bunun için konuşuyorsun.
AYTUĞ ATICI
(Devamla) - Harçları kaldırın, itirazımız yok. Şimdi, utanmadan, seçim
meydanlarında “Liselerden harçları kaldırdık.” diye nutuk atacaksınız.
İHSAN ŞENER
(Ordu) – Biz öyle bir şey yapmayız.
AYTUĞ ATICI
(Devamla) – Ama ben de meydan meydan gezip sizin 6 lira 60 kuruş kaldırdığınızı
anlatacağım.
Peki, bu
harçları, tamam, kaldırdınız, güzel bir şey. İyidir, halkının yararınadır,
başım üstünedir, yeter ki “Önemli işler yapıyoruz.” demeyin. Bu harçları kaldırınca
Sayın Bakan, Millî Eğitimin sorunları bitecek mi? 6 lira 60 kuruş kaldırdınız,
bitecek mi Millî Eğitimin sorunları? Hayır. Okulların temizliği için, okulların
ısınması için yine vatandaştan para alacak mısınız? Alacaksınız.
NURETTİN DEMİR
(Muğla) – Veliler temizliyor, veliler.
AYTUĞ ATICI
(Devamla) – 6 lira 60 kuruş kaldırıyorsunuz, 60 küsur lira her dönemde
insanlardan yine para alacaksınız.
6 lira 60 kuruşu
kaldırınca yardımcı ders kitabı rezaletini ortadan kaldıracak mısınız Sayın
Bakan? Üstelik de okulların içine stant kurdurarak o yardımcı ders kitaplarının
gariban vatandaşlara satılmasını engelleyecek misiniz? Hayır. Bakın, gene yalan
söylüyorsunuz. “Ders kitaplarını bedava verdik.” diyorsunuz, doğru ama ne
yapıyorsunuz? Yardımcı ders kitabı adı altında elinizi vatandaşın cebine gene
koyuyorsunuz.
MAHİR ÜNAL
(Kahramanmaraş) – “Yalan söyleme.”, “utanma”, bunlar temiz bir üslup değil
Sayın Başkan.
AYTUĞ ATICI
(Devamla) - İşte bunun için size “Dışı kalaylı, içi vay vaylı politikalar
yapıyorsunuz.” diyorlar. O yüzden, artık insanlar sizinle dalga geçiyorlar,
anlattıklarınıza güvenmiyorlar.
RAMAZAN CAN
(Kırıkkale) – Millet öyle demiyor.
AYTUĞ ATICI
(Devamla) – Okulların temel sorunları maalesef devam edecek.
Peki, Sayın
Bakan, dershaneleri kaldırınca sorunlar bitecek mi? Hayır. Parası olan gidecek,
özel hoca tutacak, yine olan, gariban, parası olmayan vatandaşa olacak.
Kardeşim, delikanlı olun ya! Cemaatle mi hesaplaşacaksınız? Buyurun hesaplaşın.
CUMA İÇTEN
(Diyarbakır) – Delikanlılığı sizden mi öğreneceğiz.
AYTUĞ ATICI
(Devamla) – Bizi hiç ilgilendirmez, hatta isterseniz birbirinizi yeyin. Yeter
ki bu işi çocuklarımız üzerinden yapmayın, yeter ki çocuklarımızı bu kirli
hesaplaşmanıza alet etmeyin. (CHP sıralarından alkışlar)
RECEP ÖZEL
(Isparta) – Kimseyi alet etmiyoruz.
AYTUĞ ATICI
(Devamla) - Bu tasarıyla bütün yöneticileri tasfiye ediyorsunuz. Neden?
RECEP ÖZEL
(Isparta) – Kimseyi alet etmiyoruz, sen alet etme de biz etmeyiz.
AYTUĞ ATICI
(Devamla) - Cemaatle savaş. Delikanlıysan çık, savaş et. Niye topyekûn
kaldırıyorsun? Kim getirdi bu yöneticileri buraya, ben mi getirdim, CHP mi
getirdi? Siz getirdiniz.
CUMA İÇTEN
(Diyarbakır) – Sen delikanlı mısın?
RECEP ÖZEL
(Isparta) – Biz getirdiysek, biz götürürüz ya! Sana ne, sana ne!
AYTUĞ ATICI
(Devamla) – Eğer liyakatle getirdiyseniz, neden temizliyorsunuz? Sizin aklınız
ancak ona yeter. “Biz getirdik, biz götürüyoruz.” İşte AKP’nin gerçek yüzünü
ortaya çıkardınız.
BAŞKAN – Temiz
bir dille konuşun Sayın Atıcı, hakaret etmeyin lütfen.
AYTUĞ ATICI
(Devamla) – Sayın Recep Özel, çok teşekkür ediyorum, AKP’nin gerçek yüzünü
ortaya çıkardın, maskesini düşürdün. “Biz getirdik, biz götüreceğiz.” Yemezler.
OSMAN AŞKIN BAK
(İstanbul) – Tavsiyeni kendine sakla.
MAHİR ÜNAL
(Kahramanmaraş) – Tamam, maskemizi düşürdün sen! Tamam.
AYTUĞ ATICI
(Devamla) - Eğer liyakatle gelseydi, bu insanlar, götüremezdiniz ama liyakatle
getirmediyseniz ben de size bunun hesabını sorarım.
HAKAN ÇAVUŞOĞLU
(Bursa) – Biz götürdük, hadi sen engelle hadi.
AYTUĞ ATICI
(Devamla) - Niye bu insanları getirdiniz, neden bu insanları getirdiniz,
oralara yerleştirdiniz? Çünkü o zaman halvet hâlindeydiniz, şimdi, hicret
âlemine başlıyorsunuz. Hicret âlemi hepinize hayırlı uğurlu olsun. (CHP
sıralarından alkışlar)
OSMAN AŞKIN BAK
(İstanbul) – Boş konuştun, boş.
HAKAN ÇAVUŞOĞLU (Bursa)
– Hadi engelle, engelle! Engelleyebilecek misin?
BAŞKAN –
Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
Madde 27’e bağlı
5’inci fıkranın (a) bendi üzerinde iki adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan 562 Sıra Sayılı Milli Eğitim Temel Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısının 27. Maddesine
bağlı 5. Fıkranın a bendinin aşağıdaki şekilde değiştirilmesini arz ve teklif
ederiz.
 Fatma Nur Serter Ali
Haydar Öner Mahmut Tanal
 İstanbul Isparta İstanbul
 Hasan Ören Gürkut
Acar Aylin Nazlıaka
 Manisa Antalya Ankara
a) 36 ncı
maddesinin "Ortak Hükümler" bölümünün (A) fıkrasının (11) numaralı
bendinde bulunan "İl Eğitim Denetmen Yardımcıları" ibaresi
"Maarif Müfettiş Yardımcıları" olarak ve "İl Eğitim
Denetmenliğine" ibaresi "Maarif Müfettişliğine" olarak
değiştirilmiş, aynı bentte bulunan "ve Millî Eğitim Denetçi
Yardımcıları" ve "ve Millî Eğitim Denetçiliğine" ibareleri madde
metninden çıkarılmıştır."
Türkiye Büyük Millet Meclisi
Başkanlığına
Görüşülmekte
olan, 562 sıra sayılı "Milli Eğitim Temel Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı'nın 27 nci
maddesinin 5 inci fıkrasının a bendinin aşağıdaki şekilde değiştirilmesini arz
ve teklif ederiz.
"a) 36 ncı
maddesinin "Ortak Hükümler" bölümünün (A) fıkrasının (11) numaralı
bendinde yer alan "İl Eğitim Denetmen Yardımcıları" ibaresi
"Maarif Müfettiş Yardımcıları" şeklinde ve "İl Eğitim
Denetmenliğine" ibaresi "Maarif Müfettişliğine" şeklinde
değiştirilmiş, aynı bentte yer alan "ve Milli Eğitim Denetçi
Yardımcıları" ile "ve Milli Eğitim Denetçiliğine" ibareleri
madde metninden çıkarılmıştır."
 Zühal Topcu Yusuf
Halaçoğlu Emin Çınar
 Ankara Kayseri Kastamonu
 Seyfettin Yılmaz Bülent
Belen Lütfü Türkkan
 Adana Tekirdağ Kocaeli
BAŞKAN –
Komisyon önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU BAŞKAN VEKİLİ AVNİ ERDEMİR (Amasya) –
Katılmıyoruz Sayın Başkanım.
BAŞKAN –
Hükûmet?
MİLLÎ EĞİTİM
BAKANI NABİ AVCI (Eskişehir) – Katılmıyoruz Sayın Başkan.
BAŞKAN – Kim
konuşacak?
YUSUF HALAÇOĞLU
(Kayseri) – Gerekçe.
BAŞKAN –
Gerekçeyi okutuyorum:
Gerekçe:
Yapılacak olan
bu değişiklik ile anlatıma açıklık kazandırılması amaçlanmaktadır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi
Başkanlığına
Görüşülmekte
olan 562 Sıra Sayılı Milli Eğitim Temel Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısının 27. Maddesine
bağlı 5. Fıkranın a bendinin aşağıdaki şekilde değiştirilmesini arz ve teklif
ederiz.
Fatma Nur Serter (İstanbul) ve arkadaşları
a) 36 ncı
maddesinin "Ortak Hükümler" bölümünün (A) fıkrasının (11) numaralı
bendinde bulunan "İl Eğitim Denetmen Yardımcıları" ibaresi
"Maarif Müfettiş Yardımcıları" olarak ve "İl Eğitim
Denetmenliğine" ibaresi "Maarif Müfettişliğine" olarak
değiştirilmiş, aynı bentte bulunan "ve Millî Eğitim Denetçi
Yardımcıları" ve "ve Millî Eğitim Denetçiliğine" ibareleri madde
metninden çıkarılmıştır."
BAŞKAN – Komisyon
önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU BAŞKAN VEKİLİ AVNİ ERDEMİR (Amasya) –
Katılmıyoruz Sayın Başkanım.
BAŞKAN –
Hükûmet?
MİLLÎ EĞİTİM
BAKANI NABİ AVCI (Eskişehir) – Katılmıyoruz Sayın Başkan.
BAŞKAN – Önerge
üzerinde Sayın Aylin Nazlıaka konuşacak.
Buyurun. (CHP
sıralarından alkışlar)
AYLİN NAZLIAKA
(Ankara) – Sayın Başkan, değerli milletvekilleri; yüce heyeti saygıyla
selamlıyorum.
Bakın,
değerli milletvekilleri, gene gecenin saat birinde burada bir yasa düzenlemesi
için bir aradayız. Ne yapmaya çalışıyoruz? Sizin 17 Aralık operasyonu sonrası
ortaya çıkan rüşvet ve yolsuzlukla ilgili olan süreci kapatma çalışmalarınızı
izliyoruz.
MUHYETTİN
AKSAK (Erzurum) – Sizin yalanlarınıza kimse inanmıyor. Millet sizin bu
yalanlarınıza inanmıyor.
AYLİN
NAZLIAKA (Devamla) – Ne yapıyoruz? Gene sizin kendi içinizde yaşadığınız iç
çatışmalar nedeniyle kendi kadrolaşmanızı sağlayabilmeniz amacıyla getirdiğiniz
yeni bir yasal düzenlemeyi konuşuyoruz.
Bakın,
az önce hisli Bakan Sayın Fikri Işık buradaydı, kendisini görünce aslında dün
kurduğu bir cümleyi hatırladım, kendisi dün dedi ki: “Biz bu yasal
düzenlemeleri yapıyoruz çünkü bize göre kurumlar bağımsız olmalıdır, ağabeyler
tarafından değil, amirler tarafından yönetilmelidir.” Bakın, ben insan
kaynakları ve yönetim alanında uzmanlaşmış birisi olarak bu cümlenin altına
imzamı atarım. (AK PARTİ sıralarından “Haaa” sesleri) Bizler de kurumların
bağımsız olmasını isteriz ve bizler de kurumların bireylere yönelik olarak
değil, yapısal olarak kurumsallaşmış bir şekilde yönetilmesi gerektiğine
inanırız ama özellikle bugün HSYK’yla ilgili olarak iki saat içerisinde yapmış
olduğunuz atamalara bakınca şunu bir kez daha anladık ki: Sizin asıl amacınız
“Onların ağabeyleri değil, bizim ağabeylerimiz burayı yönetsin.”miş. Bunu zaten
biliyorduk, bunu zaten biliyorduk.
ÖMER
FARUK ÖZ (Malatya) – Hımm!
AYLİN
NAZLIAKA (Devamla) – Hiç yakışmıyor size, koskoca bir milletvekiline bu şekilde
tavırlar içerisinde olmayı hiç yakıştıramadığımı söylemek istiyorum.
Bugünkü
tahliyelere gelince, bugünkü tahliyeler de bir başka utanç kaynağıdır. Rıza
Sarraf’ın ve bakan çocuklarının tahliye edilmesine şaşırdık mı? Hayır, hiç
şaşırmadık. Neden şaşırmadık? Bugün birileri şöyle bir cümle kurmuş: “Adalet
yerini buldu.” Bu cümleye şaşırmadık asıl çünkü aynı kişi Sivas katliamı
davasının zaman aşımına uğraması sonrasında da “Hayırlı olsun.” cümlesini
kurmuş olan kişiydi; aynı kişi bu ülkenin aydınları, bu ülkenin komutanları, bu
ülkenin milletvekilleri, bu ülkenin akademisyenleri, öğrencileri uzun
tutukluluk süreleriyle itibarsızlaştırılmaya çalışılırken ve sahte delillerle
yargılanırken “Ben bu davanın savcısıyım.” cümlesini kurmuştu. Neden
şaşırmadık? Çünkü, sadece 27 Türk Lirası çaldığı için yirmi yedi aya mahkûm
edilen çocuklarımızın olduğu bir ülkede bakan çocuklarının serbest bırakılacağı
da zaten konuşmalar arasında yer alıyordu. Anlaşılan o ki, her tape için yeni
bir yasa çıkarmaya çalışıyorsunuz. Ama içinde bulunduğunuz çamur öyle büyük bir
çamur ki, ne yaparsanız yapın kendinizi asla ve asla aklayamayacaksınız değerli
milletvekilleri.
Bakın, bugün,
burada dershanelerle ilgili olarak bir yasayı konuşuyoruz. Bu salondaki herkes
ve dışarıdaki halk şunu çok iyi biliyor ki, bu, tamamen siyasi bir karardır.
Yine, herkes şunu çok iyi biliyor ki, dershaneler, aslında, eğitim sistemindeki
çarpıklığın bir sebebi değil, bir sonucudur. Bunları sizler de çok iyi
bildiğiniz için zaten sataşmalara yönelik söz almıyorsunuz Sayın Mahir Ünal,
sizin de vicdanınız aslında rahat değil, ben öyle olduğunu düşünüyorum.
MAHİR ÜNAL
(Kahramanmaraş) – Ya yapmayın lütfen, olur mu öyle şey, yapmayın. Yani burası
kavga etme yeri değil ki, yani bir oranın kalkıp konuştuğu, bir buranın kalkıp
konuştuğu bir yer değil ki burası ya.
AYLİN NAZLIAKA
(Devamla) – Bakın, şu bir gerçek: Dershaneler kapandığı zaman ne olacak? Yine,
olan yoksullara olacak, gelir düzeyi yüksek olan aileler çocuklarına özel ders
aldıracaklar. Merdiven altı dershaneler olmaya başlayacak ortalıkta.
MAHİR ÜNAL
(Kahramanmaraş) – Ama siz önerge hakkında tek bir cümle söylemediniz ki.
RECEP ÖZEL
(Isparta) – Aylin Hanım, önergede ne yazıyor ya? Lütfen bir cümle ya, hemen bir
kelime söyleyin de bakalım.
AYLİN NAZLIAKA
(Devamla) – Onun için, hani, bu olay aslında ne biliyor musunuz? Filler
tepişir, çimenler ezilir.
Siz ha bire
“paralel, paralel” diyorsunuz ya, ben, içinizde bazılarının gerçekten de bir
paralel evrende yaşadığını düşünüyorum. Başka türlü bu kadar haksızlığa, bu
kadar hukuksuzluğa, bu kadar adaletsizliğe karşı suskun olabilmek asla ve asla
mümkün değil diye düşünüyorum.
Bakın, bir
önceki Bakan -Millî Eğitim eski Bakanı- atanamayan öğretmenler için ne demiş:
“Ben, öğretmen olmak isteyenleri Eminönü’ndeki caminin önünde bekleyen
güvercinlere benzetiyorum. Bekliyorlar ki biri önlerine yem atsın, Allah’tan
çocuklarım memur olmadılar.” Sayın Bakanın bir bildiği varmış tabii!
ÖMER FARUK ÖZ
(Malatya) – Öğretmenlere hakaret etmeyin, öğretmenlere hakaret etmeyin.
AYLİN NAZLIAKA
(Devamla) – Halkın çocukları, birilerinin çocukları gibi para sayma makinesine
sahip değiller. Onlar sadece emekleri ve alın terleriyle varlar.
Saygılar
sunuyorum. (CHP sıralarından alkışlar)
BAŞKAN –
Önergeyi oylarınıza sunuyorum…
MEHMET AKİF
HAMZAÇEBİ (İstanbul) – Karar yeter sayısı…
BAŞKAN –
Önergeyi oylarınıza sunacağım ve karar yeter sayısı arayacağım: Kabul edenler…
Kabul etmeyenler… Karar yeter sayısı vardır, önerge kabul edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
27’nci maddeye
bağlı (5)’inci fıkranın (b) bendi üzerinde bir adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan 562 Sıra Sayılı Milli Eğitim Temel Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısının 27. Maddesine
bağlı 5. Fıkranın b bendinin aşağıdaki şekilde değiştirilmesini arz ve teklif
ederiz.
 Ali Haydar Öner Fatma
Nur Serter Mahmut Tanal
 Isparta İstanbul İstanbul
 Hasan Ören Gürkut
Acar Kamer Genç
 Manisa Antalya Tunceli

“b) 152 nci
maddesinin “II- Tazminatlar” kısmının “A- Özel Hizmet Tazminatı” bölümünün (g) 
bendinde bulunan "Millî Eğitim Denetçi ve Denetçi Yardımcıları,"
ibaresi kaldırılmış ve (h)  bendinde bulunan "İl Eğitim
Denetmenleri" ibaresi "Maarif Müfettişleri" olarak
değiştirilmiştir."
BAŞKAN
– Komisyon önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU BAŞKAN VEKİLİ AVNİ ERDEMİR (Amasya) –
Katılmıyoruz Sayın Başkanım.
BAŞKAN –
Hükûmet?
MİLLÎ EĞİTİM
BAKANI NABİ AVCI (Eskişehir) – Katılmıyoruz Sayın Başkanım.
BAŞKAN – Sayın Ali
Haydar Öner konuşacak.
Buyurun. (CHP
sıralarından alkışlar)
HAKAN ÇAVUŞOĞLU
(Bursa) – Bu saatte çekilmezsin vallahi!
ALİ HAYDAR ÖNER
(Isparta) – “Bu saatte çekilmezsiniz.” diyen arkadaşımız niye gülüyorsunuz? Bu
saatte icbar eden sizsiniz, bir de gülünecek bir şey yok, memleketin millî
eğitim meselelerini konuşuyoruz; sizleri ciddiyete davet ediyorum! (CHP
sıralarından alkışlar, AK PARTİ sıralarından gülüşmeler)
Sayın Başkan…
Evet,
ciddiyetsizliğin derecesi ancak bu kadar olur!
BAŞKAN – Lütfen
Genel Kurula hitap ediniz konuyla bağlantılı olarak Sayın Öner.
ALİ HAYDAR ÖNER
(Devamla) – Reformlar hükûmetinin yeni bir reformu başlıyor. Sayın Erkan Mumcu,
Hüseyin Çelik, Nimet Çubukçu, Ömer Dinçer reformları bitti, şimdi 562 sıra
sayılı Tasarı’yla yeni bir eğitim reformu başlıyor.
Eğitimde
istikrar yok. Bir bakan geliyor, afra tafrayla, bir şeyler yapacağını söylüyor,
aynı parti iktidardayken bakan değişiyor, yeni gelen bakan eski bakanın
icraatlarını değiştirerek yeni bir reform başlatıyor. Bu reform bazen kadrolar,
bazen sistem, bazen de kavramlar üzerinde oluyor. 562 sıra sayılı Yasa’nın
önerge verdiğimiz maddesinde “millî eğitim müfettişi” ibaresi “maarif
müfettişi” olarak değiştiriliyor. Yani millî olmaktan ne zaman çıkacağız
dediğimiz, boşuna değilmiş. Yani “millî” kavramından ancak bu kadar rahatsız
olunup “maarif” kavramına sığınılmaya çalışılıyor.
Değerli
milletvekilleri, yapılan reformlarla minik öğrenciler ne yapacağını şaşırdı.
Veliler büyük bir şaşkınlık içinde, eğitim yöneticileri tasfiye ediliyor. Bir
kadro tasfiye ediliyor, birileri getiriliyor, sonra getirilenler yeniden
tasfiye ediliyor. Yetişmiş insan gücüne değer verme yok. Müktesep haklara saygı
yok. Hukukun kuralları ve mahkemenin kararları uygulanmıyor.
Değerli
milletvekilleri, 17 Aralık olayları devam ediyor. Acemiler yakalandı, ustalar
nerede demiştik. Ustaların tapeleri dile düştü. Acemileri salıverecek formüller
tez zamanda bulundu. Acele çıkan yasalarla mevcut deliller karartılırken yeni
delillerin elde edilmesi neredeyse imkânsız hâle getiriliyor. Mevcut yasaların
suç saydığı eylemlerin suç olmaktan çıkarılma süreci devam ediyor. Hatta suç
delillerinin elde edilmesi de bu gidişle suç sayılacak. Bilim, Sanayi,
Teknoloji ve hissiyattan sorumlu Sayın Bakanımız Fikri Işık, fikri neyse zikri de
o olmuş olacak ki ışık hızıyla “Tapeler montaj.” demiş. Hissî bir kavram, ilahi
bir mesaj nereden geldi de bu kanaate vardı, bilmiyorum. Ama Sayın Bakan
sabahleyin saat 08.02’deki “tape”lerin montaj olduğunu mu düşünüyor? Saat on
biri on yedi geçe yapılan konuşmalar montaj mıymış? Saat 15.39’daki konuşmalar,
saat 23.15’teki konuşmalar, telaşla yapılan, kısık sesle yapılan, Kısıklı’yla
yapılan konuşmalar montaj mıymış?
EKREM ÇELEBİ
(Ağrı) – Sen uzman mısın?
ALİ HAYDAR ÖNER
(Devamla) - Niye kısık sesle konuşuluyor, niye karşı taraf “Baba, bir daha
söylesene.” diyor? Sabahın mahmurluğunda anlayamamış.
Ertesi gün, saat
10.58’de de Aksaray Emniyet Müdürü, Aksaray Valisi İstanbul Emniyet Müdürlüğüne
uçakla getirilip oturtuluyor, yargı kararları uygulanmamak üzere.
MUHYETTİN AKSAK
(Erzurum) - Hemşerime laf etmeyin.
ALİ HAYDAR ÖNER
(Devamla) - Aynı şekilde, Sayın Bakan, Konya’da olan Sayın Başbakanın nasıl bu
konuşmayı yaptığını söylüyor? Sayın Bakan Başbakanının ne zaman, nerede
olduğunu bilmiyor.
Sayın milletvekilleri,
bir reformla, 4+4’le Kur'an ve Peygamber Efendimiz’in hayatı dersleri kondu.
Siyer…
RAMAZAN CAN
(Kırıkkale) - Kötü mü oldu?
ALİ HAYDAR ÖNER
(Devamla) - Çok iyi oldu.
MEHMET ŞÜKRÜ
ERDİNÇ (Adana) - Karşı çıktınız be, karşı çıktınız, karşı çıktınız!
ALİ HAYDAR ÖNER
(Devamla) - Keşke okusaydınız! Okusaydınız bu tapeler dile düşmezdi, harama el
uzatılmazdı, haram lokma yenmezdi, haram yiyenlere destek verilmezdi.
MEHMET ŞÜKRÜ
ERDİNÇ (Adana) – Karşı çıktınız, Anayasa Mahkemesine götürdünüz; imzan var altında,
şimdi “İyi oldu.” diyorsun!
ALİ HAYDAR ÖNER
(Devamla) - Helal kazanca haram katmayanlara ve haramilerin değirmenlerine su
taşımayanlara saygılar sunarım. (CHP sıralarından alkışlar)
MAHİR ÜNAL
(Kahramanmaraş) - Biz de saygılar sunuyoruz efendim (!)
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
27’nci maddeye
bağlı beşinci fıkranın (c) bendinde iki adet önerge vardır, okutuyorum:
Türkiye Büyük Millet Meclisi
Başkanlığı’na
Görüşülmekte
olan Milli Eğitim Bakanlığı'nca hazırlanan ve Türkiye Büyük Millet Meclisi
Başkanlığı'na arzı Bakanlar Kurulu'nca 27/01/2014 tarihinde kararlaştırılan
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/884)" 12/02/2014 tarihinde,
Esas Komisyon olarak Millî Eğitim, Kültür, Gençlik ve Spor Komisyonu'na, Tali
Komisyon olarak Plan ve Bütçe Komisyonu'na havale edilen tasarı, 21 ve
22/2/2014 tarihli 24 ve 25'inci toplantılarında görüşülen 562 sıra Sayılı
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı"nın çerçeve 27 nci maddesinde
yer alan beşinci fıkrasında yer alan ""İl Eğitim Denetmenleri"
ibaresi "Maarif Müfettişleri" şeklinde"” ibarelerinin
""İl Eğitim Denetmenleri" ibaresi "Maarif
Müfettişleri" biçiminde" olarak değiştirilmesini arz ve teklif
ederiz.
 Zühal Topcu Mesut
Dedeoğlu Özcan Yeniçeri
 Ankara Kahramanmaraş Ankara
 Seyfettin Yılmaz Emin
Çınar Alim Işık
 Adana Kastamonu Kütahya
 Bülent Belen  Mustafa
Erdem
 Tekirdağ Ankara
Türkiye Büyük Millet Meclisi
Başkanlığına
Görüşülmekte
olan 562 Sıra Sayılı Milli Eğitim Temel Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısının 27. Maddesine
bağlı 5. Fıkranın c bendinin aşağıdaki şekilde değiştirilmesini arz ve teklif
ederiz.
Fatma Nur Serter  Mahmut
Tanal Hasan Ören
 İstanbul İstanbul
 Manisa 
Kamer Genç   Gürkut
Acar Aylin Nazlıaka
 Tunceli Antalya Ankara
“c) Eki (I)
sayılı Ek Gösterge Cetvelinin “I-Genel İdare Hizmetleri Sınıfı” bölümünün (g)
bendinde bulunan “İl Eğitim Denetmenleri” ibaresi “Maarif Müfettişleri” olarak
değiştirilmiştir.”
BAŞKAN – Okunan
önergeye Komisyon katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU BAŞKAN VEKİLİ AVNİ ERDEMİR (Amasya) –
Katılmıyoruz Sayın Başkan.
BAŞKAN –
Hükûmet?
MİLLÎ EĞİTİM
BAKANI NABİ AVCI (Eskişehir) – Katılmıyoruz Sayın Başkanım.
BAŞKAN – Kim
konuşacak önerge üzerinde?
MEHMET AKİF
HAMZAÇEBİ (İstanbul) – Gerekçe…
BAŞKAN –
Gerekçeyi okutuyorum:
Gerekçe:
Metnin anlaşılır
kılınması amaçlanmıştır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi
Başkanlığına
Görüşülmekte
olan Milli Eğitim Bakanlığı'nca hazırlanan ve Türkiye Büyük Millet Meclisi
Başkanlığı'na arzı Bakanlar Kurulu'nca 27/01/2014 tarihinde kararlaştırılan
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/884)" 12/02/2014 tarihinde,
Esas Komisyon olarak Millî Eğitim, Kültür, Gençlik ve Spor Komisyonu'na, Tali
Komisyon olarak Plan ve Bütçe Komisyonu'na havale edilen tasarı, 21 ve
22/2/2014 tarihli 24 ve 25'inci toplantılarında görüşülen 562 sıra Sayılı
"Milli Eğitim Temel Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı"nın çerçeve 27 nci maddesinde
yer alan beşinci fıkrasında yer alan “‘İl Eğitim Denetmenleri’ ibaresi ‘Maarif
Müfettişleri’ şeklinde ibareleri ‘İl Eğitim Denetmenleri’ ibaresi ‘Maarif
Müfettişleri’ biçiminde" olarak değiştirilmesini arz ve teklif ederiz.
Zühal Topcu (Ankara) ve arkadaşları
BAŞKAN –
Komisyon önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU BAŞKAN VEKİLİ AVNİ ERDEMİR (Amasya) –
Katılmıyoruz Sayın Başkan.
BAŞKAN –
Hükûmet?
MİLLÎ EĞİTİM
BAKANI NABİ AVCI (Eskişehir) – Katılmıyoruz Sayın Başkanım.
YUSUF HALAÇOĞLU
(Kayseri) – Gerekçe…
BAŞKAN –
Gerekçeyi okutuyorum:
Gerekçe:
Yapılacak olan
bu değişiklikle; anlatıma açıklık kazandırılması amaçlanmaktadır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
27’nci maddenin
6’ncı fıkrasında iki adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan 562 Sıra Sayılı Milli Eğitim Temel Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısının 27. Maddesine
bağlı 6. Fıkranın aşağıdaki şekilde değiştirilmesini arz ve teklif ederiz.
Fatma Nur Serter Mahmut
Tanal  Hasan Ören
 İstanbul İstanbul Manisa
Kamer Genç  Gürkut
Acar
 Tunceli  Antalya
(6) 17/2/2011
tarihli ve 6114 sayılı Ölçme, Seçme ve Yerleştirme Merkezi Başkanlığının
Teşkilat ve Görevleri Hakkında Kanunun 6 ncı maddesinin onüçüncü fıkrasında
bulunan “Yönetim Kurulunun teklifi üzerine” ibaresi madde metninden çıkarılmıştır.
Türkiye Büyük Millet Meclisi
Başkanlığına
Görüşülmekte
olan, 562 sıra sayılı "Milli Eğitim Temel Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı'nın 27 nci
maddesinin 6 ncı fıkrasının aşağıdaki şekilde değiştirilmesini arz ve teklif
ederiz.
"(6)
17/2/2011 tarihli ve 6114 sayılı Ölçme, Seçme ve Yerleştirme Merkezi
Başkanlığının Teşkilat ve Görevleri Hakkında Kanunun 6 ncı maddesinin onuncu
fıkrasında yer alan "Yönetim Kurulunun teklifi üzerine" ibaresi
anılan madde metninden çıkarılmıştır."
Zühal Topcu Yusuf
Halaçoğlu Emin Çınar 
 Ankara Kayseri Kastamonu
Bülent Belen Özcan
Yeniçeri Seyfettin Yılmaz
 Tekirdağ Ankara Adana
Lütfü Türkkan
 Kocaeli
BAŞKAN –
Komisyon önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU BAŞKAN VEKİLİ AVNİ ERDEMİR (Amasya) –
Katılmıyoruz Sayın Başkan.
BAŞKAN –
Hükûmet?
MİLLÎ EĞİTİM
BAKANI NABİ AVCI (Eskişehir) – Katılmıyoruz Sayın Başkan.
BAŞKAN –
Gerekçeyi okutuyorum:
Gerekçe:
Yapılacak olan bu
değişiklik ile anlatıma açıklık kazandırılması amaçlanmaktadır.
BAŞKAN –
Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer önergeyi
okutuyorum:
Türkiye Büyük Millet Meclisi
Başkanlığına
Görüşülmekte
olan 562 Sıra Sayılı Milli Eğitim Temel Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısının 27. Maddesine
bağlı 6. Fıkranın aşağıdaki şekilde değiştirilmesini arz ve teklif ederiz.
Fatma Nur Serter (İstanbul) ve
arkadaşları
(6) 17/2/2011
tarihli ve 6114 sayılı Ölçme, Seçme ve Yerleştirme Merkezi Başkanlığının
Teşkilat ve Görevleri Hakkında Kanunun 6 ncı maddesinin onüçüncü fıkrasında
bulunan “Yönetim Kurulunun teklifi üzerine” ibaresi madde metninden
çıkarılmıştır.
BAŞKAN –
Komisyon önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU BAŞKAN VEKİLİ AVNİ ERDEMİR (Amasya) –
Katılmıyoruz Sayın Başkan.
BAŞKAN –
Hükûmet?
MİLLÎ EĞİTİM
BAKANI NABİ AVCI (Eskişehir) – Katılmıyoruz Sayın Başkan.
BAŞKAN – Kim
konuşacak acaba?
MEHMET AKİF
HAMZAÇEBİ (İstanbul) – Gerekçe…
BAŞKAN –
Gerekçeyi okutuyorum:
Gerekçe:
Metnin anlaşılır
kılınması amaçlanmıştır.
BAŞKAN –
Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
27’nci maddeye
bağlı (7) ve (8)’inci fıkralar üzerinde üç adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan 562 sıra sayılı Millî Eğitim Temel Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısının 27 nci maddesine
bağlı ek (1) ve ek (2) sayılı listelerin aşağıdaki şekilde değiştirilmesini arz
ve teklif ederiz.
Mahir Ünal Mehmet
Doğan Kubat Ramazan Can
Kahramanmaraş İstanbul Kırıkkale
Yusuf Başer Oya
Eronat Osman Aşkın Bak
 Yozgat Diyarbakır İstanbul
Mine Lök Beyaz 
 Diyarbakır
(1) SAYILI LİSTE
KURUMU : MİLLÎ
EĞİTİM BAKANLIĞI 
TEŞKİLATI :
MERKEZ
İPTAL
EDİLEN KADROLARIN



Sınıfı


Unvanı


Derecesi


Serbest Kadro


Toplamı













Adedi







GİH


Bilgi İşlem Grup Başkanı


1


1


1




GİH


İnşaat ve Emlak Grup Başkanı


1


1


1




GİH


Grup Başkanı


1


100


100







TOPLAM





102


102





(2) SAYILI LİSTE

KURUMU :MİLLÎ EĞİTİM BAKANLIĞI
TEŞKİLATI : MERKEZ


İHDAS
EDİLEN KADROLARIN
Türkiye Büyük Millet Meclisi Başkanlığına
Görüşülmekte
olan, 562 sıra sayılı "Milli Eğitim Temel Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı'nın 27 nci
maddesinin 8 inci fıkrasının aşağıdaki şekilde değiştirilmesini arz ve teklif
ederiz.
"(8) Ekli
(1) sayılı listede yer alan kadrolar iptal edilerek 190 sayılı Kanun Hükmünde
Kararnamenin eki (I) sayılı cetvelin Milli Eğitim Bakanlığına ait bölümünden
çıkarılmış ve ekli (2) sayılı listede yer alan kadrolar ihdas edilerek anılan
cetvelin Milli Eğitim Bakanlığına ait bölümüne eklenmiştir."
 Zühal
Topcu Yusuf Halaçoğlu Özcan
Yeniçeri
 Ankara Kayseri Ankara
 Seyfettin
Yılmaz Münir Kutluata 
 Adana Sakarya
Türkiye Büyük Millet Meclisi Başkanlığına
Görüşülmekte
olan 562 Sıra Sayılı Milli Eğitim Temel Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısının 27. Maddesine
bağlı 7. Fıkranın aşağıdaki şekilde değiştirilmesini 8’inci fıkrasına aşağıdaki
cümlenin eklenmesini arz ve teklif ederiz. 
 Fatma
Nur Serter Kamer Genç Mahmut
Tanal
 İstanbul Tunceli İstanbul
 Hasan
Ören Gürkut Acar
 Manisa Antalya
(7) 13/12/1983
tarihli ve 190 sayılı Genel Kadro ve Usulü Hakkında Kanun Hükmünde Kararnamenin
eki cetvellerin Millî Eğitim Bakanlığına ait bölümünde yer alan "Baş
Denetçi", "Denetçi" ve "Denetçi Yardımcısı" unvanlı
boş ve dolu kadrolar iptal edilerek ve söz konusu cetvelden çıkarılmıştır.
“657 Sayılı
Devlet Memurları Kanununa ekli IV sayılı Makam Tazminatı Cetvelinin 8 inci
maddesine İl Eğitim Denetmenliğinden Maarif Müfettişliği kadrosuna geçenlerinde
ilave edilmesi gerekir.”
BAŞKAN –
Komisyon önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU BAŞKAN VEKİLİ AVNİ ERDEMİR (Amasya) – Katılmıyoruz
Sayın Başkanım.
BAŞKAN –
Hükûmet?
MİLLÎ EĞİTİM
BAKANI NABİ AVCI (Eskişehir) – Katılmıyoruz Sayın Başkanım.
BAŞKAN –
Gerekçeyi okutuyorum:
Gerekçe:
Metnin anlaşılır
kılınması amaçlanmıştır.
BAŞKAN –
Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan, 562 sıra sayılı "Milli Eğitim Temel Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı'nın 27 nci
maddesinin 8 inci fıkrasının aşağıdaki şekilde değiştirilmesini arz ve teklif
ederiz.
"(8) Ekli
(1) sayılı listede yer alan kadrolar iptal edilerek 190 sayılı Kanun Hükmünde
Kararnamenin eki (I) sayılı cetvelin Milli Eğitim Bakanlığına ait bölümünden
çıkarılmış ve ekli (2) sayılı listede yer alan kadrolar ihdas edilerek anılan
cetvelin Milli Eğitim Bakanlığına ait bölümüne eklenmiştir."
Zühal Topcu (Ankara) ve arkadaşları
BAŞKAN –
Komisyon önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU BAŞKAN VEKİLİ AVNİ ERDEMİR (Amasya) – Katılmıyoruz
Sayın Başkanım.
BAŞKAN –
Hükûmet?
MİLLÎ EĞİTİM
BAKANI NABİ AVCI (Eskişehir) – Katılmıyoruz Sayın Başkanım.
MEHMET AKİF
HAMZAÇEBİ (İstanbul) – Gerekçe…
BAŞKAN –
Gerekçeyi okutuyorum:
Gerekçe:
Yapılacak olan
bu değişiklik ile anlatıma açıklık kazandırılması amaçlanmaktadır.
BAŞKAN –
Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 562 sıra sayılı Millî Eğitim Temel Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısının 27 nci maddesine
bağlı ek (1) ve ek (2) sayılı listelerin aşağıdaki şekilde değiştirilmesini arz
ve teklif ederiz.
Mahir Ünal (Kahramanmaraş) ve arkadaşları




(1)
(1)




(1) SAYILI LİSTE
KURUMU :MİLLÎ EĞİTİM BAKANLIĞI TEŞKİLATI :
MERKEZ

(2) SAYILI LİSTE
KURUMU: MİLLÎ EĞİTİM BAKANLIĞI TEŞKİLATI:MERKEZ


İHDAS
EDİLEN KADROLARIN
















BAŞKAN – Komisyon önergeye katılıyor
mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU BAŞKAN VEKİLİ AVNİ ERDEMİR (Amasya) – Uygun
görüşle takdire bırakıyoruz Sayın Başkanım.
BAŞKAN –
Hükûmet?
MİLLÎ EĞİTİM
BAKANI NABİ AVCI (Eskişehir) – Katılıyoruz Sayın Başkanım.
RECEP ÖZEL
(Isparta) – Gerekçe…
BAŞKAN –
Gerekçeyi okutuyorum:
Gerekçe:
Önergeyle, kadro
iptal ve ihdasına ilişkin cetvellerin tasarıda öngörülen değişikliklere paralel
olarak yeniden düzenlenmesi öngörülmektedir.
BAŞKAN –
Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir.
Kabul edilen
önerge doğrultusunda maddeyi oylarınıza sunuyorum: Kabul edenler... Kabul
etmeyenler... Madde kabul edilmiştir.
28’inci maddede
bir adet önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan, 562 sıra sayılı "Milli Eğitim Temel Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı'nın 28 inci
aşağıdaki gibi değiştirilmesini arz ve teklif ederiz.
"MADDE 28-
Bu kanun yayımından bir yıl sonra yürürlüğe girer."
Saygılarımızla...
Celal Dinçer Fatma
Nur Serter
 İstanbul 
İstanbul
BAŞKAN –
Komisyon önergeye katılıyor mu?
MİLLÎ EĞİTİM,
KÜLTÜR, GENÇLİK VE SPOR KOMİSYONU BAŞKAN VEKİLİ AVNİ ERDEMİR (Amasya) –
Katılmıyoruz Sayın Başkan.
BAŞKAN –
Hükûmet?
MİLLÎ EĞİTİM
BAKANI NABİ AVCI (Eskişehir) - Katılmıyoruz Sayın Başkan.
BAŞKAN – Gerekçeyi
okutuyorum:
Gerekçe:
Bu tasarının
kanunlaşmasından sonra yüz yirmi bin çalışan etkilenecektir. Çalışanların
geleceğe dönük plan yapmaları ailevi şartlarını ayarlamaları açısından kanunun
yayımından bir yıl sonra yürürlüğe girmesi yararlı olacaktır.
BAŞKAN – Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Maddeyi oylarınıza
sunuyorum: Kabul edenler... Kabul etmeyenler... Madde kabul edilmiştir.
29’uncu maddeyi
oylarınıza sunuyorum: Kabul edenler... Kabul etmeyenler... 29’uncu madde kabul
edilmiştir.
Sayın milletvekilleri
ikinci bölüm görüşmelerini bitirdik. Böylece tasarının görüşmelerini tamamlamış
olduk.
MEHMET AKİF HAMZAÇEBİ
(İstanbul) – 86’ya göre söz istiyorum.
BAŞKAN – Oyunun rengini
belli etmek üzere aleyhte İstanbul Milletvekili Sayın Mehmet Akif Hamzaçebi
konuşacak.
Buyurun.
ÖZCAN YENİÇERİ (Ankara)
– Ben de konuşacağım, kısa bir açıklama yapmam gerekiyor.
MEHMET AKİF HAMZAÇEBİ
(İstanbul) – Sayın Başkan, değerli milletvekilleri; 29 maddelik tasarının
sonuna gelmiş bulunuyoruz. Tasarının, 29 maddelik bu tasarının tek bir olumlu
maddesi var, o da maarif müfettişlerine ilişkin düzenleme. Onun dışındaki diğer
bütün düzenlemeler bir demokraside, demokratik bir devlette olmaması gereken
düzenlemelerdir.
Birincisi,
dershanelerle ilgili düzenleme yani dershaneleri kapatmaya, dönüştürmeye
yönelik düzenleme Anayasa’nın 48’inci maddesinde yazılı olan teşebbüs özgürlüğüne
aykırıdır. Anayasa’mıza göre herkes çalışma, iş kurma…
HÜSEYİN BÜRGE
(İstanbul) – O sizin seçim beyannamenizde de var.
MEHMET AKİF
HAMZAÇEBİ (Devamla) – Bakın, siz onları okumamışsınız.
Bakın,
dershaneler zorla kapatılmaz. Öyle bir millî eğitim sistemi kurarsınız ki
dershaneye ihtiyaç kalmaz, biz bu şekilde tasfiye edeceğiz dershaneyi. Siz bunu
kurmuyorsunuz.
Şimdi, insan
dershane kurmak isteyecek, ülkede piyasa ekonomisi var “Hayır, kuramazsın.”
diyorsunuz ama onu da kusura bakmayın, yüzünüze gözünüze bulaştırmışsınız. Ben
şimdi bakıyorum, diyorsunuz ki: “Bu kanunun, bu maddenin yayımı tarihinde var
olan dershaneler şu tarihe kadar okula dönüşmek zorundadır.” Yani, o maddenin
yürürlüğe girdiği tarihte, yayımı tarihinde. Bunun mefhumu muhalifinden, o
maddenin yayımı tarihinden sonra dershanelerin kurulabileceği anlamı çıkar.
Sayın Bakan diyecek ki: “Biz 5580 sayılı Özel Öğretim Kurumları Kanunu’nun
2’nci maddesindeki tanımı değiştirdik, dershaneyi oradan çıkardık.” Ee, adını
“dershane” koymaz, “öğrencileri hayata hazırlama merkezi” der, “öğrencilere
formasyon verme merkezi” diyebilir. Sayın Bakan yine diyecek ki: “Bir başka
maddede biz kursların tanımını yaptık, okullara hazırlık mahiyetinde olmamak
üzere yapılan faaliyetler kurstur, dolayısıyla, okula hazırlık mahiyetinde
olanlar bunun dışında kalır.” Kanun yasaklamıyor, bakın, kanun yasaklamıyor,
yasaklayamazsınız. Bir kişi bu kanunun yayımı tarihinden sonra pekâlâ adı
“dershane” olmayan “öğrencileri hayata hazırlama merkezi” veya bir başka isim altında
bir merkezi kurabilir. Bunu önleyemezsiniz, bunu yasaklayan bir şey yok, esasen
yasaklanamaz. Böyle bir yasak Anayasa Mahkemesinden döner ama insanların bir
teşebbüs kurmasının önüne yasal engellerle çıkmaya çalışmayı kabul etmek mümkün
değildir.
Yine, 40 bin
civarındaki yönetici kadronun görevinin sona erdirilmesi, daha evvel yaptığım
bir konuşmada belirttiğim gibi, çok açık bir şekilde hukuk devletine, idarenin
eylem ve işlemlerinin yargı denetimine tabi olacağı kuralına aykırıdır. Buna
göre, bu madde Anayasa Mahkemesi tarafından iptal edildiğinde 40 bin kişinin
görevine dönmek üzere idari yargıda açacağı davaları kazanmaları mümkündür,
öyle de olacaktır. O kaosu lütfen hatırlayın, yol yakınken bundan geri dönün.
İrtifak hakkına
yönelik düzenlemedeki yani özel dershanelerin okula dönüşmeleri üzerine hazine
taşınmazlarının onlar lehine yirmi beş yıl süreyle irtifak hakkı yoluyla
verilmesi yönündeki düzenlemedeki şartlar olağanüstü ağırdır, kabul edilemez.
Kişi yatırımını yapacak, 10 milyon TL’lik bir yatırım yaptığını varsayalım,
idareye karşı dava açamayacak, herhangi bir şekilde sözleşmenin uygulanmasından
dolayı dava açarsa sözleşmeyi feshedeceksiniz, 10 milyon liralık yatırımı da
hazineye kalacak. Bu tam bir gasptır. Diyeceksiniz ki: “Maliyeciler bunu
yazdı.” Maliyeci arkadaşlar yazabilir, bu madde yanlıştır, böyle bir ceza
olamaz. “Dava açarsan okulunu elinden alırım.”
Müthiş bir
kadrolaşma maddesi var. 12 Bakanlık müşaviri alıyor Sayın Bakan. Bazı genel
müdürleri, bazı personeli alıp Bakanlık müşaviri yapacak. Yetmiyor, daire
başkanı kadrosu alıyor, grup başkanı kadrosu alıyor, yaklaşık 220 tane. Sayın
Bakan, ne yapacaksınız? Bir yandan bu kadar insanın görevini sona
erdiriyorsunuz, bir yandan İnşaat ve Emlakta 120 kadro alıyorsunuz, bir başka
yerde 100 civarında daire başkanı kadrosu alıyorsunuz.
Yine, yurt
dışına gönderilecek öğretmenlerle ilgili, “Sözlü sınavda mülakata ilişkin
tutulacak tutanak dışında hiçbir kayıt tutulmaz.” yani “İstediğimi
kayıracağım.” diyorsunuz. Bırakın bunu başka bakanlıkların yapmış olmasını,
örnek almayın, bunlar yanlıştır.
(Mikrofon
otomatik cihaz tarafından kapatıldı)
MEHMET AKİF
HAMZAÇEBİ (Devamla) – Maalesef süre yetmediği için burada bitiriyorum.
Tasarıya, maarif müfettişlerine ilişkin düzenlemesi nedeniyle o maddeye olumlu
bakmakla birlikte bu saydığım olumsuz düzenlemeler nedeniyle “hayır” oyu
vereceğimizi bilginize sunuyorum.
İyi geceler
diliyorum. (CHP sıralarından alkışlar)
BAŞKAN –
Teşekkür ederim Sayın Hamzaçebi.
Sayın Özcan
Yeniçeri, bir şey mi söyleyecektiniz?
ÖZCAN YENİÇERİ
(Ankara) – Efendim, bir iki dakika bir açıklama yapacağım.
BAŞKAN – 60’a
göre…
ÖZCAN YENİÇERİ
(Ankara) – Evet.
BAŞKAN – Buyurun
iki dakika.
VI.- AÇIKLAMALAR
(Devam)
5.- Ankara
Milletvekili Özcan Yeniçeri’nin, 562 sıra sayılı Kanun Tasarısı’nın sorunlu
olduğuna ve bu yasayla mağdur olacak herkesten özür dilediğine ilişkin
açıklaması
ÖZCAN YENİÇERİ
(Ankara) – Çok teşekkür ederim Sayın Başkan.
Sayın Bakanım,
Ortega Y Gasset der ki: “İnsanlığın tabiatı yoktur, tarihi vardır. Millî
eğitimin tarihini ve birikimlerini göz ardı etmeyelim. Sistem dayatıyor: Şu
anda ya örs olacaksınız ya çekiç. Ya ot olacaksınız birileri sizi yiyecek ya
diş olacaksınız siz birini yiyeceksiniz. Ya onurunuzdan vazgeçeceksiniz konfora
sahip olacaksınız ya da onurunuz olacak konforunuzdan vazgeçeceksiniz.” diyor.
MİLLÎ EĞİTİM
BAKANI NABİ AVCI (Eskişehir) – Ayıp!
ÖZCAN YENİÇERİ
(Ankara) - Ve biz “kullan at” toplumu yaratırsak “kullan at” değerlerinden
hareket etmemiz gerekiyor. Dolayısıyla, maalesef son derece sorunlu bir yasayla
karşı karşıya kaldık ve bu yasa sonucunda görevleri bu yasa tasarısıyla sona
eren il ve ilçe millî eğitim müdürlerinden, yardımcılarından, okul
müdürlerinden, görevden alınanlardan, hakkını yargıdan arayamayacak olanlardan,
kullanılmış hakları yok sayılanlardan, bu yasayla mağdur olan herkesten özür
diliyorum.
Ne diyeyim,
güneşe tapılan bir yerde enerji kanunlarının önemi yoktur.
Teşekkür ederim.
(MHP ve CHP sıralarından alkışlar)
BAŞKAN –
Teşekkür ederiz.
IX.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve
Teklifleri (Devam)
3.- Milli Eğitim Temel
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ve Milli Eğitim, Kültür, Gençlik ve Spor Komisyonu Raporu
(1/884) (S. Sayısı: 562) (Devam)
BAŞKAN – Böylelikle tasarının görüşmeleri tamamlanmıştır.
Tasarının tümü açık oylamaya tabidir.
Açık oylamanın şekli hakkında Genel Kurulun kararını alacağım.
Açık oylamanın elektronik oylama cihazıyla yapılmasını oylarınıza
sunuyorum: Kabul edenler... Kabul etmeyenler... Kabul edilmiştir.
Oylama için iki dakika süre veriyorum ve süreyi başlatıyorum.
(Elektronik cihazla oylama yapıldı)
BAŞKAN – Sayın
milletvekilleri, Milli Eğitim Temel Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın açık oylama
sonucunu okuyorum:




“Kullanılan
  oy sayısı


:


248








Kabul


:


226








Ret


:


22 


(x)







Kâtip Üye
Muharrem Işık
Erzincan


Kâtip Üye
Mine LÖK BEYAZ
Diyarbakır”



Böylelikle
tasarı kabul edilmiş ve kanunlaşmıştır.
Şimdi teşekkür
konuşmasını yapmak üzere Sayın Bakanı kürsüye davet ediyorum.
Buyurun. (AK
PARTİ sıralarından alkışlar)
MİLLÎ EĞİTİM
BAKANI NABİ AVCI (Eskişehir) – Sayın Başkan, değerli milletvekilleri; öncelikle
hepinize çok teşekkür ediyorum. Yorucu bir mesai oldu ama inşallah hayırlara
vesile olacak güzel bir iş yaptık. Çok teşekkür ediyorum. Genel Kurula çok
teşekkür ediyorum.
Millî Eğitim,
Kültür, Gençlik ve Spor Komisyonunun bütün üyelerine çok teşekkür ediyorum.
Komisyonda gerçekten çok uyumlu ve verimli bir çalışma yaptık. “Uyumlu” derken
her şeyde uzlaştık anlamında değil, tabii ki farklı şeylerimiz vardı ama güzel
bir çalışma yaptık. Burada da bir iki istisna dışında güzel bir çalışma oldu.
Çok teşekkür ediyorum.
Millî Eğitim
Bakanlığındaki çalışma arkadaşlarıma bu tasarının hazırlanma sürecinde
gösterdikleri gayretler için, emek için çok teşekkür ediyorum.
Başbakanlık ve
Maliye Bakanlığındaki bürokrat arkadaşlarımıza bu tasarının hazırlanmasındaki
katkılarından ötürü çok teşekkür ediyorum.
Meclis
çalışanlarımıza -bizimle birlikte onlar hatta bizden daha fazla belki
yoruldular- çok teşekkür ediyorum.
Basınımıza çok
teşekkür ediyorum.
Hayırlı olmasını
diliyorum, saygılar sunuyorum. Sağ olun. (AK PARTİ sıralarından alkışlar)
BAŞKAN – Teşekkür
ederiz Sayın Bakan.
4’üncü sırada
yer alan, Sanal Ortamda İşlenen Suçlar Sözleşmesinin Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu’nun görüşmelerine
başlıyoruz.
4.- Sanal Ortamda İşlenen Suçlar
Sözleşmesinin Onaylanmasının Uygun Bulunduğuna Dair Kanun Tasarısı ve Dışişleri
Komisyonu Raporu (1/676) (S. Sayısı: 380)
BAŞKAN –
Komisyon? Yok.
Ertelenmiştir.
Sıradaki diğer
uygun bulma kanunu tasarılarında da komisyonun bulunamayacağı anlaşıldığından,
alınan karar gereğince, kanun tasarı ve teklifleri ile komisyonlardan gelen
diğer işleri görüşmek üzere 1 Mart 2014 Cumartesi günü saat 14.00’te toplanmak
üzere birleşimi kapatıyorum.
Herkese iyi
geceler diliyorum.
Kapanma Saati: 01.31




(x) Bu açıklamaya ilişkin ifade 27/2/2014
tarihli 69’uncu Birleşim Tutanağı’nın 417’nci sayfasında yer almıştır. 


(x) 562
S. Sayılı Basmayazı 26/2/2014 tarihli 68’inci Birleşim Tutanağı’na
eklidir.


(x) Bu
bölümde Hatip tarafındanTürkçe
olmayanbir kelime ifade
edildi.


(x) Açık oylama kesin sonuçlarını
gösteren tablo tutanağa eklidir. 




