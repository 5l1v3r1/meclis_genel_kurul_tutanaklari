



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 46’ncı
Birleşim
 27
Şubat 2016 Cumartesi

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- YOKLAMA
III.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi
Başkanlığının, ekli listede isimleri belirtilen ülke parlamentoları ile Türkiye
Büyük Millet Meclisi arasında parlamentolar arası dostluk grupları kurulmasına
ilişkin tezkeresi (3/530)

IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S. Sayısı: 118)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin Sunulduğuna
İlişkin Sayıştay Başkanlığı Tezkeresi (3/32), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
208 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/33), 2014 Yılı Dış Denetim Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/34), 2014 Yılı Mali İstatistikleri Değerlendirme
Raporunun Sunulduğuna İlişkin Sayıştay Başkanlığı Tezkeresi (3/35), 2014 Yılı
Faaliyet Genel Değerlendirme Raporunun Sunulduğuna İlişkin Sayıştay Başkanlığı
Tezkeresi (3/36), 6085 Sayılı Sayıştay Kanunu Uyarınca Hazırlanan Kalkınma
Ajansları 2012 Yılı Genel Denetim Raporunun Sunulduğuna İlişkin Sayıştay
Başkanlığı Tezkeresi (3/28), 6085 Sayılı Sayıştay Kanunu Uyarınca Hazırlanan
2013 Yılı Kalkınma Ajansları Genel Denetim Raporunun Sunulduğuna İlişkin
Sayıştay Başkanlığı Tezkeresi (3/31), 6085 Sayılı Sayıştay Kanunu Uyarınca
Hazırlanan 2014 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/37) ile Plan ve Bütçe Komisyonu Raporu
(S. Sayısı: 119
A) CUMHURBAŞKANLIĞI
1) Cumhurbaşkanlığı 2016 Yılı
Merkezî Yönetim Bütçesi
2) Cumhurbaşkanlığı 2014 Yılı
Merkezî Yönetim Kesin Hesabı
B) TÜRKİYE BÜYÜK MİLLET
MECLİSİ
1) Türkiye Büyük Millet
Meclisi 2016 Yılı Merkezî Yönetim Bütçesi
2) Türkiye Büyük Millet
Meclisi 2014 Yılı Merkezî Yönetim Kesin Hesabı
C) KAMU DENETÇİLİĞİ KURUMU
1) Kamu Denetçiliği Kurumu
2016 Yılı Merkezî Yönetim Bütçesi
2) Kamu Denetçiliği Kurumu
2014 Yılı Merkezî Yönetim Kesin Hesabı
Ç) SAYIŞTAY
1) Sayıştay 2016 Yılı Merkezî
Yönetim Bütçesi
2) Sayıştay 2014 Yılı Merkezî
Yönetim Kesin Hesabı
D) ANAYASA MAHKEMESİ
1) Anayasa Mahkemesi 2016 Yılı
Merkezî Yönetim Bütçesi
2) Anayasa Mahkemesi 2014 Yılı
Merkezî Yönetim Kesin Hesabı
E) YARGITAY
1) Yargıtay 2016 Yılı Merkezî
Yönetim Bütçesi
2) Yargıtay 2014 Yılı Merkezî
Yönetim Kesin Hesabı
F) DANIŞTAY
1) Danıştay 2016 Yılı Merkezî
Yönetim Bütçesi
2) Danıştay 2014 Yılı Merkezî
Yönetim Kesin Hesabı
G) BAŞBAKANLIK
1) Başbakanlık 2016 Yılı
Merkezî Yönetim Bütçesi
2) Başbakanlık 2014 Yılı
Merkezî Yönetim Kesin Hesabı
Ğ) MİLLÎ İSTİHBARAT
TEŞKİLATI MÜSTEŞARLIĞI
1) Millî İstihbarat Teşkilatı
Müsteşarlığı 2016 Yılı Merkezî Yönetim Bütçesi
2) Millî İstihbarat Teşkilatı
Müsteşarlığı 2014 Yılı Merkezî Yönetim Kesin Hesabı
H) MİLLÎ GÜVENLİK KURULU
GENEL SEKRETERLİĞİ
1) Millî Güvenlik Kurulu Genel
Sekreterliği 2016 Yılı Merkezî Yönetim Bütçesi
2) Millî Güvenlik Kurulu Genel
Sekreterliği 2014 Yılı Merkezî Yönetim Kesin Hesabı

I) DİYANET İŞLERİ BAŞKANLIĞI
1) Diyanet İşleri Başkanlığı
2016 Yılı Merkezî Yönetim Bütçesi
2) Diyanet İşleri Başkanlığı
2014 Yılı Merkezî Yönetim Kesin Hesabı
İ) RADYO VE TELEVİZYON ÜST
KURULU 
1) Radyo ve Televizyon Üst
Kurulu 2016 Yılı Merkezî Yönetim Bütçesi
2) Radyo ve Televizyon Üst
Kurulu 2014 Yılı Merkezî Yönetim Kesin Hesabı
J) BASIN-YAYIN VE
ENFORMASYON GENEL MÜDÜRLÜĞÜ
1) Basın-Yayın ve Enformasyon
Genel Müdürlüğü 2016 Yılı Merkezî Yönetim Bütçesi
2) Basın-Yayın ve Enformasyon
Genel Müdürlüğü 2014 Yılı Merkezî Yönetim Kesin Hesabı
K) TÜRKİYE İNSAN HAKLARI
KURUMU
1) Türkiye İnsan Hakları
Kurumu 2016 Yılı Merkezî Yönetim Bütçesi
2) Türkiye İnsan Hakları
Kurumu 2014 Yılı Merkezî Yönetim Kesin Hesabı

V.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci
Bostancı’nın, Kars Milletvekili Ayhan Bilgen’in 118 sıra sayılı 2016 Yılı Bütçe
Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın birinci
tur görüşmelerinde HDP Grubu adına yaptığı konuşması sırasında Adalet ve
Kalkınma Partisi Grup Başkanına ve Adalet ve Kalkınma Partisine sataşması
nedeniyle konuşması
2.- Kars Milletvekili Ayhan Bilgen’in,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında şahsına ve Halkların Demokratik Partisine sataşması
nedeniyle konuşması
3.- Manisa Milletvekili Özgür Özel’in,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında Cumhuriyet Halk Partisine sataşması nedeniyle konuşması
4.- Diyarbakır Milletvekili Çağlar
Demirel’in, Erzincan Milletvekili Serkan Bayram’ın 118 sıra sayılı 2016 Yılı
Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın birinci tur görüşmelerinde AK PARTİ Grubu adına yaptığı konuşması
sırasında Halkların Demokratik Partisine sataşması nedeniyle konuşması
5.- Manisa Milletvekili Özgür Özel’in,
Ankara Milletvekili Ahmet Gündoğdu’nun 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın birinci
tur görüşmelerinde AK PARTİ Grubu adına yaptığı konuşması sırasında Cumhuriyet
Halk Partisi Grup Başkanına ve Cumhuriyet Halk Partisine sataşması nedeniyle
konuşması
6.- Ankara Milletvekili Ahmet Gündoğdu’nun,
Manisa Milletvekili Özgür Özel’in sataşma nedeniyle yaptığı konuşması sırasında
şahsına sataşması nedeniyle konuşması

7.- Diyarbakır Milletvekili Çağlar
Demirel’in, Ankara Milletvekili Ahmet Gündoğdu’nun 118 sıra sayılı 2016 Yılı
Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın birinci tur görüşmelerinde AK PARTİ Grubu adına yaptığı konuşması
sırasında Halkların Demokratik Partisine sataşması nedeniyle konuşması
8.- Manisa Milletvekili Özgür Özel’in,
Ankara Milletvekili Ahmet Gündoğdu’nun sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
9.- Tokat Milletvekili Coşkun Çakır’ın,
Diyarbakır Milletvekili Çağlar Demirel’in sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
10.- Amasya Milletvekili Mehmet Naci
Bostancı’nın, İzmir Milletvekili Musa Çam’ın 118 sıra sayılı 2016 Yılı Bütçe
Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
birinci tur görüşmelerinde CHP Grubu adına yaptığı konuşması sırasında Adalet
ve Kalkınma Partisine sataşması nedeniyle konuşması
11.- İzmir Milletvekili Musa Çam’ın, Amasya
Milletvekili Mehmet Naci Bostancı’nın sataşma nedeniyle yaptığı konuşması sırasında
şahsına sataşması nedeniyle konuşması
12.- Çanakkale Milletvekili Bülent
Turan’ın, Kocaeli Milletvekili Haydar Akar’ın 118 sıra sayılı 2016 Yılı Bütçe
Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
birinci tur görüşmelerinde CHP Grubu adına yaptığı konuşması sırasında Adalet
ve Kalkınma Partisi Grup Başkanına sataşması nedeniyle konuşması
13.- Kocaeli Milletvekili Haydar Akar’ın,
Çanakkale Milletvekili Bülent Turan’ın sataşma nedeniyle yaptığı konuşması
sırasında şahsına sataşması nedeniyle konuşması
14.- Rize Milletvekili Osman Aşkın Bak’ın,
Kocaeli Milletvekili Haydar Akar’ın sataşma nedeniyle yaptığı konuşması
sırasında şahsına sataşması nedeniyle konuşması
15.- Amasya Milletvekili Mehmet Naci
Bostancı’nın, İzmir Milletvekili Atila Sertel’in 118 sıra sayılı 2016 Yılı
Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın birinci tur görüşmelerinde CHP Grubu adına yaptığı konuşması
sırasında Adalet ve Kalkınma Partisine sataşması nedeniyle konuşması
16.- İzmir Milletvekili Atila Sertel’in,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında şahsına sataşması nedeniyle konuşması
17.- Amasya Milletvekili Mehmet Naci
Bostancı’nın, Muğla Milletvekili Mehmet Erdoğan’ın 118 sıra sayılı 2016 Yılı
Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın birinci tur görüşmelerinde MHP Grubu adına yaptığı konuşması
sırasında şahsına sataşması nedeniyle konuşması
18.- Manisa Milletvekili Erkan Akçay’ın,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında Milliyetçi Hareket Partisine sataşması nedeniyle konuşması
19.- Muş Milletvekili Ahmet Yıldırım’ın,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
20.- Manisa Milletvekili Özgür Özel’in,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında Cumhuriyet Halk Partisine sataşması nedeniyle konuşması
21.- İzmir Milletvekili Atila Sertel’in,
Başbakan Yardımcısı Lütfi Elvan’ın 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın birinci
tur görüşmelerinde Hükûmet adına yaptığı konuşması sırasında şahsına sataşması
nedeniyle konuşması
22.- İzmir Milletvekili Musa Çam’ın,
Başbakan Yardımcısı Lütfi Elvan’ın 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın birinci
tur görüşmelerinde Hükûmet adına yaptığı konuşması sırasında şahsına sataşması
nedeniyle konuşması
23.- Kars Milletvekili Ayhan Bilgen’in,
Başbakan Yardımcısı Lütfi Elvan’ın 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın birinci
tur görüşmelerinde Hükûmet adına yaptığı konuşması sırasında şahsına sataşması
nedeniyle konuşması
24.- Manisa Milletvekili Erkan Akçay’ın,
Başbakan Yardımcısı Lütfi Elvan’ın 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın birinci
tur görüşmelerinde Hükûmet adına yaptığı konuşması sırasında Milliyetçi Hareket
Partisine sataşması nedeniyle konuşması
25.- İstanbul Milletvekili Barış
Yarkadaş’ın, Başbakan Yardımcısı Numan Kurtulmuş’un 118 sıra sayılı 2016 Yılı
Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın birinci tur görüşmelerinde Hükûmet adına yaptığı konuşması
sırasında Cumhuriyet Halk Partisine sataşması nedeniyle konuşması
26.- Çanakkale Milletvekili Bülent
Turan’ın, İstanbul Milletvekili Barış Yarkadaş’ın sataşma nedeniyle yaptığı
konuşması sırasında Adalet ve Kalkınma Partisine sataşması nedeniyle konuşması



VI.- AÇIKLAMALAR
1.- Manisa Milletvekili Özgür Özel’in,
Cumhuriyet Halk Partisi olarak Necmettin Erbakan’ı ölümünün 5’inci yıl
dönümünde rahmetle andıklarına ve Deniz Gezmiş’in doğum gününü kutladıklarına
ilişkin açıklaması
2.- Başbakan Yardımcısı Lütfi Elvan’ın,
Kocaeli Milletvekili Haydar Akar’ın sataşma nedeniyle yaptığı konuşmasındaki
bazı ifadelerine ilişkin açıklaması
3.- Çanakkale Milletvekili Bülent Turan’ın,
Necmettin Erbakan’ın ölümünün 5’inci yıl dönümüne ve Deniz Gezmiş’in idam kararının
Mecliste onaylanmasında o zamanki Cumhuriyet Halk Partisi milletvekillerinin de
katkısı olduğuna ilişkin açıklaması
4.- Manisa Milletvekili Özgür Özel’in,
Çanakkale Milletvekili Bülent Turan’ın yaptığı açıklamasındaki bazı ifadelerine
ilişkin açıklaması
5.- Başbakan Yardımcısı Numan Kurtulmuş’un,
bütün partilere Türkiye Büyük Millet Meclisi üzerinde kara bir leke olarak
duran idam cezalarının hukuki altyapısını kaldırma çağrısında bulunduğuna ve
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
6.- Diyarbakır Milletvekili Çağlar
Demirel’in, Deniz Gezmiş ile arkadaşlarının halkların özgürleşmesini
savundukları için idam edildiklerine, düşünce özgürlüğüne olan baskının ortadan
kaldırılmasını talep ettiklerine, Mecliste herkesin eleştirilerini ve
değerlendirmelerini yapmakta özgür olduğuna, Sur’da üç aydır süren sokağa çıkma
yasağı ve ablukanın kaldırılması için Avrupalı parlamenterlerin çağrıda bulunduklarına
ilişkin açıklaması
7.- Başbakan Yardımcısı Lütfi Elvan’ın,
Manisa Milletvekili Erkan Akçay’ın, İzmir Milletvekili Atila Sertel’in ve İzmir
Milletvekili Musa Çam’ın sataşma nedeniyle yaptıkları konuşmalarındaki bazı ifadelerine
ilişkin açıklaması
8.- Manisa Milletvekili Erkan Akçay’ın,
Başbakan Yardımcısı Lütfi Elvan’ın yaptığı açıklamasındaki bazı ifadelerine
ilişkin açıklaması
9.- Başbakan Yardımcısı Lütfi Elvan’ın,
Manisa Milletvekili Erkan Akçay’ın yaptığı açıklamasındaki bazı ifadelerine
ilişkin açıklaması
10.- Muş Milletvekili Ahmet Yıldırım’ın,
Başbakan Yardımcısı Numan Kurtulmuş’un 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın birinci
tur görüşmelerinde Hükûmet adına yaptığı konuşmasındaki bazı ifadelerine
ilişkin açıklaması
11.- Diyarbakır Milletvekili Çağlar
Demirel’in, Sur’da üç aydır süren sokağa çıkma yasağı ve ablukanın kalkması
için sivil toplum örgütleri ile Avrupa parlamenterlerinin devreye girdiğine ve
Parlamentonun görev alarak bu sorunu bir an önce çözmesi gerektiğine ilişkin
açıklaması
27 Şubat 2016 Cumartesi
BİRİNCİ OTURUM
Açılma Saati: 11.00
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Ali Haydar HAKVERDİ
(Ankara) 
----- 0 -----
BAŞKAN – Türkiye
Büyük Millet Meclisinin 46’ncı Birleşimini açıyorum.
Toplantı yeter
sayısı vardır, gündeme geçiyoruz.
“Başkanlığın
Genel Kurula Sunuşları” vardır.
Türkiye Büyük
Millet Meclisi Başkanlığının bir tezkeresi vardır, okutup oylarınıza sunacağım.
Buyurun.
III.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi
Başkanlığının, ekli listede isimleri belirtilen ülke parlamentoları ile Türkiye
Büyük Millet Meclisi arasında parlamentolar arası dostluk grupları kurulmasına
ilişkin tezkeresi (3/530)
25/02/2016
Türkiye Büyük Millet Meclisi Genel Kuruluna
Türkiye
Büyük Millet Meclisinin Dış İlişkilerinin Düzenlenmesi Hakkındaki 3620 sayılı
Kanun’un 4’üncü maddesi uyarınca, ekli listede isimleri belirtilen ülke
parlamentoları ile Türkiye Büyük Millet Meclisi arasında Parlamentolar Arası
Dostluk Grubu kurulması Genel Kurulun tasvibine sunulur.
 İsmail
Kahraman
 Türkiye
Büyük Millet Meclisi 
 Başkanı
26’ncı Yasama Döneminde Kurulacak Olan Parlamentolar
Arası Dostluk Gruplarının Listesi
Ek:
Liste
1)
ABD
2)
Afganistan
3)
Almanya
4)
Arjantin
5)
Arnavutluk
6)
Avustralya
7)
Avusturya
8)
Azerbaycan
9)
B.A.Emirlikleri
10)
Bahreyn
11)
Bangladeş
12)
Belarus
13)
Belçika
14)
Benin
15)
Bolivya
16)
Bosna Hersek
17)
Botsvana
18)
Butan
19)
Brezilya
20)
Bulgaristan
21)
Burkina Faso
22)
Cezayir
23)
Cibuti
24)
Çek Cumhuriyeti
25)
Çin
26)
Danimarka
27)
Dominik Cumhuriyeti
28)
Ekvador
29)
Endonezya
30)
Estonya
31)
Etiyopya
32)
Fas
33)
Fildişi Sahili
34)
Filistin
35)
Finlandiya
36)
Fransa
37)
Gabon
38)
Gambiya
39)
Gana
40)
Gine
41)
Guatemala
42)
Güney Afrika
43)
Güney Kore
44)
Gürcistan
45)
Hırvatistan
46)
Hindistan
47)
Hollanda
48)
Irak
49)
İngiltere
50)
İran
51)
İrlanda
52)
İspanya
53)
İsveç
54)
İsviçre
55)
İtalya
56)
İzlanda
57)
Jamaika
58)
Japonya
59)
Kamerun
60)
Kanada
61)
Karadağ
62)
Katar
63)
Kazakistan
64)
Kamboçya
65)
Kenya
66)
Kırgızistan
67)
KKTC
68)
Kolombiya
69)
Komorlar
70)
Kongo Demokratik Cumhuriyeti
71)
Kosova
72)
Kostarika
73)
Kuveyt
74)
Küba
75)
Letonya
76)
Litvanya
77)
Liberya
78)
Lübnan
79)
Mauritius
80)
Macaristan
81)
Madagaskar
82)
Makedonya
83)
Maldivler
84)
Mali
85)
Malta
86)
Meksika
87)
Moğolistan
88)
Moldova
89)
Moritanya
90)
Mozambik
91)
Namibya
92)
Nepal
93)
Nijer
94)
Nijerya
95)
Norveç
96)
Oman
97)
Özbekistan
98)
Pakistan
99)
Panama
100) Paraguay
101) Peru
102) Polonya
103) Portekiz
104) Romanya
105) Ruanda
106) Senegal
107) Seyşeller
108) Sırbistan
109) Singapur
110) Slovakya
111) Slovenya
112) Somali
113) Sri-Lanka
114) Sudan
115) Suudi Arabistan
116) Şili
117) Sierra Leone
118) Tacikistan
119) Tanzanya
120) Tunus
121) Türkmenistan
122) Uganda
123) Ukrayna
124) Uruguay
125) Ürdün
126) Venezuela
127) Yemen
128) Yeni Zelanda
129) Zambiya
BAŞKAN
– Evet, oylarınıza sunuyorum: Kabul edenler... Kabul etmeyenler... Kabul
edilmiştir.
Sayın
milletvekilleri, gündemimize göre, 2016 Yılı Merkezi Yönetim Bütçe Kanunu
Tasarısı ile 2014 Yılı Merkezi Yönetim Kesin Hesap Kanunu Tasarısı üzerindeki
görüşmelere devam edeceğiz. 
Program
uyarınca bugün birinci turdaki görüşmeleri yapacağız.
Birinci
turda Cumhurbaşkanlığı, Türkiye Büyük Millet Meclisi, Kamu Denetçiliği Kurumu,
Sayıştay, Anayasa Mahkemesi, Yargıtay, Danıştay, Başbakanlık, Millî İstihbarat
Teşkilatı Müsteşarlığı, Millî Güvenlik Kurulu Genel Sekreterliği, Diyanet
İşleri Başkanlığı, Radyo ve Televizyon Üst Kurulu, Basın-Yayın ve Enformasyon
Genel Müdürlüğü, Türkiye İnsan Hakları Kurumu bütçe ve kesin hesapları yer
almaktadır.
IV.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S. Sayısı: 118) (x)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu İdarelerine
Ait Toplam 208 Adet Denetim Raporunun Sunulduğuna İlişkin Sayıştay Başkanlığı
Tezkeresi (3/33), 2014 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/34), 2014 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi (3/35), 2014 Yılı Faaliyet Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/36), 6085 Sayılı Sayıştay Kanunu
Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S. Sayısı: 119 (x)
A) CUMHURBAŞKANLIĞI
1) Cumhurbaşkanlığı 2016 Yılı
Merkezî Yönetim Bütçesi
2) Cumhurbaşkanlığı 2014 Yılı
Merkezî Yönetim Kesin Hesabı
B) TÜRKİYE BÜYÜK MİLLET
MECLİSİ
1) Türkiye Büyük Millet
Meclisi 2016 Yılı Merkezî Yönetim Bütçesi
2) Türkiye Büyük Millet
Meclisi 2014 Yılı Merkezî Yönetim Kesin Hesabı
C) KAMU DENETÇİLİĞİ KURUMU
1) Kamu Denetçiliği Kurumu
2016 Yılı Merkezî Yönetim Bütçesi
2) Kamu Denetçiliği Kurumu
2014 Yılı Merkezî Yönetim Kesin Hesabı
Ç) SAYIŞTAY
1) Sayıştay 2016 Yılı Merkezî
Yönetim Bütçesi
2) Sayıştay 2014 Yılı Merkezî
Yönetim Kesin Hesabı
D) ANAYASA MAHKEMESİ
1) Anayasa Mahkemesi 2016 Yılı
Merkezî Yönetim Bütçesi
2) Anayasa Mahkemesi 2014 Yılı
Merkezî Yönetim Kesin Hesabı
E) YARGITAY
1) Yargıtay 2016 Yılı Merkezî
Yönetim Bütçesi
2) Yargıtay 2014 Yılı Merkezî
Yönetim Kesin Hesabı
F) DANIŞTAY
1) Danıştay 2016 Yılı Merkezî
Yönetim Bütçesi
2) Danıştay 2014 Yılı Merkezî
Yönetim Kesin Hesabı
G) BAŞBAKANLIK
1) Başbakanlık 2016 Yılı
Merkezî Yönetim Bütçesi
2) Başbakanlık 2014 Yılı
Merkezî Yönetim Kesin Hesabı
Ğ) MİLLÎ İSTİHBARAT
TEŞKİLATI MÜSTEŞARLIĞI
1) Millî İstihbarat Teşkilatı
Müsteşarlığı 2016 Yılı Merkezî Yönetim Bütçesi
2) Millî İstihbarat Teşkilatı
Müsteşarlığı 2014 Yılı Merkezî Yönetim Kesin Hesabı
H) MİLLÎ GÜVENLİK KURULU
GENEL SEKRETERLİĞİ
1) Millî Güvenlik Kurulu Genel
Sekreterliği 2016 Yılı Merkezî Yönetim Bütçesi
2) Millî Güvenlik Kurulu Genel
Sekreterliği 2014 Yılı Merkezî Yönetim Kesin Hesabı
I) DİYANET İŞLERİ BAŞKANLIĞI
1) Diyanet İşleri Başkanlığı
2016 Yılı Merkezî Yönetim Bütçesi
2) Diyanet İşleri Başkanlığı
2014 Yılı Merkezî Yönetim Kesin Hesabı
İ) RADYO VE TELEVİZYON ÜST
KURULU 
1) Radyo ve Televizyon Üst
Kurulu 2016 Yılı Merkezî Yönetim Bütçesi
2) Radyo ve Televizyon Üst
Kurulu 2014 Yılı Merkezî Yönetim Kesin Hesabı
J) BASIN-YAYIN VE
ENFORMASYON GENEL MÜDÜRLÜĞÜ
1) Basın-Yayın ve Enformasyon
Genel Müdürlüğü 2016 Yılı Merkezî Yönetim Bütçesi
2) Basın-Yayın ve Enformasyon
Genel Müdürlüğü 2014 Yılı Merkezî Yönetim Kesin Hesabı
K) TÜRKİYE İNSAN HAKLARI
KURUMU
1) Türkiye İnsan Hakları
Kurumu 2016 Yılı Merkezî Yönetim Bütçesi
2) Türkiye İnsan Hakları
Kurumu 2014 Yılı Merkezî Yönetim Kesin Hesabı
BAŞKAN
- Komisyon? Burada. 
Hükûmet?
Burada. 
Sayın
milletvekilleri, bütçe görüşmelerinde soruların gerekçesiz olarak yerinden
sorulması ve her tur için soru-cevap işleminin yirmi dakika olması kararlaştırılmıştır.
Buna göre, turda yer alan bütçelerle ilgili soru sormak isteyen
milletvekillerinin sisteme girmeleri gerekmektedir. Tur üzerindeki konuşmalar
bittikten sonra soru sahipleri, ekrandaki sıraya göre sorularını yerlerinden
soracaklardır. Soru sorma işlemi on dakika ile tamamlanacaktır, cevap işlemi
için de yine on dakika süre verilecektir. 
Bilgilerinize
sunulur. 
Şimdi,
birinci turda grupları ve şahısları adına söz alan sayın üyelerin isimlerini
okuyacağım. Birinci turda söz alan gruplar ve sayın milletvekilleri: 
Halkların
Demokratik Partisi Grubu adına Celal Doğan, İstanbul Milletvekili; Mithat
Sancar, Mardin Milletvekili; Meral Danış Beştaş, Adana Milletvekili; Nimetullah
Erdoğmuş, Diyarbakır Milletvekili; Ayhan Bilgen, Kars Milletvekili. 
Adalet
ve Kalkınma Partisi Grubu adına Ahmet Demircan, Samsun Milletvekili; Haydar Ali
Yıldız, İstanbul Milletvekili; Mücahit Durmuşoğlu, Osmaniye Milletvekili; Fatih
Şahin, Ankara Milletvekili; Reşat Petek, Burdur Milletvekili; Yılmaz Tunç,
Bartın Milletvekili; İshak Gazel, Kütahya Milletvekili; Kasım Bostan, Balıkesir
Milletvekili; Fatma Benli, İstanbul Milletvekili; Emrullah İşler, Ankara
Milletvekili; Serkan Bayram, Erzincan Milletvekili; İmran Kılıç, Kahramanmaraş
Milletvekili; Hacı Ahmet Özdemir, Konya Milletvekili; Tülay Kaynarca, İstanbul
Milletvekili; İbrahim Aydemir, Erzurum Milletvekili; Ahmet Gündoğdu, Ankara
Milletvekili.
Cumhuriyet
Halk Partisi Grubu adına Musa Çam, İzmir Milletvekili; Özgür Özel, Manisa
Milletvekili; Elif Doğan Türkmen, Adana Milletvekili; Murat Emir, Ankara
Milletvekili; Ömer Süha Aldan, Muğla Milletvekili; Haydar Akar, Kocaeli
Milletvekili; Şenal Sarıhan, Ankara Milletvekili; Ahmet Tuncay Özkan, İzmir
Milletvekili; Bülent Kuşoğlu, Ankara Milletvekili; Atila Sertel, İzmir Milletvekili;
Barış Yarkadaş, İstanbul Milletvekili.
Milliyetçi
Hareket Partisi Grubu adına Edip Semih Yalçın, İstanbul Milletvekili; Mustafa
Kalaycı, Konya Milletvekili; Oktay Öztürk, Mersin Milletvekili; Mehmet Erdoğan,
Muğla Milletvekili; Ruhi Ersoy, Osmaniye Milletvekili.
Şahıslar
adına lehinde Nevzat Ceylan, Ankara Milletvekili; aleyhinde Kadri Enis
Berberoğlu, İstanbul Milletvekili.
Şimdi,
birinci turda seksen dakikalık konuşma süresi var; milletvekilleri, gruplar
kendi aralarında konuşma sürelerini sınırlandırmışlar. 
İlk
konuşmacıyı kürsüye davet ediyorum.
Halkların
Demokratik Partisi Grubu adına İstanbul Milletvekili Celal Doğan.
Süreniz
on beş dakikadır.
Buyurun
efendim. (HDP sıralarından alkışlar) 
HDP
GRUBU ADINA CELAL DOĞAN (İstanbul) – Sayın Başkan, sayın milletvekilleri; Cumhurbaşkanlığı
bütçesi üzerinde Halkların Demokratik Partisi adına, grup adına konuşmak üzere
söz aldım. Yüce heyetinizi en içten duygularımla selamlıyorum.
Cumhurbaşkanlığı
makamı, Başbakanlık makamı, daha doğrusu devletin tepesindeki bütün makamlar,
gerçekten çok zor emeklerle, demokrasinin geçirdiği çok ciddi evrelerdeki
süreçlerden sonra oluşmuş değerli kurumlardır. Bu nedenle, bu kurumlarla ilgili
düşünceleri serdederken mümkün olduğu kadar itinalı olmakta büyük fayda
görüyorum. Ancak makamları temsil edenlerin de bulunduğu makamların gereğini
yapmaları da onların en doğal görevleridir. Maalesef, Türkiye’de
Cumhurbaşkanlığı müessesesinin bugünkü 12’nci Cumhurbaşkanına kadar geçirmiş
olduğumuz bütün safhaları çok büyük krizler ve sıkıntılarla geçmiştir. Hemen
hemen 3-4 tane Cumhurbaşkanının seçimi dışındakilerin hepsi, çok büyük
krizlerin olduğu ortamda Cumhurbaşkanlarının seçilme şansı doğmuştur, daha
doğrusu seçilebilmiştir. 
1921
Anayasası’nda Cumhurbaşkanlığı müessesesi yoktur, Meclis Başkanlığı müessesesi
vardır, devlet başkanlığı görevini deruhte eden de Meclis Başkanıdır ve devlet
başkanlığı sıfatını kesbetmiştir. 1923 Anayasası’yla Cumhurbaşkanlığına
evrilen, daha doğrusu cumhuriyete evrilen rejim, Cumhurbaşkanlığı müessesesini
ihdas etmiştir ve o zamandan sonra da veraseten intikal eden devlet başkanlığı
sıfatı seçimle verilir hâle gelmiştir. Bu nedenle, seçimle gelen ilk
cumhurbaşkanından bugünkü 12’nci Cumhurbaşkanımıza kadar çeşitli anayasalarla
muhatap olan cumhurbaşkanlarının seçimini size kısaca özetlemek istiyorum. 
Ben,
1977’de de bu Parlamentoda bulundum. O zaman bu Parlamentoda bütçe
görüşmelerinde genel başkanların konuşma süresi sınırsızdı yani Sayın Ecevit,
Sayın Demirel, Sayın Erbakan altı saat, sekiz buçuk saat konuşurlardı ve
Türkiye’nin bütün envanteri o gün o bütçede ele alınırdı ama maalesef, son
zamanlarda gördüğüm kadarıyla genel başkanların konuşması dahi bir saatle
sınırlandırılmış ve bir yıllık bilançoyu bir saate sığdırma zorunluluğu
doğmuştur. Gönül isterdi ki, yine, bu bütçe görüşmelerinde, ülkenin bütün
meselelerinin tartışılacağı bir bütçede konuşma süreleri bu kadar kısıtlı ve
dar olmasın.
Şimdi,
ilk seçilen Cumhurbaşkanı Mustafa Kemal Atatürk’le ilgili tarihte geçen
birtakım anılardan size bahsetmek istiyorum. Mustafa Kemal, cumhuriyetin
ilanından on beş dakika sonra Cumhurbaşkanlığına verilen bir tezkereyle
seçilmiştir. Seçen rakam sayısı da 187’dir yani o günkü Parlamentoya 200’e
yakın milletvekili katılmamış, Cumhurbaşkanı, mevcutların oy birliğiyle
seçilmiştir. Ama o gün de cumhuriyetin ilanının çabuk olduğu, hızlı olduğu,
tartışılmadan Meclise getirildiği gibi birtakım tartışmalar bir tarafa
bırakılarak ilk Cumhurbaşkanı, Sayın Mustafa Kemal Atatürk olmuştur. 
Bilahare
Mustafa Kemal, dört dönem bu Anayasa’yla Cumhurbaşkanı olduktan, 1938 yılında
rahmete erdikten sonra, işte asıl seçimlerden birisi de, krizin tartışıldığı
seçimlerden birisi de 1938’deki seçim olmuştur. Sebebi de şudur: 1938 yılında
Mustafa Kemal, İsmet Paşa’yla helalleşmeden vefat etmiştir. Hatta İsmet
Paşa’nın Mustafa Kemal’i ziyareti konusunda birkaç tane talebine rağmen İsmet
Paşa’ya yapılacak suikast nedeniyle ziyaret vaki olmamıştır. Bunları şunun için
anlatıyorum: “Acaba Mustafa Kemal’den sonra kim cumhurbaşkanı olma şansına ve
sıfatına sahip olacaktır?” konusu, o günkü Türkiye’nin en büyük gündemlerinden
birisidir. 
Çankaya’daki
bir yemekte İsmet Paşa, dış politikaya Mustafa Kemal’in direkt müdahaleleri
üzerine ve bira fabrikasındaki bir ekonomik tartışmadan dolayı da şu sözleri
sarf ederek: “Bu ülke ne zaman Çankaya’daki yönetimden kurtulacaktır?” şeklinde
bir ibare kullanmıştır, sene 1938’dir, tek partili dönem söz konusudur,
karşıdaki şahıs Mustafa Kemal’dir, öteki de savaş arkadaşı İsmet Paşa’dır.
İsmet Paşa’nın “Türkiye -bu devlet daha doğrusu- ne zaman Çankaya yönetiminden
kurtulacaktır?” lafı üzerine Mustafa Kemal’in sözü aynen şudur: “Sizi oraya da
bu kudret getirmiştir.” 1938, şimdi 2016’dayız.
Dün
burada, bütçe görüşmelerinde, zaman zaman Türkiye'nin Çankaya’dan, daha doğrusu
Beştepe’den yönetildiği, saraydan yönetildiği lafı üzerine çok büyük infial
gösterdiniz. Şimdi sormak istiyorum açıkçası: “Yeni Türkiye, ileri demokrasi…”
Bir tek fert çıksın desin ki: “Türkiye, şu anda Beştepe’den, külliyeden
yönetiliyor.” Bu lafı söyleyecek ben bir tek milletvekili göremiyorum. “O
despotluktu, o diktatörlüktü, o tek şeflik dönemiydi…” Bugün, açıkçası yeni
Türkiye'nin ileri demokrasisinde bu sözü sarf edecek bir milletvekili
bulamıyoruz. Bunu sarf edin diye söylemiyorum. Bunu sizin grubunuzun Beştepe’ye
karşı bir reaksiyonu olsun diye de söylemiyorum. 
Sebebi
de şu: Biraz sonra belki konuşmanın sonunda geleceğim. Parlamenter demokratik
rejimin oluşmasında hiçbirimizin doğru dürüst bir emeği yok; işlenmesinde büyük
bir emeği yok; işlevsel olarak bizim buraya gelmemizde büyük bir emeğimiz yok.
Çünkü bu Parlamentonun oluşumundan, büyük çapta genel başkanların iki dudağı
arasına sıkışan bir anlayışın teşekkül ettirdiği Meclisten bundan fazla bir
tavır beklemek doğru değildir. Belki konuşmamın sonunda başkanlık sistemi,
parlamenter demokratik sistem, partili cumhurbaşkanı meselesini de
tartışacağız, ama gönül isterdi ki… Dün savaşın içinden çıkmış 2 arkadaşın
birbirine karşı olan bu kadar sadakatine, birbirine dostluklarına, kader birliğine
rağmen, meseleye müdahil olduğunda bir Başbakanın tavrının ne olduğu, İsmet
Paşa şahsında açıkça görülüyor. İsmet Paşa’yı beğenmeyebiliriz, eksikleri
olabilir, yanlışları olabilir. Tek parti dönemindeki yanlışlıkları bir tarafa
koyarsanız, açıkça şudur, görevine müdahalelerde maruz kaldığı muamelede
verdiği cevap şudur: O, Mustafa Kemal bile olsa karşı tavrı koyabilmiştir. 
Yani
şunu söylemek istiyorum: Dün Sayın Başbakanımızı burada bir saat dinledik,
sabırla ve sebatla dinledik. Her terör meselesinde, her şiddet dilinde elini
Halkların Demokratik Partisi Grubuna uzattı, ağır hakaretlerin de en büyüğünü
yaptı ama grup başkan vekilinin konuşmasına tahammül etmeden toplantıyı terk
etti. 
Bu
nedenle sözlerimin başında dedim ki: “Makamlar çok değerlidir. Cumhurbaşkanı da
hepimizin Cumhurbaşkanıdır, Başbakan hepimizin Başbakanıdır ama oradaki görevi
ifa edenlerin de bu muameleleri yaparken başkasına göstermesi gereken saygıyı,
beklediği saygıyı göstermesi gerekir.” Saygıyı göstermeden gittiği zaman da
maalesef çok büyük bir kırgınlık yarattı bende. Ben bundan sonra açıkçası
Halkların Demokratik Partisinin grup başkanına da söyledim; eğer bundan sonra
Başbakanın tavrı bu olursa yaptığı konuşmalar da dinlememeyi tercih ederim,
şahsım olarak dinlememeyi tercih edeceğim. Onun için başbakanların da,
cumhurbaşkanlarının da geldikleri makamdaki gereken davranışları Parlamentodan
esirgememesi gerekir. 
Çok
güzel bir Anadolu lafı vardır: “Taç giyen baş akıllanır.” Şimdi, biz Sayın
Tayyip Erdoğan’ı, Cumhurbaşkanımızı tanıyoruz; yapısını, jargonunu biliyoruz.
Dedi ki: “Yapısında bu var.” Cumhurbaşkanı da olsa jargonu değişmiyor,
Başbakanınız olsa değişmiyor. Biraz sonra, son altı aylık konuşmalarından
çıkarttığım birtakım özetler var, yüce Meclisin huzuruna getirmek de istemiyorum
ama mealen birkaç şey söyleyeceğim. İsterdim ki Ahmet Davutoğlu, hepimizin
“Ahmet Hoca” dediği, hepimizin Ahmet Hoca derken de hoşuna gittiği mülayim
insan, onun da taç giyerken aslında biraz uslanması demeyelim de mülayimliğinin
daha devam etmesini beklerken, demek ki bu Başbakanlıkta bir keramet, daha
doğrusu bir problem var. Kim Başbakan oluyorsa ya celalleniyor ya hiddetleniyor
veyahut da kullandığı terminoloji, kendisinin geçmişine pek uygun düşmüyor. O
nedenle Ahmet Hoca’nın dün grubumuza, bize müteallik söylediği lafları,
gösterdiği davranışı da esefle karşıladığımı yüce heyetinize arz etmek
istiyorum. 
Şundan
buraya gelmek istiyorum: Değerli arkadaşlarım, askerî vesayet dönemlerindeki
cumhurbaşkanlarının seçimi gerçekten bir züldür, bir zulümdür. Her bir
cumhurbaşkanı seçimi, özellikle Faruk Gürler dönemi, Cevdet Sunay dönemi, Cemal
Gürsel dönemi, Kenan Evren dönemi, her birisi en azından beşer, yirmişer tane
senaryo çıkarsanız, hepsi Oscar’a aday olsa bunların hepsi birincilik alır. Bu
nedenle, askerî dönemlerdeki cumhurbaşkanlarının seçimini aslında vakit olsa da
her birini teker teker ele alsak, irdelesek; hiç olmazsa gelecekteki kuşaklara
sivil siyasi demokrasiye olan sadakatimizin artmasını sağlayacak bir anlayışla
olması gerektiğini de ortaya koyan örnekler olduğu için bu konuda onların da
tek tek irdelenmesi gerekir. 
Lafımın,
İsmet Paşa’yla, isterseniz, noktalayayım o kısmını: İsmet Paşa… O dönemin Genel
Sekreteri Bozok tarafından bir şifahi vasiyetname kamuoyuna yayınlanmıştır,
daha doğrusu deklare edilmiştir. Şunu söylemiştir: “Mustafa Kemal, benimle
konuştuğunda, ‘İsmet Paşa’nın herkesi kucaklama şansı yoktur, Mareşal Fevzi
Çakmak’ın Cumhurbaşkanı olmasını arzu ediyorum.’ demiştir.” Bu düşüncesini de
rahmetli Celal Bayar’a açmıştır. Celal Bayar’ın lafı şu olmuştur: “Müteaddit
defalar ben Mustafa Kemal’le görüştüm. Asla ve kata böyle bir izlenim
edinmedim. Bu nedenle bu düşüncenin doğru olmadığı kanaatindeyim.” 
Uzun
lafın kısası, o gün yine bildiğiniz gibi Kurtuluş Savaşı’yla gelen güçler,
cihetiaskeriye devrede. Her zamanki gibi 1. Ordu komutanları hep aktiftir, bu
dönemde de aktifler. Fahrettin Altay, Ankara’ya gelir, Genelkurmay Başkanını
ziyaret etmek istediğini söyler Fevzi Çakmak’a. Onun üzerine Asım Gündüz, Sayın
Fahrettin Altay ile Fevzi Çakmak’ı görüştürür. Ordu komutanının görüşü aynen
şudur: “Efendim, bizim talebimiz, ordunun talebi, İsmet Paşa’nın Cumhurbaşkanı
olmasıdır.” Karargâh toplanmıştı, Genelkurmay Karargâhı. Onun Meclise
bırakılması gerektiğini, bu yetkinin Mecliste olduğunu, bu nedenle
karışmayacaklarını söylemesine karşın Fahrettin Altay ısrar etmiştir. Bütün
gösterdikleri gerekçeleri rahmetli Mareşal Fevzi Çakmak makul bulmasına karşın
bunun Parlamentoda çözülmesi gerektiğini söyler. Kısacası, sonunda, Fahrettin Altay’ın
değil ama Mareşal Fevzi Çakmak’ın da Celal Bayar’la müşterek vermiş oldukları
önerge sonucu İsmet Paşa, 2’nci Cumhurbaşkanı olarak Cumhurbaşkanlığına
seçilir. 
Bundan
kastım şu: O en zor dönemlerde, birbirlerine gelecekte ve geçmişte siyasi rakip
olan, ülkenin koşullarını takdir eden devlet adamları Mareşal Fevzi Çakmak ve
Celal Bayar, vermiş oldukları müşterek önergeyle İsmet Paşa’yı
Cumhurbaşkanlığına getirmişlerdir. 
Yeri
gelmişken arz edeyim size: Aslında gördüğüm bir eksikliği de arz etmek istiyorum
bu konuda, gerçekten, siyasette büyük çapta cumhurbaşkanlığında uzlaşma
konusundaki eksiklerinin yanında siyasette uzlaşmayı da unutmuş durumdayız. On
üç-on dört yıldır Adalet ve Kalkınma Partisi iktidarda. Bana muhalefet
partilerinden bir tek kişinin vermiş olduğu bir kanun teklifini burada
kanunlaştırdığınızı gösterirseniz şapka çıkartacağım. 
MUSTAFA
ILICALI (Erzurum) – Üç tane teklif geçmiş.
CELAL
DOĞAN (Devamla) – Amacım şu, hayatımda hep bunu denedim, on beş yıl belediye
başkanlığı yaptım, rahmetlik Özal’la başlayan Tayyip Erdoğan’la noktalanan
süreçte hiçbir başbakanın bir ekşi yüzünü görmedim. Bütün taleplerimi
götürdüğümde kendi partisinin talepleri gibi o Gaziantep’e ilgi gösterdiler.
Bugün ortada bir marka şehir, bugün Gaziantep, eğer Anadolu’daki şehirlerin bir
ışığıysa, sanayinin merkeziyse geçmişteki bütün siyasilerin, daha doğrusu,
genel başkanların katkısının olduğu bir çaba sonucudur.
Değerli
arkadaşlarım, bir başka konuya geçmek istiyorum buruda müsaade ederseniz. Son,
ne Gürler kaldı ne bilmem Cemal Gürsel’i konuşabildik ne başkalarını
konuşabildik ama bugün hiç olmazsa, en son Sayın Cumhurbaşkanımızla ilgili üç
beş laf etmek gerekiyor.
Sayın
Cumhurbaşkanımızın özelliği, kendine mahsus bir jargonu var ama biraz önce
söyledim, kullanmış oldukları siyasi literatüre baktığımızda gerçekten
gerginliğin dışında, germenin dışında, parçalamanın dışında, birbirimize
düşürmenin dışında bir lisan görmedim. Cumhurbaşkanının lisanının hepimizden
daha çok ipek gibi olması gerekir. “Cumhur” dediğiniz bütün halkın reisidir.
Hepimizin başının tacıdır. Hepimizi birleştirmesi gereken insanın… 
AHMET
HAMDİ ÇAMLI (İstanbul) – Terörü destekleyen partiye vekillik yapıyorsun, hâlâ
Cumhurbaşkanına laf söylüyorsun.
CELAL
DOĞAN (Devamla) – Anlayamadım?
AHMET
HAMDİ ÇAMLI (İstanbul) – Terörü destekleyen partilere vekillik yapıyorsun, hâlâ
Cumhurbaşkanına laf ediyorsun!
BAŞKAN
– Sayın milletvekilleri müdahale etmeyelim.
Buyurun
Sayın Doğan. 
CELAL
DOĞAN (Devamla) – Siyasette arkalara oturup ahkâm kesen senin gibi çok adam
gördüler bu Parlamentoda. O yüzden bugün varız, yarın yokuz. Onun için
siyasetçi olarak görevini yap, gel burada cevap ver.
(Mikrofon
otomatik cihaz tarafından kapatıldı)
MEHMET
METİNER (İstanbul) – Celal ağabey, sakin ol.
BAŞKAN
– Teşekkürler Sayın Doğan.
CELAL
DOĞAN (Devamla) – Efendim?
BAŞKAN
– Süreniz dolmuştur.
CELAL
DOĞAN (Devamla) – Bir dakikayla bitireyim.
Cumhurbaşkanları
hepimizi temsil etmek ve cumhuru birleştiren kurumların başıdır.
MERAL
DANIŞ BEŞTAŞ (Adana) – Açın mikrofonu.
BAŞKAN
– Sayın Doğan, bir saniyenizi alacağım.
Sayın
milletvekilleri, şu anda belirlenmiş 41 sayın konuşmacımız var. Dolayısıyla,
ben herkese adil davranmak adına süreyi uzatmayacağım. O şekilde, siz bitirin
yerinizde, tutanaklara da geçiyor.
Buyurun.

CELAL
DOĞAN (Devamla) – Cümleyi şöyle bitiriyorum…
ÖZGÜR
ÖZEL (Manisa) – Başkan, kırk bir dakikaya karşılık vatandaş dinlesin yani ne
olur? En son kırk dakika uzar yani ne var?
CELAL
DOĞAN (Devamla) – Hayır, ben o bir dakikayı Başkana bağışlıyorum, şimdi ona
zaten ihtiyacımız yok.
BAŞKAN
– Sayın Doğan, ben süreyi uzatmayacağım, lütfen siz tamamlayın konuşmanızı o
şekilde isterseniz.
CELAL
DOĞAN (Devamla) – Başkanım, olay şu: Bu ülkenin etrafında ateş yanıyor, ülke
ateş çemberinde. Yarın ülkenin başında ciddi bir savaş ortamı olduğunda hangi
parti liderinin, hangi önde gelen insanların koşa koşa Köşk’e gideceğini merak
ediyorum. Çünkü, vasıf, birleştirici olmaktır, ayrıştırmak olmamalıdır.
Yüce
Meclisi saygıyla selamlıyorum. (HDP sıralarından alkışlar)
BAŞKAN
– Halkların Demokratik Partisi Grubu adına ikinci konuşmacı, Mardin
Milletvekili Mithat Sancar olacaktır.
Buyurunuz
Sayın Sancar. (HDP sıralarından alkışlar)
Süreniz
yirmi dakikadır. 
HDP
GRUBU ADINA MİTHAT SANCAR (Mardin) – Sayın Başkan, değerli üyeler; bütçe
dolayısıyla bütçe üzerinde söz almış bulunuyoruz. Öncelikle, Meclis Başkanlığı,
sonra Başbakanlık, Millî İstihbarat Teşkilatı ve Millî Güvenlik Kurulu
bütçeleri üzerindeki görüşlerimizi sizlerle paylaşacağız.
Öncelikle,
yarın 28 Şubat. Onu bir hatırlatmakta fayda var. 28 Şubat, Türkiye darbeler
tarihinin de kara günlerinden biri, Türkiye siyasi tarihinin, demokrasi
tarihinin kara günlerinden biri. 
Darbelerin
ilk hedefi, Meclis olur her zaman; halk iradesini bastırmak ve vesayet
makamlarının, kurumlarının halk iradesinin üstüne tahakküm kurmalarını
sağlamaktır. Bu, 1960’ta başlayan bir süreç, 1971,1980, böyle devam ediyor ve
28 Şubat, bunlardan bir tanesi, bu zincirin bir halkası.
Darbelerin
asıl mantığının ne olduğunu hepimiz gayet iyi biliyoruz. Darbeler sadece kendilerini
hukuk kurallarıyla kabul ettirmezler, aynı zamanda bir zihniyeti
yerleştirirler. O zihniyet, bir tarafı ya da karşı tarafı düşman gören
zihniyettir. “Muhalif” kavramı, darbe zihniyetinde mevcut değildir; kendisine
itiraz eden, kendisine karşı çıkan, tehlikeli gördüğü her kesimi düşman ilan
eder. Düşman ilan ettiği kesimlerin haklarını, gerektiğinde bütünüyle ortadan
kaldırır; sadece haklarını değil, fiziksel varlıklarını da ortadan kaldırmayı
göze alacak kadar bir düşman hukuku, bir savaş zihniyeti yaratır. 
Maalesef,
Türkiye’nin darbelerden kurtulma mücadelesi çok da başarılı olmuş değil. Bu
konuda, Meclis bütçesi konuşulurken, özellikle Meclisin, bugüne kadar darbe
hukukunu ve anlayışını temizleme, bundan kurtulma, Türkiye’yi, Türkiye
toplumunu bu zihniyetten kurtarma konusunda başarılı olmadığını teslim etmemiz
gerekiyor. İki açıdan başarılı olamamıştır, birincisi: Darbe hukuku, 1970’ten
bu yana, bu sistemin, hukuk düzenimizin her tarafına sinmiş durumdadır, her
tarafında varlığını sürdürmektedir. Bunları temizleyecek, ülke hukukunu darbe
kanunlarından, düzenlemelerinden arındıracak bir iradeyi bugüne kadar
göstermemiş olmak, hem bu Meclis hem bundan önceki Meclislerin bir ayıbı olarak
not edilmelidir. Bundan bir görev çıkarmak gerekiyor, Meclis, en kısa zamanda
darbe hukukunu temizlemek için mutlaka harekete geçmeli, ön almalı, inisiyatif
almalıdır.
Ancak,
darbelerden kurtulmak, sadece onların hukuk kurallarını temizlemekle olmuyor,
darbe zihniyetinden de kurtulmak gerekiyor. Bakın, Meclisin kendi içinde
işlettiği mekanizmaları dün konuştuk. Muhalefet şerhinin neden eklenmediği
konusunda arkadaşlarımız yeterince doyurucu gerekçelerle durumu sizlerle
paylaştılar. Sadece o değil, iktidarı eline geçiren, Türkiye’de, darbe
zihniyetinin yarattığı pek çok alışkanlığı ve uygulamayı sürdürmektedir.
Sürdürmektedir, çünkü bu şekilde yönetmek işleri kolaylaştırmaktadır. Muhalifi
susturmak, karşıt gördüğünüz kişileri düşman ilan etmek, onlara karşı hukuk ve
demokrasi kuralları çerçevesinde değil düşman hukuku çerçevesinde hareket etmek
işleri kolaylaştırır görünüyor ama eninde sonunda yine aynı uygulamalar bu
toplumun tamamının refahını da, huzurunu da, özgürlüğünü de kısıtlıyor, ortadan
kaldırıyor; daha da kötüsü, zihinleri zehirliyor. Bu zehrin kimi, ne zaman, nasıl
bulacağını öngörmek kolay değil. Bugün “Bana dokunmaz.” diyenler, “Bu zehir
bana bulaşmaz, beni etkilemez.” diyenler yarın bundan pekâlâ daha önceki
dönemlerde olduğu gibi etkilenebilirler. 
Şunu
hatırlatmak için bu girişlerin hepsini yaptım: Sadece dün muhalefet şerhi
bağlamında yapılan tartışmalar değil, bizim önergelerimizle ilgili Meclis
Başkanlığının tutumu da aynı mantığı sürdürmek anlamına geliyor. Herhangi bir
sözü, yazdığımız herhangi bir eleştiriyi “kaba ve yaralayıcı söz” diye
niteleyip önergelerimizi geri yollayabiliyor. Oysa, böyle bir yetki ne
Anayasa’da tanınmıştır ne de İç Tüzük’te vardır. Bu yetkiyi kullanmak, Meclis
Başkanının kendini Meclis iradesinin üstünde görmesi anlamına geliyor. Oysa,
Anayasa’nın 83’üncü maddesi çok açıktır. Burada her türlü eleştiriyi, en sert,
en ağır eleştiriyi yapma hakkınız vardır. Suçlama da yapabilirsiniz. “Kaba ve
yaralayıcı söz”ün kapsamı ise ancak açık kişisel hakaret, nefret söylemi, kin
söylemidir; bunun dışında başka herhangi bir eleştiri, bir suçlama, bir itham
bu çerçevede değerlendirilemez. İade edilen her önerge 28 Şubat zihniyetinin
devamıdır, 12 Eylül zihniyetinin devamıdır, 12 Martın devamıdır, hepsinin
devamıdır.
Fişlemeler,
kamu görevlilerinin fişlenmesi belki de en çok şurada, şu sıralarda oturan AKP
milletvekillerinin canını yakmıştır, onların temsil ettiği topluluğun,
sosyolojinin canını yakmıştır ama pekâlâ, çok rahat bir şekilde bugün
fişlemeler de gündeme getirilebilmektedir. Karşı tarafa “hain” demek, her
eleştiriyi “vatana ihanet” diye nitelemek yine darbe zihniyetlerinin bir
ürünüdür ve bugün de aynen sürdürülmektedir. Benim size önerim: Darbelerle
yüzleşelim. Bunu yapması gereken kurumların başında Meclis geliyor. Ama,
yapılacak iş, sadece darbe hukukuyla uğraşmak değildir. Öncelikle onu yapmamız
lazım. Daha da önemlisi, yeni darbe ürünü uygulamaların ve kuralların ortaya
çıkmaması için darbe zihniyetinin kendisiyle yüzleşmemiz gerekiyor, kendimizi
darbe zihniyetinden arındırmamız, kurtarmamız gerekiyor. 
Şimdi,
dün Sayın Başbakanı dinledik. Sadece Sayın Başbakan değil, aslında pek çok
konuşmada, hem Hükûmet yetkililerinin hem de iktidar partisi yetkililerinin
konuşmalarında rakamlar sıralanır. Bütçe konuşmalarında rakamların art arda
telaffuz edilmesinde bir yanlışlık yoktur elbette, neler yapıldığı o rakamlarla
anlatılmak istenir. Bize duble yollardan, elektrik üretiminin artışından,
tüketiminin artışından söz edildi, barajlardan söz edildi, daha pek çok şeyden
söz edildi ama atlanan başka rakamlar var, onları size hatırlatalım. Bu rakamlar,
insani gelişme, demokrasi, özgürlük ve hukukun üstünlüğüne ilişkin rakamlardır.
Dün bunlardan hiç söz etmedi Sayın Başbakan. Mesela -2016 raporları için
söylüyorum- Türkiye, Global Demokrasi Endeksi’nde artık, karma ülkeler, hibrit ülkeler kategorisinde yer
almaktadır. 
Dört kategori ülke var: Biri tam demokrasi, diğeri
kusurlu demokrasi, biri hibrit demokrasi ülkeler yani karma ülkeler, daha
açıkçası, otoriter rejimler ile demokrasi arasında duran ülkeler. Bir kısmı
endekse göre yönünü kusurlu demokrasiye çevirmiş, biraz gelişme gösterirse
belki otoriter rejim ya da karma rejimden kurtulur, kusurlu da olsa demokrasiye
doğru yol alır. Ama Türkiye, endekslere göre yönünü bu karma gruptan
otoriterliğe doğru çevirmiştir, gidişatı otoriter rejimler kategorisindedir.
Mesela Demokrasi Endeksi’nde 165 ülkeyle ilgili sıralama yapılmış, tasnif
yapılmış, Türkiye 84’üncü sırada yer almaktadır 165 ülke içinde. Basın
Özgürlüğü Endeksi’nde Türkiye 106’ncı sıradaydı 2010 yılında. Bakın, 2010
yılından bugüne geldiğimizde, 199 ülke içinde 142’nci sırada. Bizim üstümüzde
bu endekste daha özgür ülke olarak yer alan ülkeleri sayarsak pek çok açıdan
küçümsediğiniz ülkelerin özgürlük ve demokrasi sıralamasında Türkiye'nin
üstünde yer aldığını göreceksiniz. 
Başka endeksler de var. Mesela, Yolsuzluk Algıları
Endeksi’nde 178 ülke içerisinde Türkiye 2010 yılında 56’ncı sıradaydı, bugün
168 ülke arasında 66’ncı sıraya gerilemiş. Gerçi daha sıralayabilirim. Mesela
Avrupa İnsan Hakları Mahkemesine yapılan başvurularda Türkiye, Rusya ve
Ukrayna’yla beraber en alt sırada yer almaktadır. Avrupa İnsan Hakları
Mahkemesi kararlarının ihlal tespit ettiği
başvurular sıralamasında Türkiye, Rusya’yla birlikte en alttadır. İnsan hakları
konusunda, Avrupa İnsan Hakları Sözleşmesi’ni ihlal eden ülkeler içinde
Rusya’yla birlikte 1’inciliği paylaşmaktayız.
Yine,
“Dünya Adalet Projesi” diye bir kuruluşun yaptığı endeks var, Hukukun Üstünlüğü
Endeksi bu. Bizim “Hukuk Devleti Endeksi” de diyebileceğimiz bir çalışmadır bu.
Türkiye 102 ülke arasında 80’inci sıradadır.
Bütün
bunlar ne anlama geliyor? Bütün bunların ne anlama geldiğini uzun uzun
anlatmama gerek yok. Aslında bu endekslere bakmamıza da gerek yok, bu
endekslere atıf yapmamıza da gerek yok, gözümüzün önündeki gerçeklere bakmamız
yeterlidir. Basın özgürlüğü konusunda yaşananlar ortadadır. Hapisteki
gazeteciler, onları bir kenara bırakın, orada bir tartışma… Bir kenara bırakın
dediğim şunun için: Elbette çok önemlidir ama durmadan oradaki istatistikleri
ve verileri farklı göstermek için çeşitli algı operasyonları yapılıyor, “Yok
efendim, şu gazeteci terör örgütü üyeliğinden içeri alınmıştır, haber yapma
nedeniyle değil.” deniliyor. Kolaydır biliyorsunuz… Türkiye, Hukukun Üstünlüğü
Endeksi’nde 80’inci sıradadır, yargı bağımsızlığı da buna dâhildir. Yargı
bağımsızlığının en kötü olduğu son 20 ülke arasındayız 100 ülke içinde. Bu
sayılan, bu endekse giren ülkeler içinde son 20’deyiz. Dolayısıyla, yargının
bağımsız olmadığı, tarafsızlığının zaten söz konusu bile edilemeyeceği pek çok
örneğin bulunduğu bir ülkede, bir gazeteciye yaptığı haber için terör örgütü
üyeliğinden dava açmak hiç zor değildir. Eğer susturmak istiyorsanız, o zaman,
basınla ilgili hukuk hükümlerini değil, işte Terörle Mücadele Kanunu’nu
uygularsınız, onu da terörist olarak tasnif edersiniz, uluslararası kuruluşlara
da “Bakın, bunlar teröristtir. Aslında terör faaliyetlerinden yargılanıyorlar
ama kendilerini gazeteci olarak gösteriyorlar…” 
Hadi,
onu geçtik, arka arkaya kapanan televizyonlar, baskı altında olduklarını arada
bir de olsa itiraf eden yayın kuruluşları ve en son IMC televizyonunun
TÜRKSAT’tan çıkarılması. Diyecekler ki: “Bununla Hükûmetin ne ilgisi var?” Bunu
diyenlerin gerçekten samimi olmasını isterim; bilirler ki, evet, Hükûmetin
doğrudan sorumluluğu vardır. Bu ortamı yaratan Hükûmetin kendisidir. Bir
savcının bir yazısı üzerine, ticari bir kuruluş olmasına rağmen TÜRKSAT,
televizyonları sırayla bir günde kendi yayın ağından çıkarabiliyor, TÜRKSAT’tan
yayın yapma imkânı ortadan kaldırılabiliyor. Türkiye’de ulusal yayın yapma
imkânı sadece TÜRKSAT’a üye olmakla mümkündür. Bunun dışında bir yayın imkânı
olmadığına göre, oradan çıkardığınız anda sansürü ve basın özgürlüğüne baskıyı
doğrudan doğruya gerçekleştirmiş oluyorsunuz. 
Türkiye,
İnsan Hakları İhlalleri Risk Endeksi’nde de aşırı risk grubunda yer alan 10
ülkenin ardından yüksek risk grubunda. Kimlerle yarışıyoruz İnsan Hakları
İhlalleri Risk Endeksi’nde? Bakın, bizim hemen altımızda yer alan ülkelere yani
hemen üstlerinde yer aldığımız ülkelere bakalım, onlar, Suriye, Sudan, Kongo,
Pakistan, Somali, Afganistan, Irak, Myanmar, Yemen ve Nijerya. Şu an bunlarla
yarışıyoruz. Tabii ki dileğimiz Türkiye'nin bundan sonraki endekslerde risk
grubunda değil, insan haklarının güvence altında olduğu ülkeler grubunda yer
almasıdır. Ama bu gidişle varacağımız yer, şimdi, biraz önce saydığım aşırı
risk grubundaki ülkeler kategorisidir, yani Sudan’la, Suriye’yle, Yemen’le,
Afganistan’la, Pakistan’la aynı grupta yer alacağız. 
Değerli
milletvekilleri, burada saydığım verilerin hepsinin yüzde yüz güvenilir
yöntemlerle çalışan kuruluşların raporları olduğunu iddia edecek değilim ama
burada çok çeşitli kuruluşlardan, on yıllardır, kimisi altmış yıldır, kimisi
yetmiş, seksen yıldır bu çalışmaları yürüten kuruluşlardan çıkan raporlar.
Akademide bunlarla ilgili yöntem açısından, başka açılardan da bazı tartışmalar
yürütülür ama genel kabul gören bir nokta vardır: Buradan çıkan raporlar
ülkelerin insani gelişme, basın özgürlüğü başta olmak üzere özgürlük, demokrasi
açısından karnelerini belirlemede önemli bir fikir verici ölçüttürler yani
bunlara bakarak fikir alabilirsiniz. Mesela bu raporlar 2000’li yıllarda ya da
1990’lı yıllarda, kendini muhalif olarak niteleyen muhafazakâr, hatta daha da
liberal İslamcı kuruluşlar tarafından da kullanılmıştır, bu raporlara atıf
yapılmıştır. Günümüze kadar da işine geldiğinde bu raporlara atıf yapar her
kesimden araştırmacılar ve düşünce kuruluşları. 
Bir
ayna olması ihtimalini düşünerek bu raporları burada hatırlatıyorum. Türkiye
özellikle 2016’nın ilk iki ayında sokağa çıkma yasakları dolayısıyla, bu
endeksleri yapan kuruluşlar yanında, Birleşmiş Milletler İnsan Hakları Yüksek
Komiserliği, Avrupa Konseyi İnsan Hakları Yüksek Komiserliği başta olmak üzere
üyesi olduğumuz kuruluşların, taraf olduğumuz sözleşmelerin organlarının
raporlarında çok kötü ifadelerle yer almaktadır. Yine, Avrupa Birliği ilerleme
raporunda da aynı eleştirilerin yer aldığını görmekteyiz.
Evet,
bütçe, Hükûmete kamu harcamaları için yetki veren, Meclisin yetki verdiği bir
kanundur. Bu yetkiyi niçin kullandığını denetlemek de Parlamentonun varlık
nedenidir. Bu yetkiyi çıkardığınız anda Parlamento diye bir şey kalmaz.
Şunu
sormak gerekiyor, bütün milletvekillerinin bunu sormasını özellikle istirham
ediyorum: Bu para bizim hangi ihtiyaçlarımızı karşılamak için kullanılıyor?
Verilen bu yetki demokrasimizi, insan haklarını, özgürlüklerimizi, hukukun
üstünlüğünü daha da ilerletmek için kullanılmıyorsa bu paranın hakkı, halktan
alınan vergilerin hakkı verilmemiş olur. Bu paranın başka işlere harcanması,
silaha, TOMA’ya, hapishaneye, daha fazla baskı araçlarına harcanması bu hakkın
istismarıdır. Bu halkın bu paraları kendisine baskı için harcanması hâlinde
helal etmeyeceğini de mutlaka bildirmek isterim. Kim ki bu paralarla herhangi
bir baskıya, bir şiddete maruz kalırsa, hakları, özgürlükleri gasbedilirse bu
paraları size, onu kullanan kamu görevlilerine, Hükûmete haram edecektir. Helal
harcama özgürlük içindir, insan onuru içindir, demokrasi içindir.
Bu
duygularla hepinizi saygıyla, sevgiyle selamlıyorum. (HDP sıralarından
alkışlar)
BAŞKAN
– Teşekkürler Sayın Sancar. 
Şimdi
söz sırası Adana Milletvekili Meral Danış Beştaş’a aittir.
Sayın
Beştaş, buyurun. (HDP sıralarından alkışlar) 
Sizin
de süreniz yirmi dakikadır. 
HDP
GRUBU ADINA MERAL DANIŞ BEŞTAŞ (Adana) – Sayın Başkan, değerli milletvekilleri;
ben de görüşmekte olduğumuz 2016 Yılı Merkezi Yönetim Bütçe Kanunu
Tasarısı’nda, Sayıştay, Anayasa Mahkemesi, Yargıtay, Danıştay ve Kamu
Denetçiliği Kurumu üzerinde grubumuzun önerilerini ve görüşlerini sunmak üzere
söz almış bulunmaktayım. Hepinizi saygıyla selamlıyorum.
Doğrusu,
bütçe görüşmelerine dair başka eleştirilere, zaman kısıtlı ve daha geniş
tartışma olanaklarının olması gerektiği yönündeki eleştirilere katılıyorum ama
bu kısıtlı süre içinde temel başlıklar hâlinde, biz de bu başlıklar, mahkemeler
ve kurumlar hakkındaki görüşlerimizi sizlerle paylaşmak istiyoruz.
Buna
gelmeden önce, dün muhalefet şerhimizin basılmamasına ilişkin Meclisin, Meclis
Başkanlığının ve Bütçe Komisyonunun kararının, daha doğrusu Komisyon Başkanının
tutumunun ve bunun, muhalefet şerhimizin fiilen kitaptan çıkarılmasının,
kesinlikle, tam anlamıyla bir sansür olduğunu; bütçe kanununun, muhalefet
şerhleri olmadan basılan o bütçe kanununun, o kitabın tümüyle sakat olduğunu,
aslında tam olarak tekemmül etmediğini; muhalefetin görüşlerini yansıtmayan,
sadece Hükûmetin görüşlerini yansıtan bir kitabın, bir tasarının, kanunun
hiçbir önemi olmadığını önemle belirtmek istiyorum. 
Anayasa
ve İç Tüzük’e göre, söz konusu kısıtlılık, kesinlikle, Anayasa’nın 83 ve devamı
maddelerine, Avrupa İnsan Hakları Sözleşmesi’ne ve bizzat bizim Meclis
İçtüzüğü’ne aykırıdır. Bu yorum, hak ve özgürlükleri ortadan kaldıran bir
yorumdur ve siyaset alanının, milletvekillerinin, Parlamentonun en özgür tartışma
alanı olması gerekirken, burada vatandaşın, halkın tartışmalarını, görüşlerini
ifade olanaklarının çok daha ötesinde, geniş bir tartışma olanağı bulmamız
gerekirken, siyasetin doğasında bu varken, bizim Yargıtayda, mahkemelerde
“ifade özgürlüğü” kapsamında kabul edilen kavramların muhalefet şerhimizde
olduğu gerekçesiyle basılmaması Meclisin artık bir sansür uyguladığını,
muhalefetin sesini kıstığını, denetim yetkisini elinden aldığını açıkça ortaya
çıkarmıştır. 
Biz
herhalde şunu yapmak zorunda kalacağız: Bütçe kanunu görüşmeleri sırasında
sürekli bunu ifade edeceğiz ama Mecliste, yasama organında, halkın iradesini
temsil eden en üst kurulda düşüncelerimizi ifade etme olanakları elimizden
alınırsa, korkarım ki, bunu mahkemeler önüne götüreceğiz ve diyeceğiz ki: “Biz
halkın vekilleri olarak Mecliste görüşlerimizi, bütçe kanunu tasarısı
hakkındaki görüşlerimizi, muhalefetimizi bastıramadık çünkü kaba ve
yaralayıcıymış. Kaba ve yaralayıcı olduğu için -tırnak içinde söylüyorum-
bizim, muhalefetin Hükûmeti denetim yetkisi elinden alınmıştır.” Burada,
Parlamentoda düşünce ve ifade özgürlüğünün, olayları nitelemenin
sınırlandırıldığı, sansür uygulandığı 2016 Türkiyesi’nde hak ve özgürlükleri
nasıl tartışacağız, halkımızın, kamuoyunun takdirine sunmak istiyorum. 
Değerli
milletvekilleri, Sayıştayla ilgili birkaç hususta öncelikle görüşlerimizi
paylaşmak istiyoruz. Tabii, Sayıştayın varlık nedeni ve amacına ilişkin uzun
uzun anlatımda bulunmayı tercih ederdim fakat süre itibarıyla bunu geçiyorum.
Tarihsel gelişim içinde devlet gelirlerinin toplanmasına ve giderlerinin
yapılmasına izin verme yetkisi yani bütçe hakkı parlamentolara verilmiştir.
Parlamentolar da bütçe görüşmeleri aracılığıyla yürütme organına verdikleri
yetkilerin, kendi koydukları ilke ve sınırlar içinde uygulanıp uygulanmadığını
bütün ayrıntılarıyla denetleme ihtiyacı ve hatta zarureti içinde olmuşlardır.
İşte, tam da bu ihtiyacın neticesinde parlamento adına görev yapan uzman ve
tarafsız kurumların kurulması gerekliliği hasıl olmuştur. Sayıştaylar işte tam
da bu tarihsel gelişim ve ihtiyacın ürünüdür. Günümüzde kamu iktisadi
kuruluşlarının, her türlü kamu fonunun özelleştirme işlem ve faaliyetleri,
çevre sorunlarının denetimi gibi konular artık sayıştayların doğal denetim
alanları içinde yer almaktadır. Hâlihazırda sayıştayların hemen hepsi, kamu
kaynaklarının nasıl harcandığı, harcamaların mevzuata uygun olup olmadığı, ne
kadar harcandığı gibi klasik sorulara yanıt aramayı sürdürmektedirler. Ancak,
bunun yanı sıra, bu kadar harcanmalı mıydı, istenilen hedefe ulaşıldı mı gibi
sorulara cevap aramak da sayıştayların gündemindedir. 
Fakat
son yıllarda, maalesef, birçok alanda olduğu gibi, Sayıştayın da sınırlı
denetim imkânı elinden alınmaya çalışılmaktadır. Bu açıdan, 6085 sayılı yeni
Sayıştay Kanunu’nda yapılan değişikliklerle iktidar partisi, Sayıştay
Yasası’nın en önemli maddesi olan, tüm kurumların denetiminde kritik rol
oynayan, “Performans denetimi” bölümünde yer alan ve hesap verme sorumluluğunu
pekiştiren ilkeyi ortadan kaldırmıştır. Hâliyle, yapılan bu değişiklik Sayıştay
denetçilerinin görevlerini de sınırlamıştır. Bu da Sayıştayın yerindelik
denetimi yapamayacağı, idarenin takdir yetkisini sınırlayacak veya ortadan
kaldıracak kararlar alamayacağı anlamına gelmektedir. 
Yine,
mevcut Hükûmet, Sayıştay denetimini en aza indirgemek adına yasal düzenleme
faaliyetlerini devam ettirmiş, 4/7/2012 tarihinde çıkarılan bir torba yasayla
Sayıştayın, iş ve işlemlerin etkinliği, ekonomik verimliliği ve benzeri
gerekçelerle uygun bulunmadığı yönünde görüş ve öneri içeren denetim raporu
düzenlemesini tümüyle yasaklamıştır. Bu kapsamda, Sayıştayın performans
denetimi yapamaması, kamu kaynaklarının verimli, etkin ve ekonomik kullanılıp
kullanılmadığı konusunda Meclise rapor sunamaması hedeflenmişti fakat
Anayasa’ya aykırılık teşkil eden bu hüküm Anayasa Mahkemesince iptal
edilmiştir. Ancak yine de torba yasayla öngörülen bu tutum 2012 yılı Ekim
ayında Sayıştayın kamu kurumlarının 2011 yılı çalışmalarıyla ilgili hazırladığı
raporu Meclise yeni yasaya uygun olmadığı gerekçesiyle sunmamasında vücut
bulmuş, böylece kamu kurumları ilk kez bir yılı denetimsiz geçirmiştir. Bir
sonraki bütçe döneminde de tartışmalar devam etmiş, 2013 yılında Sayıştay
raporlarını Meclise göndermişse de Sayıştayın kamu kurumlarıyla ilgili inceleme
ve görüş yapmasına olanak sağlayan mali tabloların büyük bölümü Sayıştaya
verilmediğinden Sayıştay görüş belirtememiştir. Bu bütçe dönemine de yasaya
aykırı olarak fiilen denetimsiz girilmiştir. Hükûmetin tüm bu yaklaşımlarına
rağmen, Sayıştayca yapılan sınırlı denetimle dahi birçok yolsuzluk haberi
kamuoyuna yansımış ancak ne yazık ki basın sansürü sebebiyle bunlar özgürce
tartışılamamıştır. 
Bu
konuda iki örnek vermek isterim. Örneğin, Sayıştay, geçtiğimiz yıl bakanlıklar,
kamu idareleri, düzenleyici ve denetleyici kurullar, üniversiteler, belediyeler
ve kamu işletmelerinin de aralarında bulunduğu 157 kurumu denetledi. 2013 yılı
denetim raporları Meclise sunulduktan ve ilgili kurumlara gönderildikten sonra
Sayıştayın web sitesinde eylül ve aralık aylarının son günlerinde yayınlandı.
Meclis adına devlet kurumlarında bağımsız denetim yapan Sayıştay raporları,
ihalelerde, kamu harcamalarında ve hizmet alımlarında yaşanan usulsüzlüklerin
en azından bir bölümünün ortaya çıkmasını sağladı. Muhalefet olarak geçtiğimiz
bütçe dönemlerinde sıklıkla kısaltılmış, kesilmiş, kırpılmış diye itiraz
ettiğimiz raporlardaki kısıtlı bilgiler dahi, AKP’nin 2023 vizyonunda
hedeflediği “Yeni Türkiye”yi ne biçim bir yolsuzluk batağına sapladığının,
emekçinin cebine nasıl göz koyduğunun açık ispatıdır. İşte, bizzat Maliye
Bakanlığı, yedek ödenekten aktarılan 38 milyar 364 milyon lira yerine,
kanunlara aykırı olarak sadece başlangıç ödeneği olan 949 milyon lirayı
kamuoyuna açıklamıştır. Üstüne üstlük, kiraya verilen kıyı alanlarında mevzuata
aykırı yapı ve tesisler inşa edildiği, işgaller olduğu, mevzuata aykırı
yapıların yıkılamadığı da yapılan saptamalar arasındadır. 
Yine,
17-25 Aralık yolsuzluk operasyonunda başrollerde izlediğimiz Ekonomi Bakanı
Zafer Çağlayan döneminde, ihracatçı birlikleri müşterek hesabından harcama
yapıldığı ve bu harcamaların Bakanlığın mali tablolarında gösterilmediği
denetim raporlarında tespit edilmiştir.
SGK’nın
mali disipline, Sağlık Uygulama Tebliği’ne, kanunlara uymadığı, başta vakıf
üniversiteleri olmak üzere kamu hastaneleri birliği ve kamu üniversitelerine
bağlı resmî sağlık hizmeti sunucularına yersiz ödemeler yaptığı ortaya çıkmış,
usulsüzlük yapan işverenlere idari para cezaları uygulanmadığı tespit
edilmiştir. 
Sayıştay
denetiminde daha çok ayrıntı var. Türkiye Kamu Hastaneleri Kurumuna bağlı
sağlık tesislerinde aşırı fiyatlandırma yapıldığı tespit edilmiştir. Fiyatların
aşırı olduğunu ifade ediyorum ama sizin de takdir etmenizi istiyorum bir iki
örnekle. Örneğin, bazı kamu hastanelerinin SGK’ya 1,27 liralık iğne ucunu 3,2
liraya; 1,5 liralık eldivenin 3 tanesini 15 liraya fatura ettiği tespit
edilmiştir. Buna herhâlde sadece “aşırı fiyatlandırma” demek çok basit kalır.
Bunu Meclisin takdirine ve değerlendirmesine sunuyorum. Buna ilişkin, emin olun,
o kadar çok örnek var ki… Bu sınırlı denetime rağmen Sayıştayın ortaya
çıkardığı yolsuzlukların ve bu fiyatlandırmanın, bütçeye ilişkin çelişkilerin,
çok güçlü bir şekilde, aslında, Türkiye yurttaşlarının tartışmasına ve
tartışmaya açılmasına ihtiyaç olduğunu önemle belirtmek istiyorum.
Yine, 301
madencinin öldüğü Soma Anonim Şirketinin patronu Alp Gürkan’ın devlete “kömür”
diye 780 bin ton taş satarak -taş, yanlış duymadınız- 49 milyon lira aldığı da
bu raporlar sayesinde ortaya çıkmıştır. Sayıştay denetçilerinin TKİ’nin sosyal
yardımlaşma vakıfları üzerinden yoksullara verilen kömür yardımlarında yapılan
usulsüzlüklere dair tespitleri çok ayrıntılı elimizde var -hepinizin bilgisi
dâhilindedir, eminim- buna da bir bakmanızı, göz atmanızı önemle öneririm.
Yine, Sayıştayın
Meclise sunduğu Dış Denetim Genel Değerlendirme Raporu’nda, bazı bakanlıklarda
yasaya aykırı özel hesaplar bulunduğuna, bu hesaplardan yapılan harcamaların
muhasebeleştirilmediğine ve kamu idarelerinin mali tablolarında
gösterilmediğine dair saptamalar yer almıştır. Yine, Sayıştay tarafından
yapılan değerlendirmelere göre, bu hesaplar içerisinde işçi ücretlerinden ceza
olarak kesilen paraların toplandığı banka hesabı da bulunmaktadır. 
Değerli
arkadaşlar, bu konuda, dediğim gibi, örnek sayıları çok fazla, geçiyorum diğer
kurumlara. Fakat bu anlattığım verilerin, Sayıştay denetimi sınırlandığı hâlde,
bu konuda özel bir çaba gösterildiği hâlde yapılan denetimlerde ortaya
çıktığını önemle belirtmek istiyorum.
Şimdi, Anayasa
Mahkemesine ilişkin, şüphesiz, Erdem Gül ve Can Dündar kararına ve sokağa çıkma
yasağı kararlarıyla, yasaklarıyla ilgili verdikleri kararlara ve geçmişte 367
ve devamı birçok tartışmaya tanıklık ettik. Ama genel satır başlarıyla şunu
söylemek istiyorum: Anayasa Mahkemesi de diğer bütün yargı erkleri gibi,
mekanizmaları gibi maalesef, yapılan yasal değişiklikler ile müdahalelerle şu
anda Cumhurbaşkanlığının ve Hükûmetin büyük oranda denetimi altındadır.
Şöyle
bir ülkede yaşıyoruz: Dün değil önceki akşam, basın-yayın özgürlüğü, düşünce,
ifade özgürlüğü hakkında Gül ve Dündar kararını veren ve doğru bir karar veren
Anayasa Mahkemesi, bir gün sonra Roboski davasını reddediyor; Roboski
davasında, 34 insanın Türk savaş uçakları tarafından bombalanan, katledilen
davada, 2 tane vekâletin geç intikal etmesi sebebiyle ret kararı veriyor.
Sokağa çıkma yasaklarında tedbir kararlarını redde dair oluşturduğu gerekçeye,
gerçekten istirham ediyorum, bütün vekil arkadaşlar baksınlar. O AYM kararı ile
valiliğin sokağa çıkma yasakları kararları arasında bir fark bulsunlar, ben
bulamadım. Aynı gerekçelerle kimlikleri, yaralı olup olmadıkları, nerede
oldukları, çıkıp çıkamayacaklarına dair bir tartışmayla yaşam hakkının ihlaline
sebep olan bir Anayasa Mahkemesinden söz ediyoruz. Ve Anayasa Mahkemesi,
gerçekten, bu ülkede Avrupa İnsan Hakları Mahkemesine giden başvuruları
engellemek adına bireysel başvurunun kabul edildiği ama son merhalede... İşte,
dün saraydan Cumhurbaşkanı sözcüsünün “Henüz beraat etmediler, dava devam
ediyor...” Hemen Dündar ve Gül kararından sonra sosyal medyada korkunç bir
tepki furyasına tanık olduğumuz ve tarafları kutuplaştırmanın had safhaya
vardığı ve mahkeme üzerinden bu tartışmaların yapıldığı, üyeler üzerinden, kim
tarafından atandığı, kime yakın olduğu üzerinden tartışıldığı bir dönemde, bir
siyasi atmosferde yaşıyoruz. 
Ben
Anayasa Mahkemesi hakkında şunu söylemek istiyorum ki: Dündar ve Gül kararıyla
aldığı alkışı kesinlikle hak etmiyor, ben de bir hukukçu olarak asla bunu
takdir etmiyorum. Şüphesiz karar olumludur, Dündar ve Gül’e yapılan kesinlikle
büyük haksızlıktır, geçmiş olsun diyorum ama bu, Roboski’de, sokağa çıkma
yasaklarında, yaşam hakkı ihlallerinde, işkence uygulamalarında verdiği
kararları asla aklamaz; bu, kararlarının siyasi niteliğini, siyasi arka planını
asla ortadan kaldırmaz ve Anayasa Mahkemesinin tarafsız ve bağımsız olduğunu
asla söyleyebilecek durumda olmadığımızı önemle belirtmek istiyorum. 
Yargıtay
Başkanlığı hakkında bütçe değerlendirmesi yapılırken doğrusu, yargı bütçesinin
Adalet Bakanlığı bütçesinden ayrı tutulması gerektiği yargı bağımsızlığı ve
kuvvetler ayrılığı bağlamında önemlidir. Tabii, ben büyük bir lüksten söz
ediyorum yani imkânsız bir şeyden; bütçe ayrılsın, Adalet Bakanlığına bağlı
olmasın, talimat almasın ama içinde yaşadığımız manzara… Hele hele, dün Sayın
Başbakanı dinledikten sonra -gerçekten dehşetle dinledim- yani disiplini,
saygıyı tekçiliğe indirgeyen, bir ana muhalefet genel başkanını ve partimizi bu
kadar üstten, sadece oy almak üzerinde değerlendiren o konuşmayı böyle bire bir
dinledikten sonra, demokrasinin denetim yollarının, yargı bağımsızlığının,
tarafsızlığının, hele hele temel hak ve özgürlüklerin, denetim mekanizmalarının
kurulması gerektiği yolundaki taleplerimizin ne kadar uçuk kaldığını bir kez
daha maalesef gördüm. Bu nedenle, Yargıtay Başkanlığında da, Anayasa
Mahkemesinde de, diğer bütün kurumlarda da aslolan, işte bunların gerçekten
kuvvetler ayrılığı çerçevesinde denetim görevlerini, erklerin tarafsızlığını ve
ayrılığını yaşama geçirmemizdir. 
Konuşmamın
başında da ifade ettiğim gibi, biz halkın vekilleri olarak Hükûmeti
denetleyemiyoruz, denetim hakkımız elimizden alınıyor. Yargıtay zaten diğer
-aynen Anayasa Mahkemesinde ifade ettiğim gibi- atamalarla, görevlendirmelerle,
bütçelerle, tümüyle iktidara bağımlı hâle getirilmiş. Peki, burada demokratik
bir yaşamın, demokrasinin, hak ve özgürlüklerin ve gerçekten -bütçe sebebiyle-
o Adalet Bakanlığı bütçesinden ayrık olmasının önemini anlatmamın bir anlamı
var mı, emin değilim. Şu nedenle söylüyorum bunları; Yargıtayın iş yükünün
azaltılması, bu konuda geç adaletin adalet olmadığı yönündeki yargılar Türkiye
gündeminin en önemli başlıklarından biri olagelmiştir ama şunu asla
unutmayalım: Yargıtay, pek çok zaman devlet aklını temsil eden bir organ olarak
faaliyet göstermiştir. 
Yargıtay
9. Ceza Dairesini Kürt halkı arasında, Kürt illerinde gidip sormanızı ve
görmenizi öneririm. Herkes 9. Ceza Dairesini ezbere bilir, kararlarını ezbere
bilir. 1990’lı yıllarda avukatlık yaptığımda, herkes 9. Ceza Dairesinin ne
kadar korkunç kararlara imza attığını bilirdi. Bugün, 10’uncu maddeyle görevli
özel yetkili mahkemeler kaldırıldığı hâlde 9. Ceza Dairesi hâlâ niye var? Bunu
da iktidar buradayken özellikle gündeme getirmeleri için söylemek istiyorum. 
Sürem
kalmadı, bu nedenle ayrıntılara giremiyorum.
Kamu
denetçiliğiyle ilgili de şunu söylemek isterim, Anayasa Komisyonunda söyleme
olanağım olmuştu, sayın denetçi de burada: Gerçekten kıyamet koparken, yüzlerce
insan ölürken, katledilirken, kadınların çıplak bedenleri teşhir edilirken, 3
aylık bebekler ve anne karnındaki bebeler, ceninler katledilirken kamu
denetçisi neden bu incelemeyi yapmadı? Şu ana kadar neyi bekliyor, bunu da
kendilerine sormak istiyorum ve tüm Meclisi selamlıyorum.
Teşekkür
ediyorum, sağ olun. (HDP sıralarından alkışlar)
BAŞKAN
– Teşekkürler Sayın Beştaş.
Söz
sırası, Diyarbakır Milletvekili Nimetullah Erdoğmuş’a aittir.
Sayın
Erdoğmuş, buyurun. (HDP sıralarından alkışlar)
Süreniz
on dakikadır sizin. 
HDP
GRUBU ADINA NİMETULLAH ERDOĞMUŞ (Diyarbakır) – Sayın Başkan, değerli
arkadaşlar; sözlerime başlarken hepinizi saygıyla, hürmetle selamlıyorum.
Bütçemizin hayırlara vesile olmasını temenni ediyor, Cenab-ı Allah’ın
önümüzdeki süreçte hepimize kardeşlik şuuru içerisinde bir arada yaşamayı nasip
etmesini niyaz ediyorum. 
Değerli
arkadaşlar, aslında, dinî inançla ilgili hepinizin bildiği ama tekrarında bir
beis görmediğim birkaç hususu sizlerle paylaşmak istiyorum. Malumunuz, dinî
inanç yani inanç dünyamız, coğrafyamız ilk insanın tarihiyle yaşıttır. İlk
insan olan yani “Hazreti İnsan” olan Hazreti Âdem, ayrıca ilk peygamberdir.
Bildiğiniz gibi, ilk insana Yüce Allah 10 sayfalık bir sözleşme, bir metin
indirir ve onunla, insanlığın o ortak değerler etrafında buluşmasını temin eder
ve beniâdem yani Hazreti Âdem’in çocuklarının hemen ilk kuşağında, Habil ile
Kabil arasında bu sözleşmeyle ilgili bir çatışma çıkar. Biz buna, insanlık
tarihindeki ilk kardeş kavgası, ilk kardeşlik çatışması diyoruz. Kabil avcıdır,
Habil de toplayıcıdır; Kabil’in sözleşmeyi reddetme karakteri var, Habil de
sorumluluğunun gereği olarak ölüm pahasına, ölümü pahasına o sözleşmeye
bağlılığını ilan eder ve bu şekilde dinler tarihi süregelir. 
Yine
malumunuz, dinler tarihinde dinler arasındaki problemler, çatışmalar, aslında
ayrı dinlerin problemi ve çatışması değil -buraya lütfen dikkat ediniz-
dinlerin karşı dinle mücadelesi var yani her dinin kendi diniyle mücadelesi
var. Mesela Ali Şeriati buna “Dine Karşı Din.” diyor. İslam tarihinde bunu
biraz daha net görebiliriz. Hazreti Peygamber (SAV) Efendimiz’in vefatından
sonra artık, yavaş yavaş o ihtilafın yani “eddin” dediğimiz hakiki din ile
insanların kendi geleceklerinin teminatı olarak, dünyevi hayatlarının bir geçim
kaynağı olarak, siyasi yaşamlarının bir dayanağı olarak geliştirdikleri din
arasında çatışmalar süregelmiş. 
Ben,
İslam tarihindeki ihya ve tecdit hadiselerine girmek istemiyorum. Yalnız,
konumuz Diyanet İşleri Başkanlığıyla ilgili, bütçesiyle ilgili, konumuyla
ilgili, onunla ilgili partimizin görüşlerini beyan etme hususundan ibaret olduğundan
bu kısa beş dakikalık süremi de ona ayırmak istiyorum. 
Görüşlerimi
beyan ederken öncelikle Diyanet mensuplarını bunun dışında tutuyor ve
huzurlarınızda hepsine, istisnasız saygılarımı sunuyorum. Ancak, Diyanet
dediğimiz zaman -ben de bir Diyanet mensubu olarak- bir madalyona
benzetebiliriz. Bu madalyonun iki yüzü var değerli arkadaşlar; bir yüzünde
resmiyet var, otorite var, otoriteye bağlılık var, suskunluk var ve dolayısıyla
Diyanet-siyaset ilişkisinin problemleri var. Yani, Diyanet-siyaset ilişkisinin
sınırlarını çok iyi belirlemek gerekiyor çünkü bu sınırlar çok hassas. Eğer bu
hassas sınırlar belirlenmez, tayin edilmezse o zaman -açık söyleyeyim- dine
yazık etmiş oluruz. Madalyonun bir yüzü bu, fazla ayrıntısına gitmiyorum.
Eminim ki şu anda Adalet ve Kalkınma Partisi sıralarında oturan sayın
milletvekili arkadaşlarımızın da iktidara gelmeden önce en çok eleştirdikleri
husus buydu, yani Diyanetin, siyasetin kontrolünde olması; daha açık bir
ifadeyle, devletin, dini, Diyanet kanalıyla, Diyanet vasıtasıyla kontrol etmiş
olmasıdır. Bu, kabul edilemez, iktidar kimin olursa olsun.
Bugün,
Diyanet İşleri Başkanlığı kurum olarak sizlerin siyasi dünya görüşlerinize ters
düşmese de sizin bu gerçekle ilgili tutumunuzun değişmemesi gerekiyor değerli
arkadaşlar. Bu madalyonun bir yüzü. Sürem çok kısa, fazla değinemeyeceğim.
Madalyonun
diğer yüzü var değerli arkadaşlar. O diğer yüzünde de ötekiler var yani
Diyanetin ötekileri var, diğer inanç grupları var, diğer dinler var;
Hristiyanlar var, Museviler var ve yine Aleviler var, Ezidiler var.
Bakınız,
sadece, Ezidilerle ilgili yaşanan bir hadiseyi örneklemek ve sizinle paylaşmak
istiyorum. 
Malumunuz,
Şengal’de, IŞİD saldırıları sonucu Ezidiler çok büyük bir katliama uğradılar ve
Diyarbakır’da onlar için bir kamp kuruldu. O kampı ziyaret eden bir Adalet ve
Kalkınma Partisi heyetinin temsilcisinin rivayetini sizinle paylaşmak
istiyorum, ismi ben de mahfuzdur, isterlerse onu da arz edebilirim. Dedi ki o
arkadaşımız: “Biz Ezidi kampına gittik, oradaki tehcir edilen, göçe zorlanan
insanları ziyaret ettik. Ziyaretimiz esnasında ezanışerif okundu, ‘Allahuekber’
denince bir Ezidi çocuk, takriben 7 yaşlarında bir çocuk koşarak kendisini
annesinin kucağına attı ve annesi mahcup bir şekilde ‘Allahuekberi duyunca bizi
kesmeye geliyorlar.’ şeklinde algılıyor, kusura bakmayın.” dedi. İsim
verebilirim size. Bizim bugünkü manzaramız budur değerli arkadaşlar. 
ZEKİ
AYGÜN (Kocaeli) – Senin sayende oldu bu. 
HÜSNÜYE
ERDOĞAN (Konya) – Birleştirici olun, birleştirici. 
NİMETULLAH
ERDOĞMUŞ (Devamla) – İzniniz olursa sözlerimi tamamlamak istiyorum. 
BAŞKAN
– Sayın milletvekilleri, müdahale etmeyelim lütfen. 
Buyurun
Sayın Erdoğmuş. 
HÜSNÜYE
ERDOĞAN (Konya) – Ayrılık tohumları atmaya, fitne tohumları atmaya kimsenin
hakkı yok. 
NİMETULLAH
ERDOĞMUŞ (Devamla) – Sonuç olarak bakınız, temel kaynaklarımız Kitap ve
sünnettir. Kitap’ta öncelik farzlardır, sünnet de Hazreti Peygamber
Efendimiz’in yoludur. Bugün, bu yolun yolcuları olarak yolu şaşırmış, yolu
kaybetmiş ve sünneti âdeta takip edemez bir duruma gelmiş İslam dünyası. 
Yine
farzlarda… Ben bir örnekle sözlerimi bitirmek istiyorum: Biliyorsunuz ki
Kitap’ta esas olan farzdır.
(Mikrofon
otomatik cihaz tarafından kapatıldı) 
NİMETULLAH
ERDOĞMUŞ (Devamla) – Farz da iki kısma ayrılır; farzıayn, farzıkifâye. Şu anda
bölgede iki farzla ilgili iki problemi arz etmek istiyorum. Birincisi,
farzıkifâye dediğimiz zaman akla cenazeler, definler, kefenler gelir. 
ALİ
AYDINLIOĞLU (Balıkesir) – Senden öğrenmeyeceğiz farzı. Boş versene ya! Allah
Allah…
NİMETULLAH
ERDOĞMUŞ (Devamla) – Eğer, şu anda defnedilememiş cenazeler varsa…
ORHAN
KIRCALI (Samsun) – Senden öğrenmeyeceğiz farzıaynı, farzıkifâyeyi; biz
biliyoruz onları. 
BAŞKAN
– Sayın Erdoğmuş, süreniz doldu, lütfen toparlayın.
NİMETULLAH
ERDOĞMUŞ (Devamla) – …kefenlenmemiş ölülerimiz varsa, namazı kılınmamış
cenazeler varsa bir farzın terk edildiğini görüyorum.
ALİ
AYDINLIOĞLU (Balıkesir) – Şehitleri de söyle bir kere ya, şehitleri de söyle!
Askeri, polisi de bir kere rahmetle an ya, şurada!
NİMETULLAH
ERDOĞMUŞ (Devamla) – Farzıaynla ilgili de son dönemlerde, bölgedeki camilerde
cuma namazında birtakım problemler yaşanıyor. Bakınız…
BAŞKAN
– Sayın Erdoğmuş, süreniz dolmuştur, lütfen toparlayın. Lütfen…
NİMETULLAH
ERDOĞMUŞ (Devamla) – Toparlıyorum Sayın Başkan. Teşekkür ediyorum. 
Cami
cemaatinin cuma namazında camiyi terk ettiğine şahit oluyoruz.
HÜSNÜYE
ERDOĞAN (Konya) – Yalan söylüyorsunuz, yalan söylüyorsunuz! Daha dün Van’daki
merkez camisi hocası buradaydı ve sizin yalanlarınızı, gelip burada… Hatta, eski
bakanlarımıza da anlattı. Yapmayın! 
OSMAN
AŞKIN BAK (Rize) – Evet, tamam, anlaşıldı.
ÇAĞLAR
DEMİREL (Diyarbakır) – Saygılı olun biraz ya, ayıp! Saygılı olun biraz. 
NİMETULLAH
ERDOĞMUŞ (Devamla) – Yakışmıyor, yakıştırmıyorum ben size.
BAŞKAN
– Sayın milletvekilleri, lütfen… Sayın Erdoğmuş, lütfen, siz de toparlayınız.
HÜSNÜYE
ERDOĞAN (Konya) – Yapmayın! Yalan söylüyorsunuz! 
NİMETULLAH
ERDOĞMUŞ (Devamla) – Ben size yakıştırmıyorum sadece bu kadarını söylüyorum. 
HÜSNÜYE
ERDOĞAN (Konya) – Cemaatin camiyi terk etmesi olmaz, yalan söylüyorsunuz.
NİMETULLAH
ERDOĞMUŞ (Devamla) – Yakışmadı bu. Bu size yakışmadı. 
BAŞKAN
– Sayın Erdoğmuş, lütfen… Lütfen…
ORHAN
KIRCALI (Samsun) – Biz de sana yakıştıramıyoruz Sayın Konuşmacı, Sayın Vekil.
NİMETULLAH
ERDOĞMUŞ (Devamla) – Sözlerimi tamamlıyorum. Cuma namazında camide hutbelerden
rahatsız olan cemaatler, yavaş yavaş şu anda basına yansıyor. 
HÜSNÜYE
ERDOĞAN (Konya) – Allah bilir, tehdit ediyorsunuzdur. Allah bilir, tehdit
ediyorsunuzdur.
NİMETULLAH
ERDOĞMUŞ (Devamla) – Bir sahabenin sözüyle huzurlarınızdan ayrılıyorum. Enes
bin Mâlik, Emeviler döneminde şöyle hitap eder o günkü mümin topluluğa ve
sahabelerden hayatta olanlar var, der ki: “Hazreti Peygamberden namazın dışında
hiçbir eser artık, ortada kalmadı ama siz, namaza da yaptığınızı yaptınız çünkü
Emeviler döneminde camilerde… 
BAŞKAN
– Sayın Erdoğmuş, tamam… 
Yeter
artık Sayın Erdoğmuş, lütfen... 
NİMETULLAH
ERDOĞMUŞ (Devamla) – …ehlibeyte hakaret ediliyordu.” (HDP sıralarından
alkışlar)
OSMAN
AŞKIN BAK (Rize) – Tamam. Olmadı, olmadı! 
BAŞKAN
– Sayın Erdoğmuş… 
OSMAN
AŞKIN BAK (Rize) – Evet, anlaşıldı, anlaşıldı. 
BAŞKAN
- Sayın Erdoğmuş, lütfen…
İLKNUR
İNCEÖZ (Aksaray) – Arkadaşlar, sakin olun, bu sözlerin hepsini PKK’ya söylüyor,
camilerin hedef alınmadığını söylüyor… 
BAŞKAN
– Buyurun Sayın Erdoğmuş.
NİMETULLAH
ERDOĞMUŞ (Devamla) – Sözlerimi tamamlayamadan hepinize saygılar sunuyorum. (HDP
sıralarından alkışlar) 
AHMET
HAMDİ ÇAMLI (İstanbul) – Kürt çocuklarını dağa yolladınız! 
OSMAN
AŞKIN BAK (Rize) – Propaganda olmaz burada. Kandil’de ver hutbeyi, Kandil’de
devam et!
BAŞKAN
– Sayın Erdoğmuş, sayın milletvekilleri; herkesin ne kadar süreyle konuşacağını
sizin kendi içindeki anlaşmanıza göre gruplar bize bildirmiş durumda.
Dolayısıyla, sözlerinizin bitimini süreye göre ayarlarsanız siz de rahat
edersiniz, bitirirsiniz, biz de rahat ederiz ve böylece verimli bir çalışma
ortamı sağlamış oluruz. 
Söz
sırası, Kars Milletvekili Ayhan Bilgen’e aittir. 
Sayın
Bilgen, buyurun. (HDP sıralarından alkışlar) 
Sizin
süreniz on beş dakikadır. 
HDP
GRUBU ADINA AYHAN BİLGEN (Kars) – Sayın Başkan, değerli milletvekilleri; ben
öncelikle bir hatırlatmada bulunmak istiyorum, o seçim meydanlarında bize
salladığınız Kitap’ta -hani bizim partimiz dinsiz, dindarlar sadece sizde ya-
müminlerle ilgili… (AK PARTİ sıralarından gürültüler)
Dinleyin
şimdi, bakalım cevap verebilecek misiniz? 
…müminlerle
ilgili diyor ki: “Onlar bütün görüşleri dinler, en güzeliyle amel ederler.”
Ama, bir de münafıkları tarif ediyor: “Onlar da seslerini yükseltirler,
bağırırlar ki gerçekler ortaya çıkmasın, başkasının sesi duyulmasın diye.” (HDP
sıralarından alkışlar)
MEHMET
METİNER (İstanbul) – Sizin yaptığınız gibi. 
AYHAN
BİLGEN (Devamla) – Tercih sizin… Tercih sizin…
ALİ
AYDINLIOĞLU (Balıkesir) - O sensin işte!
AYHAN
BİLGEN (Devamla) – Ben iki ahlakı tarif ettim. Eğer o Kitap sizin için bir şey
ifade etseydi bana cevap yetiştirmeye çalışmazdınız. Şimdi dinlersiniz…
Dinleyin şimdi, dinleyin, dinleyin. (AK PARTİ sıralarından gürültüler)
Peki,
dinleyin. 
MEHMET
METİNER (İstanbul) – Münafıkça konuşuyorsun! 
BAŞKAN
– Sayın milletvekilleri, lütfen… 
AYHAN
BİLGEN (Devamla) – Ben de Hocalı katliamıyla birlikte, bir başka katliamın… 
MEHMET
METİNER (İstanbul) – Sabah akşam burada bağırıyor çağırıyorsunuz! 
MERAL
DANIŞ BEŞTAŞ (Adana)- Ya, sus be!
MEHMET
METİNER (İstanbul) – Ayıptır ya!
AYHAN
BİLGEN (Devamla) – Sayın Metiner, dinle! Ben senin sözünü hiç kestim mi şimdiye
kadar?
Sayın
Başkan, susturacak mısınız, ben mi susturayım?
MERAL
DANIŞ BEŞTAŞ (Adana)- Sayın Başkan, müdahale edin.
BAŞKAN
– Sayın milletvekilleri, lütfen, müdahale etmeyelim.
Sayın
Bilgen, siz de Genel Kurula hitap edin, şahsiyatla uğraşmayalım lütfen.
MEHMET
METİNER (İstanbul) – Bir dini kullanmadığınız kalmıştı.
AYHAN
BİLGEN (Devamla) – Ben Kur’an’dan bir hatırlatma yapıyorum, siz, tam o
Kur’an’daki tarife uygun tepki veriyorsunuz, ayıp ya! (AK PARTİ sıralarından
gürültüler) Daha neden bahsedelim size?
AHMET
YILDIRIM (Muş) – Genel Kurula hitap ediyor Sayın Başkan. AKP’yi uyarın, niye
bizi uyarıyorsunuz! 
BAŞKAN
– Ben sizi de uyarıyorum, herkesi uyarıyorum, sayın milletvekilleri diyorum. 
AYHAN
BİLGEN (Devamla) – Kur’an’dan bahsediyorum. Daha ne var sizin için? (AK PARTİ
sıralarından gürültüler) Peki, bağırın siz, siz bağırın! Size yakışanı yapın
siz, bağırın! Bağırabildiğiniz kadar bağırın!
BAŞKAN
– Sayın Metiner, lütfen müdahale etmeyelim.
AYHAN
BİLGEN (Devamla) - Belki gerçekleri böyle örtersiniz. Ama, azıcık ahlakınız
olsa dinlersiniz.
MERAL
DANIŞ BEŞTAŞ (Adana) – Nerede o ahlak!
İLKNUR
İNCEÖZ (Aksaray) – Ahlak dersi vermeyin!
ORHAN
KIRCALI (Samsun) – Sen bizlere ahlak dersi veremezsin!
BAŞKAN
– Buyurun Sayın Bilgen.
AYHAN
BİLGEN (Devamla) - Sayın Başkan, süreme ekleyeceksiniz sanırım.
BAŞKAN
– Sayın Bilgen, lütfen buyurun.
AYHAN
BİLGEN (Devamla) – Çünkü, engellendi, konuşamıyorum. 
BAŞKAN
– Buyurun, siz konuşun.
AYHAN
BİLGEN (Devamla) – Takdir sizin.
AHMET
YILDIRIM (Muş) - Hayır, konuşmadı. Nerede konuştu Sayın Başkan?
ÇAĞLAR
DEMİREL (Diyarbakır) – Daha konuşmasına başlamadı ki Sayın Başkan.
MERAL
DANIŞ BEŞTAŞ (Adana) – Orayı susturun o zaman.
BAŞKAN
- Siz bırakırsanız, hatibiniz konuşacak. Müdahale etmeyin, lütfen müdahale
etmeyin. Hiç kimse müdahale etmesin.
AHMET
YILDIRIM (Muş) – Niye Metiner’e söylemiyorsun!
AYHAN
BİLGEN (Devamla) – Bugün bir yıl dönümü daha aynı zamanda. Roboski’de 34 çoğu
çocuk sivilin hayatını kaybetmesinin üzerinden tam elli ay geçti. Bir tek kişi
yargılanmadı, bir tek ciddi soruşturma yok yani meşhur ifadeyle faili meçhul.
Suçları neydi? Sınırda 50 lira kazanabilmek için, karın kışın içerisinde benzin
taşımak, şeker taşımak, çay taşımaktı. 
FARUK
ÖZLÜ (Düzce) - Kaçakçı kaçakçı!
AYHAN
BİLGEN (Devamla) – Kaçakçıydı, evet, doğru ama başka kaçakçıların
yargılanamadığı bir ülkede onlar 50 lira için bedelini hayatlarıyla ödediler.
Annelerinin kucaklarına başka bir kol, başka bir ayak bırakıldı ama kimse
yargılanmadı. 
MEHMET
METİNER (İstanbul) – Sen, Kandil’in Roboskilerini de gör o zaman.
AYHAN
BİLGEN (Devamla) – Devlet kaçakçıları uçaklarla mı vuruyor bu ülkede? 
HÜSNÜYE
ERDOĞAN (Konya) – Bu kadar patlayıcı, silah nereden?
AYHAN
BİLGEN (Devamla) – Uçaklarla mı vuruyor kaçakçıları devlet? 15 yaşındaki çocuğu
uçakla vuran bir devletin milletvekili olarak utanmanız lazım ya!
MEHMET
METİNER (İstanbul) – Onlarca Kürt’ü katlettiniz be!
BAŞKAN
– Sayın Metiner, lütfen… Lütfen, sayın milletvekilleri…
AYHAN
BİLGEN (Devamla) – Dinleyin, dinleyin Sayın Metiner, hoşunuza gitmeyecek başka
şeyler de var. Şimdi dinleyin, ben konuşma içeriğimi değiştireceğim.
Değiştireceğim konuşma içeriğini, dinleyin.
HÜSNÜYE
ERDOĞAN (Konya) - Sayın Vekil, bu kadar patlayıcı silah nasıl giriyor
memlekete? 
AYHAN
BİLGEN (Devamla) – Bakın Hanımefendi, bakın… Halep’i kim bombaladı? Niye IŞİD
bombaladı demiyorsunuz Halep’i? Niye Nusra bombaladı demiyorsunuz? PYD
bombaladı demiyorsunuz. Çünkü, Halep’i ancak elinde uçağı olanlar bombalar
değil mi? Çünkü, bakıyorsunuz şehir harap olmuş, “Bu, ancak uçaklarla
bombalanır.” diyorsunuz. Peki, Halep söz konusu olduğunda “Bunu ancak uçağı
olan devlet yapar.” diyorsanız, niye Cizre’deki camiye, Sur’daki camiye
baktığınızda “Ya, burada top mermisi var, burada tank mermisi var.” niye
diyemiyorsunuz? 
ORHAN
KIRCALI (Samsun) – Camiyi yakıp bir de suçlama! 
AYHAN
BİLGEN (Devamla) – Yoksa, siz de, Çiller gibi örgütün helikopterlerinin mi
camiyi bombaladığını düşünüyorsunuz? Öyle mi acaba, olabilir.
ORHAN
KIRCALI (Samsun) – Camiyi yakıp da yıkıp da sonra da suçlama. 
AYHAN
BİLGEN (Devamla) – Olabilir, sizden öncekiler öyle yaptılar. 
ORHAN
KIRCALI (Samsun) – Doğru konuş orada! 
AYHAN
BİLGEN (Devamla) – Ha, bakın onun çözümü bellidir. Medeni ülkelerde komisyon
kurarsınız, gider, araştırır. O komisyon araştırma önergesiyle kurulmuşsa
burada zaten çoğunluk sizde, İnsan Hakları alt komisyonuyla kurulmuşsa yine
çoğunluk sizde; gider, inceler, araştırır bir rapor sunar, kamuoyuyla paylaşır,
kamuoyu da öğrenir. Eğer örgüt yapmışsa çıkarız, burada hep birlikte kınarız
camiye kim zarar veriyorsa. Ama, başka bir şey çıkarsa siz de manevra
yapmayacaksınız, yan çizmeyeceksiniz. Var mısınız böyle bir komisyonun kurulmasına?
Neden içeriye koşturup ellerinizi kaldırıp bu komisyonların kurulmasını
engelliyorsunuz? Bir eksiğiniz mi var, bir ayıbınız mı var? Oraya gitmekten
niye utanıyorsunuz? Ama “Alt komisyon kurulsun.” diye gündeme getiriyoruz, CHP
milletvekilleri öneriyor, sizin vekilleriniz diyor ki: “Can güvenliğimiz yok.”
Sizin canınız çok değerli çünkü, bizim canımız çok değerli. 
HASAN
TURAN (İstanbul) – Hiç kınadınız mı, örgütü kınadınız mı? 
AYHAN
BİLGEN (Devamla) – Orada çocuklar ölüyor, kadınlar ölüyor, asker ölüyor, polis
ölüyor, onların canının hiçbir değeri yok, ama sizin, bizim canımız çok
değerli, biz oraya gidemiyoruz ama buradan ahkâm kesiyoruz. Kimin yaktığına
dair, kimin bombaladığına dair her gün gazetelerinizde ahkâm kesiyorsunuz. 
Değerli
milletvekilleri, Hazreti Ömer’le ilgili meşhur misaldir: Hutbeye çıkar, hutbe
okumaya çalışır, hutbe okumaya çalışır. 
NURETTİN
YAŞAR (Malatya) – Ayhan bunlardan bahsetme, bunlar seni aşar!
AYHAN
BİLGEN (Devamla) – Ama cemaat dinlemez Nurettin Bey, cemaat dinlemez. Derler
ki: “Ey Ömer -üzerindeki entari, hani sizin vekilleriniz erkeklere
giydiriyorlar ya, entari, Hazreti Ömer de entarisiyle çıkıyor, Halife, 2’inci
Halife- vallahi seni ne dinleyeceğiz ne de itaat edeceğiz, ta ki üzerindeki
entarinin hesabını verene kadar.” Ömer dönüyor…
NURETTİN
YAŞAR (Malatya) – Ayhan, Ömer’den bahsetme…
AYHAN
BİLGEN (Devamla) – Vallahi, senin hoşuna gideni bahsetmek gibi bir görevim yok.
Sen, kimin hoşuna gideni söyleyeceksen burada gelip söylüyorsun zaten. Ben
kendi bildiğim doğruyu, vicdanımın sesini söylüyorum Nurettin Bey. Ha, ben
kendi vicdanımın sesini söylüyorum. 
NURETTİN
YAŞAR (Malatya) – Hazreti Ömer’den bahsetme! 
AYHAN
BİLGEN (Devamla) – Hazreti Ömer’le ilgili hikâyeden niye rahatsız oluyorsun? Bırak
herkes dinlesin, vekilleriniz de öğrensinler. Rahatsız olma bundan. 
“Vallahi
ne dinleriz ne itaat ederiz, ta ki üzerindeki elbisenin hesabını verene kadar.”
diyorlar. O da oğluna dönüyor. Oğlu Abdullah kalkıyor diyor ki: “Beytülmalden
benim payıma düşen ile babamın payına düşeni birleştirdik ve babama, Halifeye
elbise böyle çıktı.” Hadise bu. 
HAYATİ
TEKİN (Samsun) – Oğlan İtalya’da!
AYHAN
BİLGEN (Devamla) – Beytülmal ile siyasetin meşruiyeti arasındaki ilişki bu,
hesap sorma hesap verme ahlakı bu, şeffaflık bu. Bırakın entariyi, bırakın
elbiseyi dün Başbakan ana muhalefet liderine diyor ki “Kasetle gelen Genel
Başkan.” 
İLKNUR
İNCEÖZ (Aksaray) – Yanlış mı söyledi?
AYHAN
BİLGEN (Devamla) – Şimdi, orada hiç olmazsa bir ahlak var, kaset çıktığında
istifa ediyorlar ama sizinle ilgili “tape”ler çıkıyor hiçbir şey olmamış gibi
“montaj” diyerek, “uydurma” diyerek…
İLKNUR
İNCEÖZ (Aksaray) – Aynen öyle.
AYHAN
BİLGEN (Devamla) - …“darbe yapıyorsunuz” diyerek üzerine yatıyorsunuz. (HDP ve
CHP sıralarından alkışlar) Ee, şimdi arada bir fark var ama kaldı ki dünyanın
her yerinde özel hayatın gizliliği diye bir şey var. Eğer bir ülkede bir siyasi
partinin ya da başka bir siyasi partinin -MHP de biliyorsunuz benzer bir
mağduriyet yaşadı- genel başkanının özel hayatı, yatak odası kayda alınıyor ve
yayınlanıyorsa orada Başbakana düşen görev özür dilemektir, utanmaktır. Onun
kendisini ilgilendiren, ailesini ilgilendiren boyutu onunla ilgilidir ama bu
ülkenin istihbarat birimleri varsa, güvenlik birimleri varsa iki şey söz
konusudur demokratik ülkelerde; birincisi, ya o istihbarat birimlerinin,
güvenlik birimlerinin o kaydın alınması ve yayınlanmasında payı var mı diye
araştırılır, etkin ve ciddi bir araştırma yapılır ya da ihmali var mı diye en
azından bir cezalandırma yapılır. Şimdi, ikisi de yok ve siz çıkıyorsunuz,
kürsüden “Kasetle gelen Genel Başkan” diye laf atabiliyorsunuz. Bu, işte
siyasetin sorumluluk algısıyla ilgili bir şey.
Başka
bir vaka daha anlatayım isterseniz, bir vaka daha anlatayım; bu da çok hoşunuza
gitmeyecek çünkü hırsızlıkla ilgili. Mahzunoğullarından Fatıma… Meşhur
hikâyedir, Mahzunoğullarından Fatıma’nın hırsızlık yaptığı iddia ediliyor,
yargılanacak ve cezası da malum. Peygambere geliyorlar, diyorlar ki: “Ya, bu
ünlü bir aile, şöhretli bir aile, hatırlı bir aile, itibarlı bir aile
dolayısıyla hırsızlık cezasını buna uygulamasak, buna özel bir durum
uygulasak.” Peygamber ne cevap veriyor? “İtalya’ya doktoraya gönderin.”
demiyor. Diyor ki: “Kızım Fatıma bile olsa yargılanacak ve cezasını görecek.”
diyor. Aldınız mı cevabınızı? 
HÜSNÜYE
ERDOĞAN (Konya) – Biz öyle bir gelenekten geliyoruz, merak etmeyin. 
AYHAN
BİLGEN (Devamla) – Değerli milletvekilleri, buna da “yasa önünde eşitlik”
diyorlar, modern hukuk böyle diyor, hoşunuza gitse de gitmese de. 
Çalınan
parayla hayır olmaz, şaibeli parayla vakıflara hayır yapamazsınız.
MEHMET
METİNER (İstanbul) – Peygamber katline ne diyor, kan dökenler için ne diyor,
onu anlat.
AYHAN
BİLGEN (Devamla) – Ve daha fecisi tirajı sıfıra yakın gazetelerde tetikçi
kalemşorlar tutarak muhalefet partisine hakaret ettireceksiniz, sonra da… Bu
gazeteleri nasıl ayakta tutuyorsunuz? Kamu bankalarından aktarılan reklam
giderleriyle. 
İLKNUR
İNCEÖZ (Aksaray) – Siz öyle mi yapıyorsunuz?
AYHAN
BİLGEN (Devamla) – Peki, bizim buna rızamız var mı? Böyle bir demokrasi olur
mu? (HDP sıralarından alkışlar) Yani bu gazetelerin tirajları kaç, nasıl ayakta
duruyorlar bu gazeteler? Yani bir izahı var mı bunun? Peki, bu bankalar bu
reklamları bu gazetelere aktardığı gibi, mesela muhalefet yapan gazetelere
aktarıyor mu? Yok böyle bir şey. Ama devir sizin devriniz, tercih sizin,
sonuçlarına katlanacaksınız tabii. Ama dünya böyle yapmıyor. Mesela Amerika’da
Peace Institute var -Barış Enstitüsü- Amerikan dış politikasını eleştirmek için
kurulmuş bir enstitü. Dışişleri Bakanlığı para veriyor ki Amerikan politikasını
eleştirsin diye. Almanya’da bütün partilerin vakıflarına -sizin haberiniz
olmayabilir ama böyle vakıa- para aktarılıyor, ister Hükûmette olsun ister
muhalefette olsun. Almanya’nın çıkarları için, parti ayrımı gözetmeksizin
-ister komünist parti ister Hristiyan demokrat, sosyal demokrat- bu partiler
uluslararası çalışma yürütsünler diye fon aktarılıyor. 
Şimdi,
gelelim bizim İnsan Hakları Kurumuna. II. Mahmut Dönemi’nin meşhur bir Bekri
Mustafa fıkrası vardır, biliyorsunuz, Bekri Mustafa’ya sormuşlar: “Abdestsiz
namaz olur mu?” diye. Bekri Mustafa da “Biz kıldık, oldu.” demiş. Şimdi, bizim
İnsan Hakları Kurumumuz tam böyle. Dünyada Paris Prensipleri diye bir şey var.
Bu kurumlar kurulurken kurul nasıl oluşuyor, yeterince bağımsız mı, Hükûmete,
devlete rağmen insan haklarıyla ilgili duyarlılığına halel gelmeyecek kişiler
nasıl seçiliyor; ölçü bu. Cenevre’de de bir akreditasyon merkezi var. Yani bu
kurulu kuran ülkeler, bu kurumları oluşturan ülkeler gidiyorlar Cenevre’ye
başvuruyorlar, diyorlar ki: “Bizim kurumumuz sizin evrensel standartlarınıza
uyuyor mu, Paris Prensiplerine uyuyor mu, uymuyor mu?” Peki, biz başvurduk mu?
Başvurmadık, başvuramayız, başvurmaya yüzümüz yok çünkü bizde kurulun üyelerini
Başbakan, Hükûmet, Cumhurbaşkanı atıyor; bizdeki sistem böyle. Şimdi, siz “Biz
yaptık oldu.” mantığıyla bu kurumları kurarsanız, vallahi, ne dünya ciddiye
alır ne Türkiye kamuoyu.
Ülkede,
sokakta insanlar ölüyor. 200 tane tavuk ölse bir başka ülkede insan hakları
kurumları onunla ilgili bir inceleme başlatırlar, bir çalışma yürütürler; Meclisteki
insan hakları komisyonu bir şey yapar değil mi, milletvekilleri bir şey yapar
“Bu 200 tavuk niye öldü? Kim öldürdü?” diye bir çalışma yapar herhâlde ama
bizde ne yazık ki bu kurumların böyle bir şey yapma şansı yok. Çünkü biz bu
kurumları oluştururken, değerli milletvekilleri, bırakın üyelerini Hükûmete
bağlı olarak atamayı, başkanlarını kendilerinin seçebileceğine dair bile güven
taşımıyoruz, onun için de başkanlarını da biz atıyoruz. İnsaf yahu! Yani
dünyanın en saygın kurumlarından birini kurduğunuzu iddia edeceksiniz, sonra da
o kurulun üyelerinin -ilkokul çocukları bile sınıf başkanlarını seçiyorlar-
onların kendi başkanlarını seçebileceğine biz inanmıyoruz. Başkanı, yetmiyor, başkan
yardımcılarını da biz belirlemeye kalkıyoruz. Şimdi, eğer ayıbınız varsa, insan
haklarıyla ilgili zaaflarınız varsa o zaman “Her yeri ben dizayn edeyim, her
yeri ben düzenleyeyim ki bu kurumlar sakın ola ki hakka, hakikate dair bir
çalışma yapmasınlar, iktidara rağmen bir gerçeğin ortaya çıkartılmasına dair
sorumluluk almasınlar.”
Değerli
milletvekilleri, biraz önce diğer konuşmacılarımız da söyledi. Bir televizyon
kanalı, IMC TV Survivor yayınladığı için değil -Sayın Cumhurbaşkanıyla çok iyi
geçinip televizyon kanalları kuranlar ve hani Survivor yayınları yapanlar var
ya, onlar gibi değil- evlilik programları yaptığı için falan da değil, sadece
muhalif yayın yaptığı için savcının ihbarıyla…
ABDULLAH
BAŞCI (İstanbul) – Terör, terör!
AYHAN
BİLGEN (Devamla) – Şimdi, ona da geleceğim sabrederseniz göreceksiniz. 
ABDULLAH
BAŞCI (İstanbul) – Terör terör, muhalif değil.
AYHAN
BİLGEN (Devamla) – Sabredin göreceksiniz.
ABDULLAH
BAŞCI (İstanbul) – Türkiye'nin kalbine hançer vurmaya çalışıyorlar.
AYHAN
BİLGEN (Devamla) – Tabii, tabii, sabret anlayacaksın şimdi.
Savcı
sadece ihbarda bulunuyor. Savcı iddia makamıdır, değil mi? Biz öyle biliyoruz
yani bize kitaplarda -değil mi Naci Hocam- öyle öğretiyorlar, iddia makamıdır.
Savcı TÜRKSAT’a yazı yazıyor, sadece bu kadar. Yargılama yok, savunma yok,
denetleme yok, hiçbir şey yok. Sonra TÜRKSAT’ın Pazarlama Müdürü karar veriyor
ve lisans iptal. Buyurun… Şimdi, gerekçe ne? Terör propagandası. Değerli
arkadaşlar, siz yaptığınız iyi şeylerden de habersizsiniz. Yine, sizin Hükûmetinizin
zamanında terör propagandası suç olmaktan çıkarıldı, bunun yerine aslında ondan
daha feci yorumlanan bir şey getirildi, “Örgütün üyesi olmamakla birlikte
amacına uygun hareket etmek.” diye bir şey yani dolayısıyla savcı hangi hukukla
ve yargılama olmaksızın bir televizyon kanalını nasıl kapatıyor? Buna dair
durumu size havale ediyorum. 
AHMET
HAMDİ ÇAMLI (İstanbul) – Düşünce suçudur, düşünce!
AYHAN
BİLGEN (Devamla) – Ama, başka bir suç işliyorsunuz, daha vahim bir şey var: Bu
yetki, anayasal bir kurum olan RTÜK’e ait; bu yetki, lisans iptali yetkisi
RTÜK’e ait. Anayasal kurumların…
ZEKİ
AYGÜN (Kocaeli) – Suistimal ediyor.
AYHAN
BİLGEN (Devamla) – Ya, suistimal ediyor diye başkası mı o hakkı kullanacak?
Böyle bir hukuk devleti olur mu? 
ZEKİ
AYGÜN (Kocaeli) – Milleti zehirliyorsunuz, gençleri zehirliyorsunuz!
BAŞKAN
– Sayın milletvekilleri, lütfen ama lütfen hatibin insicamını bozmayalım.
AYHAN
BİLGEN (Devamla) – E, o zaman “zehirlemek” diye ceza yasalarımıza bir şey
koyun, siz de o zehri temizleme görevini yapın oturduğunuz yerden kendi
kalemşorlarınızla. Ama, bir şeyi anlayın, bakın, diyorum ki: RTÜK’ün yetkisini
başkası kullanıyor. Niye? RTÜK’te başka partiler de var. Yani, nispeten aslında
insan hakları kurumlarının oluşması gerektiği gibi…
(Mikrofon
otomatik cihaz tarafından kapatıldı)
AYHAN
BİLGEN (Devamla) – …oluşmuş kısmen. Dolayısıyla orada…
BEHÇET
YILDIRIM (Adıyaman) – Zaman verin zaman, çok zaman çalındı.
BAŞKAN
– Ben daha süreyi uzatmayacağımı daha önce de söyledim. Herkese aynı şekilde davranacağım.
AHMET
YILDIRIM (Muş) – Ama, Sayın Başkan, engellendi, engellendi!
ÇAĞLAR
DEMİREL (Diyarbakır) – Sayın Başkan…
AYHAN
BİLGEN (Devamla) – Sayın Başkan bitirmeme…
BAŞKAN
– Hayır, takdir bizim Sayın Bilgen.
AHMET
YILDIRIM (Muş) – Bakın, Sayın Başkan, kötü emsal oluşturuyorsunuz. 
BAŞKAN
– Sayın Bilgen, sözlerinizi lütfen tamamlayın.
AYHAN
BİLGEN (Devamla) – Sayın grup yönetimi, bunu engelleyen bir şey yapmadınız.
Sayın Başbakan dün de burada ahlak dersi veriyordu değil mi? 
AHMET
YILDIRIM (Muş) – Sayın Başkan, bakın başka biri de engellenir o zaman. Kötü
emsal teşkil ediyorsunuz.
BAŞKAN
– Müdahale etmeyin Sayın Yıldırım.
ÇAĞLAR
DEMİREL (Diyarbakır) – Başkan, sözü kesildi ama!
AHMET
YILDIRIM (Muş) – Ya, bir buçuk iki dakika konuşamadı Sayın Başkan.
AYHAN
BİLGEN (Devamla) – Bizim partimiz konuşurken “Susturun onları.” diyordu. Takdir
sizin. 
BAŞKAN
– Sayın Yıldırım, konuştu. 
MERAL
DANIŞ BEŞTAŞ (Adana) – Hayır!
ÇAĞLAR
DEMİREL (Diyarbakır) – Konuşmadı!
BAŞKAN
– Bu tür sataşmalara dönük olarak ben de defalarca ikazımı yaptım. Lütfen.
AYHAN
BİLGEN (Devamla) – Bu kadar engellenmeye rağmen, bu kadar sataşmaya rağmen…
AHMET
YILDIRIM (Muş) – Sayın Başkan, peki, biz de aynı şekilde mi konuşturalım
başkasını?
AYHAN
BİLGEN (Devamla) – Meclis sizin, görev sizin, devir sizin! O şekilde yapın. 
BAŞKAN
– Herkese aynı şekilde davranıyorum Sayın Bilgen, herkese… 
AHMET
YILDIRIM (Muş) – Nerede aynı şekilde davranıyorsunuz? Oradan bağırıyor, bizi
uyarıyorsunuz ya! 
BAŞKAN
- …tüm konuşmacılara, lütfen.
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı.
MEHMET
NACİ BOSTANCI (Amasya) – Esasen bütün konuşmaları dinlemek ve cevap vermemek
üzerine bir yaklaşıma sahiptik fakat Ayhan Bey, sanıyorum biraz da kendisine
buradaki laf atmalar dolayısıyla hayli provokatif bir konuşma yaptı ve
Başbakanı, AK PARTİ Grubunu suçlayan, bu kaset meselelerinin de içinde geçtiği
sataşmalarda bulundu. Bu çerçevede 69’a göre iki dakika söz talep ediyorum. 
BAŞKAN
– Sayın Bostancı, tam olarak ne dedi, onu alabilir miyim, lütfen? Grubu ilzam
eden…
MEHMET
NACİ BOSTANCI (Amasya) – Evet, yani CHP Genel Başkanı Sayın Kılıçdaroğlu’na
ilişkin olay dolayısıyla Sayın Başbakanın burada dile getirdiği eleştiri
bağlamında, mukabil bir hırsızlık iddiasına ilişkin ahlaki tavırda bulunmadığı
iddiasında bulundu. 
BAŞKAN
– Sayın Bostancı, lütfen iki dakikalık süre vereceğim ama yeni bir sataşmaya
meydan vermeyelim. 
AHMET
YILDIRIM (Muş) – Hayır, Sayın Başkan, iki dakikasını yediler, vermiyorsunuz!
BAŞKAN
- Lütfen, buyurun.
AHMET
YILDIRIM (Muş) – Sizin tavrınızı protesto ediyorum! (HDP sıralarından
gürültüler, sıra kapaklarına vurmalar)
BAŞKAN
– Kusura bakmayın, grup başkanına varsa böyle bir şey, bütün grup başkan
vekillerine…
AHMET
YILDIRIM (Muş) – Sizin tavrınızı protesto ediyorum! Ayıp ama ya!
BAŞKAN
– Sizin yaptığınız ayıp!
FARUK
ÖZLÜ (Düzce) – Senin yaptığın ayıp! Sizin ki ayıp!
BAŞKAN
- Lütfen, müdahale etmeyin!
AHMET
YILDIRIM (Muş) – Hak ihlal ediyorsunuz, hak kullandırtmıyorsunuz, hak
kullandırtmadınız!
BAŞKAN
– Buyurun. (AK PARTİ sıralarından alkışlar)
V.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci
Bostancı’nın, Kars Milletvekili Ayhan Bilgen’in 118 sıra sayılı 2016 Yılı Bütçe
Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
birinci tur görüşmelerinde HDP Grubu adına yaptığı konuşması sırasında Adalet
ve Kalkınma Partisi Grup Başkanına ve Adalet ve Kalkınma Partisine sataşması
nedeniyle konuşması
MEHMET
NACİ BOSTANCI (Amasya) – Sayın Başkanım, değerli arkadaşlar; öncelikle şunu
belirteyim: Burada hangi gruptan arkadaş konuşursa konuşsun tabii ki
görüşlerini anlatacak. Bu oturduğumuz yerden laf atma, cevap verme zaman zaman
hepimizin yaptığı işler ama bu abartıldığında aslında konuşmacının da adrenali
yükseliyor ve bir mantıki insicam içerisinde konuşmaya çalışırken biraz kastını
da aşan konuşmalar olabiliyor, geneli için söylüyorum. Buna lütfen hepimiz
dikkat edelim arkadaşlar, önce bunu belirteyim. 
Sayın
Ayhan Bey bu kaset meselelerine girdi ve bunun üzerinden bize ahlak dersi
vermek istedi ama kaset işine giren ahlaksızlarla kol kola girdiklerini unuttu.
(AK PARTİ sıralarından alkışlar)
Ahlak,
sadece başkalarına söylenen bir iş değildir, size de yükümlülük getirir ama en
kolayı başkalarına ahlak dersi vermektir; bunu yapmamak lazım.
TACETTİN
BAYIR (İzmir) – Siz de vermeyin ahlak dersi, siz de vermeyin bize. Siz de
verecek durumda değilsiniz!
MEHMET
NACİ BOSTANCI (Devamla) - Bu hırsızlık, uğursuzluk meseleleri dünyanın en kolay
dedikodu ve söylenti tarzıdır, hele ki siyasette.
İBRAHİM
ÖZDİŞ (Adana) – Doğru ama!
MEHMET
NACİ BOSTANCI (Devamla) – Ne doğru?
İBRAHİM
ÖZDİŞ (Adana) – Doğru tabii ya! “Tape”ler var “tape”ler, milyonlar izledi. 
MEHMET
NACİ BOSTANCI (Devamla) – Bu konulara ilişkin iktidar-muhalefet ilişkisi
içerisinde böyle polemikçi bir üslupla değil, hukuk temelinde bakmak lazım.
Hukuk temelinde bakarsanız bütün bu işler hukuki süreçlerini tekemmül etmiştir
ama siz hâlâ bir bardak suda fırtına koparmaya çalışıyorsunuz.
İBRAHİM
ÖZDİŞ (Adana) – Hangi hukuki süreçler? 
MUSTAFA
HÜSNÜ BOZKURT (Konya) – Adamların günahı yoksa niye istifa ettirdiniz?
MEHMET
NACİ BOSTANCI (Devamla) - Arz ederim. (AK PARTİ sıralarından alkışlar) 
ÇAĞLAR DEMİREL (Diyarbakır) - Sayın Başkan…
BAŞKAN – Sayın Demirel… (AK PARTİ ve CHP sıraları
arasında karşılıklı laf atmalar) 
ÇAĞLAR DEMİREL (Diyarbakır) – Sayın hatip konuşurken
bizim konuşan arkadaşımızı ve grubumuzu ifade ederek, kasetle ilgili, bizim de
onlarla kol kola girdiğimizi ifade etti ve direkt bizim partimize yönelik bir
sataşmada bulundu. Söz istiyoruz. 
BAŞKAN – Buyurun, iki dakika süre veriyorum. 
Lütfen yeni bir sataşmaya meydan vermeyelim. 
Sayın Bilgen, buyurun.
2.- Kars Milletvekili Ayhan Bilgen’in,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında şahsına ve Halkların Demokratik Partisine sataşması
nedeniyle konuşması
AYHAN BİLGEN (Kars) – Sayın Başkan, değerli
milletvekilleri; “İktidar ateşten gömlek giymektir, elinizde bir avuç kor
taşımaktır.” Böyle benzetiyor sizin de, benim de değer verdiğim referans
odaklarımız ama iktidar aynı zamanda tahammül göstermeyi bilmektir. Muhalefet
yanlış yaparsa günahının bedelini kendisi öder; toplum takdir eder, beğenir,
beğenmez, oy verir, vermez, cezalandırır, neyse ama iktidar yanlış yaparsa, iki
mesaide çalışıp evine helal lokma götürmeye çalışan işçinin parasını birilerine
peşkeş çekerse, denetletmezse, izletmezse, yargılatmazsa onun bedelini bütün
bir ülke öder. Bakın, dün bize “Siyaset bilimi başarıdır.” diyerek Mülkiyedeki
ilk ders notlarından bahsettiniz. Ben de Mülkiyeliyim. Ama Sayın Bostancı, o,
Machiavelli’nin siyaset felsefesi. Ben sizden Machiavelli’nin başarıya endeksli
siyasetini değil, arrivizmi değil, “Hedefe ulaşmak için her yol meşrudur.”
siyasetine dair örnekler vermeyi değil, etik değerlere dair hatırlatmalar
yapmanızı tercih ederdim çünkü sizin ihtiyacınız olan o, belki hepimizin
ihtiyacı olan o. Çünkü, değerlerin artık bu dünyada hiçbir karşılığı yok,
hedefe ulaşın da nasıl ulaşırsanız ulaşın; gazetecileri besleyin, korkutun,
kaygılandırın ama başarılı olun. İktidarda
olmak çok büyük bir marifet değil, aslında ağır bir yük, ağır bir vebal, ağır
bir sorumluluk ama o sorumluluğu kaldıramazsanız ve iktidar olmanın
olgunluğuyla hesap verme ve hesap sorulmasına dayalı bir siyaset yürütmezseniz
sonra kendi düşen ağlamaz. Takdir sizin. 
Saygılar
sunuyorum. (HDP sıralarından alkışlar) 
BAŞKAN
– Teşekkürler.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…
ÖZGÜR
ÖZEL (Manisa) – Sayın Başkan, aslında bütçenin ilk günü Meclisin yerleşik
uygulamalarına saygılı ve uygun şekilde gitmek gerekiyordu. Adalet ve Kalkınma
Partisi Grubu nedense -grup başkan vekillerinin iradesi dışında olduğu açık
çünkü oradan o tekzibi dinledik- bu teamüllere uygun davranmadılar, sataşmalar
oldu. Grubumuzu hiç ilgilendirmemesi gereken bir konuda da nedense Sayın Naci
Bostancı grubumuzu, Sayın Genel Başkanımızı ve dün pek de Başbakana
yakıştırmadığımız bir üslupla ifade edilen kelimeleri tekrarladı.
MEHMET
NACİ BOSTANCI (Amasya) – Size herhangi bir şey söylemedim.
ÖZGÜR
ÖZEL (Manisa) – Bu konuda grubumuz adına cevap hakkını kullanmak isteriz. 
BAŞKAN
– Sayın Özel, söz vereceğim, bir saniye. 
Şimdi,
sayın milletvekilleri, Meclisimizin İç Tüzük’ü açık, Meclisimizin teamülleri
açık; bütçe görüşmelerinde birbirimizin görüşlerine katılmak zorunda değiliz
ama saygıyla herkesin, ne kadar aykırı bir fikir olursa olsun, yerinde
dinlemesi, kürsüdeki hatibin insicamını bozmaması, hangi gruptan olursa olsun,
görüşlerine katılalım, katılmayalım, bu saygıyı azami derecede göstermesi
gerekiyor. Eğer, zaten gruba ya da şahsa yönelik bir sataşma olursa ki bu da
aslında bütçe uygulamalarında çok sık rastlanan bir şey değil, velev ki çok
ciddi bir sataşma olursa onu da bizler takdir ederiz, gerek gördüğümüzde zaten
o sataşmadan dolayı da söz veririz. Ne olursunuz, hangi gruptan hangi sayın
konuşmacı olursa olsun tüm milletvekillerimizin saygıyla konuşmacıyı
dinlemelerini istirham ediyorum.
Sayın
Özel, size de iki dakikalık bir süre veriyorum. Lütfen, yeni bir sataşmaya
meydan vermeyelim.
Buyurun.

3.- Manisa Milletvekili Özgür Özel’in,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında Cumhuriyet Halk Partisine sataşması nedeniyle konuşması
ÖZGÜR
ÖZEL (Manisa) – Sayın Başkan, değerli milletvekilleri; hepinize iyi çalışmalar
diliyoruz Cumhuriyet Halk Partisi Grubu olarak. 
Zaman
zaman söylüyor “Meclisi İnternet’ten de olsa takip ediyorum.” diye; inşallah,
Sayın Başbakan Meclisi takip ediyordur. Dün, grubunun söz atmayacak, yerinden
konuşmayacak disiplinli bir grup olduğunu söyledi; kendi talimatıyla bunun
yerine geldiğini söyledi, CHP Grubunun laf attığından şikâyet etti. Tutanakları hem Naci Bey'e
verdim hem özel kalemine gönderdim; dün grubundan 7 milletvekili laf atarken
CHP’den bir tek milletvekili laf atmış ama o, yazık, sanıyor ki kendi grubu
kendisini dinliyor, CHP Grubu da dinlemiyor falan. Yani, herhâlde çok
utanmıştır dün o söylediklerinden ama dün çok utanacak şeyler de söyledi. 
Biraz önce burada ifade edildi, bir genel başkana dönüp
“Ben kaset oyunlarıyla gelmedim." dedi. Oysaki orada o olaylar yaşanırken
Milliyetçi Hareket Partisine büyük bir kumpas kuruldu, Cumhuriyet Halk
Partisinin Sayın Genel Başkanına kuruldu; bunlar yaşanırken Başbakan bugünkü
Cumhurbaşkanıydı, kendisi sorumlu makamlardaydı. Bir soruşturma yapıp bunu
ortaya çıkarmak yerine, kimin gözlüğünü böyle takıp o filmleri izlediğini
hepimiz gördük. 
Sonra, 17-25 Aralık süreci… Ne dediniz? “Kumpas, montaj,
parayı paralelciler koydu.” Bugün gelinen noktada kumpas olmadığı, montaj
olmadığı bilimsel verilerle ortaya çıktı. Hadi parayı paralelciler koymuştu,
avukatları başvurdular, parayı faiziyle geri aldı sizinkiler. Hani parayı
paralelciler koymuştu? Bugüne kadar geldiğimiz noktada gerçekten Sayın Recep
Tayyip Erdoğan’ın “Ya, benim haremime girmişler, mahremime girmişler, bunları
kaydetmişler, beni kandırdılar.” dediğini duymuyor musunuz, görmüyor musunuz?
Şimdi, onun ne manaya geldiğini, bugün ortaya koyduğunuz yaklaşımın ne kadar
ahlaktan, siyasi nezaketten uzak olduğunu görmüyor musunuz? Hadi dün bir acemilikle
liderlik pekiştireceğim diye ona sarıldı, siz nasıl bunu tekrar ediyorsunuz?
Saygılar, sevgiler sunuyorum. (CHP sıralarından “Bravo”
sesleri, alkışlar) 
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2014 Yılı Genel Uygunluk Bildiriminin Sunulduğuna
İlişkin Sayıştay Başkanlığı Tezkeresi (3/32), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
208 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/33), 2014 Yılı Dış Denetim Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/34), 2014 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/35), 2014 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/36), 6085 Sayılı Sayıştay Kanunu Uyarınca
Hazırlanan Kalkınma Ajansları 2012 Yılı Genel Denetim Raporunun Sunulduğuna İlişkin
Sayıştay Başkanlığı Tezkeresi (3/28), 6085 Sayılı Sayıştay Kanunu Uyarınca
Hazırlanan 2013 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/31), 6085 Sayılı Sayıştay Kanunu
Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
A) CUMHURBAŞKANLIĞI (Devam)
1) Cumhurbaşkanlığı 2016 Yılı
Merkezî Yönetim Bütçesi
2) Cumhurbaşkanlığı 2014 Yılı
Merkezî Yönetim Kesin Hesabı
B) TÜRKİYE BÜYÜK MİLLET
MECLİSİ (Devam)
1) Türkiye Büyük Millet
Meclisi 2016 Yılı Merkezî Yönetim Bütçesi
2) Türkiye Büyük Millet
Meclisi 2014 Yılı Merkezî Yönetim Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu
2016 Yılı Merkezî Yönetim Bütçesi
2) Kamu Denetçiliği Kurumu
2014 Yılı Merkezî Yönetim Kesin Hesabı
Ç) SAYIŞTAY (Devam)
1) Sayıştay 2016 Yılı Merkezî
Yönetim Bütçesi
2) Sayıştay 2014 Yılı Merkezî
Yönetim Kesin Hesabı
D) ANAYASA MAHKEMESİ (Devam)
1) Anayasa Mahkemesi 2016 Yılı
Merkezî Yönetim Bütçesi
2) Anayasa Mahkemesi 2014 Yılı
Merkezî Yönetim Kesin Hesabı
E) YARGITAY (Devam)
1) Yargıtay 2016 Yılı Merkezî
Yönetim Bütçesi
2) Yargıtay 2014 Yılı Merkezî
Yönetim Kesin Hesabı
F) DANIŞTAY (Devam)
1) Danıştay 2016 Yılı Merkezî
Yönetim Bütçesi
2) Danıştay 2014 Yılı Merkezî
Yönetim Kesin Hesabı
G) BAŞBAKANLIK (Devam)
1) Başbakanlık 2016 Yılı
Merkezî Yönetim Bütçesi
2) Başbakanlık 2014 Yılı
Merkezî Yönetim Kesin Hesabı
Ğ) MİLLÎ İSTİHBARAT
TEŞKİLATI MÜSTEŞARLIĞI (Devam)
1) Millî İstihbarat Teşkilatı
Müsteşarlığı 2016 Yılı Merkezî Yönetim Bütçesi
2) Millî İstihbarat Teşkilatı
Müsteşarlığı 2014 Yılı Merkezî Yönetim Kesin Hesabı
H) MİLLÎ GÜVENLİK KURULU
GENEL SEKRETERLİĞİ (Devam)
1) Millî Güvenlik Kurulu Genel
Sekreterliği 2016 Yılı Merkezî Yönetim Bütçesi
2) Millî Güvenlik Kurulu Genel
Sekreterliği 2014 Yılı Merkezî Yönetim Kesin Hesabı
I) DİYANET İŞLERİ BAŞKANLIĞI (Devam)
1) Diyanet İşleri Başkanlığı
2016 Yılı Merkezî Yönetim Bütçesi
2) Diyanet İşleri Başkanlığı
2014 Yılı Merkezî Yönetim Kesin Hesabı
İ) RADYO VE TELEVİZYON ÜST
KURULU (Devam)
1) Radyo ve Televizyon Üst
Kurulu 2016 Yılı Merkezî Yönetim Bütçesi
2) Radyo ve Televizyon Üst
Kurulu 2014 Yılı Merkezî Yönetim Kesin Hesabı
J) BASIN-YAYIN VE
ENFORMASYON GENEL MÜDÜRLÜĞÜ
(Devam)
1) Basın-Yayın ve Enformasyon
Genel Müdürlüğü 2016 Yılı Merkezî Yönetim Bütçesi
2) Basın-Yayın ve Enformasyon
Genel Müdürlüğü 2014 Yılı Merkezî Yönetim Kesin Hesabı
K) TÜRKİYE İNSAN HAKLARI
KURUMU (Devam)
1) Türkiye İnsan Hakları
Kurumu 2016 Yılı Merkezî Yönetim Bütçesi
2) Türkiye İnsan Hakları
Kurumu 2014 Yılı Merkezî Yönetim Kesin Hesabı
BAŞKAN – Halkların Demokratik Partisi Grubunun söz
talepleri bitmiştir. 
İkinci sırada, birinci tur üzerinde Adalet ve Kalkınma
Partisi sayın konuşmacılarına söz vereceğim. 
İlk söz sahibi, Samsun Milletvekili Ahmet Demircan
olacaktır. 
Sayın Demircan, buyurun. (AK PARTİ sıralarından alkışlar)

Sizin ve bundan sonra Adalet ve Kalkınma Partisi Grubuna
ait tüm milletvekillerinin konuşma süreleri beş dakikayla sınırlanmıştır.
Buyurun, sürenizi açıyorum.
AK PARTİ GRUBU ADINA AHMET DEMİRCAN (Samsun) – Sayın
Başkan, değerli milletvekilleri; 2016 yılı Bütçe Kanunu Tasarısı’nın
Cumhurbaşkanlığı bütçesi üzerinde söz almış bunuyorum. Sizleri saygıyla
selamlıyorum.
Bu vesileyle bundan beş yıl önce vefat eden Millî Görüş
lideri, kabinesinde bakanlık yapmaktan
onur duyduğum 54’üncü Hükûmetin Başbakanı Profesör Doktor Necmettin Erbakan’ı
rahmetle anıyorum. 
Yine
aynı şekilde, Hocalı katliamında hayatını kaybeden kardeşlerimizi de rahmetle
anıyorum. 
Bundan
on dokuz yıl önce millet iradesine yapılan 28 Şubat darbesini ve bütün
darbeleri de kınıyorum, lanetliyorum. 
Milletimiz,
darbelerin, vesayetlerin, ekonomik krizlerin tarihi olan eski Türkiye’den
kurtulma, yeni Türkiye’yi inşa etme imkânını, fırsatını on dört yıllık AK PARTİ
iktidarıyla yakaladı. Bu on dört yıl içinde üç alanda çok ciddi değişim ve
dönüşüm başladı ve kararlılıkla devam etmektedir. Bu alanlar zihniyet, hizmet
ve sistem alanıdır. Zihniyetteki dönüşüm “İnsanı yaşat ki devlet yaşasın.”
özdeyişinde ifadesini bulan “hâkim devlet” anlayışı yerine “hadim devlet,
hizmetkâr devlet” anlayışını esas alan, insanı merkeze koyan milletin adamı
olma anlayışıdır. 
Hizmet
alanındaki dönüşümü burada anlatmaya zamanımız yetmez. Ancak sistem alanındaki
dönüşüm ise maalesef, Parlamentodaki bütün partilerin millete vaadi olmasına
rağmen, yeterince hızlı yürümüyor; üzülerek söyleyelim, engelleniyor. Bu ayak
sürüme, ipe un serme, maalesef, milletimizi, daha yapıldığı günden beri
meşruiyetinden içeriğine tartışılan darbe anayasasıyla yönetilmek
mecburiyetinde bırakıyor. 
Değerli
milletvekilleri, milletimizi bu darbe anayasasına mahkûm etmeyelim. Buna
hakkımız yok. Tarih önünde bu vebal hepimizin boynunda asılı kalır. Temsilî
demokrasinin iki uygulaması olan başkanlık sistemi ve parlamenter sistemi
tartışalım. Neden kaçılıyor ki? Başkanlık sistemi milletimizin tabına, kültürel
kodlarına, ihtiyaçlarına en uygun sistemdir. En azından biz böyle olduğuna
inanıyoruz. Siz de parlamenter sistemin uygun olduğuna inanıyor olabilirsiniz.
Gelin, millete, ülkenin ve devletin sahibine anlatalım ama masayı terk etmek de
ne oluyor? Şunu diyorsanız, mevcut sisteme, darbecilerin yaptığı anayasaya göre
oluşmuş olan bu sisteme “parlamenter sistem” diyorsanız yanılırız. Darbe
anayasasının oluşturduğu bu sisteme bir ad aransa önerilebilecek olan en yakın
isim olsa olsa “darbementer sistem” olur. Bu sistem darbe ürünüdür. 
Değerli
milletvekilleri, muhalefetin, başkanlık sistemine bu kadar katı bir şekilde
karşı çıkmasını anlamaya çalışıyorum. Bende oluşan kanaat o ki: “Bu sistem,
başkanlık sistemi gelirse biz asla icrada, Hükûmette yer alamayız.” Öyle ya tek
başına yüzde 50’yi bulmak çok uzak. “2014’te çatı denemesi yaptık, o da tutmadı.”
Geriye… “Bu darbe ürünü Anayasa sayesinde bakarsınız bir imkân doğar, belki de
bir koalisyon da olsa iktidarın bir tarafında yer alabiliriz.” diye düşünüyor
olunabilir. Böyle bir düşünceyle milleti koalisyonlara mahkûm etmek haksızlık
olur.
Arkadaşlar,
koalisyon hükûmeti -ben içinde bakanlık yaptım, koalisyonun ne olduğunu
biliyorum- direksiyonuna birden fazla şoförün oturduğu otobüs gibidir. O
otobüsün nasıl gideceği, ilk virajda nasıl kazayla yoldan çıkacağını sizler,
milletimiz çok iyi biliyoruz.
Değerli
milletvekilleri, milletimizi bu darbe anayasası sisteminden kurtarmak yeni bir
anayasayla olacaktır. 
Cumhurbaşkanlığı,
milletimizin ve devletimizin en üst temsil makamıdır, milletin gözbebeğidir. Bu
makam ve mekânlar milletindir. Bu makamlara ve bu makamda milletin verdiği
yetkiyle görev yapanlara saygısızlık millete yapılmış olur. Sayın
Cumhurbaşkanımız hakkında nezaket ölçüsünden uzak saldırı ve hakaret,
bilinmelidir ki millete yapılmıştır. Seçim sonuçlarını bir de bu açıdan
değerlendirirseniz diyorum, millet kem sözü sahibine iade etmeyi sandıkta bu
şekilde ifade ediyor olmasın. 
Bu
makamlara gelmek büyük bir onurdur. Bu aziz millet kadirşinastır; kendi
değerlerine inanan ve sahip çıkanı gözünden tanır, sözünden tanır, yaptığından
tanır. Kısaca millet, millet adamlarını, millî olanı çok iyi bilir. Sayın
Cumhurbaşkanı Recep Tayyip Erdoğan millet adamıdır ve millîdir; ülkesini ve
milletini sever, millet de onu sever. 
Bu
açıdan hadiseyi değerlendirmenizi diliyorum, hepinize saygılarımı sunuyorum. (AK
PARTİ sıralarından alkışlar) 
BAŞKAN
– Teşekkürler Sayın Demircan. 
Şimdi,
söz sırası İstanbul Milletvekili Haydar Ali Yıldız’a aittir. 
Sayın
Yıldız, buyurun. (AK PARTİ sıralarından alkışlar) 
Buyurun,
beş dakikalık süreniz başladı. 
AK
PARTİ GRUBU ADINA HAYDAR ALİ YILDIZ (İstanbul) – Sayın Başkan, değerli
milletvekilleri; Cumhurbaşkanlığı bütçesi üzerine AK PARTİ Grubu adına söz
almış bulunuyorum. Bu vesileyle, izzetli milletimizi ve milletimizin
büyük teveccühüyle seçtiği, ömrünü milletine, hizmetine adayan, en üst düzeyde
medeniyet ve tarih şuuruyla milletimizin birliğini temsil eden, güçlü ve büyük
yeni Türkiye'nin lideri Cumhurbaşkanımız Recep Tayyip Erdoğan’ı ve yüce
heyetinizi saygıyla selamlıyorum. (AK PARTİ sıralarından alkışlar) 
Cumhuriyetimizin
kuruluşundan bugüne kadar cumhurbaşkanlığı görevini ifa eden ve ebediyete
irtihal eden bütün cumhurbaşkanlarını ve ölümünün yıl dönümünde merhum Başbakan
Necmettin Erbakan’ı rahmetle anıyorum. 
2016
yılı bütçemizin ve bütçe görüşmelerinin hayırlara vesile olmasını yüce
Allah’tan niyaz ediyorum. 
Türkiye
Cumhuriyeti devleti büyük ve güçlü bir devlettir. Ve millî birliğin sembolü, en
büyük, yüksek makamı olan Cumhurbaşkanlığı bütçesi de bu makama yakışan
büyüklükte bir bütçe olacaktır. 
Sayın
Başkan, değerli milletvekilleri; her milletin ve her devletin bir tarihi
vardır. Milletimiz ve devletimiz köklü medeniyet ve devlet geleneği olan,
dünyanın en eski millet ve devletlerinden biridir. Bütün sistemlerin temel
amacı adaleti sağlamak, toplumun huzur ve refahıdır. Söz ehli der ki: “Kendi
hayallerini kuramayanlar başkalarının hayallerini yaşarlar.” Bugün için yeni
bir anayasa milletimizin ortak bir talebi hâline gelmiştir. Toplumun bütün
kesimlerinin taleplerini ve beklentilerini, ihtiyaçlarını karşılayacak, toplumun
birliğini tesis edecek, toplumsal huzur ve refahı sağlayacak yerli ve millî bir
anayasa ihtiyacı, zarureti hasıl olmuştur. Bazı hukukçular yeni bir anayasayı
ancak asli kurucu iktidarın yapabileceğini, milletin veya milletin
temsilcilerinden oluşan Meclisin yeni bir anayasa yapamayacağını ileri
sürmüşlerdir. Egemenlik kayıtsız ve şartsız milletin olduğuna göre, elbette ki
bu Meclis, bizler milletin temsilcisi olarak yeni bir anayasayı yapma yetkisine
ve gücüne sahibiz. Esas olan, milletin iradesidir, millî iradedir. 
Yeni
anayasa çoğulcu bir anlayışla insan onurunu, milleti, hukukun üstünlüğünü,
temel hak ve özgürlükleri esas alarak kadim medeniyet değerlerimizi taşıyacak,
toplumun bütün kesimleri bu anayasada kendisini bulacaktır. Milletin yapacağı yeni
anayasa ruhuyla, diliyle milletimizin tarihini, inanç ve medeniyet değerlerini
taşıyan bir toplumsal sözleşme olacaktır. Binlerce yıllık devlet geleneği olan
milletimizin kadim medeniyet değerlerini referans alan anayasa, Türk tipi,
yerli ve millî anayasa olacaktır. 
Türkiye’de
parlamenter sistem artık ömrünü tamamlamış, defalarca darbelere, krizlere,
koalisyonlara sebep olmuştur. 10 Ağustos 2014 tarihinde Cumhurbaşkanının halk
tarafından seçilmesiyle birlikte aslında sistem resen ve fiilen başkanlık sistemine
geçmiştir. Yapılacak olan, mevcut durumun başkanlık sistemi olarak anayasal
çerçevesini belirlemek olacaktır. Tek millet, tek bayrak, tek vatan, tek devlet
anlayışıyla bugüne kadar bağımsızlık ve kurtuluş destanları yazarak bu
topraklarda var olma mücadelesini birlik ve beraberlikle vermiş olan bu millet,
aynı anlayışla, üniter devlet yapısını muhafaza ederek başkanlık sistemini de
başarıyla uygulayacaktır. Halk tarafından seçilmiş bir başkan etrafında
bütünleşme ve birliği sağlamak daha kolay olacaktır. 
Sayın
Başkan, değerli milletvekilleri; başkan, millî birliği temsil eder. Başkanlık
sistemi, sağlayacağı mutlak istikrar ortamıyla Türkiye’yi yaşadığımız
krizlerden, risklerden koruyacaktır. Fren ve denge mekanizmasıyla hak ve
özgürlükler teminat altına alınacaktır. Yapılması gereken, bu milletin
medeniyet değerlerini, geleneğini, tarihini taşıyacak Türk tipi, millî
başkanlık sistemini medeniyetimiz kokan, tarihimiz kokan, toprağımız kokan,
millet kokan, yerli ve millî bir anayasayla ihdas etmektir.
Her
şey Türkiye için. Yaşasın büyük ve güçlü Türkiye! Yaşasın yeni Türkiye! Yaşasın
milletimiz!
Yüce
heyetinizi ve milletimizi tekrar saygıyla selamlıyorum. (AK PARTİ sıralarından
alkışlar) 
BAŞKAN
– Teşekkürler Sayın Yıldız. 
Söz
sırası Osmaniye Milletvekili Mücahit Durmuşoğlu’na aittir.
Sayın
Durmuşoğlu, buyurun. (AK PARTİ sıralarından alkışlar) 
AK
PARTİ GRUBU ADINA MÜCAHİT DURMUŞOĞLU (Osmaniye) – Sayın Başkan, değerli
milletvekilleri; Türkiye Büyük Millet Meclisinin 2016-2018 dönemi bütçesi
üzerinde AK PARTİ Grubu adına söz almış bulunuyorum.
Sözlerime
başlamadan önce, ufku ve cesaretiyle Türkiye'nin önünü açan eski
başbakanlarımızdan Sayın Profesör Doktor Necmettin Erbakan'ı vefatının 5’inci
yıl dönümünde rahmet, minnet ve saygıyla anıyorum. 
Ayrıca,
Hocalı katliamında hayatlarını kaybedenleri de rahmetle anıyorum.
2016-2018
dönemi Merkezi Yönetim Bütçe Kanunu Tasarısı’nın hayırlı olmasını diliyor,
Meclisimizin siz değerli üyelerine bundan sonraki yoğun ve yorucu
çalışmalarınız için başarılar diliyor, hepinizi saygıyla selamlıyorum.
Meclis
bütçe teklifi hakkındaki değerlendirmelere geçmeden önce, önemli gördüğüm bazı
faaliyet ve projelerden bahsetmek istiyorum. 
Değerli
arkadaşlar, Meclisimiz gazi bir Meclis olup milletimiz adına yasama ve denetim
faaliyetlerini yürütmekte ve milletimizi temsil görevini yerine getirmektedir.
Milletimizin beklentileri doğrultusunda özgür, sivil ve günümüz Türkiyesi’ne
yakışır yeni bir anayasanın kabulü konusu Meclisin bu dönem yürütmeye
çalışacağı en önemli çalışmalardan biri olacaktır. Bildiğiniz üzere, aynı
şekilde yasama ve denetim faaliyetlerinin de daha etkin gerçekleştirilmesini
sağlamak gayesiyle Mecliste grubu bulunan siyasi partilerin katılımıyla İç
Tüzük Uzlaşma Komisyonu kurulmuş, bir süre çalışılarak önemli mesafeler
alınmıştı. Yeni dönemde bu konunun da üstesinden gelebileceğimizi ümit
ediyorum. İnanıyorum ki Meclisimiz inşallah ortak aklı, diyalog ve konuşma
kanallarını kullanarak, ülkemizin demokratik birikimini harekete geçirerek
sorunlarımızı çözecektir.
Millî
iradenin temsil yeri, demokrasimizin kalbi olan yüce Meclisimiz, geçmiş yasama
dönemlerinde çok önemli yasama faaliyetleri yanında, temsil ve tanıtım
faaliyetlerini de başarıyla gerçekleştirmiştir. 
Dünyada
diplomasi, yürütme organının yanı sıra parlamentoların, uluslararası
teşkilatların ve hatta sivil toplum kuruluşlarının yer aldığı çok aktörlü bir
alana dönüşmüştür. Ülkeler arası ilişkilerin gelişiminde parlamenter
diplomasinin rolünün her geçen gün arttığının farkında olarak ikili ve çok
taraflı ilişkilerimizin güçlendirilmesine katkıda bulunmak amacıyla, Meclisimiz
de diğer ülke parlamentoları, parlamenter asambleler, uluslararası kuruluşlar
ve dostluk gruplarıyla yoğun faaliyetlerine devam etmektedir. Bu çalışmalar
neticesinde temas kurduğumuz ülke sayısı sürekli artmaktadır.
İdari
teşkilatça gerçekleştirilen bazı önemli faaliyet ve projelere özellikle
değinmek istiyorum.
Bir
taraftan, demokrasimizin kalbi olan Meclisimizin fizikî ve teknik altyapısı
güçlendirilirken diğer taraftan da bu yüce kurumda görev yapmakta olan
personelin birikim ve donanımlarını artırmak için sürekli çaba
gösterilmektedir.
Meclisimizde
engelli milletvekillerimiz ile ziyaretçilere hareket kolaylığı sağlayacak
düzenlemeler yapılmış, özel hizmet bankosu açılmıştır.
Meclisimize
emanet edilen tarihî mirasın korunması, yaşatılması ve tanıtılması için
yürütülen çalışmalar devam etmektedir.
Sunulan
hizmetlerde çevreye duyarlılık ve kaynakların etkin kullanılmasına özen
gösterilmekte ve bunun sonucunda Kalite Yönetim Sistemi, Gıda Güvenliği Yönetim
Sistemi, Çevre Yönetim Sistemi ve Enerji Verimliliği Yönetim Sistemi gibi
uluslararası standartlar uygulanmaktadır.
Meclis
Mobil Uygulaması, Sağlık Harcamaları Bilgi Sistemi, Tutanak Fihristi Projesi,
Komisyonlar Portalı, Medya Arşiv Hizmetleri ve benzeri pek çok uygulama
geliştirilerek kullanıma sunulmuştur.
Meclis
Basımevinin baskı teknolojileri yenilenmiş, dijital baskı sistemine
geçilmiştir. 
Vatandaşlarımızın
Meclisimizi ziyaret etmesini ve tanımasını sağlamak amacıyla başlatılan halk günü
uygulaması başarılı bir şekilde devam etmektedir.
Türkiye
Büyük Millet Meclisini tanıtmak amacıyla 8 dilde -İngilizce, Fransızca,
İspanyolca, Arapça, Rusça, Almanca, Kazakça ve Çince- tanıtım kitapları
hazırlanmıştır.
Ayrıca,
istiklal mahkemeleri projesi kapsamında, zabıtlar, karar defterleri ve bazı
belgeler yayımlanarak tarafların hizmetine sunulmuştur.
Meclisin
çocuklara yönelik tanıtımını yapmak ve millî egemenlik, demokrasi, kanun yapım
süreci, milletvekili seçimi, 23 Nisan kavramlarını çocuklara uygun içeriklerle
anlatmak amacıyla “TBMM Çocuk” markası oluşturularak ilk kez Meclis çocuk
İnternet sitesi hazırlanmıştır. 
Değerli
arkadaşlar, daha sayamadığım birçok hizmetin ve tüm genel giderlerin karşılığı
olarak Meclise 2015 yılında 763 milyon 216 bin TL ödenek verilmiş olup yıl sonu
itibarıyla yapılan aktarmalar ve eklemelerle birlikte bu ödeneğin yüzde 91’i
harcanmıştır. 
Sayın
milletvekilleri, sözlerime son verirken kurumlarımızın 2016 yılı bütçesinin
hayırlı olmasını diliyor, bu kutsal çatı altında birlikte çalıştığım başta
Başkanlık Divanı üyesi arkadaşlarım olmak üzere, siyasi partilerin grup
başkanları ve başkan vekillerine, komisyon başkanları ve üyelerine, tüm
milletvekillerine, başta Genel Sekreter olmak üzere tüm idari teşkilat
personeline teşekkür ediyor, bu vesileyle hepinizi saygıyla selamlıyorum. (AK
PARTİ sıralarından alkışlar)
BAŞKAN
– Biz de size teşekkür ediyoruz Sayın Durmuşoğlu.
Söz
sırası Ankara Milletvekili Fatih Şahin’e aittir.
Sayın
Şahin, buyurun. (AK PARTİ sıralarından alkışlar) 
Sizin
de süreniz beş dakikadır.
AK
PARTİ GRUBU ADINA FATİH ŞAHİN (Ankara) – Sayın Başkan, değerli milletvekilleri;
2016 Yılı Bütçe Yasa Tasarısı üzerinde, Sayıştay Başkanlığının bütçesi üzerinde
fikirlerimi beyan etmek üzere söz almış bulunmaktayım. Hepinizi saygıyla
selamlıyorum.
Bütçeler
belirli bir dönemde elde edeceğiniz tahminî gelirlerin ve tahminî giderlerin
tamamını gösteren, Parlamento tarafından yürürlüğe konan belgelerdir.
Parlamento, bütçeyi çıkarmakla mükellef olduğu gibi, bütçenin nereye kullanıldığını
Sayıştay Başkanlığı marifetiyle de denetlemektedir. Türk Sayıştayının derinliği
cumhuriyet öncesi döneme, 1862 yılına dayanmaktadır. Sayıştay yüz elli dört
yıllık geçmişiyle ülkemizin en köklü kurumlarından biridir. Sayıştay,
Anayasa’da “Yargı” başlığı bölümünde düzenlenmiş anayasal bir kurumdur. Türkiye
Büyük Millet Meclisi vatandaş adına kamu gelirlerini toplama ve harcama
yetkisini yürütme organına verir. Sayıştay Başkanlığımız da bu yetki
doğrultusunda raporlamalarını yapar ve uygunluk bildirimleri aracılığıyla devlet
ve millet adına denetim görevini yerine getirir. 
AK
PARTİ tek başına iktidar olmasıyla birlikte kamu mali yönetimi, bütçe ve
muhasebe alanında reform çalışmalarına başlamış ve hız kesmeden bu
çalışmalarını bugüne kadar sürdürmüştür. Kamu mali yönetimi ve denetim alanında
yapılan reformları başlıklar hâlinde kısaca ifade etmek isterim: 2004 yılında
Anayasa’nın 160’ıncı maddesinde yapılan değişiklikle askerî malların
denetimindeki kısıtlamalar kaldırılmış ve Sayıştayın askerî malları hiçbir
kısıtlamaya tabi olmaksınız denetlemesinin önü açılmıştır. 2005 yılında yapılan
Anayasa değişikliğiyle mahallî idarelerin denetiminin doğrudan Sayıştay
tarafından yapılabilmesi imkânı getirilmiştir. 5018 sayılı Kamu Mali Yönetimi
ve Kontrol Kanunu uygulamaya konulmuştur. Siyasi partilerin mali denetiminin
Sayıştay tarafından yapılmasını sağlayan 6216 sayılı Kanun yürürlüğe
konulmuştur. Başbakanlık Yüksek Denetleme Kurulu Sayıştaya devredilmiş ve
denetim tek çatı altında toplanmıştır. Kamu kaynağı kullanan kuruluşların
Sayıştay tarafından denetiminin kapsamı AK PARTİ iktidarları döneminde
genişletilmiştir. 832 sayılı Kanun yalnızca uygunluk denetimi yapmaya imkân
verirken 6085 sayılı Kanun’la Sayıştay yalnızca uygunluk denetimi yapmaktan
ziyade performans ve mali denetim yapar hâle gelmiştir. 6085 sayılı Kanun’la
raporlama fonksiyonu güçlendirilerek kamuoyuna açıklama zorunluluğu
getirilmiştir. 
Tüm
bu reformlar doğrultusunda hesap verilebilir, dünya standartlarında bir denetim
süreci işlemeye başlamıştır. Kamu harcamalarında verimlilik sağlanarak israf
önlenmiş, kalkınmamızın hızlanması ve sürdürülebilir bir kalkınmanın
gerçekleşmesinin önü açılmıştır. Devlet-vatandaş ilişkisinde güven duygusu
oluşmuş, saydam bir bütçe gelir-gider denetim mekanizması bina edilmiştir. 
Bütçenin
giderlerinin vatandaşa şeffaf olarak sunulması kalkınmanın ve gelirin tabana
yayılmasının birincil şartıdır. Daha önce kesin hesaplar Plan ve Bütçe
Komisyonuna gönderilmezken 6085 sayılı Kanun’un yürürlüğe girmesiyle birlikte
2012 yılından itibaren raporlar Meclise ve ilgili mercilere Sayıştay tarafından
gönderilmeye başlanmıştır. 2014 yılı denetim programı dâhilinde Sayıştay
Başkanlığı tarafından 6 genel rapor, 482 kurum raporu, 74 KİT raporu, 77 siyasi
parti denetim raporu ve 911 yargılamaya esas rapor olmak üzere 1.550 adet rapor
ilgili mercilere sunulmuştur. 
Sayıştayın
ve denetçilerin bağımsızlığı Anayasa Mahkemesinin kararıyla güvence altına
alınmıştır. Sayıştayın Türkiye Büyük Millet Meclisi adına görev yapması,
denetim görevini millet adına yaptığının en açık göstergesidir. Plan ve Bütçe
Komisyonu tutanaklarına bakıldığında hem iktidar partisinin hem de muhalefet
partilerinin Sayıştay raporlarından azami ölçüde istifade ettiğini
görebilmekteyiz. Bu da Sayıştay Başkanlığımızın gerek yasama gerekse denetim
konularında Parlamentoya sunmuş olduğu katkının en açık göstergelerinden bir
tanesidir. 
Artık,
milletimiz adına büyük bütçeler yapan bir Türkiye var. Gelirini, giderini
öngörebilen, şeffaf ve denetlenebilir, kamuoyunun her an ulaşabileceği bir
saydamlıkla yürütülen bir denetim mekanizması var.
Sözlerimi
sonlandırırken 2016 yılı bütçesinin ülkemize, milletimize ve Sayıştamıza
hayırlar getirmesini temenni ediyor, hepinizi saygıyla selamlıyorum. (AK PARTİ
sıralarından alkışlar)
BAŞKAN
– Teşekkürler Sayın Şahin.
Burdur
Milletvekili Reşat Petek.
Buyurun
Sayın Petek, söz sırası sizde. (AK PARTİ sıralarından alkışlar)
AK
PARTİ GRUBU ADINA REŞAT PETEK (Burdur) – Sayın Başkan ve terör örgütleriyle
mücadeleye destek veren değerli milletvekilleri; Anayasa Mahkemesi bütçesi
üzerine AK PARTİ Grubu adına söz almış bulunuyorum, sözlerime başlarken
heyetinizi saygıyla selamlıyorum.
Bildiğiniz
gibi, Anayasa Mahkemesi, 27 Mayıs 1960 kanlı darbesinden sonra 61 Anayasası’yla
sistemimize girmiştir. Bugüne kadar da birtakım değişikliklerle görevine devam
etmektedir. Anayasal birtakım kurumların, egemenlik yetkisi kullanma
alışkanlığı, kendilerini yasa koyucu yani bu yüce Meclis yerine koyucu
tavırları, hukukumuzda ve sistemimizde hep tartışılagelmiştir. Bunlardan bir
tanesi de maalesef Anayasa Mahkemesidir. Bildiğiniz gibi, sadece kanunların,
tüzüklerin, Türkiye Büyük Millet Meclisi İçtüzüğü’nün Anayasa’ya uygunluğunu
denetleme Yüce Divanın görevleri. Anayasa ve yasalarla belirlendiği hâlde
durumdan vazife çıkararak kendini yasa koyucu yerine koyup uygulamaları
olmuştur, bunların pek çok örnekleri var, biliyoruz. Bunlardan 367 kararını
ifade edebiliriz. “411 el kaosa kalktı.” manşetleriyle yüce Meclisimize hakaret
edilerek Anayasa Mahkemesine taşınan anayasa değişikliğini, yetkisi olmadığı
hâlde esastan inceleyerek iptal kararı vermesi örneğini de hatırlatabilirim.
Yine, daha en yeni, 2010 referandumunda milletin oylarıyla kabul edilen anayasa
değişikliğini esastan inceleyip bazı maddelerini iptal etmesi de Anayasa
Mahkemesinin kendisini yasa koyucu yerine koymasını ve diğer bir ifadeyle
Anayasa hükümlerini açıkça çiğnediğini örnek karar olarak gösterebiliriz.
Değerli
milletvekilleri, şimdi, Anayasa Mahkemesi, son olarak, gündemde olan basın
mensuplarıyla ilgili bir karar verdi. Biliyorsunuz, 2010 Anayasa değişikliğiyle
Anayasa Mahkemesine kişi hak ve özgürlüklerinin teminat altına alınması yolunda
bireysel başvuru yolunu getirdik. Bu konuda hem özgürlük hakkının ihlal
edilmemesi için Ceza Muhakemesi Kanunu’nda değişiklikler yaparak, diğer
taraftan, buna rağmen bir hak ihlali olursa bireysel başvuruyla Anayasa
Mahkemesinde bunun düzeltilmesi yolu açıldı. 
Tabii,
burada, dün 2 kişinin -2 basın mensubunun- tahliye edilmesini bütün grup başkan
vekillerimiz müştereken kutladılar, tebrik ettiler. Biz de buna katılıyoruz,
hayırlı bir karar ihlal kararı verilmesi ama gözümüzden kaçan bir şey var:
Bakın, Anayasa Mahkemesi, yetkisi olmadığı hâlde, aynı anda basın özgürlüğü ve
ifade hürriyeti yönünden de yani Anayasa'nın 26 ve 28’inci maddeleri yönünden
de inceleme yaptı. Hâlbuki, burada iç hukuk yolları tükenmedi. Anayasa'da
açıkça ifade edildiği üzere, kanuni denetim yani temyiz denetimi dahi olmadan,
yargılama sonuçlanmadan ifade özgürlüğü konusunda karar vermesi doğrudan
-hukuki tabir olarak söylüyorum- bir yetki ve görev gasbıdır. Konusu olmayan
bir hususta karar vermiştir maalesef. Bunun da Anayasa'ya ve hukuka uygun
olmadığının burada altını özellikle çizmek istiyorum.
Pek
çoğunuzun belki bilmediği yaşanmış bir gerçeği burada ifade edeyim, o da şu:
Bakın, Türkiye Cumhuriyeti’nde Anayasa Mahkemesi, bırakın kanun iptal etmeyi
arkadaşlar, Anayasa maddesini bile iptal etmiştir. Bilmiyorum bu konuda
araştıran oldu mu. 1977 yılında verdiği kararla 61 Anayasası’nın 137 ve
138’inci maddelerinin bazı cümlelerini bile iptal etme cüretini gösteren yani
“Egemenlik kayıtsız şartsız milletindir.” ilkesini çiğneyip kendini yasa
koyucu, Anayasa koyucu veya değiştirici yerine koyarak karar veren bir
mahkemeyle de karşı karşıyayız. 
Müesseseler
eğer kendine Anayasa ve kanunların tanıdığı sınırda çalışırsa ne güzel ama
hukukun ve Anayasa'nın çizdiği sınırları taşarsa, o zaman bu yüce Meclisin
verdiği yetkilerin dışına çıktığı için savunulamayacak bir duruma geldiklerini
ifade etmek istiyorum.
Değerli
milletvekilleri, 2016 yılı bütçesi milletimize hayırlı olsun. Anayasa Mahkemesi
bütçemiz de milletimize ve Anayasa Mahkemesine hayırlı olsun diyorum. Ama,
burada bütün milletvekillerimiz olarak “Egemenlik kayıtsız şartsız milletindir.”
ilkesini, bu ilkeyi uygulama makamının, bu yetkinin sadece bu yüce heyete ait
olduğunu, Anayasa’nın 6’ncı maddesindeki “Bu yetkiyi anayasal yetkili organlar
kullanır.” ilkesini behemehâl yeni anayasada değiştirmemiz gerektiğini ve
cumhuriyetin kuruluş yıllarında olduğu gibi yine asıl görev ve yetkinin millet
adına bu yüce Mecliste olduğunu bir kez daha hatırlatıyor, hepinize saygılarımı
sunuyorum. 
Teşekkür
ediyorum. (AK PARTİ sıralarından alkışlar) 
BAŞKAN
– Teşekkürler Sayın Petek. 
Söz
sırası Bartın Milletvekili Yılmaz Tunç’a aittir. 
Sayın
Tunç, buyurun. (AK PARTİ sıralarından alkışlar) 
AK
PARTİ GRUBU ADINA YILMAZ TUNÇ (Bartın) – Sayın Başkan, değerli milletvekilleri;
2016 Yılı Merkezi Yönetim Bütçe Kanunu Tasarısı’nın Yargıtay bütçesiyle ilgili
bölümünde AK PARTİ Grubu adına söz aldım. Bu vesileyle Genel Kurulu
saygılarımla selamlıyorum. 
Yargıtay,
adliye mahkemelerince verilen ve kanunun başka bir adli yargı mercisine
bırakmadığı karar ve hükümlerin son inceleme mercisidir. Hukuk devletinin ön
şartı, vatandaşlarının hak ve özgürlüklerini teminat altına alan bir yargı
sisteminin varlığına bağlıdır. Son on dört yılda, ülkemizde, hukukun
üstünlüğünün tesisi anlamında, öncelikle temel kanunlarımızın çağdaş hâle
getirilmesi anlamında önemli çalışmalar yapıldı; Ceza Kanunu’muz, Ceza Usul
Kanunu’muz, Borçlar Kanunu’muz, Ticaret Kanunu’muz, Hukuk Muhakemeleri
Kanunu’muz, hemen hemen bütün temel kanunlarımız yenilendi, çağdaş hâle
getirildi. Tabii, adli hizmetlerin yerine getirildiği fiziki mekânlar da adalet
sarayı ismine uygun hâle getirilerek bu konuda da önemli ilerlemeler sağlandı. 
Tabii,
yargı hizmetlerinin görüldüğü mekânlar önemli, mevzuatın yenilenmesi önemli ama
bu mevzuatı uygulayacak, bunu yorumlayacak yargıçların, hâkimlerin, savcıların
konumu da önemli. Tabii, bu noktadaki eksikliklerimizi ülke olarak hep beraber
yaşıyoruz, özellikle yargının bağımsız ve tarafsız olması noktasında hepimiz
bunu her toplantıda söylüyoruz ancak bugüne kadar bu konuda başarı
sağladığımızı söyleyemiyoruz çünkü yargı maalesef geçmiş dönemlerde birilerinin
arkabahçesi yapıldığı gibi, yine yakın dönemde de belli ideolojiye mensup
kişilerin arkabahçesi hâline getirilme çabalarını görüyoruz.
MUSA
ÇAM (İzmir) – Yapma. Siz neredeydiniz o zaman Yılmaz Bey? Kucak kucağa değil
miydiniz?
YILMAZ
TUNÇ (Devamla) – AK PARTİ olarak biz buna karşıyız. 
MUSA
ÇAM (İzmir) – Yapma, etme eyleme ya! Kucak kucağaydınız daha düne kadar.
YILMAZ
TUNÇ (Devamla) – Tabii, geçmişte sizin Bakanınız söyledi, “5 bin tane hâkim
aldım. Kendi örgütümden almayıp da başka bir yerden mi alsaydım.” diyen Adalet
Bakanlarını gördük.
ÖZGÜR
ÖZEL (Manisa) – Canciğer kuzu sarmasıydınız, canciğer!
MUSA
ÇAM (İzmir) – Düne kadar aynı yataktaydınız.
YILMAZ
TUNÇ (Devamla) – Bunun olmaması gerektiğini söylüyorum. AK PARTİ olarak yargı
bağımsızlığının tam anlamıyla tesisinden yanayız ve bu anlamdaki çabalarımıza
da muhalefetin destek vermesini istiyoruz. (CHP sıralarından gürültüler)
Yargının
hızlı ve etkin işleyebilmesi için bir diğer önemli husus, hâkim ve savcı
sayısıdır. Hâkim sayısı anlamında Avrupa Konseyi standardı 100 bin kişiye 20
hâkimdir. Türkiye’de 2002’de 100 bin kişiye 7 hâkim düşüyordu, bugüne kadar
yapılan çalışmalarla 100 bin kişiye 13’e çıktı, şimdi 2019 hedefimiz 100 bin
kişiye 20 hâkim yani Avrupa standardını yakalamak için çalışıyoruz.
Yine,
Yargıtaydaki ağır iş yükü hepimizin malumu. Bunu ortadan kaldırmak için daire
sayıları, üye sayıları artırıldı. Tabii, bu da beraberinde Yargıtayın yeniden
yapılanmasıyla ilgili ihtiyacı beraberinde getirdi. 
MUSA
ÇAM (İzmir) – Yılmaz Bey, Pensilvanya’ya gittiniz mi? 
YILMAZ
TUNÇ (Devamla) – Bunun için de yeni Yargıtay Kanunu taslağıyla ilgili
çalışmalar devam ediyor. 
MUSA
ÇAM (İzmir) – Pensilvanya’ya gittiniz mi?
YILMAZ
TUNÇ (Devamla) – Yerel mahkeme kararlarının yarısından fazlasının bozulduğunu
görüyoruz. 
ÖZGÜR
ÖZEL (Manisa) – Hocayla fotoğraf var mı?
MUSA
ÇAM (İzmir) – Hocayla fotoğraf var mı, hocayla?
ÖZGÜR
ÖZEL (Manisa) – Hocanın eteğini öpüyordu.
YILMAZ
TUNÇ (Devamla) – Onama oranına baktığımız zaman, hukuk dairelerinde yüzde 38,
ceza dairelerinde yüzde 42. Tabii, bu da yerel mahkemelerdeki adli kalitenin
yükseltilmesi ihtiyacını beraberinde getiriyor. Bununla ilgili de 64’üncü
Hükûmet Programı’nda önemli tedbirler var; hukuk eğitiminin güçlendirilmesine
yönelik tedbirler, yargıda meslek içi eğitimle ilgili çalışmalar, bilirkişilik
kanunuyla ilgili çalışmalar, alternatif uyuşmazlık yöntemlerinin devreye
sokulması -bunun yasası çıkmıştı, uygulamaya başladı- ara buluculuk,
vatandaşlarımızın mahkemeye gitmeden hakkına daha çabuk kavuşabilmesi, daha
ucuz yoldan kavuşabilmesi için ara buluculuk müessesi, cezada uyuşmazlık
müessesi. Tüm bunların devreye girmesi durumunda yargının daha hızlı işlemesi
anlamında önemli ilerlemeler sağlanacaktır. 
Tabii,
yargıdaki iş yükü, Yargıtayın özellikle devreden dosyalara baktığımız zaman 300
binlerin, 200 binlerin üzerinde dosya var. Bunu ortadan kaldıracak tarihî adım
da istinaf mahkemelerinin devreye girmesidir. İstinaf mahkemeleriyle ilgili
kanun 2004 yılında yasalaştı ancak çeşitli nedenlerle yürürlüğe girememişti. 20
Temmuz 2016 tarihinde istinaf mahkemeleri devreye giriyor ve bunu da Yargıtayın
iş yükünü azaltacak ve Yargıtayın gerçek anlamda içtihat mahkemesi olmasını
sağlayacak önemli bir adım olarak görüyoruz. 
Yine,
bireysel başvuruyla ilgili kararlarda da Anayasa Mahkemesinin esasa girmeden,
Yargıtayın yetki alanına girmeden kararlar vermesi gerektiğini düşünüyorum. 
(Mikrofon otomatik cihaz tarafından kapatıldı)
YILMAZ
TUNÇ (Devamla) - Yeni Yargıtay binasıyla ilgili çalışmalar var ve Yargıtay
bütçesinin geçen yıla oranla yüzde 35 oranında arttığını da düşünecek olursak,
bunu da Yargıtayın ihtiyaçlarının giderilmesi anlamında olumlu bir gelişme
olarak görüyorum.
Bu
duygu ve düşüncelerle 2016 bütçesinin ve Yargıtay bütçesinin hayırlı olmasını
diliyor, Genel Kurulu saygılarımla selamlıyorum. (AK PARTİ sıralarından
alkışlar)
BAŞKAN
– Teşekkürler Sayın Tunç.
Söz
sırası Kütahya Milletvekili İshak Gazel’e aittir.
Sayın
Gazel, buyurun. (AK PARTİ sıralarından alkışlar)
Sürenizi
başlatıyorum.
AK
PARTİ GRUBU ADINA İSHAK GAZEL (Kütahya) – Teşekkür ediyorum Sayın Başkanım.
Değerli
milletvekilleri, Genel Kurulu saygıyla selamlıyorum.
Konuşmama,
vefatının 5’inci yılı münasebetiyle, eski Başbakanlarımızdan ve benim ve
milyonlarca kişinin üzerinde emeği olduğuna gerçekten inandığım Profesör Doktor
Necmettin Erbakan’ı anarak başlamak istiyorum. Erbakan Hocanın hayatı
incelediğinde herhâlde çıkarılacak en büyük ders siyasetin meşru ve barışçıl
sınırlar içerisinde gerçekleştirilmesinin önemidir. O, hayatı boyunca sivil
siyaset dışında bir yöntem benimsememiş ve tavsiye etmemiştir. Nitekim, Refah
Partisinin kapatıldığı gün, kapatma olayı haksız bir şekilde cereyan etmiş
olmasına rağmen yaptığı basın açıklamasında bu olayı tarihin seyri içerisinde
bir nokta mesabesinde bile önemi haiz olmayan bir olay olarak değerlendirip o
dönem, 28 Şubat ortamında, kitlelerin, Refah Partisine gönül vermiş milyonlarca
insanın sokağa çıkmasını engellemiş ve büyük bir devlet adamı örneği
göstermiştir. Erbakan Hocanın o günlerde yapmış olduğu bu tavsiyenin anlamı ve
ne kadar önemli olduğu 2013 yılının Mayıs ayından beri ülkemizde cereyan eden
olaylar göz önünde bulundurulduğunda bir kere daha anlaşılmaktadır. Azimli bir
dava adamı, öncü bir lider, bereketli bir okul olan Erbakan Hocayı rahmetle
anar, mahşerde buluşmayı ümit ederim. Ruhu şad, mekânı cennet, davası muzaffer
olsun.
Değerli
milletvekilleri, devletin egemenliğine dayanan hukuki faaliyetleri üç grupta
toplanır: Yasama, yürütme ve yargı. Yargılama erki ve mahkemelerin
bağımsızlığı, klasik demokrasilerin en büyük, en temel ilkelerinden birisidir.
AK PARTİ olarak adaleti mülkün temeli ve hukuk devletinin esası olarak
görmekteyiz. Bizim için adalet, hukukun üstünlüğüne dayalı, herkesin güven
duyduğu, her türlü güç odağından bağımsız, tarafsız, vatandaşın taleplerine
hızlıca cevap veren bir yapıda olmalıdır. İktidarımız boyunca da bu ilkeleri
göz önünde bulundurarak uluslararası standartlarda ve demokratik usullerde
işleyen bir yargı sisteminin oluşturulması için gerekli adımları atmış
bulunuyoruz. Bu anlamda idari yargı da kamu gücüyle donatılmış imtiyazlı
idarenin yargısal denetimi ve bireylerin hak ve özgürlüklerinin etkili bir
şekilde korunması için gerçekten önemli bir görev ifa etmektedir. 
Ağır
işleyen yargı sistemi nedeniyle toplumda önemli bir duyarlılık oluştuğunun
farkındayız. Bunu çözmek için geçmişte gerekli adımları attık, Yargıtayın ve
Danıştayın daire sayısını ve üyelerini artıran adımlar attık. Bu anlamda
istinaf sistemi de Hükûmetimizce atılmış çok önemli bir adımdır. Bu konuda
Adalet Bakanlığımızın yapmış olduğu çalışmaların çok önemli bir aşamaya
geldiğini de memnuniyetle takip etmekteyiz. 
Ancak
istinaf sistemi tek başına tüm sorunları çözecek sihirli bir değnek değildir.
Öncelikle idare ile vatandaş arasında uyuşmazlığa yol açan etkenlerin
azaltılması ve çıkan uyuşmazlıkların yargıya intikal etmeden çözümü yollarının
etkin bir şekilde kullanılması gerekmektedir. Türk idari yargı sistemi
açısından da yeni bir çözüm yolu olarak dava dışı ve dava içi alternatif
uyuşmazlık çözüm yöntemlerinin tartışılması ve daha fazla zaman kaybetmeden
yasal altyapı çalışmalarının tamamlanarak hayata geçirilmesi bir zorunluluktur.

Günümüzde
idari uyuşmazlıkların alternatif çözüm yollarıyla çözümlenmesi yolunda dünyanın
birçok yerinde mevcut uygulamalar ve çalışmalar yakından takip edilmektedir.
Örneğin, Almanya’nın Bavyera eyaletindeki idari yargıçlara tanınan uzlaştırma
yetkisi buna çok güzel bir örnek teşkil etmektedir. Burada görev yapan idari
yargıçların uzlaştırmacı hâkimler ve uyuşmazlık çözücü hâkimler olarak
ayrılması ve kürsü hâkimlerinin uzlaşmayla çözümlenebilecek davalarda dosyayı
uzlaştırmacı hâkime göndererek çözülmesini sağlayabilmesi ülkemiz açısından da
örnek alınacak bir model olabilir. 
İdare
hukuku alanındaki uyuşmazlıkların alternatif yollarla çözülmesine ilişkin
olarak Avrupa Komisyonu ile Danıştay ortak çalışmalar yürütmektedir. Bu
kapsamda Ankara’da ve Antalya’da çeşitli sempozyumlar gerçekleştirilmiştir.
Kurumsal yapısını çağın gereklerine, uluslararası standartlara, alanındaki
çağdaş gelişmelere uygun olarak güçlendiren Danıştay, lider ülke vizyonuyla da
birlikte uluslararası alanda daha aktif ve etkin faaliyetlerde bulunarak
ülkemizi en etkili şekilde temsil etmektedir. Uluslararası Yüksek İdari Yargı
Mercileri Derneği dönem başkanlığını yürüten Danıştay, tecrübesini dost ve
kardeş ülkelerle paylaşmaktadır. Kabuğunu kıran ve dış dünyaya açılan Türk
Danıştayı belli bir kesimin veya ideolojinin arka bahçesi olmaktan çıkarak
insanı temel alan yapıyı benimsemiş, yargıya erişimin kolaylaştırılması, zaman
kaybının önlenmesi için de çeşitli çalışmaları yürütmektedir. 
2016
bütçesinin de hayırlı olmasını temenni ediyorum, hepinizi saygıyla
selamlıyorum. (AK PARTİ sıralarından alkışlar) 
BAŞKAN
– Teşekkürler Sayın Gazel.
Söz
sırası Balıkesir Milletvekili Kasım Bostan’a aittir.
Buyurun
Sayın Bostan. (AK PARTİ sıralarından alkışlar) 
AK
PARTİ GRUBU ADINA KASIM BOSTAN (Balıkesir) – Sayın Başkan, değerli
milletvekilleri; Başbakanlığın 2016 yılı bütçesi üzerine AK PARTİ Grubu adına
söz almış bulunuyorum. Yüce heyetinizi saygıyla selamlıyorum. 
Türkiye,
kökleri çok eskiye uzanan kadim bir devlet geleneğine sahiptir. Millet olarak
bizler, her zaman sağduyunun, soğukkanlılığın, itidalin, en önemlisi de hakkın,
hukukun, adaletin yanında olduk. Ecdadımızdan aldığımız mirasla, atalarımızdan,
kadim devlet geleneğimizden, zengin medeniyetimizden aldığımız ilhamla her
zaman büyük devlet refleksi gösterdik. İşte bu vasfımızdan dolayı, içinde
bulunduğumuz zor coğrafyada bağımsız, özgür ve istikrarlı bir devlet olarak
yolumuzda kararlılıkla ilerliyoruz.
Sayın
Başkan, değerli milletvekilleri; Türkiye’nin büyük bir ülke, güçlü bir devlet
olmasından rahatsızlık duyan çevreler bölgesel meselelere olan ilgimizi farklı
yerlere çekerek Türkiye’yi hedef hâline getirmeye gayret gösteriyorlar. Hiç
kimsenin endişesi olmasın; Türkiye akılcı, adaletli, hakkı ve hukuku gözeten
tavrıyla, tarihinden aldığı miras ve misyonla en doğru politikaları savunmaya
ve uygulamaya devam edecektir. Türkiye vakur, ne yaptığını bilen, kendi
çıkarlarını da, kardeş halkların çıkarlarını da gözeten bir anlayışla kararlı,
azimli şekilde yoluna devam etmektedir.
Sayın
Başkan, değerli milletvekilleri; Başbakanlık genel olarak ilk elden hizmet
üretilen kurumsal bir yapıya sahip değildir. Devletin birçok ana fonksiyonunun
birimler şeklinde teşkilatlandırıldığı, bilgiyi toplayan, konsolide eden ve bu
bilgileri Başbakana ve Bakanlar Kuruluna sunan ve üst makamların
değerlendirmesini sağlayan ve Hükûmet programını takip eden bir teşkilat
yapısına sahiptir. Başbakanlık, bir yönüyle yürütmenin en önemli organı olan
Başbakan ve Bakanlar Kuruluna hizmet sunarken diğer yönüyle Türk devlet
yapılanması gereği idari teşkilatlanmanın en tepesinde yer almakta ve merkezî
yönetimin odağında bulunmaktadır.
Başbakanlığın
temel işlevlerinden birisi de Hükûmet programlarının hayata geçirilmesinde
gördüğü koordinasyon görevidir. Kamu kesimindeki düzenleme, iş ve işlevlerin
Hükûmet önceliklerini yansıtması ile bu öncelikler çerçevesinde tutarlılığının
sağlanması Başbakanlığın gözettiği hususlardandır. 
Sayın
Başkan, değerli milletvekilleri; bu kapsamda, 2015 yılında çeşitli konulara
ilişkin 1.215 adet kararname sonuçlandırılmış, 98 adet kanun tasarısı Türkiye
Büyük Millet Meclisine sunulmuştur. 
Türkiye
Cumhuriyeti devletinin Resmî Gazete’si ise İstiklal Savaşı’nı yürütmek üzere
Ankara’da toplanan Büyük Millet Meclisi tarafından 7/10/1920’de tesis
edilmiştir. 2015 yılında, 357 günlük, 77 adet de mükerrer olmak üzere toplam
434 sayı Resmî Gazete yayımlanmıştır. 
Yürürlüğe
girdiği tarih itibarıyla kodifiye edilen mevzuat, Başbakanlık İnternet
sitesinde yer alan Mevzuat Bilgi Sistemine aktarılmaktadır. 
Sayın
Başkan, değerli milletvekilleri; devletlerin, milletlerin ve fertlerin
haklarını, milletlerarası ilişkileri belgeleyen ve ispatlayan arşivler, devlet
ve millet hayatının devamlılığını ifade ve ispat eden temel kurumlardandır. 
Osmanlı
arşivinde 100 milyon civarında belge, 370 bin defter bulunmaktadır. Ayrıca,
Osmanlı hinterlandındaki 40’a yakın bağımsız devletin tarihine ait bilgi ve
belgeler de yine bu arşivimizde yer almaktadır. 
Bu
tarihî ve kültürel rolün yanı sıra, arşivler Avrupa Birliği müktesebatından
olan bilgi edinme hakkı ve haber alma özgürlüğü gibi konuların da temelini
oluşturmaktadır. 
Arşiv
kataloglarının İnternet üzerinden taranabilmesi sağlanmış, belgelerin dijital
ortama artarımı çalışmaları hızlandırılmıştır. 
Bu
çerçevede, 2015 yılında, 2 milyon 239 bin 555 adet belgenin tasnifi
tamamlanmış, 4 milyon 815 bin 307 belge/defter görüntüsü elektronik ortama
aktarılmıştır. 18 milyon 13bin 821 belge/defter görüntüsü sayısal ortama, 4
milyon 380 bin 160 belge/defter görüntüsü mikrofilme olmak üzere toplam 22
milyon 393 bin 981 belge dijital ortama aktarılmıştır. 2015 yılı sonuna kadar araştırma
hizmetlerinden yararlanan toplam araştırmacı sayısı 63.980 kişi olmuştur. 2015
yılı içerisinde…
(Mikrofon
otomatik cihaz tarafından kapatıldı) 
BÜLENT
TURAN (Çanakkale) – Bir dakika verin Başkanım. 
MUSA
ÇAM (İzmir) - Devam et, devam et.
BAŞKAN
– Teşekkürler Sayın Bostan, süreniz dolmuştur.
ÖZGÜR
ÖZEL (Manisa) – Verin efendim, ilk kez vekilimizi dinliyoruz kürsüde, verin bir
dakika, demokrasi böyle bir şey efendim, ne olacak?
BAŞKAN
– Demokrasi adaleti gerektiriyor aynı zamanda, adil olmak durumundayız.
ÖZGÜR
ÖZEL (Manisa) – Ee, tamam, ihtiyaç duyan herkese verirsiniz. 
MUSA
ÇAM (İzmir) – Konuşun.
ÖZGÜR
ÖZEL (Manisa) – İstifade ediyoruz Başkanım.
MUSA
ÇAM (İzmir) – Sayın Bostan, siz konuşun. 
KASIM
BOSTAN (Devamla) - Sayın Başkan, değerli milletvekilleri; Başbakanlık bütçesi
2016 yılında, 2015 yılı başlangıç ödeneğine göre yüzde 39 oranında artarak 1
milyar 295 milyon 211 bin TL olarak teklif edilmiştir.
MUSA
ÇAM (Devamla) – Başkan vermese de biz sizi dinliyoruz Sayın Bostan.
KASIM
BOSTAN (Devamla) - Sözlerime son verirken, 2016 yılı Başbakanlık bütçesinin
devletimize ve millet hizmeti için hayırlara vesile olmasını diler, yüce
Meclisi saygıyla selamlarım. (AK PARTİ sıralarından alkışlar)
BAŞKAN
– Teşekkürler Sayın Bostan.
Söz
sırası İstanbul Milletvekili Fatma Benli’ye aittir.
Sayın
Benli, buyurun. (AK PARTİ sıralarından alkışlar)
Sizin
de süreniz beş dakikadır. 
AK
PARTİ GRUBU ADINA FATMA BENLİ (İstanbul) – Teşekkür ederim Sayın Başkan.
Değerli
milletvekilleri, hepinizi saygıyla selamlıyorum.
Bugün
bütçesi hakkında konuşmak için söz aldığım Kamu Denetçiliği Kurumu, dünyadaki
yaygın ismiyle de “ombudsmanlık”, aslında AK PARTİ’nin insanı yücelt ki devlet
yücelsin anlayışının en temel tezahürlerinden bir tanesi. Çünkü Kamu
Denetçiliği Kurumu özellikle bizler için önemli, zira Meclise bağlı. Bizler,
Meclis üyeleri tarafından üyeleri seçiliyor. İdareyi denetleyen özel bütçeli
bir kurum olması hasebiyle de farklılık arz ediyor.
Ombudsmanlık
aslında idarenin her türlü eylem ve işlemlerini, bunun dışında, tutum ve
davranışlarını hem hukuk hem hakkaniyete uygunluk yönünden inceleme, araştırma
ve önerilerde bulunma görevini haiz. Sonuçta yöneten ve yönetilenlerin
bulunduğu her yerde sorunların bulunması kaçınılmaz. Bu noktada her insan iyi
yönetilmeyi hak ettiği için ombudsmanlık kurulması söz konusu olmuştur.
Dünyada
ilk defa İsveç’te ombudsmanlık 1700’lü yıllarda kurulsa da aslında Osmanlı’daki
kadılık sisteminden değinildiği, kadılık sisteminden ilham alındığı ifade
edilmiştir. Daha sonra da Birleşmiş Milletlerdeki Paris İlkeleri ve Avrupa
Konseyindeki tavsiye kararları çerçevesinde ombudsmanların sahip olması gereken
ilkeler üç aşağı beş yukarı belirlenmiştir. Günümüz itibarıyla da 140’tan fazla
ülkede ombudsmanın varlığına rastlamak mümkündür. Türkiye'de ise ancak 2006
yılında ombudsmanlık yasasının kurulduğunu, ilk önce Cumhurbaşkanı tarafından
geriye gönderildiğini, daha sonra Anayasa Mahkemesince, bizatihi Anayasa'da yer
alması gereken bir madde olması hasebiyle geri çevrildiğini ve ombudsmanlığın
ancak 2012 yılında yasalarımıza yerleştiğini görmek mümkün ancak bu vesileyle
en azından bu kadar değerli bir görevi ifa etmekte olan, insan hakları
konusunda gerçekten çok ciddi bir önem ifa eden ombudsmanlığın anayasal bir
güvence altına konulması söz konusu olmuştur.
Aslında
ombudsmanlığın temelinde yönetimin birey adına denetlenmesi ve birey ile
yönetim arasındaki dengenin gözetilmesi, bunlar arasındaki engellerin kalkması
yatmaktadır. Bu noktada ombudsman, bireyler ile devlet arasındaki köprü
görevini üstlenmekte ve mesafeleri kaldırarak bireylerin uğradıkları
mağduriyetleri çok daha kısa sürede, çok daha kolay bir şekilde çözme imkânına
sahip olmaktadır. Ki kurumun daha da fazla güçlenmesi gerektiğini ifade eden,
bu noktada önerilerde bulunan Avrupa Birliği ilerleme raporlarında da
ombudsmanların da özellikle son dönemdeki tavsiye kararlarındaki uygulanma
oranlarının çok fazla artmasının oldukça olumlu olduğu ifade edilmiştir.
Sonuçta, Kamu Denetçiliği Kurumu yani ombudsmanlık idarenin bir parçası olmayıp
bağımsız ve tarafsız bir niteliğe sahiptir, bu nedenle de özel bütçesi vardır;
Anayasa’ya eklenen ek maddeyle kurulması da ona ekstra bir güvence
sağlamaktadır. 
Aslında
ombudsmana güvence sağlamak zorundayız, zira ombudsmanlık bizatihi idareye
karşı şikâyetleri incelemektedir; idarenin aksayan, işlemeyen, kusurlu olan
yanlarını ortaya çıkartıp bunların düzeltilmesi için çaba göstermektedir.
Bireyleri öncelikle uzlaşması için bir araya getirmekte, bu
gerçekleştirilemediğinde, çözüm bulunamadığı zaman ise tavsiyede bulunmaktadır.
Akabinde verdiği kararları hem kamuoyunun bilgisine sunarak hem de bizatihi
Mecliste raporlaştırarak daha fazla yaygınlaştırılmasını ve bundan sonra diğer
kurumların da aynı şekilde hukuk ve hakkaniyete uygun olarak, iyi yönetim
ilkesi içerisinde davranmalarını sağlamaktadır. Bu noktada, ombudsmanın birey
ile devlet arasındaki en iyi iletişim kanallarından biri olduğunu söylemek
mümkündür. Sonuçta, insanlar bizatihi kendilerini ilgilendiren konularda
idareye başvurma ve idarenin işlemleri hakkında da daha fazla söz sahibi olma
imkânına sahiptir. Ombudsman ve Türkiye İnsan Hakları Kurumu gibi eşitlikle,
insan haklarıyla ilgili olan bağımsız kurumlar da bizlere bu imkânı
sağlamaktadır. 
Bu
noktada, kurumu diğer denetim organlarından ayıran en önemli özelliği hukuk
denetimi dışında hakkaniyet denetimi yapması, ayrıca iyi yönetim ilkelerine
uygunluk konularında da idareye önerilerde bulunduğunu söylemek mümkündür. Bu
noktada, insan odaklı bakış ve anlayışa sahip olması ve insanların hiçbir bedel
ödemeksizin, herhangi bir prosedürle uğraşmaksızın ombudsmana müracaat etmesi
bu kurumun yetkinliğini artırmaktadır ki sadece son bir sene içerisinde kuruma
yapılan başvuru sayısının 6.055 olması, bunun çok ciddi bir kısmının kabul
edilmesi ve idare ile bireyler arasındaki bağlantının sağlanması, kurumun çok
daha iyi çalışmalar gerçekleştirebileceğini göstermektedir.
Kuruma
başvurunun ücretsiz olması, özellikle posta yoluyla başvuru ya da çok
rahatlıkla faks yoluyla müracaat edilmesi de kurumun etkinliğini artırmaktadır.

İşin
doğrusu, ombudsmanlık hakkında söylenmesi gereken çok fazla şey var ancak
sürenin kısıtlılığı buna imkân sağlamıyor. Onun için, sadece son cümle olarak
söylemek istediğim şey, Meclisin takdirine sunulan bütçeyle ombudsmanların
faaliyetlerinin çok daha etkin olarak sağlanması mümkün olacaktır. 
Bu
noktada, takdirinize sunulan bütçenin insan haklarını koruma ilkesi adına, hem
ombudsmanlık kurumumuza hem de ülkemize hayırlar getirmesini diliyorum. 
Hepinize
saygılarımı sunuyorum. (AK PARTİ sıralarından alkışlar)
BAŞKAN
– Teşekkürler Sayın Benli.
Sayın
milletvekilleri, birleşime kırk beş dakika ara veriyorum. 
Kapanma Saati: 13.36
İKİNCİ OTURUM
Açılma Saati: 14.28
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Ali Haydar HAKVERDİ
(Ankara) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 46’ncı Birleşiminin İkinci
Oturumunu açıyorum.
2016 Yılı
Merkezi Yönetim Bütçe Kanunu Tasarısı ile 2014 Yılı Merkezi Yönetim Kesin Hesap
Kanunu Tasarısı üzerindeki görüşmelere devam edeceğiz.
Komisyon ve
Hükûmet burada.
Bir önceki
oturumda Adalet ve Kalkınma Partisi Grubu adına konuşmacıların sözleri devam
ediyordu. 
Şimdi söz
sırası, Ankara Milletvekili Emrullah İşler’e aittir.
Sayın İşler,
buyurun. (AK PARTİ sıralarından alkışlar)
Süreniz beş
dakikadır.
AK PARTİ GRUBU
ADINA EMRULLAH İŞLER (Ankara) – Sayın Başkan, değerli milletvekilleri; 2016
Yılı Merkezi Yönetim Bütçe Kanunu Tasarısı’nın birinci turunda yer alan
kurumlardan Millî İstihbarat Teşkilatı Müsteşarlığı bütçesi hakkında grubumuz
adına söz almış bulunuyorum. Bu münasebetle yüce heyetinizi saygıyla
selamlıyorum. 
Bilindiği üzere,
İngilizce ve Fransızca dillerinde “intelligence” kelimesiyle ifade edilen ve
anlamı “akıl, zekâ” olan “istihbarat” kelimesinin Türkçe karşılığı “haber
alma”dır. Günümüz çağdaş dünyasında ise istihbarat “Devlet tarafından
belirlenen ihtiyaçlara karşılık olarak çeşitli kaynaklardan derlenen haber,
bilgi ve dokümanların işlenmesi sonucu elde edilen ürün.” olarak tanımlanmaktadır.

İstihbarat
faaliyeti devletlerin geçmişlerinde olduğu gibi bugünleri ve geleceklerini de
etkileyen önemli ve öncelikli unsurlardan biridir çünkü devletler bu faaliyeti,
hedef devlet, örgüt, grup veya kişilerin imkân ve kabiliyetlerini ortaya çıkarmak,
muhtemel hareket tarzlarını önceden tespit etmek için yürütür. Sağlıklı
istihbarat üretebilen devletler geleceği daha net görebilir, muhtemel sorunlar
hakkında önceden bilgi sahibi olabilir ve açık gerçeklere ulaşabilir. Tüm bu
sonuçlar sadece haber, bilgi ve belgenin toplanmasıyla elde edilemez. Belirli
bir sistematik içinde hepsinin işlenmesi gerekir. Doğru değerlendirilmeyen
haber, bilgi veya belge bir devleti yanıltıcı sonuçlara ve kararlara
götürebilir. Bu nedenle, elde edilen ham bilgi, tasnif, kıymetlendirme, yorum
ve yayım aşamalarından geçirilerek değerlendirilmeli ve işlenmelidir. Tüm bu
faaliyetler kesintisiz süren bir çalışmadır ve dört temel aşamadan oluşur.
Bir:
İstihbarat ihtiyaçlarının tespiti ve toplama çalışmalarının yönlendirilmesi. İki:
Haberlerin toplanması. Üç: Haberlerin işlenmesi. Dört: İstihbaratın yayımı ve
kullanılması. Ancak, bu dört aşama sağlıklı bir şekilde yönetilebilirse
başarılı bir istihbarat elde edilebilir.
Çağımızda
özellikle büyük devletler istihbarat çarkının düzenli işlemesi görevini, kurmuş
oldukları istihbarat örgütlerine vermekte, bu örgütlerin daha verimli
çalışabilmesi için her türlü maddi ve siyasi desteği sağlamaktadır. Büyük
Türkiye Cumhuriyeti de gelişmiş devletlerdeki gibi çağdaş bir istihbarat örgütü
kurulması gerekliliğinden yola çıkarak 6 Ocak 1926 tarihinde Millî Emniyet
Hizmeti Reisliğini kurmuştur. Bu kurum, duyulan ihtiyaçlara bağlı olarak birkaç
kez küçük yapısal değişiklikler geçirmiş ve 1965 yılına kadar ülkemizin
istihbarat faaliyetini yürütmüştür. 22 Temmuz 1965 tarihinde ise Türkiye Büyük
Millet Meclisi tarafından kabul edilen 644 sayılı Kanun’la devletin millî
güvenlik politikasının hazırlanmasıyla ilgili her konudaki istihbaratın tek
elde toplanabilmesi amacıyla Millî İstihbarat Teşkilatı kurulmuştur. Teşkilatın
görevi, Türkiye Cumhuriyeti’nin bölünmez bütünlüğüne, anayasal düzenine,
varlığına, bağımsızlığına, güvenliğine ve millî gücünü meydana getiren bütün
unsurlarına karşı içten ve dıştan gelecek mevcut ve muhtemel tehditler hakkında
bilgi toplamak, önlem almak ve gerekli durumlarda ilgili makamları uyarmaktır.
Kanunla, kurumun bir müsteşar tarafından yönetilmesi ve müsteşarın kanun ile
belirlenen görevlerin yerine getirilmesinde Başbakana karşı sorumlu olması
öngörülmüştür. On dokuz yıl süreyle 644 sayılı Kanun hükümleri doğrultusunda
faaliyetlerini yürüten kurum, değişen ve gelişen koşullar ışığında yeni bir
düzenlemeye ihtiyaç duymuş ve bu doğrultuda 1 Kasım 1983 tarihinde 2937 sayılı
Devlet İstihbarat Hizmetleri ve Millî İstihbarat Teşkilatı Kanunu çıkartılmış
ve bu kanun 1 Ocak 1984 tarihinde yürürlüğe girmiştir. 
Millî
İstihbarat Teşkilatı Müsteşarlığının 2016 yılı bütçesi 1 milyar 636 milyon 803
bin Türk lirası olarak belirlenmiştir. 2015 yılına oranla yüzde 47’lik bir
artış söz konusudur. Bu artış, giderlerin yükselmesi ve teşkilat için inşa
edilmekte olan yeni hizmet binasından kaynaklanmaktadır. Ülkemiz içinde ve
yakın coğrafyamızda son dönemlerde yaşanan hadiseler ve sıkıntılar güçlü bir
istihbarat örgütünün önemini bir kez daha ortaya koymuştur. 
Partimizin,
Millî İstihbarat Teşkilatının ülkemizi iç ve dış her türlü tehditle başarıyla
mücadele etmeye devam edeceğine olan inancı ve güveni tamdır. Kuşkusuz, Millî
İstihbarat Teşkilatının gücü toplumumuzdan göreceği destekle daha da artacaktır.

Millî
İstihbarat Teşkilatının 2016 yılı bütçesinin hayırlı olmasını diler, yüce
heyetinizi saygıyla selamlarım. (AK PARTİ sıralarından alkışlar)
BAŞKAN
- Teşekkürler Sayın İşler.
Söz
sırası, Erzincan Milletvekili Serkan Bayram’a aittir.
Sayın
Bayram, buyurun. (AK PARTİ sıralarından alkışlar)
AK
PARTİ GRUBU ADINA SERKAN BAYRAM (Erzincan) - Sayın Başkan, değerli
milletvekilleri; 2016 Yılı Merkezi Yönetim Bütçe Kanunu Tasarısı görüşmeleri
kapsamında, Millî Güvenlik Kurulu Genel Sekreterliği bütçesi üzerine AK PARTİ
Grubu adına söz almış bulunuyorum. Yüce Meclisi saygıyla selamlıyorum.
Her
devlet millî varlığına, bekasına ve güvenliğine yönelik tehditlere karşı
gerekli tedbirleri almak durumundadır. Millî güvenlik, devletin anayasal
düzeninin, millî varlığının, bütünlüğünün, milletlerarası alanda siyasi,
sosyal, kültürel ve ekonomi dâhil bütün menfaatlerin ve ahdî hukukunun her
türlü dış ve iç tehditlere karşı korunması ve kollanması hususunda son derece
önem arz etmektedir.
Önemli
görev ifa eden Millî Güvenlik Kurulu Genel Sekreterliğimizin 2015 mali yılında
kurum bütçesi 22 milyon 575 bin TL’yken 2016 yılı itibarıyla 25 milyon 702 bin
TL olarak belirlenmiş olup yaklaşık yüzde 13,8 oranında artış göstermiştir.
Bizim hep söylediğimiz gibi, birileri konuşuyor, AK PARTİ yapıyor çünkü her şey
millet için, her şey Türkiye için. 
Değerli
milletvekillerimiz, ülke ve millet olarak kritik günlerden geçtiğimiz bu
dönemde millî birliğimizin ne denli önemli olduğunu belirtmek isterim. Bütün
bunlarla birlikte, vatanımıza ve milletimize zarar verenler olmaktadır.
Birliğimiz ve beraberliğimiz konusunda olumsuz davranış sergileyenler geçmişte
hep karanlıkta kalmıştır. 
Yeni
dünya liderimiz, devlet başkanımız Sayın Recep Tayyip Erdoğan’ın üç gün önce
muhtarlarla yapmış olduğu toplantıda belirtmiş olduğu üzere, birileri ne
yapıyor; gidiyor, Ankara’daki alçak eylemle 28 kişinin kanına giren teröristin
sözüm ona taziyesinde boy gösteriyor; bir başkası Mecliste bu alçaklığa sahip
çıkıp devleti suçlamayı sürdürüyor. Böyle milletvekilliği, böyle siyasetçilik,
böyle siyaset adamı olmaz arkadaşlar. Dünyanın hiçbir yerinde sivilleri hedef
alan intihar bombacılarına sahip çıkan siyasetçi, siyasi parti ve milletvekili
göremezsiniz. Türkiye’de bu işlerin artık bir düzene girmesi gerekiyor. Bölücü
örgütün sözcülüğünü yapmak dışında hiçbir işe yaramayan, hiçbir Meclis
faaliyetinde bulunmayan bir partiye, milletvekillerine ne bu milletin ne de
bizlerin tahammül etmek gibi bir gayreti olamaz, böyle bir zorunluluğu da
olamaz. 
Demokratik
bir ülkede ifade özgürlüğü vardır ama insanları öldürmek için silah taşıma
özgürlüğü yoktur. Bu özgürlük kesinlikle terör örgütüne yardım, yataklık,
sözcülük anlamına gelemez. Arabasıyla terör örgütüne silah taşıyan, örgütün
sığınaklarında teröristlere canlı kalkanlık yapan, evini teröristlere tahsis
eden, terör örgütünün her eyleminde ön safta yer alan milletvekili,
milletvekili değil, teröristin ta kendisidir. (AK PARTİ sıralarından alkışlar)
Meclisimizin önümüzdeki günlerde bu konuda milletimizin hissiyatını
karşılayacak tedbirleri alacağına inanıyorum. Meclisimize gönderilen bu
fezlekeler Mecliste karşılığını bulmalıdır diye düşünüyorum. Bu fezlekelere
karşı tüm milletvekilleri bence sağduyulu davranıp gereğini yapmalıdır. 
Evet,
arkadaşlar, devlet başkanımızın da dediği gibi, yeni bir anayasa yapmak nasıl
bu Meclisin boynunun borcuysa bu kişilerin dokunulmazlıklarının kaldırılması da
bu Meclisin boynunun borcudur.
Hepinizi
saygıyla selamlıyorum. (AK PARTİ sıralarından alkışlar) 
ÇAĞLAR
DEMİREL (Diyarbakır) – Sayın Başkan…
BAŞKAN
– Buyurun Sayın Demirel.
ÇAĞLAR
DEMİREL (Diyarbakır) – Sayın Başkan, partimizi ve milletvekillerimizi
kastederek “alçak” ifadesini kullandı. 
BÜLENT
TURAN (Çanakkale) – Teröre “alçak” dedi Sayın Başkan, hayır, iyi dinleyin.
ÇAĞLAR
DEMİREL (Diyarbakır) – Yani, buna, özellikle… 
ERKAN
HABERAL (Ankara) – Burada sataşma yok Başkan.
ÇAĞLAR
DEMİREL (Diyarbakır) – Sayın Başkan, açık bir şekilde Mecliste yer alan
siyasetçilerin alçakça… Not almışım yani. (Gürültüler) 
BAŞKAN
– Sayın milletvekilleri, lütfen, Sayın Demirel’i dinliyorum.
ÇAĞLAR
DEMİREL (Diyarbakır) – Sataşmadan dolayı söz almak istiyorum.
BAŞKAN
– Buyurun, iki dakika süre veriyorum. Lütfen yeni sataşmaya meydan vermeyelim.
BÜLENT
TURAN (Çanakkale) – Hangi gerekçeyle veriyorsunuz Sayın Başkan?
BEHÇET
YILDIRIM (Adıyaman) – Hakaretten başka bir şey yapmadı ki.
BÜLENT
TURAN (Çanakkale) – Hangi ifade için Sayın Başkan, onu öğrenebilir miyiz?
BAŞKAN
– Sayın Turan, onun kararını ben veriyorum.
BÜLENT
TURAN (Çanakkale) – Hangi ifade için Sayın Başkan?
ERKAN
HABERAL (Ankara) - Parti ismi kullanmadı Sayın Başkan.
BAŞKAN
– Buyurun.
BÜLENT
TURAN (Çanakkale) – Sayın Başkan, hangi ifadeyse söylemeniz lazım, hangi ifade
için?
ÖZGÜR
ÖZEL (Manisa) – Aranızdaki çekişmeleri Meclise alet etmeyin arkadaşlar.
V.- SATAŞMALARA İLİŞKİN KONUŞMALAR (Devam)
4.- Diyarbakır Milletvekili Çağlar
Demirel’in, Erzincan Milletvekili Serkan Bayram’ın 118 sıra sayılı 2016 Yılı
Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın birinci tur görüşmelerinde AK PARTİ Grubu adına yaptığı konuşması
sırasında Halkların Demokratik Partisine sataşması nedeniyle konuşması
ÇAĞLAR
DEMİREL (Diyarbakır) – Teşekkürler Sayın Başkan.
Değerli
milletvekilleri, şimdi, AKP Hükûmeti ve devlet kendisinin çözemediği, iktidarın
çözemediği sorunların yumağını getirip sanki biz iktidardaymışız gibi HDP’ye
yükleyen, HDP’li milletvekillerine yükleyen bir durum söz konusudur. 
Diyarbakır
katliamını, Suruç katliamını, Ankara katliamını, katliamları sıraladığımızda
bitmeyen bir süreç söz konusudur. Bu kadar katliamı gerçekleştiren ve bunun
önüne geçemeyen bir Hükûmetin, bir devletin, bir iktidarın, çözemediği ve yalan
yanlış bilgilerle kamuoyunu yanılttığı bir süreçte getirip bunun faturasını
sanki iktidarda, sanki Hükûmette HDP yer alıyormuşçasına HDP’ye yüklemesi kabul
edilecek bir durum değildir. 
Ben
tekrar söylüyorum: Peki, cemaatle iş birliği yaptığınızda -az önce bize ifade
ettiniz “Kol kola geziyorlar.” diye- Sayın Erdoğan şunu ifade etmişti: “Ben bu
davanın savcısıyım.” Cemaati kastederek “Ne istediniz de size vermedik?” diye
ifadede bulundu, “Ne istediniz de yapmadık?” diye ifade de bulundu. Bunları
söyleyen siz ve sizin partinizdir. Getirip bunu, bu yaptıklarınızı, bu
söylediklerinizi muhalefet partisine yüklemek, gerçekten vicdana, ahlaka ve
hukuka uymaz. O yüzden, yaptıklarınızın hepsi size geri dönecektir tabii ki.
Katliamlar yetmezmiş gibi cenazelerini -kömür hâline getirilmiş şekliyle-
toprağa gömen aileler, mutlaka bir gün bunun hesabını buradan soracaktır, Hükûmetten
soracaktır, iktidar partisinden soracaktır diyorum.
Teşekkür
ediyorum. (HDP sıralarından alkışlar)
BÜLENT
TURAN (Çanakkale) – Neye cevap verdi Sayın Başkan?
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
A) CUMHURBAŞKANLIĞI (Devam)
1) Cumhurbaşkanlığı 2016 Yılı
Merkezî Yönetim Bütçesi
2) Cumhurbaşkanlığı 2014 Yılı
Merkezî Yönetim Kesin Hesabı
B) TÜRKİYE BÜYÜK MİLLET
MECLİSİ (Devam)
1) Türkiye Büyük Millet
Meclisi 2016 Yılı Merkezî Yönetim Bütçesi
2) Türkiye Büyük Millet
Meclisi 2014 Yılı Merkezî Yönetim Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu
2016 Yılı Merkezî Yönetim Bütçesi
2) Kamu Denetçiliği Kurumu
2014 Yılı Merkezî Yönetim Kesin Hesabı
Ç) SAYIŞTAY (Devam)
1) Sayıştay 2016 Yılı Merkezî
Yönetim Bütçesi
2) Sayıştay 2014 Yılı Merkezî
Yönetim Kesin Hesabı
D) ANAYASA MAHKEMESİ (Devam)
1) Anayasa Mahkemesi 2016 Yılı
Merkezî Yönetim Bütçesi
2) Anayasa Mahkemesi 2014 Yılı
Merkezî Yönetim Kesin Hesabı
E) YARGITAY (Devam)
1) Yargıtay 2016 Yılı Merkezî
Yönetim Bütçesi
2) Yargıtay 2014 Yılı Merkezî
Yönetim Kesin Hesabı
F) DANIŞTAY (Devam)
1) Danıştay 2016 Yılı Merkezî
Yönetim Bütçesi
2) Danıştay 2014 Yılı Merkezî
Yönetim Kesin Hesabı
G) BAŞBAKANLIK (Devam)
1) Başbakanlık 2016 Yılı
Merkezî Yönetim Bütçesi
2) Başbakanlık 2014 Yılı
Merkezî Yönetim Kesin Hesabı
Ğ) MİLLÎ İSTİHBARAT
TEŞKİLATI MÜSTEŞARLIĞI (Devam)
1) Millî İstihbarat Teşkilatı
Müsteşarlığı 2016 Yılı Merkezî Yönetim Bütçesi
2) Millî İstihbarat Teşkilatı
Müsteşarlığı 2014 Yılı Merkezî Yönetim Kesin Hesabı
H) MİLLÎ GÜVENLİK KURULU
GENEL SEKRETERLİĞİ (Devam)
1) Millî Güvenlik Kurulu Genel
Sekreterliği 2016 Yılı Merkezî Yönetim Bütçesi
2) Millî Güvenlik Kurulu Genel
Sekreterliği 2014 Yılı Merkezî Yönetim Kesin Hesabı
I) DİYANET İŞLERİ BAŞKANLIĞI (Devam)
1) Diyanet İşleri Başkanlığı
2016 Yılı Merkezî Yönetim Bütçesi
2) Diyanet İşleri Başkanlığı
2014 Yılı Merkezî Yönetim Kesin Hesabı
İ) RADYO VE TELEVİZYON ÜST
KURULU (Devam)
1) Radyo ve Televizyon Üst
Kurulu 2016 Yılı Merkezî Yönetim Bütçesi
2) Radyo ve Televizyon Üst
Kurulu 2014 Yılı Merkezî Yönetim Kesin Hesabı
J) BASIN-YAYIN VE
ENFORMASYON GENEL MÜDÜRLÜĞÜ
(Devam)
1) Basın-Yayın ve Enformasyon
Genel Müdürlüğü 2016 Yılı Merkezî Yönetim Bütçesi
2) Basın-Yayın ve Enformasyon
Genel Müdürlüğü 2014 Yılı Merkezî Yönetim Kesin Hesabı
K) TÜRKİYE İNSAN HAKLARI
KURUMU (Devam)
1) Türkiye İnsan Hakları
Kurumu 2016 Yılı Merkezî Yönetim Bütçesi
2) Türkiye İnsan Hakları
Kurumu 2014 Yılı Merkezî Yönetim Kesin Hesabı
BAŞKAN
– Söz sırası, Kahramanmaraş Milletvekili İmran Kılıç’a aittir. 
Sayın
Kılıç, buyurun. (AK PARTİ sıralarından alkışlar)
Süreniz
beş dakikadır sizin de. 
AK
PARTİ GRUBU ADINA İMRAN KILIÇ (Kahramanmaraş) – Sayın Başkan, değerli
milletvekilleri; Diyanet İşleri Başkanlığı bütçesi üzerinde grubum adına
konuşmak üzere söz almış bulunmaktayım. Yüce Meclisi saygıyla selamlıyorum.
Vefatının
seneidevriyesinde, ilim, fikir, siyaset, devlet ve dava adamı olan Profesör Doktor
Necmettin Erbakan Hocamızı rahmetle yâd ediyorum.
MUSA
ÇAM (İzmir) – Hocam, o sizi reddediyor ama.
İMRAN
KILIÇ (Devamla) – Görevi, İslam dininin temel kaynaklarına dayalı doğru ve
güzel bilgiyle toplumu din konusunda aydınlatmak, inanç, ibadet ve ahlak
esaslarıyla ilgili işleri yürütmek ve ibadet yerlerini yönetmek olan Diyanet
işleri Başkanlığı 3 Mart 1924’te kurulmuştur. Diyanet İşleri Başkanlığı kuruluşundan
itibaren yürüttüğü hizmetlerde doğru bilgiyi, güzel ahlakı ve İslam’ın 2 sahih
kaynağı olan Kur'an ve sünneti esas almış, bunun yanında tarihin imbiğinden
geçen geleneği, Müslümanların on beş asırlık tecrübesini, günün gelişen ve
değişen şartları çerçevesinde çağın ihtiyaç ve beklentilerini göz ardı etmeyen
bir anlayışı benimsemiştir. 
Sadece yurt
içinde değil, yurt dışında da dinî ve manevi değerleri her fırsatta topluma
anlatma, öğretme ve rehberlik etme görevini üstlenen Diyanet İşleri Başkanlığı,
bugün 100’ü aşkın ülkede yurt dışı teşkilatlarıyla din hizmetlerini
yürütmektedir. Başkanlık, Dinimübiniislam’ın rahmet yüklü mesajlarını
toplumumuza ve tüm insanlığa ulaştırmak, insanlığın barış ve huzuruna katkı
sağlamak, müminlere yeni ufuklar açmak ve manevi derinlikler kazandırmak
amacıyla çalışmalarına devam etmektedir. 
Sayın Başkan,
değerli milletvekilleri; din duygusu, insanlık tarihiyle başlayan ve doğuştan
gelen bir duygudur. İnsandaki din duygusunun silinmesi imkânsızdır. İlmin
sınırı genişledikçe bir yaratıcının varlığına dair kesin deliller de bu oranda
çoğalmaktadır. Dikkat edilirse çağımızda din hizmetine ve din olgusuna yapılan
atıflar tüm dünyadaki yerini ve gücünü korumakta, dünyanın modern açılımına
rağmen bu tutum ve görüntü devam etmektedir.
Sayın Başkan,
değerli milletvekilleri; yurt içi ve yurt dışı din hizmetlerinin yürütülmesinde
din görevlilerinin çok büyük bir payı vardır ve bu sorumlulukları artarak devam
etmektedir. Ülkemiz tarihinde, millî mücadele yıllarındaki tablo ve cumhuriyetimizin
kuruluşundaki proje, din görevlilerimizin toplumdaki sosyal yapılarını ortaya
koyma açısından önemli olduğu gibi, bunlar ihtiyaç hâlinde onların başarılarını
gösteren belge ve kanıtlardır.
Ülkemizin
aydınlık dolu yarınlarının inşasında din görevlilerimize önemli hizmetler
düştüğünü bir kez daha vurguluyor, gayretlerini takdir ve iftiharla izliyor;
emeği geçenlere minnet, ahirete göçenlere rahmet diliyor, yüce Meclisi saygıyla
selamlıyorum. (AK PARTİ sıralarından alkışlar) 
BAŞKAN
– Teşekkürler Sayın Kılıç.
Konya
Milletvekili Hacı Ahmet Özdemir, buyurun. (AK PARTİ sıralarından alkışlar) 
Sayın
Özdemir, sizin de süreniz beş dakikadır. 
AK
PARTİ GRUBU ADINA HACI AHMET ÖZDEMİR (Konya) – Teşekkür ederim. 
Sayın
Başkan, değerli milletvekilleri; yüce Meclisi ben de saygıyla selamlayarak
sözlerime başlamak istiyorum. 
Biliyorsunuz,
Türkiye’de 4 konuda herkes fikir sahibidir ve bu konuları herkes bilir. Birisi
spor, bir diğeri siyaset, öteki yarım olmak şartıyla uçuk tıp çünkü hepimizin
kafasında hemen her hastalık için bir ilaç vardır ve din. Din konusunda da
hemen herkesin mutlaka bir fikri vardır. 
Bu
kürsüde benden önce konuşanların pek çoğunun Kur’an-ı Kerim’den ayetler
okuduklarını, hadisler okuduklarını, Hazreti Ali’ye atıflarda bulunduklarını
göğsüm kabararak, iftiharla seyrediyorum. “İşte milletin Meclisi böyle olmalı,
milleti temsil edenler milletin değerleriyle özdeş konuşmalar yapmalı.” diye.
Ama izninizle ben de Hazreti Ali’den bir anekdotla bu konuyu değerlendirmek
istiyorum. Hazreti Ali Kûfe’de hutbe okurken aşağıdan laf atıyor Hariciler, bir
ayetikerimeyi okuyorlar. Burada çok okunduğu için ben de orijinalini izninizle
okuyayım: 
(Hatip
tarafından Yusuf Suresi’nin 40’ıncı ayetikerimesinin okunması)
HACI
AHMET ÖZDEMİR (Devamla) – Hazreti Ali ayete karşı çıkacak değil ama kastedilen
şeyin ne olduğu belli. Şu sözle cevap veriyor: “…”(x) Evet,
doğru bir söz, ayet, Allah kelamı, buna itirazım yok ama “…”(x)
Bununla batıl kastediliyor, hak değil. O bakımdan, burada okunan ayetlerde,
burada okunan hadislerde mana doğru ama bağlamından koparılarak bir başka yere
monte edildiği için maksat yanlıştır. Dolayısıyla, burada ciddi bir hata, ciddi
bir yanılgı ve yanıltmaca içerisine giriyoruz. 
Münazara
eskiden bir ilim dalıydı ve okutuluyordu medreselerde ve münazarada aslolan
gerçeğe ulaşmaktı fakat münazarada gerçeğe ulaşmaktan başka maksatlar ön plana
çıkarılırsa o da bağlamından koparılmış olur ki hakikaten sıkıntılıdır. 
Cumhuriyet
devleti, Türkiye Cumhuriyeti devleti hudayinabit bir devlet değildir yani durup
dururken 1923 yılında ortaya çıkmış bir devlet değildir. Nitekim, bugün Türk
ordusu 5.000’inci kuruluş yıl dönümünü kutluyor ki kökleri ile bağlarını sağlam
kurmak açısından doğru bir yaklaşımdır. Dolayısıyla, biz de Diyanet İşleri
Başkanlığının köklerini aradığımızda bunun kökeninin Hazreti Peygamber devrine
kadar gittiğini biliyoruz ve 120 kadar sahabenin -benim tespitlerime göre-
Hazreti Peygamber’in müftüleri olarak daha sağlığında bu faaliyeti icra
ettiklerini görüyoruz. 
Dolayısıyla,
teşkilat olarak değil ama teşkilatlanma anlamında Diyanet teşkilatının varlığı
Peygamber dönemine dayanır. Müslüman olduktan sonra Türkler de bu kurumu
almışlardır çünkü din konusunda, din gibi hassas bir konuda hemen herkesin
fikir beyan etmeye kalkışmasının önüne geçmek, din işlerini tanzim etmek başlı
başına bir devlet meselesi ve teşkilat hususu olarak görülmüştür. Selçuklularda
bu durum böyle olduğu gibi, Osmanlılarda da bu durumun böyle olduğunu
görüyoruz. Dolayısıyla, cumhuriyete geçilirken Diyanet İşleri Başkanlığı gibi
bir kuruma ihtiyaç duyulmuş ve bu kurum korunmuştur. Elbette, bir kurumu
aldığınızda üzerinde oynama yapamazsınız, değişiklik yapamazsınız,
iyileştirmede bulunamazsınız anlamına gelmiyor. Şimdi, Diyanete karşı
çıkanların bir çelişkisine de işaret edelim; Cumhuriyete, cumhuriyetin kurucu
değerlerine ve cumhuriyetin müessesine duyulan saygı, onun kurduğu Diyanet
İşleri teşkilatına duyulan saygısızlıkla maalesef örtüşmüyor. Diyanet İşleri
Başkanlığını da bu devleti kuran kişilik, kimlik, algılanan her neyse, o
kurmuştur ve buna bir ihtiyaç vardır.
Ben,
hakikaten, fedakârca hizmet eden, sabahleyin gün doğmadan camilerini açan ve
gece yarılarına kadar bu hizmeti ifa eden, gecesini gündüzüne katan, toplumun
var olduğu bütün olaylarda hazır bulunan Diyanet mensuplarını gönülden tebrik
ediyor, hepinize saygılar sunuyorum. (AK PARTİ sıralarından alkışlar)
BAŞKAN
– Teşekkürler Sayın Özdemir.
Söz
sırası, İstanbul Milletvekili Tülay Kaynarca’ya aittir. 
Sayın
Kaynarca, buyurun. (AK PARTİ sıralarından alkışlar)
AK
PARTİ GRUBU ADINA TÜLAY KAYNARCA (İstanbul) – Sayın Başkan, değerli
milletvekilleri; 2016 yılı Radyo Televizyon Üst Kurulu bütçesiyle ilgili söz
aldım. Genel Kurulu saygıyla selamlıyorum.
Değerli
milletvekilleri, Radyo Televizyon Üst Kurulu, düzenlemelerin ve denetlemelerin
radyo, televizyonlarla ilgili yapıldığı ve 1994 yılında kanunla kurulmuş bir
kuruluştur ve 2011 yılında yayıncılık mevzuatı yeniden yenilenmiştir. Avrupa
Birliği normları ve sektörün de dile getirdiği görüşler dikkate alınarak 6112
sıra sayılı Kanun 3 Mart 2011 itibarıyla yürürlüğe girmiştir. Türkiye'nin
karasal sayısal yayın standardı, sayısal televizyon frekans planları da
hazırlanmış, analog televizyon yayıncılığından karasal sayısal televizyon
yayıncılığına geçiş ve uygulama planı gerçekleştirilmiştir. Radyo
frekanslarının tahsisi televizyon ihalesinden bağımsız hâle getirilmiş, 2015
yılında da ilgili yönetmelik değişiklikleri hazırlanmıştır. Yayıncılıkta
kullanılan 61 ile 69 arasındaki kanallar 2015 yılı içerisinde sorunsuz olarak
boşaltılmış ve Bilgi Teknolojileri ve İletişim Kurumuna devredilmiştir. Dünyada
da bu şekilde olmuştur ve boşaltılan frekanslar 4,5G mobil haberleşme
hizmetlerine tahsis edilmiştir. 
Radyo
ve televizyon yayınları, iletildikleri ortama göre karasal, kablo ve uydu
ortamında yapılan yayınlar olmak üzere üç farklı bölümdedir ve ülkemizde kablo
ortamında 161, uydu ortamında 429 ve yine karasal yayınlarda da 240 televizyon
ile 1.042 radyo kuruluşu lisans başvurularını gerçekleştirmiştir. Tabii, bu
sektörle ilgili kanal ve frekans kullanımı bedeli olarak da devlete 2011
yılından bu yana 162 milyon TL aktarılmıştır. 
RTÜK’ün
6112 sayılı Kanun ve uluslararası anlaşmalara göre radyo ve televizyonları
denetleme yetkisi vardır. Bu çerçevede, tüm kanallar, 93 televizyon, 60 radyo
yedi gün yirmi dört saat boyunca kesintisiz denetlenmektedir. Aslında,
izlenmektedir ve bir anlamda da yeni teknolojiyle birlikte bu sayı da
artırılmıştır. 
Bir
başka hizmete gelince, o da iletişim merkezidir. İletişim merkezinin yanı sıra,
web, e-posta ve mobil uygulamalarıyla birlikte izleyicilerin şikâyetleri bir
şekilde toplanmakta ve 2015 yılındaki rakamları vermek istiyorum ben bu
anlamda; 1908 radyo ve televizyon değerlendirme raporundaki genel şikâyetlerde
1.469 ceza kararı var, yüzde 63’ününse reklamlar olması oldukça dikkat
çekicidir. 
Yine,
kamuoyunda epey tartışıldı, Yüksek Seçim Kurulunun verdiği cezalarla ilgili,
buna özellikle işaret etmek istedim çünkü yasanın verdiği yetki gereği seçim
dönemlerinde bütün sorumluluk Yüksek Seçim Kuruluna aittir. Dolayısıyla, yasa
gereği RTÜK sadece rapor hazırlamakla yetkilidir ve bunu Yüksek Seçim Kuruluna
iletir. Bazen, hazırlanan raporun tersinde de kararlar çıktığı açıktır.
Vatandaşlarımız, RTÜK İletişim Merkezine yayınlarla ilgili görüş ve düşüncelerini
iletebilmektedir. Ben bu konuda şikâyet rakamlarının oldukça çarpıcı olduğuna
dikkat çekmek istiyorum. Mesela, 2015 yılında 121 bini aşkın şikâyet var, yüzde
24’ü dizilerle ilgili, yüzde 22’si yarışmalarla ilgili -ki beceri ve direnç
yarışmalarını gösteriyor- yüzde 11’i reklamları kapsıyor. Yine, bunların genel
ahlak, manevi değerler ve ailenin korunması ilkelerine aykırılık prensipleri
çerçevesinde de ele alındığına dikkat çekmek isterim.
Yine,
RTÜK’ün kamuoyu araştırmaları yaptığını da belirtmek istiyorum. Avrupa
Konseyinin medya alanındaki çalışmalarını Türkiye’yi temsilen takip yetkisi de
RTÜK’e aittir. 
Görev
ve sorumluluk alanlarını kısaca paylaşmaya çalıştığım RTÜK’ün 2016 yılındaki
bütçe rakamı 247 milyon TL olarak öngörülmüştür.
Ben
tabii, kısa başlıklarla geçmeye çalıştım. Bütçenin hayırlı olmasını, ülkemize,
milletimize hayırlar getirmesini diliyor, Genel Kurulu saygıyla selamlıyorum.
(AK PARTİ sıralarından alkışlar) 
BAŞKAN
– Teşekkürler Sayın Kaynarca.
Söz
sırası, Erzurum Milletvekili İbrahim Aydemir’e aittir. 
Sayın
Aydemir, buyurun. (AK PARTİ sıralarından alkışlar)
Sürenizi
başlatıyorum.
AK
PARTİ GRUBU ADINA İBRAHİM AYDEMİR (Erzurum) – Sayın Başkan, değerli
milletvekilleri; AK PARTİ Grubumuz adına Basın-Yayın ve Enformasyon Genel
Müdürlüğü bütçesi üzerine söz almış bulunmaktayım. Bu vesileyle yüce heyetinizi
saygıyla selamlıyorum.
Basın-Yayın
ve Enformasyon Genel Müdürlüğü özel önemi haiz bir kurum, ülkemizin dünyaya
açılan penceresi, kurumun kendisini tarifi içerisinde, dünyayı izleyen, Türkiye’yi
anlatan bir müessese, bilgi çağında küresel gerçekler ve değerler kapsamında
gerçekçi bir Türkiye portresi oluşturma adına tanıtım ve bilgilendirme
gayretindeki nadide bir kuruluş.
Değerli
arkadaşlarım, ülkemizin dünya ölçeğinde bütün değerleri bağlamında okunması
fevkalade önemlidir. Ne ki bu durumun küresel bir dille anlatılması ve
böylelikle asrın idrakine takdimi çok daha mühimdir. Zira, bu sayede yedi
düvelin yıllara sari menfi algı oluşturma gayretleri bertaraf edilebilecektir. 
İçinde
bulunduğumuz vasat üzerinden hâli tarif etmekte fayda görüyorum. İç ve dış
mihraklarca sahnelenen hain senaryolara figüranlık edenlerin dezenformasyon
gayretleri ehli vicdan herkesin malumudur ve yine biliniyor ki maksat “AK” dava
marifetiyle ülkemizde kaydedilen sosyal ve ekonomik reformların önünü
kesmektir. Gaye, önce insan odaklı hizmet felsefesini yok etmek,
demokratikleşme ve özgürlük adına atılan tarihî adımları itibarsızlaştırmaktır.
Amaç, tarihe kazınmış kardeşlik vizyonumuzu karalamak, Çanakkale’den Kafkaslara,
Yemen’den Balkanlara kadar kayda geçmiş yürek frekansımızı hafızalardan
silmektir. Ve tabii, bu güzel ülkeyi, ülkemizi, Türkiye’mizi kan ve gözyaşı
haritası şeklinde vizyona taşımak, acıların adresi olarak göstermektir. Hülasa,
sahnelenen iftira ve karalama kampanyasıdır. İşte tam da bu noktada geleceğin
Türkiye’sini muhkem temeller üzerine inşa ettiğimiz bu dönemde, Türkiye’nin
doğru anlatılması, ülkemiz hakkında bilgi kirliliğine yol açan aktarımların
önlenmesi büyük önem arz etmektedir.
Sayın
Başkan, değerli milletvekilleri; AK PARTİ hükûmetleri köklü değişim ve
öncelikli dönüşüm programlarıyla yeni Türkiye idealinde kararlı ve istikrarlı
bir yönetim sergilemektedirler. Kamu vicdanında destek bulan reformların hayata
geçirildiği bu süreçte, Türkiye’nin dünyaya doğru sunumu ve böylelikle
ülkemizin küresel dilde tarif bulması hepimizin ortak amacı olmalıdır.
Hükûmetimizin bu noktadaki temel vurgusu çok açık, çok net, çok berraktır.
Türkiye’nin, muhteşem mazisi, muhterem konumu ve muasır vizyonu ile küresel
dile en gerçekçi bir şekilde aktarılması, anlatılması ve tercüme edilmesini
öngören bir anlayış. Türkiye'nin ifade ettiği yüksek haysiyet, vicdan ve irfan
örgüsünün küresel bazda seslendirilmesini hedef alan bir tarz. 
İktidar
olduğumuzdan bu yana hayata geçirilen yatırımlar ve çağdaş reformlarla yeni
Türkiye hedefinde imani bir kararlılık gösteren hükûmetlerimizin dünyada
gıptayla izlenen tasarrufları içine kapanık bir ülkeyi bugün artık dünyada
gündem oluşturan, söz sahibi olan bir konuma kavuşturmuştur. Sergilenen ve
takdir bulan bu politikalar ülkemiz adına çağdaş bir ufuk hareketidir, Türkiye
sinerjisinin dünya vizyonunda hak ettiği ölçüde ifadesidir ve tabii, Türkiye
değerlerinin küresel idrake söylettirilmesi “Lider Ülke Türkiye” adresine varma
adına tarihî bir seferberlik, tarihî bir adım ve tarihî bir açılımdır.
Sayın
Başkan, değerli milletvekilleri; bu babda, Basın-Yayın ve Enformasyon Genel
Müdürlüğümüz çağdaş bir yapılanmaya kavuşturulmuş, bilgi teknolojisinin
gerekleriyle donatılmış ve ülkemizin küresel boyutta doğru tarifi, değerlerinin
doğru takdimi ve kaydettiği çabaların doğru teşhisi bağlamında özel bir konuma
eriştirilmiştir. Çağın gereklerine uygun bilgilendirme atılımlarıyla, bugün
artık Asya'dan Avrupa'ya, Afrika'dan Amerika'ya adından söz ettiren bir Türkiye
vardır. İslam coğrafyasında, Türk dünyasında konumu, vizyonuyla referans olan
bir Türkiye vardır.
On
dört yılda AK PARTİ hükûmetlerinin ortaya koyduğu muasır yönetim anlayışı ve
üslubuyla Türkiye dünyaya kendini yeniden hatırlatmış, küresel hafıza yeniden
canlanmış ve ülkemiz dünya gündeminin ön sözüne girmiştir. Türkiye adına
böylesi bir “AK” süreci başlatan ve ülke adına küresel boyutta “AK” bir sayfa
açanlara minnet ve şükranlarımızı sunmayı bir borç biliyorum.
Basın-Yayın
ve Enformasyon Genel Müdürlüğümüz özelinde, 2016 yılı bütçesinin hayırlı olması
temennisiyle hepinizi saygılarımla selamlıyorum. (AK PARTİ sıralarından
alkışlar) 
BAŞKAN
– Teşekkürler Sayın Aydemir.
Adalet
ve Kalkınma Partisi Grubu adına son söz Ankara Milletvekili Ahmet Gündoğdu’ya
aittir.
Buyurun
Sayın Gündoğdu. (AK PARTİ sıralarından alkışlar) 
AK
PARTİ GRUBU ADINA AHMET GÜNDOĞDU (Ankara) – Sayın Başkan, değerli
milletvekilleri; Türkiye İnsan Hakları Kurumunun 2016 Mali Yılı Bütçe Kanunu
Tasarısı’nın görüşülmesi vesilesiyle grubum adına söz almış bulunuyorum.
Sözlerime
başlarken “Bir gün mesele Suriye olursa bilin ki hedef Türkiye’dir.” diyerek;
yine, bilim adamlığını, rektörlüğü, “Ordu göreve” pankartının altında yürüyerek
yasakçılığıyla övünenlere “Bir gün başörtülülere selam duracaksınız.” diyerek
bugünleri işaret eden Erbakan Hocama Allah’tan rahmet diliyorum.
MUSA
ÇAM (İzmir) – Hoca sizi reddetti, reddetti. 
HAYDAR
AKAR (Kocaeli) – Gömleği değişti, gömleği. 
AHMET
GÜNDOĞDU (Devamla) - Değerli arkadaşlar, insan haklarını “devlet”, “vesayet”,
“millet”, “eşit yurttaşlık” kavramlarıyla ele almamız lazım. Bunun için kısaca,
1920’den bugüne kırılma noktalarını başlıklarıyla, pozitif ve negatif, sizlerle
paylaşmak istiyorum: Yıl 1920 ve 21, millet, hem orduyu hem devleti hem de
hükûmeti kuruyor. Yıl 1925, Takriri Sükûn Kanunu’yla CHP dışında parti
bırakılmıyor. Böylece yirmi altı yıl tek parti dönemi; seçim var, seçenek yok.
Yıl 1950-60 arası, çok partili hayata geçiyoruz ama 50’de, 54’de ve 57’de CHP
seçimleri kaybedince 1960’ta darbe oluyor ve 61 Anayasası yapılıyor. 
HAYDAR
AKAR (Kocaeli) – CHP’yle ne ilgisi var ya darbenin! Adam gibi size teslim
ettik. 
AHMET
GÜNDOĞDU (Devamla) - 1961 Anayasası’nda millete rağmencilik kurumsal olarak
Anayasa’daki yerini alıyor. O güne kadar Mustafa Kemal Atatürk’ün “Hakimiyet
bilâ kaydü şart milletindir.” sözü ve arkasından bu sözü yerine getirmek üzere
Meclis yetkiliyken 61’de “Belli kurullar eliyle yürütülür.” denilerek Meclis
devre dışı bırakılıyor. 71 darbesi, 80 darbesi, 82 Anayasası… Bugün bile Kenan
Paşa’nın cenazesine itibar etmeyenlerin hâlâ onun anayasasına sarılıyor
olmasını da dikkate almak lazım. 
İBRAHİM
ÖZDİŞ (Adana) – Siz sarılmışsınız. 
AHMET
GÜNDOĞDU (Devamla) - Yıl 1997 28 Şubat, darbe; eğitim, çalışma ve siyaset
hakkının gasbedildiği dönem. Kanunda ve Anayasa’da Şapka Kanunu olmasına rağmen
kanunlarda ve Anayasa’da başörtü yasağı olmayıp sadece yönetmelikle bu hakların
gasbedildiği dönem. 2007, 367 garabeti; 2010, referandum ve paradigma değişimi,
devletin milletinden milletin devletine geçiş.
HAYDAR
AKAR (Kocaeli) – Hırsızlıklara geçiş, hırsızlıklara. Yolsuzluklara geçiş. Sen
öyle dersen, ben de böyle derim.
AHMET
GÜNDOĞDU (Devamla) – Bugün gazetecilerle ilgili Anayasa Mahkemesinin verdiği
kararı biz anayasa metnine koyarken, bugün bayram edenler o gün “hayır”
diyorlardı. Yıl 2013, otuz yıl arkasında kimin olduğunu konuştuğumuz terör
meselesinin özgürlük boyutuyla asimilasyonu kaldırma, hakları verme, eşit
yurttaşlık adına ilerlemeler. Yıl 2014, halk ilk kez doğrudan Cumhurbaşkanını
yani başkanını seçiyor. 
HAYDAR
AKAR (Kocaeli) – Sayın Meclis Başkanı, halk başkanı mı seçti, Cumhurbaşkanı mı
seçti? Düzeltsene bunu. 
AHMET
GÜNDOĞDU (Devamla) – Yıl 2015, 7 Haziran seçimlerinden sonra, silahları gömmesi
gerekenler, yeniden silaha sarılıyorlar ve Türkiye’de Mecliste siyaset yapması
gerekenler, terör örgütüne sırtını dayayarak yeniden kaosa davetiye çıkarıyor. 
HAYDAR
AKAR (Kocaeli) – Halk kimi seçti, neyi seçti? Anayasa’yı çiğniyor ya!
AHMET
GÜNDOĞDU (Devamla) – Onun için insan haklarını böyle ele almak lazım. EMASYA
Protokolü’nün kaldırılmasından cumhuru hizaya çeken Türk Silahlı Kuvvetleri İç
Hizmet Kanunu’nun değişmesine, Anayasa’nın geçici 15’inci maddesine kadar
dikkate almak lazım. Bugün Allah’a hamdediyorum bu Meclis, dün, milletin
seçtiği milletvekiline derin devlet adına had bildiren bir Meclisken, bugün
millet adına millet iradesine sahip çıkan ve zalime karşı koyan bir Meclis
konumuna gelmiştir. (AK PARTİ sıralarından alkışlar)
HAYDAR
AKAR (Kocaeli) – Zalim kim, zalim? Kime karşı koyuyor ya?
AHMET
GÜNDOĞDU (Devamla) – Elbette çözüm sürecinin özgürlükler boyutunu bir cümleyle
söylüyorum. Dün devlet şefkat eliyle özgürlükleri veriyordu, bugün kudret
eliyle teröristlere, çukur siyasetçilerine hak ettiği işlemi yapıyor.
HAYDAR
AKAR (Kocaeli) – Niye “hendek” diyemiyorsun? “Hendek” desene, hendek. Hendek
niye demiyorsun?
AHMET
GÜNDOĞDU (Devamla) – Değerli arkadaşlarım, Sayın Kılıçdaroğlu’nu da tebrik
ediyorum, grup toplantısında 29 canımıza kasteden teröristin taziyesine gideni
ülkeye ihanet ettiği için uyarması dolayısıyla.
HAYDAR
AKAR (Kocaeli) – Bravo. Evet. Sizi de uyarıyoruz, senin milletvekilin de gitti,
Yasin Aktay da gitti. Sizi de uyarıyoruz. 
AHMET
GÜNDOĞDU (Devamla) – Umuyorum CHP’den katılanları da kapsar bu söylem ve çukur
siyasetine komple karşı çıkarsınız.
(Mikrofon
otomatik cihaz tarafından kapatıldı) 
AHMET
GÜNDOĞDU (Devamla) – Hepinize teşekkür ediyorum, saygılar sunuyorum. (AK PARTİ
sıralarından alkışlar) 
BAŞKAN
– Teşekkürler Sayın Gündoğdu.
ÖZGÜR
ÖZEL (Manisa) – Sayın Başkan…
HAYDAR
AKAR (Kocaeli) – Sizi de uyarıyoruz. Senin milletvekillin de gitti, niye onu
söylemiyorsunuz?
BAŞKAN
– Sayın Akar, lütfen…
ÖZGÜR
ÖZEL (Manisa) – Grubumuza çok açık sataşmalar oldu, detay istiyorsanız
verebilirim, 7-8 tane var. 
BAŞKAN
– Tam olarak ne dedi Sayın Özel, gerçekten ben kaçırmış olabilirim yani varsa
verin. 
ÖZGÜR
ÖZEL (Manisa) – En sondan gelelim, Genel Başkanımızın taziye konusunda bu
davranışı doğru bulmadığını ifade ederken “CHP’den katılanları da kapsar.”
diyerek sanki… 
BAŞKAN
– Buyurun Sayın Özel. 
İki
dakika veriyorum. 
Lütfen,
yeni bir sataşmaya meydan vermeyelim.
Buyurun.

V.- SATAŞMALARA İLİŞKİN KONUŞMALAR (Devam)
5.- Manisa Milletvekili Özgür Özel’in,
Ankara Milletvekili Ahmet Gündoğdu’nun 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın birinci
tur görüşmelerinde AK PARTİ Grubu adına yaptığı konuşması sırasında Cumhuriyet
Halk Partisi Grup Başkanına ve Cumhuriyet Halk Partisine sataşması nedeniyle
konuşması
ÖZGÜR
ÖZEL (Manisa) – Sayın Başkan, değerli milletvekilleri; hepinizi saygıyla
selamlarım. 
Ahmet
Bey bu kürsüye ilk çıktığında sarı kravatı o kadar tepki aldı ki -geçmişindeki
sendikacılığına yapılan çağrışımdan- bugün farklı bir renk tercih etmiş ama
ben, gönül rahatlığıyla, onun takamadığı kravatı taktım bugün. (CHP
sıralarından alkışlar) 
Şimdi,
Ahmet Bey’e şunu hatırlatmak lazım: 1950 seçimlerinin akşamında Cumhuriyet Halk
Partisi Genel Başkanı, Türkiye Cumhuriyeti’nin 2’nci Cumhurbaşkanı İsmet
İnönü’ye herkes “Ne yapacaksınız, seçimi kaybettiniz?” diye sorduğunda bir
şüphe vardı. “İktidarı devredecek misiniz?” diye soruyorlar. Dedi ki: “Bu benim
en büyük yenilgim şüphesiz ama Türkiye demokrasisinin en büyük zaferidir.” 
HAYDAR
AKAR (Kocaeli) – Bilgisayar da yoktu, teknoloji de yoktu! 
ÖZGÜR
ÖZEL (Devamla) - Ve bir saat içinde seçim sonuçlarından sonra devir teslimin
talimatını verdi. Bu, Cumhuriyet Halk Partisinin ülkenin demokrasiye geçiş
sürecindeki yüz akıdır, övünç kaynağıdır. (CHP sıralarından “Bravo” sesleri,
alkışlar) 
7
Haziran gecesi seçim sonuçlarını görünce kararan, dört gün dili tutulan
Başdanışman Burhan Kuzu’ya “Millet kaosu seçti.” mesajı attıran, Sağlık Bakanı
Müezzinoğlu’na “Başkan seçseydik bu kaos, bu terör olmazdı.” dedirten, altta
Dağlıca katliamının, saldırısının şehit haberleri akarken üstüne “400 vekil
alınsaydı bunlar olmazdı.” diyen ve bunları yapıp da bir seçim sonucunu
beğenmeyip bir başka seçime doğru korku imparatorluğu, seçmenin beyninin altına
korku aşılayarak iktidar arayıp, iktidarı bırakamayan biz değiliz
elhamdülillah. (CHP sıralarından “Bravo” sesleri, alkışlar) 
Hepinizi
saygıyla selamlıyorum, sağ olun, var olun. (CHP sıralarından alkışlar)
BAŞKAN
– Teşekkürler Sayın Özel. 
AHMET
GÜNDOĞDU (Ankara) – Sayın Başkan, 69’a göre söz istiyorum. 
BAŞKAN
- Sayın Gündoğdu, hayırdır?
AHMET
GÜNDOĞDU (Ankara) – Doğrudan ismimi vererek sataşmada bulundu, hem kravat hem
sarı sendikacılık kavramıyla… Müsaade ederseniz… İsmim, kravatım, icraatım,
eski genel başkanlığım dâhil… 69’uncu maddeye göre söz istiyorum. 
BAŞKAN
– Buyurun Sayın Gündoğdu, iki dakika veriyorum. Lütfen yeni bir sataşmaya
meydan vermeyelim. (AK PARTİ sıralarından alkışlar) 
6.- Ankara Milletvekili Ahmet Gündoğdu’nun,
Manisa Milletvekili Özgür Özel’in sataşma nedeniyle yaptığı konuşması sırasında
şahsına sataşması nedeniyle konuşması
AHMET
GÜNDOĞDU (Ankara) – Sayın Grup Başkan Vekili, değerli arkadaşlarım; sarı
kravatı da her gün değil yeri geldiğince -senin olduğu gibi benim de birden
fazla kravatım var- takmaya devam edeceğim. Sarı sendikacılık ithamınızla
ilgili…
HAYDAR
AKAR (Kocaeli) – Şimdi de köleliği getiriyorsun değil mi?
AHMET
GÜNDOĞDU (Devamla) - Dinlemesini bil.
“Sarı”
kavramıyla ilgili yandaşlık ya milletten yana taraf olmaktır…
HAYDAR
AKAR (Kocaeli) - Sermayenin Meclis temsilcisi!
BAŞKAN
– Sayın milletvekilleri, lütfen, lütfen…
AHMET
GÜNDOĞDU (Devamla) - …ya da darbeden yana taraf olmaktır. Ya İbrahim’in yanında
yer almaktır ya Nemrut’un yanında yer almaktır. 
ATİLA
SERTEL (İzmir) - İmzaladığın sözleşmeler yüz karası!
HAYDAR
AKAR (Kocaeli) - Baban kurdu bu cumhuriyeti değil mi! Bu ülkeye demokrasiyi
baban getirdi!
AHMET
GÜNDOĞDU (Devamla) - Tek parti diktatörlüğüyle on sekiz yıl bu milletin
ezanının Türkçe okutulduğu dönemleri hem değişmez lider hem parti başkanı
dönemlerini çok iyi biliyoruz.
ATİLA
SERTEL (İzmir) - İmzaladığın sözleşmeleri çıkar.
AHMET
GÜNDOĞDU (Devamla) - Ama sarılıkla ilgili bir şey söyleyeyim: Dört yıl önce,
bugün mensubu olduğum partimin bakanlarının toplu sözleşmede öğretmene ek
ödemeyi vermediği kesinleştiği an…
ATİLA
SERTEL (İzmir) - Sarı sendikacısın, sarı!
AHMET
GÜNDOĞDU (Devamla) - …Türkiye geneli iş bırakma eylem kararı aldık.
HAYDAR
AKAR (Kocaeli) - Ne oldu? Sonra ne oldu? Sonra bakanı kürsüye çıkardınız,
kürsüden konuşturdunuz, kürsüden!
AHMET
GÜNDOĞDU (Devamla) - Güven Park’taki eyleme sizin milletvekiliniz Sayın Tanal
katıldı. O günün esprisini söylüyorum: Tanal bizimle halay çekti ve arkasından
dedi ki: “Keşke bugün Genel Başkanım burada olsa, Ey Tayyip Erdoğan, sosyal
taban örtüşmesi olarak yüzde yüz senden olanlar bile sana eylem yapıyor
diyebilse.” demişti. 
HAYDAR
AKAR (Kocaeli) - Sonra ne oldu? Sonra milletvekili yaptılar seni.
AHMET
GÜNDOĞDU (Devamla) - Yardımcı arkadaşım da demişti ki: “CHP’nin de sorunu bu,
sizde bu kadar akıllı olanlar milletvekilliğinden öteye gidemiyor.” Milletten
yana, halktan yana tarafız, bütün renkler bizim ama farklı renk giyip de çukur
siyasetçilerine “arkadaş” diyenleri de bu millet asla unutmayacak.
Saygılar
sunuyorum. (AK PARTİ sıralarından alkışlar)
BAŞKAN
– Teşekkür ediyoruz Sayın Gündoğdu.
ATİLA
SERTEL (İzmir) - Çalışanları sattın!
ÖZGÜR
ÖZEL (Manisa) – Sayın Başkan…
ÇAĞLAR
DEMİREL (Diyarbakır) - Sayın Başkan, az önce bundan önceki konuşmasında
“Türkiye'de siyaset yapması gerekenler” diye bize hitaben…
BAŞKAN
– Nasıl efendim, Sayın Demirel? Bir dakika… 
ÇAĞLAR
DEMİREL (Diyarbakır) – Türkiye'de “siyaset yapma” adına gelenlerin aslında
çukur siyaseti yaptıklarını ve aynı zamanda, CHP’nin Genel Başkanının da
partimizin milletvekiline yönelik yaklaşımını ifade ederek partimize
sataşmıştır. Bundan dolayı 2 dakika söz istiyorum. 
BAŞKAN
– Buyurun iki dakika veriyorum size de. Lütfen yeni bir sataşmaya meydan
vermeyelim. 
7.- Diyarbakır Milletvekili Çağlar
Demirel’in, Ankara Milletvekili Ahmet Gündoğdu’nun 118 sıra sayılı 2016 Yılı
Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın birinci tur görüşmelerinde AK PARTİ Grubu adına yaptığı konuşması
sırasında Halkların Demokratik Partisine sataşması nedeniyle konuşması
ÇAĞLAR
DEMİREL (Diyarbakır) – Teşekkürler Sayın Başkan. 
Aslında,
kimin nasıl siyaset yaptığı biraz sonra vereceğim tabloda ortaya çıkacaktır. 
Bugün
sizin malum gazetenizin başlığına baksanız aslında “26 Şubat yüksek yargı
darbesi” diye ifade edilen Can Dündar ve Erdem Gül’ün tahliyesini bir darbe
olarak nitelendiren anlayışı çok net olarak görebilirsiniz. Bugün AKP
içerisindeki bu çatlağın, çelişkinin AYM’deki yaşananlarla bağlantısını kurmak
bence sizin daha iyi gözden geçirmeniz gereken bir durumdur. Kendilerinin
istemediği bir karar çıktığında bunun sonucunu bir “darbe” olarak ifade eden
AKP Hükûmeti ve iktidar nedense bundan hiçbir zaman için de ders çıkarmıyor. 
Çok
net söylüyorum: AYM üyelerini kim belirledi? 17 tane AYM üyesi var, bunları kim
belirledi, çok nettir. Eski Başbakan, eski Cumhurbaşkanının belirlediği 10 üye
çoğunlukta olan üyelerdir. Ne oldu bu sistem değişti de, eski AKP’li olarak
ifade edilen Abdullah Gül’ün, eski Cumhurbaşkanının seçtiği üyelerin çoğunlukta
olduğu bir AYM nasıl olur da paralel oluyor ya da “Kumpas kuruluyor.” diye
ifadede bulunan bir yapı söz konusudur?
Şimdi,
biz sormak istiyoruz: AKP içerisinde bir çatlak mı var yoksa AKP kendi
gölgesinden mi korkmaya başladı? 
NİHAT
ÖZTÜRK (Muğla) – Başbakan cevap verdi size. 
ÇAĞLAR
DEMİREL (Devamla) - Sizin milletvekilimize söyleyecek sözünüz yoktur. Sizin,
önce, bu ülkeye yapmış olduğunuz darbelerin hesabını sormanız ve bunun sonucunu
tüm Türkiye halklarıyla paylaşmanız gerekiyor diyorum. 
Teşekkür
ediyorum. (HDP sıralarından alkışlar)
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…
ÖZGÜR
ÖZEL (Manisa) – Sayın Gündoğdu konuşmasında tekrar cevaba ihtiyaç duyacak
sataşma ve hakaretlerde bulundu; söz istiyoruz efendim. 
BAŞKAN
– Ne dedi Sayın Gündoğdu tekrar ikinci konuşmasında?
ÖZGÜR
ÖZEL (Manisa) – “Darbeleri savunmak” dedi efendim; daha ne desin yani? Daha ne
desin? Bizi darbeleri savunmakla itham etti. 
BAŞKAN
– Sayın Özel, ben tabii, İç Tüzük’ün gereğini yapıyorum da… Ben bir daha söz
vereceğim size.
Yalnız
sayın milletvekilleri, lütfen istirham ediyorum, gerçekten bütçenin insicamını
bozmadan... 
CEYHUN
İRGİL (Bursa) – Adam bütçeyle ilgili konuşmuyor ki!
BAŞKAN
- Güzel bir şekilde başladık, çok değerli konuşmacılar çok güzel ifadeler
kullanıyor katılalım katılmayalım…
GARO
PAYLAN (İstanbul) – Bütçeyle ilgili konuşan yok ki!
BAŞKAN
- …ama sataşmadan da biraz daha böyle cari bir şekilde bir bütçe yapabilirsek
memnun olurum diyorum.
CEYHUN
İRGİL (Bursa) – Bütçe üzerinde konuşsunlar, bütçeyle ilgili konuşsunlar
sataşmayalım.
BAŞKAN
- Sayın Özel, lütfen yeni bir sataşmaya meydan vermeden iki dakika daha süre
veriyorum.
Buyurun.

CEYHUN
İRGİL (Bursa) – Adam insan hakları için çıkmış Cumhuriyet Halk Partisine
saldırıyor!
BAŞKAN
– Buyurun. 
8.- Manisa Milletvekili Özgür Özel’in,
Ankara Milletvekili Ahmet Gündoğdu’nun sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
ÖZGÜR
ÖZEL (Manisa) – Sayın Başkan, değerli milletvekilleri; hepinizi bir kez daha
sevgiyle, saygıyla selamlıyoruz. 
Cumhuriyet
Halk Partisi Grubu olarak bütçenin ne demek olduğunu, bütçe müzakerelerinin
hangi titizlikle, hangi ciddiyetle yürütülmesi gerektiğini biliyoruz. Birazdan
konuşmacılarımızı da dinleyeceksiniz, sabahtan beri tutumumuz da ortada. Ama
tabii, öyle yaklaşımlar oluyor ki iktidar partisi adına beş dakika şurada
kürsüyü bulmuşsunuz, burada hiç olmazsa, sizden seçmenlerinizin beklediği,
Türkiye’nin beklediği birtakım şeyleri dile getirin. Geçmişte görev yaptığınız
-nasıl helallik aldınız bilmiyoruz- bizim bildiğimiz eski üyeleriniz sizin
yaptığınız sözleşmelerden, o sözleşmelerin sonucunda kendilerinin elde etmeyi
umdukları hakları elde edememelerinden, sizin siyasete terfinizden ama
kendilerinin hâlâ o açlık, sefalet günlerinde kalıyor olmalarından fevkalade
rahatsızlar. Bununla ilgili biz, sizin partimize yaptığınız sataşmalardan sonra
siyasi bir gönderme de içerecek renkle ilgili, kravatla ilgili, geçmişte
yaşamış olduğunuz bir diyalogla ilgili bir şey söyledik ama armut dibine
düşüyor. Böyle bir eleştiriye karşı dahi ağzınızdan çıkanı kulağınızın
duyamayacağı, insicamınızın bozulduğu, vücut kimyanızın bozulduğu bir konuşma
yapıyorsunuz. Cumhuriyet Halk Partisi milletvekillerinin teröre, terör
örgütlerine karşı ilişkilenme biçimi, bizlerin onları kınamamız, insanlık suçu
kabul etmemiz, buralarda hiçbir eksiklik olmadığını biliyorsunuz. Kendiniz
söylüyorsunuz Genel Başkanımızın tavrını, ondan sonra hâlâ daha bir şeyler ima
etmeye çalışıyorsunuz. 
Bunun
yanında bugün buraya çıkıp da Cumhuriyet Halk Partisi adına konuşacak
milletvekillerinden göreceğiniz şudur: İçi dolmuş, etkin, söylemi güçlü, üslubu
doğru, halkın beklediği muhalefeti yapacağız size ama siz maalesef, iktidar
olma sorumluluğunu taşımak yerine, sizi bu koltuklara taşıyanlara diyet
borcunuzu ödemek için âdeta muhalefete muhalefet etme kudretsizliğini
gösteriyorsunuz. 
Kınıyoruz
sizi. (CHP sıralarından alkışlar)
COŞKUN
ÇAKIR (Tokat) – Sayın Başkan…
BAŞKAN
– Sayın Çakır…
AHMET
GÜNDOĞDU (Ankara) – Sayın Başkan…
BAŞKAN
– Sayın Çakır’a söz verdim Sayın Gündoğdu.
COŞKUN
ÇAKIR (Tokat) – Sayın Başkan, HDP Grup Başkan Vekili Sayın Demirel, “yaptığınız
darbeyle” demek suretiyle bizi darbeci olarak göstermiştir, açık bir
sataşmadır, 69’a göre söz istiyorum. 
Ve
dahi, eğer izin verirseniz, yine, CHP Grup Başkan Vekili Sayın Özel de “Diyet
borcu ödüyorsunuz.” diyerek bizim meşru, belki de anamızın ak sütü kadar meşru
olan hakkımıza halel getirecek bir bühtanda, sataşmada bulunmuştur. Bunun için
de sataşmadan söz istiyorum 69’a göre.
BAŞKAN
– Buyurun iki dakika veriyorum ama lütfen bu son olsun. 
Bir
daha sataşmadan söz vermeyeceğim. Lütfen sayın milletvekilleri…
Sayın
Çakır, siz de yeni bir sataşmaya meydan vermeyin. 
ÖZGÜR
ÖZEL (Manisa) – Sayın Çakır, dört dakika olmalı. Yani hakkınızı arayın, sayın
mevkidaşım. 
COŞKUN
ÇAKIR (Tokat) – İki dakika sonra ineceğim Sayın Özel, ondan sonra tekrar
çıkacağım. 
BAŞKAN
– İki dakika, iki… 
Buyurun.
9.- Tokat Milletvekili Coşkun Çakır’ın,
Diyarbakır Milletvekili Çağlar Demirel’in sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
COŞKUN
ÇAKIR (Tokat) – Sayın Başkan, çok teşekkür ederim. Zaten Özel on saniyemi aldı.
Evet,
yani “diyet borcu” lafı Sayın Özel’in rutin polemiklerinden birisidir. Bizim
-oradan ifade ettiğim şeyi bir daha ifade edeyim- anamızın ak sütü kadar helal,
meşru hakkımız olan, çünkü kaynağı millet olan bir vergi olduğu için ve millet
seçtiği için tablo bu kadar berraktır, bunu söylemeye bile hacet yoktur. Hep
tekrar ediyorum, bir daha söyleyeyim, izahtan varestedir.
Sayın
Demirel’in dediğine gelince, darbe yaptığımızla ilgili… Değerli arkadaşlar,
herhâlde, kayıtlara geçsin diye söyleyeceğim; biz bildik, klasik darbeleri
değil, postmodern darbeleri de tasfiye ettik. Yani 1960’lı yılların başında
olan… Hani vardı ya Türkiye’nin siyasi geleneğinde sonu sıfırla biten her on
yılda 1 darbe, biliyorsunuz, ondan sonra o değişti, sonu âdeta 7’yle biten
ortalı yıllarda da darbe olmaya başladı. Biz klasik darbeleri tasfiye ettiğimiz
gibi, postmodern darbeleri de tasfiye ettik ve inşallah bu milletin evlatları
bir daha darbe marbe görmeyecek. 
Öte
taraftan, yine Sayın Özel’in iki gündür söylemiş olduğu bir şey var. 7
Haziranda şu oldu, şu tarihte bu oldu, şunda bu oldu. Değerli arkadaşlar, bir
hayallerimiz vardır, rüyalarımız vardır, sanrılarımız vardır, bir de somut,
reel gerçekler vardır. Bugün bu ülkenin karşılaştığı, geldiği en somut, en
müşahhas, en reel gerçeklik 1 Kasımda bu ülkede bu partinin iki kişiden birinin
oyunu almak suretiyle yüzde 50’yle iktidara gelmesidir, gerisi lafügüzaftır.
Yel kayadan ne aparır, Sayın Özel?
Teşekkür
ederim, saygılarım. (AK PARTİ sıralarından alkışlar) 
BAŞKAN
– Teşekkür ediyoruz.
Sayın
milletvekilleri…
AHMET
GÜNDOĞDU (Ankara) – Sayın Başkanım, tutanaklara geçsin diye bir cümle söylememe
müsaade edin.
GARO
PAYLAN (İstanbul) – Neye göre?
AHMET
GÜNDOĞDU (Ankara) - MEMUR-SEN’in yetkili olduğu günden bugüne memur maaşlarında
en düşük artış yüzde 450’dir. MEMUR-SEN’in üye sayısı 900 binin üzerindedir. AK
PARTİ’nin on üç yıllık iktidarı sonunda oyu yüzde 49,5’tur.
MUSA
ÇAM (İzmir) – Bakanlar devreye giriyor, müsteşarlar devreye giriyor, öyle üyen
arttı senin.
AHMET
GÜNDOĞDU (Ankara) - CHP’li arkadaşlar bizim ücretlere kazandırdığımız için
değil, referandum, ortak akıl mitingleri, başörtüsü, din eğitimi gibi
duruşlarımızdan rahatsız olduğu için böyle yapmaktadırlar. Biz sendikacılığı
“beşli çatı içerisinde yer almak” anlamamıştık, siyaseti de öyle anlamıyoruz. 
Tutanaklara
geçsin, istirham ediyorum.
BAŞKAN
– Sayın Gündoğdu, kayıtlara geçmiştir.
Böylece
Adalet ve Kalkınma Partisi Grubuna ait konuşmalar tamamlanmıştır.
ÖZGÜR
ÖZEL (Manisa) – Sayın Başkan, grubumuzla ilgili konuşmalar başlamadan önce
yerimden pek kısa bir söz talebim var efendim.
BAŞKAN
– Sayın Özel, lütfen buyurun.
VI.- AÇIKLAMALAR
1.- Manisa Milletvekili Özgür Özel’in,
Cumhuriyet Halk Partisi olarak Necmettin Erbakan’ı ölümünün 5’inci yıl
dönümünde rahmetle andıklarına ve Deniz Gezmiş’in doğum gününü kutladıklarına
ilişkin açıklaması
ÖZGÜR
ÖZEL (Manisa) – Sayın Başkan, bu tartışmalara daha fazla devam edecek değiliz.
Kimin argümanının ne olduğu, kimin ne durumda olduğu ortada. 
Ben
Cumhuriyet Halk Partisi Grubu adına bugün konuşmalar başlamadan önce
grubumuzdaki tüm hatiplerimiz ve tüm grubumuz adına öncelikle 54’üncü Hükûmetin
rahmetli Başbakanı Sayın Necmettin Erbakan’ı ölümünün 5’inci yılında
-Cumhuriyet Halk Partisi Grubu olarak- rahmetle anıyor, ülkeye yapmış olduğu
hizmetler için kendisine bir kez daha teşekkür ediyoruz.
Bugün
bir ölüm yıl dönümü olduğu gibi, bir doğum yıl dönümü de. Bugün Deniz
Gezmiş’imizin doğum günü. 12 Mart cuntacılarının idama yolladığı, yaşasaydı
bugün 69 yaşında olacak büyük bir devrimcinin, Can Yücel’in deyimiyle:
“Türkiye’de devrim maratonunun en güzel 100 metresini koşan bizim Deniz”in
doğum günü. Bugün hâlâ 25 yaşında olan Deniz, emperyalizme ve gericiliğe karşı
Kurtuluş Savaşı’ndan bu yana sürdürdüğümüz bağımsızlık ve özgürlük
mücadelesinin meşalesidir. Buradan altını çizerek söylemek isterim ki bizler
bugün kendi idam sehpasını kendi ayağıyla deviren Deniz’in mücadele ruhunu,
Türkiye sevgisini, halkların kardeşliğine duyduğu bağlılığı aynı şekilde
savunmaya devam ediyoruz. Ve bugün gençlik kollarımızın attığı bir “tweet”i
paylaşarak sözlerimi bitiriyorum: “Vatan onu parsel parsel satanların değil,
uğruna darağacına tekme atanlarındır.”
Saygılar
sunuyorum.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/36), 6085 Sayılı Sayıştay Kanunu
Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
A) CUMHURBAŞKANLIĞI (Devam)
1) Cumhurbaşkanlığı 2016 Yılı
Merkezî Yönetim Bütçesi
2) Cumhurbaşkanlığı 2014 Yılı
Merkezî Yönetim Kesin Hesabı
B) TÜRKİYE BÜYÜK MİLLET
MECLİSİ (Devam)
1) Türkiye Büyük Millet
Meclisi 2016 Yılı Merkezî Yönetim Bütçesi
2) Türkiye Büyük Millet
Meclisi 2014 Yılı Merkezî Yönetim Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu
2016 Yılı Merkezî Yönetim Bütçesi
2) Kamu Denetçiliği Kurumu
2014 Yılı Merkezî Yönetim Kesin Hesabı
Ç) SAYIŞTAY (Devam)
1) Sayıştay 2016 Yılı Merkezî
Yönetim Bütçesi
2) Sayıştay 2014 Yılı Merkezî
Yönetim Kesin Hesabı
D) ANAYASA MAHKEMESİ (Devam)
1) Anayasa Mahkemesi 2016 Yılı
Merkezî Yönetim Bütçesi
2) Anayasa Mahkemesi 2014 Yılı
Merkezî Yönetim Kesin Hesabı
E) YARGITAY (Devam)
1) Yargıtay 2016 Yılı Merkezî
Yönetim Bütçesi
2) Yargıtay 2014 Yılı Merkezî
Yönetim Kesin Hesabı
F) DANIŞTAY (Devam)
1) Danıştay 2016 Yılı Merkezî
Yönetim Bütçesi
2) Danıştay 2014 Yılı Merkezî
Yönetim Kesin Hesabı
G) BAŞBAKANLIK (Devam)
1) Başbakanlık 2016 Yılı
Merkezî Yönetim Bütçesi
2) Başbakanlık 2014 Yılı
Merkezî Yönetim Kesin Hesabı
Ğ) MİLLÎ İSTİHBARAT
TEŞKİLATI MÜSTEŞARLIĞI (Devam)
1) Millî İstihbarat Teşkilatı
Müsteşarlığı 2016 Yılı Merkezî Yönetim Bütçesi
2) Millî İstihbarat Teşkilatı
Müsteşarlığı 2014 Yılı Merkezî Yönetim Kesin Hesabı
H) MİLLÎ GÜVENLİK KURULU
GENEL SEKRETERLİĞİ (Devam)
1) Millî Güvenlik Kurulu Genel
Sekreterliği 2016 Yılı Merkezî Yönetim Bütçesi
2) Millî Güvenlik Kurulu Genel
Sekreterliği 2014 Yılı Merkezî Yönetim Kesin Hesabı
I) DİYANET İŞLERİ BAŞKANLIĞI (Devam)
1) Diyanet İşleri Başkanlığı
2016 Yılı Merkezî Yönetim Bütçesi
2) Diyanet İşleri Başkanlığı
2014 Yılı Merkezî Yönetim Kesin Hesabı
İ) RADYO VE TELEVİZYON ÜST
KURULU (Devam)
1) Radyo ve Televizyon Üst
Kurulu 2016 Yılı Merkezî Yönetim Bütçesi
2) Radyo ve Televizyon Üst
Kurulu 2014 Yılı Merkezî Yönetim Kesin Hesabı
J) BASIN-YAYIN VE
ENFORMASYON GENEL MÜDÜRLÜĞÜ
(Devam)
1) Basın-Yayın ve Enformasyon
Genel Müdürlüğü 2016 Yılı Merkezî Yönetim Bütçesi
2) Basın-Yayın ve Enformasyon
Genel Müdürlüğü 2014 Yılı Merkezî Yönetim Kesin Hesabı
K) TÜRKİYE İNSAN HAKLARI
KURUMU (Devam)
1) Türkiye İnsan Hakları
Kurumu 2016 Yılı Merkezî Yönetim Bütçesi
2) Türkiye İnsan Hakları Kurumu
2014 Yılı Merkezî Yönetim Kesin Hesabı
BAŞKAN
– Cumhuriyet Halk Partisi Grubu adına ilk söz, İzmir Milletvekili Musa Çam’a
aittir.
Sayın
Çam, süreniz dokuz dakikadır. (CHP sıralarından alkışlar)
Tam
da Sayın Özel’in belirttiği gibi içi dolu konuşma bekliyoruz inşallah konuyla
alakalı olarak.
Buyurun.
CHP
GRUBU ADINA MUSA ÇAM (İzmir) – Sayın Başkan, Türkiye Büyük Millet Meclisinin
saygıdeğer üyeleri; hepinizi grubumuz adına saygı ve sevgiyle selamlıyorum.
Grup
başkan vekilimizin söylemiş olduğu gibi, önceki dönem başbakanlardan Necmettin
Erbakan’ı rahmetle anıyoruz ama rahmetli Necmettin Erbakan bugün hayatta olmuş
olsaydı, gömlek çıkardığınız için, reddimiras ettiğiniz için sizi kabul
etmeyeceğinin altını çizmek istiyorum. (CHP sıralarından alkışlar) 
Yine,
sevgili Deniz Gezmiş, savaşsız, sömürüsüz ve sınıfsız bir dünya hayaliyle
vermiş olduğu o mücadele, bir tek insanın saçının teline zarar vermeksizin
yapmış olduğu o mücadele sonucunda idam sehpasına gitmiş ve o sehpayı kendi
tekmesiyle devirmiş, bizim için önemli bir liderimizdir. 
HAKAN
ÇAVUŞOĞLU (Bursa) – Sayın Çam, idam fermanında CHP’nin imzası var mıydı, açıklar
mısınız?
MUSA
ÇAM (Devamla) – 69’uncu yaş gününde ve aramızdan ayrılışının 44’üncü yılında
bir kez daha rahmetle ve sevgiyle anıyorum kendisini.
Değerli
arkadaşlar, bugün burada 2016 yılının bütçesini, 2014 yılının da kesin hesabını
görüşüyoruz. Tabii ki ben Sayın Cumhurbaşkanlığı bütçesi üzerinde konuşacağım.
Sayın Cumhurbaşkanı Recep Tayyip Erdoğan 10 Ağustos 2014 tarihinde seçimle Cumhurbaşkanı
oldu arkadaşlar. Milletvekilliğinden ve AKP Genel Başkanlığından 27 Ağustos
tarihine kadar istifa etmedi ve Sayın Erdoğan AKP kongresine hem Cumhurbaşkanı
hem Başbakan hem de AKP Genel Başkanı olarak katıldı. Oysa, bizim Anayasa’mıza
göre, açık ve net bir şekilde, aday olduğu, seçildiği andan itibaren
milletvekilliği düşer ve siyasi partiyle olan bütün ilişkileri de aradan kopar
arkadaşlar. Anayasa’mız çok açık ve net bir şekilde ama gelin görün ki daha ilk
seçildiği günden itibaren Anayasa’yı çiğneyen, onları yere atan bir
Cumhurbaşkanıyla karşı karşıyayız. Dünyanın hiçbir ülkesinde seçilmiş bir
Cumhurbaşkanı hem Başbakan hem de bir siyasi parti genel başkanı gibi
davranamaz ama ne yazık ki bizim ülkemizde Sayın Recep Tayyip Erdoğan bunları
yaptı arkadaşlar. Yetmedi, 7 Haziran seçimlerine giderken ettiği yemini
çiğnedi. Seçimlerden önce temel atma ve açılışları bahane ederek yaklaşık 40
ilde yaptığı mitinglerde AKP’ye oy istedi: “Başkanlık sistemini getirecek
misiniz? 400 milletvekili verecek misiniz?” diye vatandaştan ve seçmenlerden oy
istedi arkadaşlar. Bir Cumhurbaşkanı bir siyasi parti genel başkanı gibi meydan
meydan dolaşıp partiye oy isteyebilir mi? Ama Recep Tayyip Erdoğan yaptı
bunları.
Bakın,
Sayın Erdoğan kendi döneminde burada yaparken, Cumhurbaşkanlığı kampanyasını
yaparken sadece TRT’de yirmi dokuz saat, AKP otuz saat, CHP beş saat, MHP
yetmiş dakika, HDP on sekiz dakika kullandı. TRT dâhil bütün televizyonlarda
Recep Tayyip Erdoğan yüz otuz sekiz saat, AKP iki yüz otuz sekiz saat, CHP otuz
altı saat, MHP yirmi bir saat, HDP altı saat kullandı arkadaşlar. Bu adalet
midir? Bir Cumhurbaşkanı devletin televizyonlarında, diğer televizyonlarda
çıkıp bir siyasi partinin propagandasını yapabilir mi arkadaşlar? Ama bu ülkede
yapıldı. Peki bu ülkenin savcısı, Yüksek Seçim Kurulu, adaleti yok mu? Bilim
adamları bir bildiri yayınladılar diye ertesi gün linç kampanyası yapılıyor,
hakkında her türlü soruşturma açılıyor ama bu ülkenin Cumhurbaşkanı yasaları,
kanunları, İç Tüzük’ü çiğniyor, yerlerde süründürüyor, hakkında bir tek karar
yapılmıyor arkadaşlar, bir tek soruşturma açılmıyor. Peki, bu ülkenin
savcıları, yargıçları, Anayasa Mahkemesi, Yüksek Seçim Kurulu nerede ve ne
zaman görev yapacak arkadaşlar? Bunları burada söylemek istiyoruz. 
Bakınız,
seçim bitti. Bütün bu kampanyalara rağmen halk dedi ki: “Ben senin on üç yıllık
iktidarına son veriyorum. Sana 258 milletvekili ve yüzde 40 oy veriyorum.”
Bugüne kadar seçimden on gün, on beş gün sonra hükûmeti kurma görevi verilirken
tam otuz iki gün görev vermedi arkadaşlar, otuz iki gün görev vermedi Sayın
Ahmet Davutoğlu’na, oyaladı. 
TÜLAY
KAYNARCA (İstanbul) – Ee CHP kaçtı. 
MUSA
ÇAM (Devamla) – Görev verdikten sonra da Cumhuriyet Halk Partisi üzerine düşeni
yaptı, ülke sorumluluğu içerisinde görüşmeler yapıldı arkadaşlar. Bu
görüşmelerin sonunda da hükûmet kurulmadı. Ondan sonra ne yapılması
gerekiyordu? O Cumhurbaşkanı, görevi ve yetkiyi ikinci partiye vermesi
gerekirken, Cumhuriyet Halk Partisi Genel Başkanına Hükûmeti kurma görevini
vermedi. Neden? Eğer Cumhuriyet Halk Partisi MHP’yle, HDP’yle veya HDP’nin
dışarıdan desteğiyle bir azınlık hükûmetini tek başına kurmuş olsaydı 17-25
Aralığın bütün yolsuzluk dosyalarını tek tek buraya getirecekti ve bugün belki
de Recep Tayyip Erdoğan elleri kelepçeli mahkemelerde olacaktı veyahut da
cezaevinde olacaktı arkadaşlar. (CHP sıralarından alkışlar) 
NİHAT ÖZTÜRK (Muğla) – Hayal bunlar, hayal!
HÜSNÜYE ERDOĞAN (Konya) – Rüya görüyorsun, rüya! 
MUSA
ÇAM (Devamla) – İşte bunların önünü kesmek için Sayın Kemal Kılıçdaroğlu’na
görev verilmedi ve Türkiye’de gladyo, sarayın gladyosu devreye girdi, Suruç’tan
başladı, Ankara’yla ve 1 Kasıma kadar öyle gitti arkadaşlar. Türkiye’deki terör
olaylarının önemli bir noktası saray gladyosu tarafından yapılmış ve onlar
tarafından başlatılmış bir oyundur. İnsanları “Seçim mi, geçim mi, hayat mı?”
arasında 1 Kasıma götürdünüz. 1 Kasım sonuçları onun üzerine alınmış bir
sonuçtur. 
Değerli
arkadaşlar, dünyanın hiçbir ülkesinde böyle bir Cumhurbaşkanı yok. Bakın, 2014
yılında seçildikten sonra… Bütçenin rakamları açık ve net. Sayın Recep Tayyip
Erdoğan’dan önceki dönemlerde Sayın Sezer sekiz yılda 197 milyon lira harcamış,
Sayın Abdullah Gül -sizin Cumhurbaşkanınız, oy verdiğiniz, seçtiğiniz- yedi
yılda 746 milyon lira harcamış, Sayın Recep Tayyip Erdoğan 2,5 milyar lira para
harcamış arkadaşlar. Bu, fakirin fukaranın, yetimin parasıdır arkadaşlar.
Nereye gitti bu paralar? Bu paralar nereye gitti arkadaşlar? İşte gördüğünüz
gibi kaçak saray, kaçak saray arkadaşlar. 
NİHAT
ÖZTÜRK (Muğla) – Millî saray, millî.
MUSA
ÇAM (Devamla) – Şimdi soruyoruz burada, diyoruz ki: Şu kaçak sarayı kaça
yaptınız? 
NİHAT
ÖZTÜRK (Muğla) – Milletin sarayı, milletin. 
MUSA
ÇAM (Devamla) – Vatandaşın parasını açıklayın, söyleyin diyoruz.
Açıklayamıyorsunuz, kaç para harcadınız bunu söyleyemiyorsunuz. Bu para
yetimin, fakirin. 
OSMAN
AŞKIN BAK (Rize) – Ya, 2019’da seçim var, çalışın siz gidin. 
MUSA
ÇAM (Devamla) – Düşünün, bir ülkenin Cumhurbaşkanı hem kaçak sarayda hem kaçak
villalarda oturur mu arkadaşlar ya? (CHP sıralarından alkışlar) Düşünün,
dünyanın neresine gidersek gidelim kaçak villa, kaçak saray… 
OSMAN
AŞKIN BAK (Rize) – 1 Kasıma gel, 1 Kasıma, sandığa gel! 
MUSA
ÇAM (Devamla) – İzmir’in Urla ilçesinde, arkadaşlar, vatandaş bir tek göz oda
yapamazken Cumhurbaşkanı kaçak villalar yapıyor arkadaşlar. Bu kabul edilebilir
bir iş midir?
NİHAT
ÖZTÜRK (Muğla) – Yıksın belediye başkanınız.
TACETTİN
BAYIR (İzmir) – Yıkacağız, yıkacağız, merak etme.
MUSA
ÇAM (Devamla) – Ve bizler nereye gidersek gidelim, bunları hak etmiyoruz
arkadaşlar. İşte, Türkiye'nin geldiği bu noktadır ve kaçak saraylar, kaçak
villalarla, bununla beraber…
OSMAN
AŞKIN BAK (Rize) – 1 Kasıma gel, 1 Kasıma; ne oldu? Çalışın, 2019’da seçim var.
MUSA
ÇAM (Devamla) – Yetmez! Geçtiğimiz hafta Bulgaristan’da bir gazete bir yayın
yapıyor, diyor ki: Bilal Erdoğan… “Bulgaristan’da Hak ve Özgürlükler Partisinin
eski Genel Başkanına ayda 1 milyon lira verilecek ve Bulgaristan’da bir
örgütlenme yapılacak.” Suriye’yi karıştırdınız, şimdi Bulgaristan’ı karıştıracaksınız
arkadaşlar, şimdi orayı karıştıracaksınız. Peki, her ay 1 milyon dolar hangi
paradan gidiyor? Örtülü ödeneklerden ve gizli hesaplardan gidiyor arkadaşlar. O
nedenle burada Cumhurbaşkanlığına ayrılan pay, denetlenmesi ve kontrol edilmesi
gereken bir bütçedir. Ama, ne yazık ki geçen yıl yapılan bir torba kanunda
binde 5 oranında bir pay aktarılarak örtülü ödenek Başbakanınki gibi 2 milyara
çıktı arkadaşlar. O nedenle bunları kabul etmiyoruz ve reddediyoruz. 
Ve
buradan söylüyoruz Recep Tayyip Erdoğan’a: Ey Recep Tayyip Erdoğan, ağacı
büyüten biziz, kesen sen. Hukuku koruyan biziz, katleden sen. Gençlerin
kurşunlarla yaralanmasına “Kıymayın.” diyen, feryat eden biz; onlara emir
veren, “Destan yazdılar.” diyen sen.
BAŞKAN
– Sayın Çam, lütfen yaralayıcı sözler kullanmayalım.
MUSA
ÇAM (Devamla) – Hırsızı takip eden biziz, takdir eden sen. Evladımıza “Haramdan
uzak dur.” diyen biziz, Bilal Erdoğan’a “Evdeki euroları, dolarları sıfırla.”
diyen sensin.
BAŞKAN
– Sayın Çam, temiz bir dil kullanmanızı talep ediyorum. 
İBRAHİM
AYDEMİR (Erzurum) – Yalan söylüyorsun Musa Bey, yalan söylüyorsun.
MUSA
ÇAM (Devamla) – Ey Recep Tayyip Erdoğan, seçim meydanlarına çıktın, elinde Kur’an, dilinde bin bir
yalan… Kursağında haram olan bu bütçeye bizler kırmızı kart gösteriyoruz
arkadaşlar.
Hepinize sevgiler, saygılar sunuyorum arkadaşlar. (CHP
sıralarından alkışlar, AK PARTİ sıralarından gürültüler)
OSMAN AŞKIN BAK (Rize) – Hadi güle güle.
MEHMET NACİ BOSTANCI (Amasya) – Sayın Başkan…
OSMAN AŞKIN BAK (Rize) – 2019’a hazırlanın 2019’a.
BAŞKAN – Bir dakika sayın milletvekilleri… 
OSMAN AŞKIN BAK (Rize) – 2019’da hazırlan gel. Çatı
gelsin, çatı. 1 Kasıma gel. Ya, bir seçim kazanın bari. Bir tane seçim
kazanamadınız.
MEHMET NACİ BOSTANCI (Amasya) – Sayın Başkan…
BAŞKAN – Sayın Bostancı, bir dakikanızı alacağım.
Sayın milletvekilleri, özellikle İç Tüzük’ün 66’ncı
maddesi görüşülen konudan ayrılınmamasını, İç Tüzük’ün 67’nci maddesi, Genel
Kurulda yapılan konuşmalarda temiz bir dil kullanılmasını, kaba ve yaralayıcı
sözler sarf edilmemesini düzenlemektedir. Yine, İç Tüzük’ün 65’inci maddesinde
Genel Kurulda söz kesmek, şahsiyatla uğraşmak ve çalışma düzenimizi bozucu
hareketlerde bulunmak yasaklanmıştır. Görüşmelerin sağlıklı ve verimli
yürütülebilmesi, gerginliklere imkân tanınmaması için tüm
milletvekillerimizden, konu dışına çıkılmaması ve temiz bir dil kullanılması
konusunda hassasiyet göstermelerini rica ediyorum.
Yine, özellikle devlet kurumlarını itham eden, sanki suç
açık işlenmiş gibi -mahkeme kararıyla sabit bir şekilde yansıtılan- bu tür
ifadelerin doğru olmadığını düşünüyorum. 
AYKUT ERDOĞDU (İstanbul) – Siz şu anda İç Tüzük'ü ihlal
ediyorsunuz Sayın Başkan.
BAŞKAN – Sayın Cumhurbaşkanımızı da pekâlâ tenkit
edebilirsiniz ancak ağır eleştiriyi aşacak şekilde ithamlarla hiç kimse takim
edemez. Sayın milletvekilleri, bakın, Anayasa’nın 104’üncü maddesi çok açık:
“Cumhurbaşkanı Devletin başıdır. Bu sıfatla Türkiye Cumhuriyetini ve Türk
Milletinin birliğini temsil eder.” Yine, Türkiye Büyük Millet Meclisi adına
Türk Silahlı Kuvvetlerinin başkomutanlığını temsil eder. Hem devletin başı hem
milletin yüzde 52’siyle tek başına seçilen Sayın Cumhurbaşkanımıza lütfen
beyanlarımızı kullanırken ithamdan uzak, iftiradan uzak, onu yaralayıcı ve
onunla birlikte milletimizi yaralayıcı -milleti temsil ettiği- sözlerden
kaçınmanızı tavsiye ediyorum.
Teşekkür ediyorum. (AK PARTİ sıralarından alkışlar)
MUSA ÇAM (İzmir) – Bunların hepsi belgeli Başkan, belgeli
bunların hepsi; yargı kararları var, yargı.
CEYHUN İRGİL (Bursa) – Mahkeme kararı var.
BAŞKAN – Her birimizin dikkat etmesi lazım. Eleştirebiliriz ama bunların her biri sabit suç isnadı
şeklinde ve özellikle de bir algı operasyonuyla Sayın Cumhurbaşkanımızı halkın
nezdinde karalayamazsınız da. Halkımız da bunu kabul etmez. Bunu bilmenizi istiyorum.
(AK PARTİ sıralarından alkışlar)
OSMAN
AŞKIN BAK (Rize) – Zaten kabul etmiyor, sandığa gömüyor her zaman ya! Halk
sandığa gömüyor. On bir seçimdir sandığa gömüyor ya! Yetmiş yıldır iktidar yüzü
göstermiyor.
BAŞKAN
– Sayın milletvekilleri…
Sayın
Bostancı, buyurun sizi dinliyorum. 
MEHMET
NACİ BOSTANCI (Amasya) – Musa Bey, yapmış olduğu konuşmada, 1 Kasım seçimlerine
doğru gidilirken olup bitenleri “saray gladyosu, onun entrikası çerçevesinde
olaylar” olarak tanımlamış, 1 Kasım seçimlerinin meşruiyetine ve AK PARTİ
iktidarının buradaki teşekkülüne ilişkin haksız, yersiz isnatlarda bulunmuştur.
69’a göre sataşmadan söz talep ediyorum. 
CEYHUN
İRGİL (Bursa) – Sayın Başkan, açıklama yaptı zaten. 
BAŞKAN
– Buyurun Sayın Bostancı. (AK PARTİ sıralarından alkışlar) 
İki
dakika süre veriyorum. 
Lütfen
yeni bir sataşmaya meydan vermeyelim. 
V.- SATAŞMALARA İLİŞKİN KONUŞMALAR (Devam)
10.- Amasya Milletvekili Mehmet Naci
Bostancı’nın, İzmir Milletvekili Musa Çam’ın 118 sıra sayılı 2016 Yılı Bütçe
Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
birinci tur görüşmelerinde CHP Grubu adına yaptığı konuşması sırasında Adalet
ve Kalkınma Partisine sataşması nedeniyle konuşması
MEHMET
NACİ BOSTANCI (Amasya) – Sayın Başkanım, değerli arkadaşlar; Musa Bey
sendikacılıktan gelme, o yüzden sesi yüksek çıkıyor, meydanlara hitap ediyor.
Tabii, burada mikrofon var, böyle çok bağırmaya da gerek yok, insanlar sakin
bir şekilde sözlerini, meramlarını anlatabilirler ama dikkat ediyorum,
Cumhuriyet Halk Partisi Grubu içinde, Sayın Cumhurbaşkanımıza ilişkin en ateşli
konuşmaları yapan kişileri bir sıralama yapsak herhâlde Musa Bey başlarda
gelir. 
MUSA
ÇAM (İzmir) – Evet. 
MEHMET
NACİ BOSTANCI (Devamla) – Geçenlerde de böyle bir konuşma yapmış. Ben de bunun
Sayın Erdoğan’a ilişkin bir negatif aşkın temsili olduğunu söylemiştim. Öyle
söylemiştim. (AK PARTİ sıralarından alkışlar) 
MUSA
ÇAM (İzmir) – O size göre Hocam, siz öylesiniz. 
MEHMET
NACİ BOSTANCI (Devamla) – Halkımız, biliyorsunuz “Aşkla nefret arasında incecik
bir çizgi var.” derler. Şimdi, bakın, bu çizgi nasıl oluşuyor…
ÖZGÜR
ÖZEL (Manisa) – Allah yazdıysa bozsun.
MEHMET
NACİ BOSTANCI (Devamla) – Ben, Sayın Musa Bey’in geçenki konuşmasından örnekle
söyleyeyim. 
CEYHUN
İRGİL (Bursa) – Sizinki pozitif aşk herhâlde! 
MEHMET
NACİ BOSTANCI (Devamla) – Ben, Musa Bey’e “Siz, Sayın Erdoğan’ı negatif aşkla
seviyorsunuz.” dediğimde öfkelendi, kızdı ve “Benim sevdiğim lider
Atatürk’tür.” dedi. Dediniz mi?
MUSA
ÇAM (İzmir) – Dedim. Sonuna kadar.
MEHMET
NACİ BOSTANCI (Devamla) – Sayın Erdoğan size Atatürk’ü hatırlatıyor Musa Bey.
Benim söylediğim bu. (AK PARTİ sıralarından alkışlar) İşte negatif aşk bu.
Negatif aşk bu. Mesela şöyle dese anlarım: Ben, Sayın Kılıçdaroğlu’nu
seviyorum. İkisi de yaşıyor, hayatta. Sayın Deniz Baykal’ı seviyorum. Bunu da
anlarım. Ama doğrudan, bodoslama Atatürk’ü hatırlayınca…
MUSA
ÇAM (İzmir) – Varlığımızı ona borçluyuz.
MEHMET
NACİ BOSTANCI (Devamla) - …düşünüyorum ki, evet, Sayın Erdoğan, bu ateşli Musa
kardeşimize Atatürk’ü hatırlatıyor. Ben daha ne diyeyim, ne diyeyim. (AK PARTİ
sıralarından alkışlar) 
CEYHUN
İRGİL (Bursa) – Keşke sizin de aklınıza gelse.
MEHMET
NACİ BOSTANCI (Devamla) - Değerli arkadaşlar…
MUSA
ÇAM (İzmir) – Sayın Başkan…
BAŞKAN
– Bitirmedi daha Sayın Çam. 
MEHMET
NACİ BOSTANCI (Devamla) - Sakin ol Musa Bey, senin konuşmaların üzerinden
gidiyorum.
Bakın,
belgeli tek gerçek var gerisi spekülasyon: Sayın Cumhurbaşkanı oraya kendisini
atamadı Musa Bey, millet gönderdi ve millete saygılı olacaksınız. (AK PARTİ
sıralarından alkışlar) 
Saygılarımla.
BAŞKAN
– Buyurun Sayın Çam.
MUSA
ÇAM (İzmir) – Çok değerli hocamız benimle, zımnen, gizli olan, Sayın
Cumhurbaşkanının bir aşktan bahsetti. 
BAŞKAN
– Buyurun, iki dakika süre veriyorum.
Lütfen
Sayın Çam, dikkat edelim, yeni bir sataşmaya meydan vermeyelim.
ÖZGÜR
ÖZEL (Manisa) – Beş dakika verin…
COŞKUN
ÇAKIR (Tokat) – İtiraf edin aşkı, lütfen.
11.- İzmir Milletvekili Musa Çam’ın, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında şahsına sataşması nedeniyle konuşması
MUSA
ÇAM (İzmir) – Değerli arkadaşlar, şunu söylememiz gerekiyor: Dün Sayın Başbakan
da burada söyledi, Genel Başkanımız da söyledi. Mustafa Kemal Atatürk’ün güzel
bir sözü var, “Benim iki büyük eserim var: Biri Türkiye Cumhuriyeti devleti,
biri de Cumhuriyet Halk Partisi. Her ikisine sonsuza kadar bağlıyım.” diyor.
(CHP sıralarından alkışlar) Bizim de, hem cumhuriyetimizin kurucusu hem de
partimizin kurucusu Sayın Mustafa Kemal Atatürk’ün, onun çizdiği yolda sonuna
kadar yürümek bizim görevimizdir ve ona saygıda kusur etmemiz de asla söz
konusu olamaz.
Siz,
ona ve onun silah arkadaşına “iki ayyaş” diyebilirsiniz, bunu
söyleyebilirsiniz. Ama o iki insan, asla ve asla iki ayyaş insan değil…
OSMAN
AŞKIN BAK (Rize) – Öyle bir şey yok.
MUSA
ÇAM (Devamla) - Bunu söyleyen milletvekilleriniz var. Bunu söyleyen
arkadaşlarınız var sizin içinizde. Mustafa Kemal Atatürk’ü ve İsmet İnönü’yü
işaret ederek “iki ayyaş” diyorlar. 
Ama
o iki ayyaşın yaptığını sizler on üç yıldır, arkadaşlar, yok pahasına
satıyorsunuz ve peşkeş çekiyorsunuz. Bunu bilmeniz gerekir arkadaşlar.
MEHMET
NACİ BOSTANCI (Amasya) – Aşk olsun…
MUSA
ÇAM (Devamla) - Dolayısıyla, bizim, burada, fakirin fukaranın, yetimin parasını
kullanan Sayın Cumhurbaşkanının yapmış olduğu hukuksuzlukları dile getirmek
asli görevimizdir arkadaşlar. Bu para 11 milyon emeklinin, 25 milyon çalışanın,
engellinin, çiftçinin, köylünün, esnafın, fakirin fukaranın, yetimin parasıdır.
O paranın nereye harcandığını bizden çok sizin denetlemeniz gerekirken siz
görevinizi yapmıyorsunuz. Muhalefet partisi milletvekilleri olarak bizler bunu
yapmak zorundayız, bu bizim görevimizdir. 
HİKMET
AYAR (Rize) – En büyük hakem millettir. Millet hakemliğini yapıyor. 
MUSA
ÇAM (Devamla) - Bunu yapmazsak o zaman biz görevimizi yapmamış oluruz ki büyük
bir haksızlık ve büyük bir adaletsizlik yapmış oluruz. Biz görevimizi sonuna
kadar yapacağız ve bunu yapmakta da kararlıyız. Her kuruşun… Yetimin hakkını,
kul hakkını korumak kollamak bizim görevimizdir diyorum saygılar sunuyorum.
(CHP sıralarından alkışlar)
MEHMET
METİNER (İstanbul) – Aferin Musa, aferin!
MEHMET
NACİ BOSTANCI (Amasya) – Atatürk’ün söylediği iki büyük miras; biri cumhuriyet,
biri devrimlerdir Musa Bey. 
HİKMET
AYAR (Rize) – Millet yapıyor o hakemliği, millet. 
BAŞKAN
– Teşekkürler Sayın Çam. 
Cumhuriyete,
devlete, millete olan bağlılığını, bağımlığını burada her milletvekili gibi siz
de ifade ettiniz. Yalnız, şunu da unutmamak gerekir ki devletin başı
Cumhurbaşkanıdır, bu sıfatla Türkiye Cumhuriyeti’ni ve Türk milletinin
birliğini de Sayın Cumhurbaşkanı temsil eder. O yüzden, ifadelerimizi makul
düzeyde kullanırsak memnun olurum diye düşünüyorum. 
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
A) CUMHURBAŞKANLIĞI (Devam)
1) Cumhurbaşkanlığı 2016 Yılı
Merkezî Yönetim Bütçesi
2) Cumhurbaşkanlığı 2014 Yılı Merkezî
Yönetim Kesin Hesabı
B) TÜRKİYE BÜYÜK MİLLET
MECLİSİ (Devam)
1) Türkiye Büyük Millet
Meclisi 2016 Yılı Merkezî Yönetim Bütçesi
2) Türkiye Büyük Millet
Meclisi 2014 Yılı Merkezî Yönetim Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu
2016 Yılı Merkezî Yönetim Bütçesi
2) Kamu Denetçiliği Kurumu
2014 Yılı Merkezî Yönetim Kesin Hesabı
Ç) SAYIŞTAY (Devam)
1) Sayıştay 2016 Yılı Merkezî
Yönetim Bütçesi
2) Sayıştay 2014 Yılı Merkezî
Yönetim Kesin Hesabı
D) ANAYASA MAHKEMESİ (Devam)
1) Anayasa Mahkemesi 2016 Yılı
Merkezî Yönetim Bütçesi
2) Anayasa Mahkemesi 2014 Yılı
Merkezî Yönetim Kesin Hesabı
E) YARGITAY (Devam)
1) Yargıtay 2016 Yılı Merkezî
Yönetim Bütçesi
2) Yargıtay 2014 Yılı Merkezî
Yönetim Kesin Hesabı
F) DANIŞTAY (Devam)
1) Danıştay 2016 Yılı Merkezî
Yönetim Bütçesi
2) Danıştay 2014 Yılı Merkezî
Yönetim Kesin Hesabı
G) BAŞBAKANLIK (Devam)
1) Başbakanlık 2016 Yılı
Merkezî Yönetim Bütçesi
2) Başbakanlık 2014 Yılı
Merkezî Yönetim Kesin Hesabı
Ğ) MİLLÎ İSTİHBARAT
TEŞKİLATI MÜSTEŞARLIĞI (Devam)
1) Millî İstihbarat Teşkilatı
Müsteşarlığı 2016 Yılı Merkezî Yönetim Bütçesi
2) Millî İstihbarat Teşkilatı
Müsteşarlığı 2014 Yılı Merkezî Yönetim Kesin Hesabı
H) MİLLÎ GÜVENLİK KURULU
GENEL SEKRETERLİĞİ (Devam)
1) Millî Güvenlik Kurulu Genel
Sekreterliği 2016 Yılı Merkezî Yönetim Bütçesi
2) Millî Güvenlik Kurulu Genel
Sekreterliği 2014 Yılı Merkezî Yönetim Kesin Hesabı
I) DİYANET İŞLERİ BAŞKANLIĞI (Devam)
1) Diyanet İşleri Başkanlığı
2016 Yılı Merkezî Yönetim Bütçesi
2) Diyanet İşleri Başkanlığı
2014 Yılı Merkezî Yönetim Kesin Hesabı
İ) RADYO VE TELEVİZYON ÜST
KURULU (Devam)
1) Radyo ve Televizyon Üst
Kurulu 2016 Yılı Merkezî Yönetim Bütçesi
2) Radyo ve Televizyon Üst
Kurulu 2014 Yılı Merkezî Yönetim Kesin Hesabı
J) BASIN-YAYIN VE
ENFORMASYON GENEL MÜDÜRLÜĞÜ
(Devam)
1) Basın-Yayın ve Enformasyon
Genel Müdürlüğü 2016 Yılı Merkezî Yönetim Bütçesi
2) Basın-Yayın ve Enformasyon
Genel Müdürlüğü 2014 Yılı Merkezî Yönetim Kesin Hesabı
K) TÜRKİYE İNSAN HAKLARI
KURUMU (Devam)
1) Türkiye İnsan Hakları Kurumu
2016 Yılı Merkezî Yönetim Bütçesi
2) Türkiye İnsan Hakları
Kurumu 2014 Yılı Merkezî Yönetim Kesin Hesabı
BAŞKAN
- Söz sırası Cumhuriyet Halk Partisi Grubu adına Manisa Milletvekili Özgür
Özel’de. (CHP sıralarından alkışlar) 
Buyurun
Sayın Özel, sizin süreniz yedi dakikadır. 
CHP
GRUBU ADINA ÖZGÜR ÖZEL (Manisa) – Sayın Başkan, değerli milletvekilleri;
hepinizi saygıyla selamlıyorum. 
Cumhuriyet
Halk Partisi Grubu adına bir grup başkan vekilinin bütçede Meclis bütçesini
konuşması, meseleye verdiğimiz önem ve grubumuzun bu konudaki iradesini ortaya
koyma amaçlıdır. 
Bugün
Meclis bütçesini ve kesin hesabını görüşeceğiz. Meclisler o ülkenin dış dünyaya
karşı aynasıdır. Aynı zamanda, demokrasinin, hak ve özgürlüklerin, eşitliğin
teminatı olması gereken bu çatı hem Anayasa’ya hem kanunlara uyma konusunda en
azami gayreti göstermesi gereken ve sütte leke olabilir ama bu saydığımız temel
değerler üzerinde Mecliste leke olmaması gerekir. Ancak, üzülerek ifade etmek
zorundayız ve kendi payımıza da bundan büyük sıkıntı duyuyoruz ki Meclis artık
taşeron sistemin, emek sömürüsünün ve angaryanın merkezi, âdeta başkenti hâline
gelmiştir. Kimseye sormayın, gözümüzün önünde çalışan stenograf arkadaşlara,
kavas arkadaşlara, arada dışarı çıktığınızda size çayı getiren arkadaşlara,
güvenliğimizi sağlayan polislere sorun. Burada Anayasa’nın 18’inci maddesi
açıkça diyor ki: “Hiç kimse zorla çalıştırılamaz. Angarya yasaktır.” Bunun
Türkiye’deki pek çok alanda ihlal edildiğini biliyoruz ama en temel ihlal alanı
çalışanlarımız açısından Meclis çatısının altıdır. Yüz akı, örnek olması
gereken Meclisimiz, personel rejimi açısından tam bir yüz karası durumdadır.
Hemen çay ocağında 3 çaycı çalışıyor kulisimizde, 3 çaycı arkadaşımızın 3’ünün
de maaşı farklı, 3’ünün de kadro durumları farklı, 3’ünün de özlük hakları
farklı, 3’ünün de emekli maaşına bu işin yansıması farklı. “Kadrolu”,
“sözleşmeli” ve “taşeron” diye üç farklı çeşit personel Mecliste çalışıyor.
Eşit işe eşit ücret anlayışı temelinden daha burada sıkıntıya uğruyor. 
Milletvekili
danışmanları, gruplarımıza tahsis edilmiş olan danışmanlar, kıdem yönünden,
İşsizlik Sigortası yönünden ve iş güvencesi yönünden hiçbir haktan
faydalanamıyorlar. İşten çıkarılmaları milletvekilinin ya da grup yöneticisinin
iki dudağının arasında. Biriken kıdem tazminatı yok. Yeni bir iş arayana kadar
da İşsizlik Sigortası Fonu’ndan yararlanamaz durumdalar. 
Servis
“22.00’den geç”e kadar çalışırsak oluyor. Bana dışarıda arkadaşlar -saat dokuz
buçuk falan- diyorlar ki: “Aman Vekilim, biraz daha uzatın da servis versinler
bize, yoksa Eryaman’a kadar kendi imkânlarımızla gideceğiz.” Oysa saat
18.00’den itibaren her türlü gecikmede servisi versek ne kaybederiz? Bu Meclis
bundan tasarruf etmekle ne kazandığını düşünüyor? 
Bazı
personel genel idari hizmetler kadrosundayken 96 tane personel aynı işi
yapıyor, ancak yardımcı hizmetler kadrosunda hâlâ daha kadro için terfi
bekliyorlar. 
Ve
taşeronun en utanç verici şekli bu çatı altında. Değerli vatandaşlarımız
görseler inanamazlar. Sizler açısından normalleştiyse çok kötü. Guantanamo’yu
hatırlatan, o utanç hapishanesini hatırlatan tek tip kıyafetler giydirilmiş
taşeron işçiler var. Milletvekiliyle karşılaştığında duvar dibine gidiyor.
Cumhurbaşkanına ve cenazeye yapılması gereken cephe selamını vermesini öğretmiş
birisi. İki elini yanına koyuyor, önüne bakıyor. Sosyal ilişki kurmak
istiyorsunuz, korkuyorlar. “Asansöre gel, bin kardeşim.” diyorsun, “Binemem
efendim.” diyor. Bunu kim yasaklıyor? Böyle insanlık dışı bir yaklaşımla
taşeron işçilerin üzerinde kurulan bu sosyal alanlardan tecrit mekanizması
neyse bu ayıp hepimizindir, bunu derhâl ortadan kaldıracak tedbirleri almamız
lazım. Kraldan çok kralcılar var Meclis bürokrasisinde, gerekirse onlara bu
konuda en net talimatların verilmesi lazım. 
Türkiye
Büyük Millet Meclisi ve sendika, uzun süredir AKP bunu engellemeye çalışıyordu.
Şimdi bir başka şey var, biraz önce kravat polemiğini yaşadığımız değerli
arkadaşlarımız kendi sendikalarını Meclise dayatıyorlar, İdare Amiri olmanın da
verdiği taktik avantajla ve daire başkanları, tüm amirleri uyarıyoruz, burada
ve İstanbul kampüsünde: Bu işlere bu şekilde girmeyin. Bu işlerle uğraşmak
Anayasa’nın 51’inci maddesine, özgürce sendika seçme hakkına tamamen aykırıdır.
Bu yüzden, bu işlere girenler ileride bunun hesabını verirler. 
Meclisteki
polisler… Deneyim önemli, hepiniz biliyorsunuz, gözümüzün içinden, bakarak bir
şeyleri anlıyorlar. Her türlü tehlikeyi erken sezmeye, mesai mefhumu
gözetmeksizin çalışmaya alışmışlar. Bir yasa değişikliği yaptınız, Meclisteki
polislere verilen 800 liralık ek ödeme kalktı, Cumhurbaşkanlığı korumalarına ve
Başbakanlık korumalarına tahsis edildi. Şimdi, bir de Ankara saldırısından
sonra, Meclis daha iyi nasıl korunur? Emeğin hakkını verin, onların daha önce
ellerinden almış olduğunuz haklarını verin, liyakate önem verin, bu işe
siyaseti alet etmeyin herkes görevini dört dörtlük yapar.
Peki,
bu kadar tasarrufla Meclis ne sağlıyor, para mı sağlıyor? Bu tasarruf ne işe
yarıyor? O zaman, Meclis Başkanına sormak lazım: Müşavir kadroları var dünya kadar,
şişkin ama biliyoruz ki Meclis Başkanının 3 tip danışmanı var; danıştıkları,
danışmadıkları ve tanışmadıkları. (CHP sıralarından alkışlar) O tanışmadığı
müşavir kadrolarını boşaltsınlar, emekçinin alın terinin hakkını versinler. Bu
konuda üstümüze ne düşerse yapmayı düşünüyoruz.
Meclis
lojmanları… Meclisteki kreş sokağın ötesinde. 5 yaşında, 6 yaşında sabiler
annelerinin elinde yağmurda karşıdan karşıya geçecek. Lojmanlar boşaldı,
“Tahsis edin.” dedik, olmadı; A, B Blok olmadı. Soruyorum buradan, açıklansın:
Lojmanlara mantolamayı kaç paraya yaptırdınız? Mantolamadan kaç gün sonra 5
blok lojmanı yıktırdınız? Mantolama yapılıp içinde oturulmadan yıkılan
lojmanlardan bahsediyorum. 
Mecliste
atamalarda liyakat sistemi tamamen terk edildi. Artık tek bir sistem var:
Siyasi yakınlık, siyaset. En yetkin personeller, başkan yardımcıları siyasi
tavır belirtmedikleri için ya da kendinize uygun görüş vermedikleri için
görevlerinden kızak görevlere çekiliyorlar. Arkalarında sistemin onların yerine
yetiştirdiği kişi yerine, yok, taa Kütüphane’den, oradan, buradan uzman olarak
Kanunlar Kararlara atamalar yapılıyor ve bu yüzden de o liyakat sistemiyle
dikine yükselme umuduyla size, bize eşitlikçi hizmet etmeye çalışanlar da bu
mobbingin sonunda görevi bırakıyorlar.
Meclisi
Türkiye'yi yönettiğiniz gibi yönetiyorsunuz. Onu da beğenmiyoruz, bunu da
beğenmiyoruz; Meclis bütçesine de Türkiye bütçesine de “ret” oyu veriyoruz.
(CHP sıralarından alkışlar) 
BAŞKAN
– Teşekkürler Sayın Özel.
Söz
sırası Adana Milletvekili Elif Doğan Türkmen’e aittir.
Sayın
Türkmen, buyurun. (CHP sıralarından alkışlar) 
Süreniz
yedi dakikadır.
CHP
GRUBU ADINA ELİF DOĞAN TÜRKMEN (Adana) – Sayın Başkan, değerli milletvekilleri;
Sayıştay Başkanlığı bütçesi üzerinde söz aldım. Söze başlamadan önce, Deniz
Gezmiş’i sevgi ve saygıyla anıyorum. 
Değerli
milletvekilleri, vatandaşın ödediği vergilerle toplanan kamu gelirlerinin
nerelere harcandığını ve usulüne uygun harcanıp harcanmadığını belirlemek
amacıyla kamu idarelerini denetleyen Sayıştay, hepimizin bildiği gibi bu önemli
görevi Meclis adına yapmaktadır. Sayıştay bütçesiyle ilgili görüşlerimi
belirtmeden önce, yaşadığımız süreç hakkında kısa bir özet yapmak istiyorum.
Ne
yazık ki ülkemizin içinde bulunduğu ekonomik, toplumsal ve siyasal iklim her
geçen gün biraz daha bozulmaktadır. Bu bozulmanın ilki, demokrasinin temeli
olan kuvvetler ayrılığı prensibinin ortadan kalkmasıdır. Yasama, yürütme ve
yargı erkleri tamamen tekelleşerek tek güç odağına dönüşmüştür. 
Yasamadan
yargıya, yürütmeden bütün kamu yöneticilerine, medyadan iş adamlarına kadar
herkesin, ne diyecek diye beklediği, baskı ve zulümden çekindiği, fiilî tek
adam yönetimi vardır. Toplumun tüm kesimleri, üzerindeki baskı ve otoriteyi
iliklerine kadar hissetmektedir. Devletin başı, en yetkili adam, oldu tek adam.
Önce tarafsızlık kavramının içi boşaltıldı, sonra tamamen yok edildi. Adalet,
hukuk, eşitlik, özgürlük yandaşlar için hak, vatandaş için hayal oldu. 
Devletin
bütün kurumları birer parti kurumuna dönüşerek iktidar partisinin yörüngesine
oturdu. İş adamları vergi cezaları, teftişlerle baskı altına alındı, muhalif
kim varsa her türlü baskıyla sindirildi, cezaevine konuldu. Sosyal medyada
yapılan eleştirilere dahi tahammül kalmadı ve savcılar sosyal medyada cadı
avına başladı. Sosyal yardımlar bile tehdit unsuru olarak kullanıldı. Devletin
tepesinin en yüksek tondan kullandığı öfke, şiddet ve had bildiren dil birlikte
yaşama iradesinin altını dinamitledi ve herkesi ayrıştırdı. Yaratılan korku
imparatorluğu toplumu baskı altına aldı. Komşunun komşuya tahammülü kalmadı. 
Doğu
ve güneydoğuda adı konmayan bir savaş, şehir merkezlerine inen terör var. Hemen
her gün gelen şehit haberleri ailelerle birlikte toplum vicdanında da
kapanılmaz yaralar açtı. En çok şehit veren illerin başında gelen Adana’da şehit
törenlerine, taziye ziyaretlerine yetişemez olduk. 
Eğitim
ve sağlık hizmetlerinden yararlanmakta bile parası olanlar ve olmayanlar diye
ayrıldık. 
Ekonominin
durumu ortada. Devlet, şirketler, vatandaşlar borç batağında; ülkede yoksulluk,
yolsuzluk, usulsüzlük had safhada. İşte bu durumdayken de Hükûmetin öngörüsüz
yaklaşımları, yanlış dış politikalarıyla yalnızlaşan bir ülkeyiz. 
Değerli
milletvekilleri, önemli olan tek başına bütçe yapmak değil, yaptığınız bütçenin
özellikle harcama kalemlerinin denetlenmesi ve bu harcamaların Anayasa ve
yasalara uygun olup olmadığının belirlenmesi. Denetim iktidarın yörüngesinde
olmamalı. Ancak bütçesini görüştüğümüz Sayıştay da dâhil olmak üzere her türlü
denetim mekanizması diğer kurumlarda olduğu gibi iktidarın baskı ve
yönlendirmesi altındadır. Meclisin denetim ve karar alma görevleri hiçe
sayılmaktadır. Türkiye’de hiyerarşik denetim, mali denetim, Sayıştay denetimi
farklı tanımlamalarla kısıtlanmakta, çeşitli kanun ve yönetmelik
değişiklikleriyle Sayıştay denetiminden yüzde 50’den az kamu payı olan
kuruluşlar çıkarılmakta, 2002-2013 yılları Sayıştay denetim raporları Meclise
dahi gelmemektedir. Bu yapı her türlü hırsızlığa, istismara ve yolsuzluğa çanak
tutan bir yapıdır. 
Ülkemizin
yolsuzluk konusundaki karnesine her geçen gün yeni kırıklar eklenmektedir.
Uluslararası Şeffaflık Örgütünün 26 Ocak 2016’da açıkladığı 2015 Yılı Dünya
Yolsuzluk Algı Endeksi Raporu’na göre 168 ülke arasında yolsuzluk konusunda en
kötü gerilemeyi yaşayan Türkiye ne yazık ki 2’nci sıradadır. “Siyasetçiler ve
yandaşları devlet kurumlarını gasbederek güçlerini artırma ve yolsuzluklarını
kapama eğilimindedir.” diye rapor açıkça yazmıştır. Ve bir şey daha var
raporda, hiçbir denetlemeden geçmeyen örtülü ödeneğin AKP döneminde 17 kat
arttığına dair.
Değerli
milletvekilleri, Sayıştay yüksek bir denetim kurulu olmanın yanı sıra bir hesap
mahkemesidir. Son yıllarda Sayıştayın Meclise gönderdiği raporlar kuşa
çevrilmiş, bilgi, veri eksikleriyle dolu raporlar hazırlanmıştır. Plan Bütçe
Komisyonu üyelerimizin dile getirdiği gibi, 24 belediye şirketinin denetlendiği
raporun tamamı yarım sayfadır. AKP iktidarında açık, şeffaf, hesap verebilir
bir kamu yönetimine siyasi baskı ve yönlendirmeden uzak, sağlıklı işleyen bir
denetim mekanizmasına kavuşmamız imkânsızdır. Denetim görevini yapmayan
Sayıştay için de bütçe ayrılmasının bir anlamı yoktur. 
Konuşmamı
Gazi Mustafa Kemal Atatürk’ün bir sözüyle bitirmek istiyorum: “Yaptıkları işin
doğruluğuna inanan insanlar çalışmalarının denetlenmesinden, karşı fikirler
ortaya atılmasından ve tercihleri üzerinden münakaşa yapmaktan zevk alırlar.”
Bunu yaşamadığımız AKP tarafından hazırlanan ve Komisyonun yok sayıldığı bir
Sayıştay bütçesine “Hayır.” diyeceğimizi belirtiyorum. 
Yüce
heyetinizi saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Türkmen.
Söz
sırası Ankara Milletvekili Murat Emir’e aittir. 
Buyurun
Sayın Emir. (CHP sıralarından alkışlar)
Sizin
de süreniz aynı şekilde yedi dakikadır.
CHP
GRUBU ADINA MURAT EMİR (Ankara) - Sayın Başkan, değerli milletvekilleri;
Anayasa Mahkemesinin bütçesi üzerinde partimizin görüşlerini açıklamak üzere
söz almış bulunuyorum. Ben de sözlerime başlarken Türkiye devrimci
mücadelesinin liderlerinden Deniz Gezmiş’i ve antiemperyalizm mücadelesinde,
bağımsız Türkiye yolunda emek veren, can veren herkesi saygıyla selamlıyorum.
Onlar
12 Marttan sonra düzmece iddianamelerle, bugün herkesin hukuksuz olduğunu kabul
ettiği iddialarla yargılandılar ve idam edildiler. Onlar Anayasa’yı ortadan
kaldırmak suçunu işlemediler ama Anayasa bugün bir şekliyle ilga edilmekte ve
bazı hükümleri yok sayılmaktadır, açık bir biçimde bunu görüyoruz. 
Bunun
bu bütçeyle ilgili olan kısmı 6’ncı maddedir değerli arkadaşlar. 6’ncı maddeyle
aslında millî iradeye, Türkiye Büyük Millet Meclisine ait olan bir yetki bir
şekliyle geniş bir biçimde Maliye Bakanına devredilmektedir ve bu açık bir
Anayasa ihlalidir. Bu Anayasa ihlalini 2015 bütçesinde de yaptınız. Biz bunu
Anayasa Mahkemesine götürdük ancak hâlâ bir sonuç çıkmadı. Dolayısıyla, sizin
bir şekliyle bunun Anayasa’ya aykırı olduğunu görüp bunu düzeltmenizi
bekliyoruz, bu şekliyle Anayasa’ya açıkça aykırılığını ifade etmek gerekiyor. 
Değerli
arkadaşlar, yargının siyasallaştığı, hâkimlerin, mahkemelerin miting
meydanlarından, muhtar toplantılarından emir aldığı bir dönemden geçiyoruz.
Aynı şekilde, Cumhurbaşkanının ve AKP iktidarının Anayasa Mahkemesiyle ilişkisi
geçici bir mevsimsel aşk dışında oldukça sorunlu olmuştur.
Biliyorsunuz,
2010 Anayasa değişikliğine kadar AKP iktidarı Anayasa Mahkemesinden sürekli
şikâyet etmiştir. Ve 2010 Anayasa değişikliğinden sonra Anayasa Mahkemesinin
yapısını Abdullah Gül’ün atamaları dolayısıyla değiştirebileceklerini
düşündükleri için de ilk aylarda, ilk yıllarda rahat bir oh demişlerdir. Ama
aslında şu ortaya çıkmıştır ki, AKP’nin de Sayın Cumhurbaşkanının da Anayasa
Mahkemesiyle sorunu, aslında hâkimlerin nitelikleriyle, dünya görüşleriyle
bağlı değildir; aslında Sayın Cumhurbaşkanı ve AKP hukuk tanımak
istememektedir. 
Bakınız,
burada “millî irade” kavramını sürekli kullanıyorsunuz. Millî irade deyince
sadece yüzde 49,5’u anlıyorsunuz. Millî irade, Meclisteki çoğunluğa
indirgenemez. Millî irade, ulusal egemenliğimizi ifade eder. Evet, egemenlik
kayıksız şartsız milletindir ama asıl sorun bu egemenliği kimin, nasıl
kullanacağıdır. Anayasa’mızın 6’ncı maddesi açık, millet, egemenliğini anayasal
organlarıyla, yasama, yürütme ve yargı eliyle kullanır. 
Dolayısıyla,
Anayasa Mahkemesi bir karar verince “Bu kararı siz nasıl verirsiniz? Herkes
sınırını bilsin.” demek geçersizdir, anlamsızdır. Başta Recep Tayyip Erdoğan
olmak üzere herkesin sınırlarını bilmesi gerekmektedir. Siyasetin sınırı
Anayasa’dır, hukuktur. Ancak biz son süreçte de daha önce de Anayasa Mahkemesi
kararlarına karşı sizlerin açık bir biçimde karşı çıktığınızı, hatta çoğu defa
da eleştiri sınırını geçecek ve Anayasa Mahkemesini neredeyse aşağılayacak
derecede yorumlar yaptığınızı biliyoruz.
Bakınız,
anayasalar aslında iktidarı, siyasal iktidarı sınırlamak için yazılırlar.
Siyasi iktidar sınırlandığı ölçüde demokratikleşir. Lord Acton “Güç
yozlaştırmaya eğilimlidir, mutlak güç ise mutlaka yozlaştırır.” demektedir.
Yine, Alman faşizmini yaşamış büyük Anayasa hukukçusu Kelsen, anayasaların
iktidarları sınırlamak amacıyla yapıldığını söylemiştir. Dolayısıyla, siz,
millî irade savlarıyla Anayasa'yı çiğnemeye ve Anayasa'yı sürekli ihlal etmeye
devam edemezsiniz, etmemelisiniz.
Millî
irade söylemleriyle ve millî iradeden kaynaklı olarak da sürekli aklandığınızı
söylüyorsunuz. 17-25 Aralık yargılamalarından nasıl kurtulduğunuzu siz unutmuş
olabilirsiniz ama biz unutmadık ve unutturmayacağız. O süreçte sulh ceza
hâkimlikleri ihdas ettiniz. Sulh ceza hâkimlikleri, biliyorsunuz, mahkemelerin
tutuklama, sorgulama gibi işlemlerini yapmakla yetkilendirildi ve sonrasında
sulh ceza hâkimliklerini, Sayın Adalet Bakanının Hâkimler ve Savcılar Yüksek
Kurulunun 1. Dairesinin dörtte 3 dengesini bozmak şekliyle özene bezene atadığı
hâkimler yoluyla siz atadınız. Anayasa Mahkemesinin sulh ceza hâkimliklerinin
kuruluşunu iptal etmesini beklerdik ama maalesef Anayasa Mahkemesi bunu gerekli
görmemiştir. Gerekçesinde de “Evet, burada ‘tabii hâkim’ ilkesi geçerlidir
çünkü sulh ceza hâkimliklerine Hâkimler ve Savcılar Yüksek Kurulu hâkim
atamıştır.” demiştir. Ancak, Hâkimler ve Savcılar Yüksek Kurulunun 1. Dairesi
yani sulh ceza hâkimliklerine hâkim atayan 1. Dairesi, sonuç olarak, Adalet
Bakanının müdahalesiyle 2 üyenin yer değiştirmesi sonucunda dörtte 3 oranında
tamamen siyasal iktidarın eline geçmiştir.
Benim
burada vaktim yetmediği için ayrıntılarıyla daha sonra... 1. Dairenin seçe seçe
nasıl hâkim atadığını anlatmaya vaktim yok ama şunu bilin: 17-25 Aralık
yargılamaları asla aklanmamıştır ve o mahkemelerin verdiği kararlar asla hukuki
değildir. 
Sözlerime
son verirken, bu bütçeye kırmızı kart göstereceğimizi ve “hayır” diyeceğimizi
bildirir, saygılar sunarım. (CHP sıralarından alkışlar) 
BAŞKAN
– Teşekkürler Sayın Emir. 
Söz
sırası Muğla Milletvekili Ömer Süha Aldan’a aittir. 
Buyurun
Sayın Aldan. (CHP sıralarından alkışlar) 
Yedi
dakikalık sürenizi başlatıyorum. 
CHP
GRUBU ADINA ÖMER SÜHA ALDAN (Muğla) – Teşekkür ediyorum Sayın Başkan. 
Değerli
milletvekilleri, Yargıtay ve Danıştay bütçelerine ilişkin görüşlerimi açıklamak
üzere huzurlarınızdayım. 
Aslında,
Türkiye’de yüksek yargıyı konuşurken 12 Eylül 2010 öncesi ve sonrasını
değerlendirmeye tabi tutmak lazımdır. 12 Eylül 2010 tarihindeki referandum,
Türkiye’de yargının tamamıyla yürütmenin emrine girdiğinin tescillendiği bir
gündür. Bir örnek vereyim: 2010 referandumundan önce Yargıtayda 250 üye vardı,
Danıştayda 95 üye vardı; 2011’deki HSYK değişikliğinden sonra Yargıtaydaki
tabloyu değiştirmek için sayı 387’ye çıkarıldı, Danıştayda ise 155’e. Bu
seçilenlerin hemen hemen yüzde 99’u cemaat mensubu yargıçlardı. Daha sonra, 2014
yılında yani 17-25 Aralık sürecinin hemen sonrasında, şubat ayında yapılan
değişiklikle, bu sefer kardeşler arasında savaşta kavram değişti, üstünlük
savaşı başladı ve yapılan değişiklikle yine sayı artırılarak, Yargıtayın,
Danıştayın yapısını değiştirme adına, Yargıtayın üye sayısı 516’ya, Danıştayın
üye sayısı 195’e yükseltildi. Dünyanın hiçbir ülkesinde yüksek yargıda bu kadar
insan çalışmaz, bu kadar yüksek yargı üyesi bulunmaz. Tabii, bütçeyi
konuşacağız ama anlaşılan o ki gerek Yargıtayda gerek Danıştayda kamu düzeni ve
güvenliğe ayrılan payın artırılması dışında bütçe gelirleri anlamında herhangi
bir ek katkının olmadığını görmekteyiz. 
Değerli
milletvekilleri, Henry Thomas Buckle şöyle bir laf ediyor: “Suçu toplum
hazırlar, suçlu işler.” Aslında, yargı mercileri sonuç yerleridir. Toplumsal
yapıdaki birtakım bozukluklar suç olarak yansır ve yargı bunu bir sonuca
bağlar. 
Temelde
Türkiye'nin son yıllarına baktığımız zaman, bakmayın böyle hava atmalara,
asmalara, kesmelere, ekonomideki o gelişmişliğe, demokrasi söylemlerine;
Türkiye'nin bir gerçeği vardır, Türkiye’de yargının yükü artmaktadır. Mutlu
olan, insanı mutlu olan, refah içindeki bir toplumda suç işleme oranı niye
artsın? Bunun birtakım etkenleri vardır; öncelikle ekonomik tablo, işsizlik, geçim
derdi suçun ana etkenlerinden biridir. Türkiye’de bugün yoksulluk en temel
noktalarından bir tanesidir.
İki:
Yolsuzluk ve yanlış ekonomik politikaların getirdiği sonuçlar, kafalardaki
kavram kargaşalığı. Bir yandan ahlak abidesi kesileceksin ama siyasette ve
ticarette en büyük ahlaksızlığı yapacaksın. İşte, bu da temel bir çelişkidir.
(CHP sıralarından “Bravo” sesleri, alkışlar) 
Üç:
İnsanlar neoliberalizm ile yeniden muhafazakârlaştırma hareketinin arasına
sıkıştırılmıştır, ne yapacağını bilemez durumdadır; moral değerlerini
yitirmiştir Türk insanı. 
Göçün
yarattığı bir tablo da vardır. Kentin varoşları ne yazık ki suç işleme
merkezleri hâline getirilmiştir, kontrol kaybedilmiştir. Kontrolün
kaybedildiğinin örneklerini bugün Diyarbakır’da, şurada, burada net bir şekilde
görüyoruz zaten. 
Dört:
Bir diğer nokta, yanlış ve rezil eğitim politikasıdır. Türkiye’deki insanlar
eğitimden yoksundurlar. Eğitimde fırsat eşitliği yoktur. Paranız varsa o kadar
eğitiminiz vardır, paranız yoksa eğitimsiz sürünmeye mahkûmsunuz demektir. 
Ve
son olarak toplumsal barış… Bu kadar kutuplaşmanın olduğu bir toplumda elbette
ki suç yaratılır, suç oluşur. Bunu engellemenin hiçbir yolu da yoktur. 
Değerli
milletvekilleri, hâkimler ve savcılara ilişkin olarak Danıştay ve Yargıtay geçmiş
dönemlerde not verirlerdi. Bunun için de ilk derece mahkemelerinde görev yapan
hâkim ve savcılar kararlarını vermede özen gösterirlerdi. Ne yazık ki bu
kaldırıldı. Şimdi, fütursuzca, abuk subuk, ön yargılı, siyasi düşünceyi
doğrudan karara yansıtan kararlar vermekten hâkim ve savcılar çekinmiyorlar.
Buna bir dur demek lazımdır, yeniden not sistemi getirilmek durumundadır. 
Bir
diğer nokta, bu 516 ve 195 sayısını azaltmak adına birtakım projelerin hayata
geçirilmekte olduğunu görüyorum, geçirilmeye çalışılacağını duyuyorum.
Öncelikle bölge adliye mahkemelerini kurup beğenmedikleri yüksek yargı
üyelerini oraya doldurma gibi bir mantık var. Bir diğer mantık, Anayasa’ya
açıkça aykırı olduğu hâlde buradan bir yasa çıkarıp Anayasa Mahkemesi
kararlarının geriye yürüyemeyeceğini göre göre bazı tasfiye etme girişimleri
var. Bu konuda hukuk dışına çıkılmamasını özellikle rica ediyorum.
Değerli
milletvekilleri, yargıdan silah olur mu? Evet, Kaleşnikof silahtır, tabanca
silahtır ama bugün günümüzde yargı da bir silahtır artık, hem de kalleş bir
silahtır. (CHP
sıralarından alkışlar) Çünkü güveneceğiniz
bir mercidir yargı, yargıya güvenirsiniz ama sizi bugün yargı arkadan vuruyor.
Niye? Yargı yürütmenin tekelindedir. 
Son
sözüm bu konuda şu: Yönetirken adaletli davranmak lazımdır. Yönetirken adaletli
davranmayanlar yönetimden düştükleri zaman gerçekten aradıkları adaleti
bulamayacaklarını da bilmek durumundadırlar. (CHP sıralarından “Bravo” sesleri,
alkışlar) Ve gün öyle bir gündür ki yargı -klasik sözle bitirelim- herkese
lazımdır.
Yüce
Meclisi saygıyla selamlıyorum. (CHP sıralarından “Bravo” sesleri, alkışlar) 
BAŞKAN
– Teşekkürler Sayın Aldan.
Şimdi,
Kocaeli Milletvekili Haydar Akar. (CHP sıralarından alkışlar) 
Sayın
Akar, buyurun, sizin de süreniz yedi dakikadır. 
Lütfen
Sayın Akar, sizden dolu bir konuşma bekliyoruz inşallah.
CHP
GRUBU ADINA HAYDAR AKAR (Kocaeli) – Sayın Başkan, değerli milletvekilleri;
evet, dün Başbakan konuştu, bugün de bana Başbakanlık bütçesi üzerine konuşmak
nasip oldu.
MUSA
ÇAM (İzmir) – Farz oldu, farz.
HAYDAR
AKAR (Devamla) – Bugün görüştüğümüz bütçe Başbakanlık bütçesi, doğru, ama bu
ülkede bir Başbakan var mı, yok mu, bu bir tartışılır arkadaşlar, değil mi?
Sürem
yedi dakika. Bakın, bu Başbakan böyle giderse gelecek dönemki Başbakanlık bütçesini
konuşurken bir dakikalık bile konuşma ihtiyacı olacağını düşünmüyorum.
Şimdi,
bütçeye girmeden, Sayın Davutoğlu’nun Dışişleri Bakanlığından Başbakanlığına
uzanan hikâyesine bir bakalım hep birlikte. AKP hükûmetleri döneminde para
kasalarıyla, ayakkabı kutularıyla sıfırlama işlemleri yapılırken Sayın
Davutoğlu’nun da bütün komşularımızla ilişkilerimizi sıfırladığını hep birlikte
görüyoruz. Bakın, Sayın Başbakan Ekim 2013’te dış politikayı altı temel ilkeye
dayandırıyor. Bir: Güvenlik ve özgürlükler arasında denge. İki: Komşularla
sıfır sorun. Üç: Çok boyutlu bir dış politika. Dört: Proaktif bir bölgesel
politika. Beş: Yepyeni bir diplomatik tarz. Ve altı: Ritmik diplomasi. Bunları
siz duymamışsınızdır, merak da etmiyorsunuzdur ama bu, Başbakanın söylemi
Dışişleri Bakanlığı döneminde. 
Geldiğimiz
noktaya baktığımızda durumumuza güler misiniz, ağlar mısınız? Bir şeyi başarmış
-sayesinde- dost, müttefik, komşu, ne varsa hepsini sıfırlamış arkadaşlar. Dün
“Bu coğrafyada özne olacağız.” diyordu ama görüyorum ki bu coğrafyada sıfat
bile olamayacak duruma getirmişler durumu. 
Dışişleri
Bakanlığında ilklere imza atan Sayın Davutoğlu, Başbakanlığı döneminde de
ilklere imza atmaya devam ediyor. Bakın, bunları da sizlerle paylaşmak
istiyorum. Doksan iki yıllık cumhuriyet tarihinde ilk kez toprak kaybettik
arkadaşlar, ilk kez toprak kaybettik. Neden bahsettiğimi biliyorsunuz, değil
mi? Süleyman Şah Türbesi’nden bahsediyorum. 22 Şubat 2015 gecesi yanına da
askerleri alarak gece yarısı kahramanlık hikâyeleri yazıyordu saraydan önce
basın açıklaması yapabilmek için. Şimdi merak ediyorum, o kahramanlık
hikâyelerini yazarken paydaşı, ortağı kimdi? Şimdi çıksın, Türkiye
Cumhuriyeti’ne bunu anlatsın diyorum. 
Bitti
mi? Hayır bitmedi. Tarihte ilk kez yetkilerini devreden Başbakanla karşı
karşıyayız arkadaşlar. Dün ekonomi konseyi kurulmuş 50 kişilik, içinde bakanlar
var, adalet konseyi kurulacak, eğitim konseyi kurulacak, enerji… Nerede? Kaçak
sarayda kurulacak. Bakanlar var ama Başbakan yok içerisinde arkadaşlar. Boşuna
demedim “Gelecekte böyle bir konuşmaya ihtiyaç olmayacak.” diye. Yaptıklarınız
ortada.
17-25
Aralıkta beraber yürüttüğünüz cemaat tarafından aldatıldınız. Suriye’de can
dostunuz Esad tarafından aldatıldınız. Yardım ve yataklık yaptığınız terör
örgütü tarafından 358 güvenlik görevlimiz şehit edildi, PKK terör örgütü
tarafından da aldatıldınız. IŞİD’in aldığı canlardan sonra televizyon
programlarına katıldınız, bu kızgın çocukların katliamlarından sonra
oylarınızın yüzde 4 arttığını söylediniz. Doğru, IŞİD tarafından da
aldatıldınız. Mitinglerde “Beyaz Toroslar gelir!” dediniz. Son Ankara
patlamasındaki aracın rengini merak ediyorum ama Genel Başkanım siz bu ülkeyi
yönetemiyorsunuz dediğinde de alınıyorsunuz. Peki, bu bütün bu saydıklarımı
“CHP yaptı.” mı diyeceksiniz? Dün Sayın Davutoğlu “CHP’nin ayak oyunları.”
diyordu bu kürsüde, ben de diyorum ki “Sayın Davutoğlu, bunlar sizin ayak
oyunlarınız mı acaba, merak ediyorum.” Doksan iki yıllık tarihimizin her
dönemine sahip çıkıyoruz ama on üç yıllık Hükûmetiniz döneminde yaptıklarınızı
reddimiras yapıyorsunuz. 
Başka
başarılarınıza da bakmak istiyorum. Bakın, ülkemizde terör var mı? Var. Eskiden
1 terör örgütü vardı, sayenizde 2 tane oldu(!) Ülkemizde işsizlik var mı? Var.
10,4; 6 milyon işsiz var. İşçi sınıfının problemleri var mı? Var. Sayenizde
işçiler asgari ücretli köle hâline dönüştürüldüler. Çiftçilerimizin problemleri
var mı? Var. Emeklilerin problemleri var mı? O da var. Yüzer lira verdikleri
için, yıl içinde 100 lira zam yaptıkları için emeklilerin problemlerini
çözdüklerini düşünüyorlar. Esnafın problemi var mı? Var. Memurun problemi var
mı? O da var. “3600” dedik biz, siz “3000’e yeter.” dediniz. Peki, ülkede
yoksulluk var mı? Var. 17 milyon yoksulumuz var. Peki, yolsuzluk var mı bu
ülkede? E, o da var. Yolsuzluk rakamını bize sormayın, biz tahmin yürütüyoruz
ne kadar yolsuzluk yapıldığına dair. Dün de Başbakan dedi ki Genel Başkanımıza:
“Tahminlerle söylüyorsunuz.” Ama yolsuzluk rakamını en iyi bilenin, en net
bilenin kaçak sarayda oturduğunu da hepimiz biliyoruz arkadaşlar. (CHP
sıralarından alkışlar) “Kaçak saray” diyorum çünkü sizden öğrendik. Abdullah
Öcalan’a “İmralı” diyorsunuz, PKK’ya da “Kandil” diyorsunuz, biz de “kaçak
saray” diyoruz, bunu da sizden öğrendik. Peki, vatandaşın borcu var mı? Var. 2002’de
6,5 katrilyon, bugün geldiğimiz noktada 382 katrilyon lira borcu var
vatandaşın. İş kazaları var mı? Var. Tebrik ediyorum, Avrupa’da 1’inci
yaptınız, dünyada 3’üncü yaptınız ölümlü iş kazalarında Türkiye’yi. Peki,
bunlar var da Başbakan dün ne anlattı burada, bunlarla ilgili bir şey
anlattığını duyanınız var mı? 
Bir
de olmayanlara bakalım. Mesela, bu ülkede adalet var mı? Yargı var mı bu
ülkede, yargı? O da yok değil mi? Sakın Anayasa Mahkemesinin verdiği kararın bu
ülkede yargı olduğu için doğru karar olduğunu zannetmeyin. Çünkü o, Abdullah
Gül’ün Tayyip Erdoğan’a doğum günü hediyesiydi arkadaşlar. (CHP sıralarından
alkışlar) Devam ediyorum. Demokrasi var mı? Yok. İfade özgürlüğü var mı? O da
yok. Basın özgürlüğü var mı? O da yok. Tarafsız bir cumhurbaşkanı var mı bu
ülkede? O da yok. Bu ülkede Başbakan var mı? O da yok. Hadi, bunlar tamam.
Vatandaşın can güvenliği var mı bu ülkede? O da yok. Hangi başarı öyküsünden
bahsediyorsunuz?
OSMAN
AŞKIN BAK (Rize) – 1 Kasım var, 1 Kasım, sandığa gömüldüğünüz tarih.
HAYDAR
AKAR (Devamla) – Bakın, 7 Hazirandan sonra “Ülkeye kaos gelecek.” dediniz,
geldi mi? Geldi, bildiniz, doğru söylediniz.
OSMAN
AŞKIN BAK (Rize) – 1 Kasım var, sandığa gömüldüğünüz tarih. 11 seçimdir sandığa
gömüldünüz, neticeler ortada.
HAYDAR
AKAR (Devamla) – Bu kaosun adı da “AKP”dir.
OSMAN
AŞKIN BAK (Rize) – 1 Kasım var, konuş, 1 Kasım.
HAYDAR
AKAR (Devamla) - Son olarak şunu söylemek istiyorum: “Basın ve ifade
özgürlüğünde…
OSMAN
AŞKIN BAK (Rize) – Sandığa gömüldünüz ya.
HAYDAR
AKAR (Devamla) - …Avrupa ülkelerinden geri değiliz.” diyor Sayın Başbakan.
OSMAN
AŞKIN BAK (Rize) – Konuştun, konuştun sandığa gömüldün.
HAYDAR
AKAR (Devamla) - Sayın Başbakan size buradan seslenmek istiyorum: Bu ülkede siz
ne kadar özgürseniz, özgür Başbakansanız basın da o kadar özgürdür diyor,
hepinize sevgiler, saygılar sunuyorum. (CHP sıralarından alkışlar)
OSMAN
AŞKIN BAK (Rize) – 1 Kasımda netice var, sandığa bak.
SÜREYYA
SADİ BİLGİÇ (Isparta) – Hâlâ öğrenemedin şu konuşmayı Haydar(!)
OSMAN
AŞKIN BAK (Rize) – Sandığa bak abi, 11 seçimdir kaybediyorsunuz ya.
BAŞKAN
– Sayın milletvekilleri… 
BÜLENT
TURAN (Çanakkale) – Sayın Başkan…
BAŞKAN
– Sayın Turan…
BÜLENT
TURAN (Çanakkale) – “Yetkilerini devreden Başbakan.” diyerek Genel Başkanımıza
sataştı. Onun için, cevap vermek istiyorum. 
BAŞKAN
– Sayın Turan, lütfen, iki dakikada yeni bir sataşmaya meydan vermeyelim. 
Süreniz
iki dakika. 
Buyurun.

V.- SATAŞMALARA İLİŞKİN KONUŞMALAR (Devam)
12.- Çanakkale Milletvekili Bülent
Turan’ın, Kocaeli Milletvekili Haydar Akar’ın 118 sıra sayılı 2016 Yılı Bütçe
Kanunu Tasarısı ile 119 sıra sayılı 2014 Yılı Kesin Hesap Kanunu Tasarısı’nın
birinci tur görüşmelerinde CHP Grubu adına yaptığı konuşması sırasında Adalet
ve Kalkınma Partisi Grup Başkanına sataşması nedeniyle konuşması
BÜLENT
TURAN (Çanakkale) – Sayın Başkan, değerli milletvekilleri; bütçe görüşmelerinin
kendine has usulüyle ilgili olarak suhuletle, sakinlikle süreci götürmeye
çalışıyoruz. 
GARO
PAYLAN (İstanbul) – Osman öyle yapıyor!
OSMAN
AŞKIN BAK (Rize) – Ben “1 Kasım” dedim sadece.
BÜLENT
TURAN (Devamla) - Birçok CHP’li arkadaşımızın da buna riayet ettiğini görüyorum
ancak bağırmaktan başka… 
ÖZGÜR
ÖZEL (Manisa) – Osman… Osman’ı söylüyor! 
BÜLENT
TURAN (Devamla) - …polemikten başka hiçbir özelliği olmayan Haydar Bey… (AK PARTİ
sıralarından alkışlar)
ATİLA
SERTEL (İzmir) – Osman bağırıyor. 
BÜLENT
TURAN (Devamla) - …yine usulü bozdu, yine Osman Bey’i tahrik etti, yine
bağırmaya hak ettirdi. 
HAYDAR
AKAR (Kocaeli) – Ben de sana cevap vereceğim. 
BÜLENT
TURAN (Devamla) - Değerli arkadaşlar, aynı şeyleri yapıp farklı sonuçlar
beklemek makul insanların tavrı değil. Ben, Meclise geldiğim gün, Haydar Bey
bunları söylüyordu, yine bunları söylüyor. 
Bu
millet, sarayın kaçak olup olmadığını, bu ülkede Başbakanın, Cumhurbaşkanımızın
yetkilerinin ne olduğunu çok net idrak etti, dersini çok net verdi, sizin
sevinmenize imkân vermeden, tekrar 1 Kasımla bütün taşları yerine oturttu. 
Ben,
naçizane şunu söylerim: Yeni argümanlar üretin, yeni söylemler geliştirin,
muhalefet aynı şeyi on dört yıl tekrar edip aynı oyu almak değildir. Biz
şikâyetçi değiliz, tekrar “kaçak” deyin, tekrar bizim aramızda fitne çıkarmaya
çalışın, tekrar aynı üretimlere devam edin ancak dün Sayın Başbakanım cevabını
verdi, biz, Kurucu Genel Başkanımızın bizim partimize on dört yıl liderlik
yapmasını gururla savunuyoruz. 
ÖZGÜR
ÖZEL (Manisa) – Alkış geliyor, alkış.
BÜLENT
TURAN (Devamla) - Bunun yanında (AK PARTİ sıralarından alkışlar) Başbakanımızın
anayasal haklarının ne olduğunu, Cumhurbaşkanımızın anayasal haklarının ne
olduğunu da çok iyi biliyoruz. Zaman zaman uygulamadaki hatalardan dolayı
diyoruz ki: “Bu sistem adı konmayan bir yarı başkanlık, gelin, beraber bunu
çalışalım.” ama anlamaktan imtina ettiğinizi görüyorum. Biz, şikâyetçi değiliz…
ATİLA
SERTEL (İzmir) – Şamil Bey’e söyleyeceksiniz, Şamil Bey’e…
BÜLENT
TURAN (Devamla) - Siz böyle yaptıkça, biz, bir on dört yıl daha bütçe yapmaya
devam ederiz. 
Hepinizi
saygıyla selamlıyorum. (AK PARTİ sıralarından alkışlar) 
HAYDAR
AKAR (Kocaeli) – Sayın Başkan… 
BAŞKAN
– Sayın Akar, buyurun.
ATİLA
SERTEL (İzmir) – Şamil Bey’e söyle.
OSMAN
AŞKIN BAK (Rize) - On dört yılda…
HAYDAR
AKAR (Kocaeli) – Sataşmadan söz istiyorum. Herhâlde her birini tek tek
söylememe gerek yok, sadece Osman yeter.
OSMAN
AŞKIN BAK (Rize) – Başkanım, isim söylemedim, ben “1 Kasım” dedim sadece.
BÜLENT
TURAN (Çanakkale) – Sataşmadım Sayın Başkan.
BAŞKAN
- Bir dakika, ne dedi de yani?
HAYDAR
AKAR (Kocaeli) – Osman’ı tahrik ettiğimi söylüyor.
OSMAN
AŞKIN BAK (Rize) – Sayın Başkanım, “1 Kasım” dedim, başka bir şey söylemedim.
BAŞKAN
– Tamam, bir daha tahrik etmeyecekseniz buyurun, iki dakika süre veriyorum.
BÜLENT
TURAN (Çanakkale) – Sayın Başkan, ne demişiz?
BAŞKAN
- Lütfen Sayın Akar bir daha Osman Bey’i tahrik etmeyelim.
Buyurun.
13.- Kocaeli Milletvekili Haydar Akar’ın,
Çanakkale Milletvekili Bülent Turan’ın sataşma nedeniyle yaptığı konuşması
sırasında şahsına sataşması nedeniyle konuşması
HAYDAR
AKAR (Kocaeli) – Evet arkadaşlar, Osman’ı tahrik etmedim, Osman durduğu yerde
tahrik oluyor zaten. Niye tahrik oluyor biliyor musunuz? Sadece bir talimatla
gelmiş buraya, bağırıp çağırıp insanların insicamını bozmak için
görevlendirilmiş bir arkadaşımız.
BAŞKAN
– Hiçbir milletvekili talimatla hareket etmez Sayın Akar, lütfen.
OSMAN
AŞKIN BAK (Rize) – Hareket etmem, şimdi cevap vereceğim Başkanım.
HAYDAR
AKAR (Devamla) – Şimdi sataşmadan söz verirsiniz.
Şimdi,
şunu söylüyor geliyor buraya: “Köyü gezin, kahveyi gezin, orayı gezin, burayı
gezin.” Osman’ın yaşı kadar ben oraları gezdim, hâlen köyde oturuyorum, biraz
sonra bunları söyleyecek.
Biraz
evvel bütçeye değinememiştim, şimdi bütçeye değinmek istiyorum, zamanım kalmadı
ama söylediklerimin tümü bir gerçekti arkadaşlar. Türkiye'deki dinamiklerin
hiçbir problemini çözmediniz ve bu problemler devam ediyor. Hep beraber, eğer
çözme niyetiniz varsa, sermayeye hizmet edeceğinize, faiz lobisine hizmet
edeceğinize… Niye “faiz lobisine” diyorum? Çünkü sizin on iki yıllık, on üç
yıllık döneminizde 657 milyar lira faize ödenmiş, geri kalan yirmi iki yılda
132 milyar faize ödenmiş. En büyük faiz lobisi sizsiniz. 
Ama
bir gerçek var, 2014, 2015 ve 2016 yılında örtülü ödeneğe sadece bin lira
koymuşsunuz arkadaşlar. Nasıl bir planlama Sayın Bakanım? Örtülü ödeneğe sadece
bin lira koymuşsunuz.
BAŞBAKAN
YARDIMCISI LÜTFİ ELVAN (Mersin) – Daha önce nasıldı? Senin iktidarda olduğun
dönemde nasıldı?
HAYDAR
AKAR (Devamla) – Bakın, Başbakanlığın genel hizmetler dâhil on ayrı kalemine 1
milyar 285 milyonluk bir ödenek ayrılmış. Ama örtülü ödeneğin rakamı sadece bin
TL. Sadece 2015’te harcadığı rakam ne biliyor musunuz arkadaşlar? 1 milyar 280
milyon TL, örtülü ödenekten 2015 yılında Başbakanın harcadığı. Koydukları
ödenek bin lira, harcadığı rakam 1 katrilyon 280 trilyon lira, harcadığı rakam.
Bu rakam tam 12 kat artmış döneminizde. 
Kısacası,
döneminizde örtülü işleri artırmışısınız arkadaşlar. Yolsuzluğun, Türkiye'de
sıkıntıların niye arttığını tahmin edebiliyor musunuz? Örtülü ödenekler artmış
Osmancığım, artmış.
Teşekkür
ediyorum. (CHP sıralarından alkışlar) 
MEHMET
METİNER (İstanbul) - Sataşma var Osman.
SÜREYYA
SADİ BİLGİÇ (Isparta) – Sayın Başkan…
OSMAN
AŞKIN BAK (Rize) – Sayın Başkanım…
BAŞKAN
– Bir saniye…
OSMAN
AŞKIN BAK (Rize) – Şahsıma sataşma var.
BAŞKAN
– Bir dakika, ne dedi Sayın Bak?
HAYDAR
AKAR (Kocaeli) – “Talimatla gönderilmiş milletvekili” dedim, ben söyleyeyim, o
hatırlayamaz, o hatırlayamaz, ben söyleyeyim söylediğimi.
OSMAN
AŞK BAK (Rize) – Talimatla burada oturduğumu, bir görev yaptığımı söyledi. Bu
doğru değil, düzeltmek istiyorum efendim.
BAŞKAN
– Buyurun efendim. 
Yeni
bir sataşmaya meydan vermeyelim, Haydar Bey’le de yeni bir polemiğe girmeyelim.
14.- Rize Milletvekili Osman Aşkın Bak’ın,
Kocaeli Milletvekili Haydar Akar’ın sataşma nedeniyle yaptığı konuşması
sırasında şahsına sataşması nedeniyle konuşması
OSMAN
AŞKIN BAK (Rize) – Teşekkür ederim Sayın Başkan.
CEYHUN
İRGİL (Bursa) – “Yüzde 49,5…”
HAYDAR
AKAR (Kocaeli) – “49,5…” Mahalle, köy geziyorsun Osman(!)
OSMAN
AŞKIN BAK (Devamla) - Tabii, ben gerçekleri söylüyorum oturduğum yerden. “1
Kasım” diyorum, rahatsız olmayın ya, niye rahatsız oluyorsunuz? Benim
söylediğim cümle sadece “1 Kasım sonuçları ne oldu?” Onu söylüyorum.
HAYDAR
AKAR (Kocaeli) – Ben 80 bin oyla geldim Osman, sen kaç oyla geldin? 1 oyla
geldin, 1; Tayyip’in oyuyla.
OSMAN
AŞKIN BAK (Devamla) - Bakın, ben 14 yaşımdan beri siyasetin içindeyim, 14
yaşımdan beri.
ATİLA
SERTEL (İzmir) – Kahveleri geziyorsun, kahveleri(!)
OSMAN
AŞKIN BAK (Devamla) – Meclis üyeliği yaptım, Federasyon Başkanlığı yaptım…
HAYDAR
AKAR (Kocaeli) – İyi yaptın Osman(!)
OSMAN
AŞKIN BAK (Devamla) - …özel sektörde çalıştım, sokak sokak seçim
kampanyalarında bulundum.
BÜLENT
YENER BEKTAŞOĞLU (Giresun) – Ben seni hiç görmedim(!)
OSMAN
AŞKIN BAK (Devamla) - Öyle dediğiniz gibi değil. Biz sokaklarda yetişip büyüdük
geldik. Ben işçi çocuğuyum.
BÜLENT
YENER BEKTAŞOĞLU (Giresun) – Ben senin çocukluğunu biliyorum(!) 
OSMAN
AŞKIN BAK (Devamla) - Bir şey daha ifade edeyim: Bakın, şunu unutmayın: 2002’de
seçim kaybettiniz, 2004’te kaybettiniz…
BÜLENT
TURAN (Çanakkale) – İstikrar, istikrar(!)
BÜLENT
YENER BEKTAŞOĞLU (Giresun) – Olsun. 
HAYDAR
AKAR (Kocaeli) – Kaybettik, ne oldu?
OSMAN
AŞKIN BAK (Devamla) - …2007’de kaybettiniz… 
BÜLENT
YENER BEKTAŞOĞLU (Giresun) – Sana ne?
OSMAN
AŞKIN BAK (Devamla) - …2009’da kaybettiniz… 
BÜLENT
YENER BEKTAŞOĞLU (Giresun) – Sana ne?
HAYDAR
AKAR (Kocaeli) – Sana ne bunlardan ya? Sen işine bak.
OSMAN
AŞKIN BAK (Devamla) - …2011’de kaybettiniz, 7 Haziran da biz gene 1’inci olduk,
1 Kasımda sandığa gömüldünüz.
HAYDAR
AKAR (Kocaeli) – Tam beş yıldır bunu söylüyorsun Osman; başka bir şey söyle,
dinleyeceğim, söz. 
OSMAN
AŞKIN BAK (Devamla) - Ya, arkadaş, bakın, 11 tane seçim oldu, 11; aradaki
referandumları da sayalım; ya, arkadaş, biraz çalışın ya, çalışın. 
HAYDAR
AKAR (Kocaeli) – Beş yıldır bunu söylüyorsun Osman, beş yıldır aynı cümleleri
kuruyorsun. Şu Osman’ın beş yıllık konuşmalarının tutanaklarını getirin bana. 
OSMAN
AŞKIN BAK (Devamla) - Ben sadece neticeyi söylüyorum. Bakın, burada
söylediğiniz şeyler var ya “Şöyle oldu.”, “Böyle oldu.”; “Şunu yaptı.”, “Bunu
yaptı.” Ya, vatandaş bunları dinlemiyor, bunları dinlemiyor ya. Ne yapıyor?
Sandığa gidiyor, kim ona hizmet ediyor, kim onunla beraber, kim onun derdini
anlıyor; ona oy veriyor. Sonra…
BÜLENT
TURAN (Çanakkale) – Kim boş konuşuyor?
OSMAN
AŞKIN BAK (Devamla) - Ya, Cumhurbaşkanlığı seçiminde bir araya geldiniz,
toplandınız, şöyle oldu, çatı oldu, bilmem ne oldu; ya, hepinizi sandığa gömdü
adam ya, Sayın Cumhurbaşkanı hepinizi sandığa gömdü. (AK PARTİ sıralarından
alkışlar)
Bakın,
güreşte bir tabir var: Adam olimpiyat şampiyonu ya, 11 defa şampiyon ya.
HAYDAR
AKAR (Kocaeli) – “Gel, amatör küme kulüplerinin problemlerini çözelim.” dedim
Osman…
OSMAN
AŞKIN BAK (Devamla) - Uzanamazsınız, onun sıkleti değilsiniz, rakibi
değilsiniz, onu ağzınıza almayın. Onu millet yukarıya yolladı… 
HAYDAR
AKAR (Kocaeli) – Nereye yolladı? Kurtulamayacak Osman.
OSMAN
AŞKIN BAK (Devamla) - …Cumhurbaşkanı yaptı. “1 Kasımda netice…” Ben başka bir
şey söylemiyorum, söylediğim bu. 
Hepinizi
saygıyla selamlıyorum. (AK PARTİ sıralarından alkışlar) 
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…
HAYDAR
AKAR (Kocaeli) – Sayın Başkan, Osman’ın beş yıllık tutanaklarını getirir
misiniz? Farklı bir şey söylüyor mu Osman beş yıldır?
BÜLENT
TURAN (Çanakkale) – Haydar’ınkini de getirsinler Başkan.
BAŞKAN
– Sayın Özel, lütfen kısa…
SÜREYYA
SADİ BİLGİÇ (Isparta) – Sayın Başkan, burayı “Sayın Haydar şov” yapmaktan
çıkaralım lütfen.
BAŞKAN
– Sayın milletvekilleri, Sayın Özel’e söz verdim.
Buyurun
Sayın Özel.
ÖZGÜR
ÖZEL (Manisa) – Çok teşekkür ederim Sayın Başkan. 
Tabii,
sataşmalar olduğunda söz alıp grup adına kürsüden cevap vermek falan gerekiyor
ama öyle bir konuşma ki bu konuşma için kürsüye kadar gidip dönmekte
harcayacağımız enerjiye, zamana acırız. (CHP sıralarından gülüşmeler)
BÜLENT
TURAN (Çanakkale) – Çok ayıp Sayın Başkan!
ÖZGÜR
ÖZEL (Manisa) – Çok net bir şey söyleyeyim, gruba sataşma olduğunda ne olduğunu
algılayabilmek için, bazen emin olmadığımız durumlarda tutanak isteriz, çok
acil isteriz; sekiz, on dakikası vardır en azından, Osman Bey’in konuşması için
tutanak isteyince kavas hemen cepten çıkarıp veriyor, çünkü beş senedir sürekli
aynı konuşmayı yapıyor. 
Çok
teşekkür ediyorum efendim. 
HİLMİ
BİLGİN (Sivas) – Siz de beş senedir hep kaybediyorsunuz!
OSMAN
AŞKIN BAK (Rize) – Sayın Başkanım, müsaade eder misiniz… 
BAŞKAN
– Sayın Bak, bir saniye…
OSMAN
AŞKIN BAK (Rize) – Konuşmam için cevap vermek için gidip gelmeye değmeyeceğini
ifade etti…
BAŞKAN
– Tamam, siz de cevap vermeye gerek görmüyorsunuz. 
Teşekkür
ediyorum.
OSMAN
AŞKIN BAK (Rize) – Evet, ben de cevap vermeye gerek görmüyorum, çünkü millet
cevabını 1 Kasımda verdi! Evet, milletimiz 1 Kasımda cevap verdi.
CEYHUN
İRGİL (Bursa) – Sayın Başkan, lütfen cevap versin!
BAŞKAN
– Başbakan Yardımcımız Sayın Lütfi Elvan’ın bir söz talebi var. 
Buyurun.

VI.- AÇIKLAMALAR (Devam)
2.- Başbakan Yardımcısı Lütfi Elvan’ın,
Kocaeli Milletvekili Haydar Akar’ın sataşma nedeniyle yaptığı konuşmasındaki
bazı ifadelerine ilişkin açıklaması
BAŞBAKAN
YARDIMCISI LÜTFİ ELVAN (Mersin) – Sayın Başkan, biraz önce konuşmacı olan sayın
milletvekilimiz bizlere yönelerek, örtülü ödenek için bin lira ayrıldığını
ifade etmiş, “Bu nasıl ödenek? Bu uygulama nasıldır?” şeklinde bir soru
yöneltmiştir. 
Bu
örtülü ödenek uygulaması iz bedeli uygulamasıdır, bizim zamanımızda başlamış
bir uygulama da değildir. Kendi arkadaşlarının milletvekili olduğu dönemlere,
bizden önceki iktidar dönemlerine bakarsanız o dönemlerde de iz bedeli
üzerinden bir ödenek ayrıldığını göreceksiniz. Bu yıllardan beri devam ediyor
ve geleneksel hâle gelmiş, çünkü ne kadarlık bir harcama yapılacağı tahmin
edilmediği için böyle bir uygulama yapılmaktadır. 
İkincisi,
bu Cumhurbaşkanlığı Külliyesi’yle ilgili olarak sürekli kaçak ifadesi
kullanılıyor. Şimdi, bununla ilgili olarak, değerli arkadaşlar, 13/08/2010
tarihinde 1/10.000 ölçekli nâzım imar planı kabul edilmiştir ilgili yerel
yönetim tarafından, yine 1/1.000 ölçekli koruma amaçlı uygulama imar planı keza
kabul edilmiştir ve 8/10/2014 tarihinde yapı kullanma izin belgeleri
alınmıştır. 
Kısacası
şunu söylemek istiyorum… 
HAYDAR
AKAR (Kocaeli) – Sayın Bakan, senin haberin yok, Adalet Bakanı doğruladı
burada!
BAŞBAKAN
YARDIMCISI LÜTFİ ELVAN (Mersin) – Sürecin isterlerse tabii detayını da
anlatabilirim ama bu binanın, bu külliyenin iskan ruhsatı alınmıştır yani bu
bina kaçak değildir. Bu bağlamda, hizmet binalarının kaçak olduğu yönündeki
iddialar asılsız ve hukuki mesnetten uzaktır.
Teşekkür
ediyorum.
BAŞKAN
– Teşekkürler Sayın Bakan.
MUSA
ÇAM (İzmir) – Sayın Başkan…
BAŞKAN
– Buyurun Sayın Çam.
MUSA
ÇAM (İzmir) – Sayın Bakan benim söylediklerime binaen kaçak sarayla ilgili
açıklama yaptı.
SÜREYYA
SADİ BİLGİÇ (Isparta) – Hiç alakası yok Sayın Başkan, böyle bir şeyden…
BÜLENT
TURAN (Çanakkale) – Sayın Başkan, lütfen…
BAŞKAN
– Bir saniye… Bir saniye…
MUSA
ÇAM (İzmir) – Şunu söylemek isterim: Sayın Bakanın vermiş olduğu oturma
raporunu her belediyeden almak mümkündür. Ancak, Atatürk Orman Çiftliği tamamen
sit alanıdır ve yargı bu konuda kararı vermiştir ama Ankara Büyükşehir
Belediyesi iskan iznini vermiştir. Bu ayrı bir konudur. Orası bir sit alanıdır
ve oraya imar izni almak mümkün değildir ama oturma raporu verebilir bir
belediye başkanı, her türlü riski üzerine alır, imzalar onu, oturma raporunu
verebilir. 
SÜREYYA
SADİ BİLGİÇ (Isparta) – Dava sonuçlandı, yürütmenin durdurulması isteminin
yürütmesi durduruldu.
MUSA
ÇAM (İzmir) – Bu oranın yasal olduğu anlamını taşımaz. Dolayısıyla, orayla
ilgili yargı kararı var. Bizim için aslolan yargı kararıdır. Yargı kararı
ortada dururken “Oranın meşru oturma raporunu, iznini aldık demek.” anlamını
taşımaz. Bunun da kayıtlara geçmesini istiyorum. 
HAYDAR
AKAR (Kocaeli) – Bekir Bozdağ’ın kabul ettiği tutanakları getirtelim Musa Bey.
BAŞKAN
– Sayın Çam…
Evet,
Sayın Bakan, mikrofon açık, çok kısa bir şekilde bitirelim.
BAŞBAKAN
YARDIMCISI LÜTFİ ELVAN (Mersin) – Çok kısa olarak şunu ifade etmek istiyorum:
Üst yargı kararları da tamamen Cumhurbaşkanlığı lehine, o bina lehine, külliye
lehine kararlardır. (CHP sıralarından “Bu doğru değil!” sesleri)
ÖZGÜR
ÖZEL (Manisa) – Bu doğru değil!
BAŞBAKAN
YARDIMCISI LÜTFİ ELVAN (Mersin) – Evet, kararlar bu yönde alınmıştır. Bununla
ilgili detay bilgileri de verebiliriz. Verebiliriz detay bilgileri de.
SÜREYYA
SADİ BİLGİÇ (Isparta) – Sayın Özel, bu kararlar doğru.
ÖZGÜR
ÖZEL (Manisa) – Bekir Bozdağ kabul etti burada, Bekir Bozdağ kabul etti!
BAŞBAKAN
YARDIMCISI LÜTFİ ELVAN (Mersin) – Değerli arkadaşlar, bakınız, bununla ilgili
27 dava açılmıştır. Bu davaların 24’ü yine Cumhurbaşkanlığı Külliyesi lehine
sonuçlanmıştır. 
BAŞKAN
– Sayın milletvekilleri, özellikle 5’inci İdare Mahkemesi kararıyla ilgili
herhâlde bir ifade kullanıyorsunuz. Yani burada…
ÖZGÜR
ÖZEL (Manisa) – Sayın Başkan, Başkan kendisini korumayla ilgili hakkı mahfuz
olmak üzere konunun içeriğine yönelik tartışmalara girmekten uzak tutulmuştur
İç Tüzük’e göre. Ben bunu size hatırlatmak istiyorum.
BAŞKAN
– Doğrudur, ben konunun içeriğine girmiyorum ama…
ÖZGÜR
ÖZEL (Manisa) – Doğrudan içeriğe giriyorsunuz.
BAŞKAN
– …bu tartışmalar sıkça yapıldığı için, buna ilişkin zaten ilgili bakan da
Hükûmet adına da söz aldığı için benim diyeceğim bir şey yok. Ama lütfen, bizim
de bu ülkenin varlığını, birliğini, cumhuriyeti temsil eden, devletin başı olan
Sayın Cumhurbaşkanıyla ilgili ifadelerimizi kullanırken hiçbir maddi gerçeklik
ifade etmemesine rağmen birtakım beyanlardan da kaçınmamız gerekir diye
düşünüyorum.
Teşekkür
ediyorum.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin Sunulduğuna
İlişkin Sayıştay Başkanlığı Tezkeresi (3/32), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
208 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/33), 2014 Yılı Dış Denetim Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/34), 2014 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/35), 2014 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/36), 6085 Sayılı Sayıştay Kanunu Uyarınca
Hazırlanan Kalkınma Ajansları 2012 Yılı Genel Denetim Raporunun Sunulduğuna
İlişkin Sayıştay Başkanlığı Tezkeresi (3/28), 6085 Sayılı Sayıştay Kanunu
Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
A) CUMHURBAŞKANLIĞI (Devam)
1) Cumhurbaşkanlığı 2016 Yılı
Merkezî Yönetim Bütçesi
2) Cumhurbaşkanlığı 2014 Yılı
Merkezî Yönetim Kesin Hesabı
B) TÜRKİYE BÜYÜK MİLLET
MECLİSİ (Devam)
1) Türkiye Büyük Millet
Meclisi 2016 Yılı Merkezî Yönetim Bütçesi
2) Türkiye Büyük Millet
Meclisi 2014 Yılı Merkezî Yönetim Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu
2016 Yılı Merkezî Yönetim Bütçesi
2) Kamu Denetçiliği Kurumu
2014 Yılı Merkezî Yönetim Kesin Hesabı
Ç) SAYIŞTAY (Devam)
1) Sayıştay 2016 Yılı Merkezî
Yönetim Bütçesi
2) Sayıştay 2014 Yılı Merkezî
Yönetim Kesin Hesabı
D) ANAYASA MAHKEMESİ (Devam)
1) Anayasa Mahkemesi 2016 Yılı
Merkezî Yönetim Bütçesi
2) Anayasa Mahkemesi 2014 Yılı
Merkezî Yönetim Kesin Hesabı
E) YARGITAY (Devam)
1) Yargıtay 2016 Yılı Merkezî
Yönetim Bütçesi
2) Yargıtay 2014 Yılı Merkezî
Yönetim Kesin Hesabı
F) DANIŞTAY (Devam)
1) Danıştay 2016 Yılı Merkezî
Yönetim Bütçesi
2) Danıştay 2014 Yılı Merkezî
Yönetim Kesin Hesabı
G) BAŞBAKANLIK (Devam)
1) Başbakanlık 2016 Yılı
Merkezî Yönetim Bütçesi
2) Başbakanlık 2014 Yılı
Merkezî Yönetim Kesin Hesabı
Ğ) MİLLÎ İSTİHBARAT
TEŞKİLATI MÜSTEŞARLIĞI (Devam)
1) Millî İstihbarat Teşkilatı
Müsteşarlığı 2016 Yılı Merkezî Yönetim Bütçesi
2) Millî İstihbarat Teşkilatı
Müsteşarlığı 2014 Yılı Merkezî Yönetim Kesin Hesabı
H) MİLLÎ GÜVENLİK KURULU
GENEL SEKRETERLİĞİ (Devam)
1) Millî Güvenlik Kurulu Genel
Sekreterliği 2016 Yılı Merkezî Yönetim Bütçesi
2) Millî Güvenlik Kurulu Genel
Sekreterliği 2014 Yılı Merkezî Yönetim Kesin Hesabı
I) DİYANET İŞLERİ BAŞKANLIĞI (Devam)
1) Diyanet İşleri Başkanlığı
2016 Yılı Merkezî Yönetim Bütçesi
2) Diyanet İşleri Başkanlığı
2014 Yılı Merkezî Yönetim Kesin Hesabı
İ) RADYO VE TELEVİZYON ÜST
KURULU (Devam)
1) Radyo ve Televizyon Üst
Kurulu 2016 Yılı Merkezî Yönetim Bütçesi
2) Radyo ve Televizyon Üst
Kurulu 2014 Yılı Merkezî Yönetim Kesin Hesabı
J) BASIN-YAYIN VE
ENFORMASYON GENEL MÜDÜRLÜĞÜ
(Devam)
1) Basın-Yayın ve Enformasyon
Genel Müdürlüğü 2016 Yılı Merkezî Yönetim Bütçesi
2) Basın-Yayın ve Enformasyon
Genel Müdürlüğü 2014 Yılı Merkezî Yönetim Kesin Hesabı
K) TÜRKİYE İNSAN HAKLARI
KURUMU (Devam)
1) Türkiye İnsan Hakları
Kurumu 2016 Yılı Merkezî Yönetim Bütçesi
2) Türkiye İnsan Hakları
Kurumu 2014 Yılı Merkezî Yönetim Kesin Hesabı
BAŞKAN
– Söz sırası Ankara Milletvekili Şenal Sarıhan’a aittir.
Buyurun
Sayın Sarıhan. (CHP sıralarından alkışlar)
Süreniz
yedi dakikadır.
CHP
GRUBU ADINA ŞENAL SARIHAN (Ankara) – Sayın Başkan, değerli kâtip üyesi
arkadaşlarım, milletvekili arkadaşlarım ve emekçi arkadaşlar; hepinizi saygıyla
selamlıyorum.
Buradan
saygıyla selamlamam gereken bir, daha doğrusu iki insan daha var, bunlardan
biri, Türkiye’de en uzun koşu olan devrimin en etkili 100 metresini koşmuş olan
arkadaşım Deniz Gezmiş. O aslında yaşamaya devam ediyor. Doğduğu gün, her zaman
yaşayacağı gün olarak önümüzde duruyor.
Bir
diğeri de Sayın Erbakan. Kendisiyle komşuluk yaptım. Burada siyasetçiler olarak
-İstanbul’da komşumdu- ondan aklımda kalan iki şey var: Birisi, emperyalizme
karşı duruşu, bir diğeri de çok nazik bir insan oluşu, herhangi bir insanı
kırmaktan korkuşu. Bu iki tavrın da bize örnek olmasını düşünüyorum. (CHP ve AK
PARTİ sıralarından alkışlar)
Değerli
arkadaşlar, ben insan hakları alanında kurumsal olarak karşımıza çıkan iki yapı
hakkında konuşmak üzere görev almış bulunuyorum. Bunlardan birisi Kamu
Denetçiliği Kurumu, bir diğeri ise İnsan Hakları Kurumu.
Bildiğiniz
gibi, 1987 yılında Avrupa Birliğine yapılan tam üyelik başvurusunun ardından
2000’li yılların ortalarına doğru bu kurumların kurulması konusunda çalışmalar
başladı. Ben de burada bulunan bazı arkadaşlarım gibi bu çalışmaların ürünü
olan ilk İnsan Hakları Danışma Kurulunda görev almış, fakat daha sonra bu kurulun
ne denli işlevsiz olduğu ve ne denli yapma bir tarzla yapılandırılmış olduğunu
görerek de Başkan ve bir grup arkadaşımla birlikte istifa etmiş olan bir
arkadaşınızım. Gerek Kamu Denetçiliği Kurumunun gerekse insan hakları
kurumlarının bir gereksinim olduğu ve bu gereksinimin insan hakları
mücadelesinin bir ürünü olduğu, ülkemizde var olan yasaların insan haklarını
korumak için yeterli olmadığı ya da kurumların yeterli olmadığı aşamalarda
mutlaka ve mutlaka koruyucu bazı kurumlara da gereksinim olduğu saptamasından
ortaya çıktı.
Şimdi,
13 Kasım 2009 tarihli bir konuşmaya atıf yapmak istiyorum. Dönemin İçişleri
Bakanı Beşir Atalay o tarihte Türkiye Büyük Millet Meclisi Genel Kurulunda şu
saptamayı yapıyor, diyor ki: “Bu konuda, koruyucu kurum olarak bağımsız bir
ayrımcılıkla mücadele komisyonu oluşturmalıyız; bağımsız ve sivil bir ulusal
insan hakları kurumu oluşturmalıyız; Birleşmiş Milletler İşkenceye Karşı
Sözleşme’nin Seçmeli Protokolü’nün onaylanmasını takiben bağımsız bir ulusal
önleme mekanizması oluşturmalıyız ve bağımsız kolluk şikâyet mekanizması
oluşturmalıyız.” 2009 yılından bugüne geldiğimizde, bugün hâlâ İnsan Hakları
İnceleme Komisyonumuzun alt komisyonunda yeni bir insan hakları ve eşitlik
kurumu tartışıyor olmamız ve söylenilen bu dört ayrı başlığa rağmen, bütün bu
dört ayrı başlığın aynı tasarının içinde, aynı yasanın içinde yer almış olması,
ayrı ayrı başlıklar olarak, ayrı ayrı yasal düzenlemeler olarak yapılmıyor
oluşu Türkiye’de insan hakları konusundaki sorunların uzun zaman devam edeceğini
gösteriyor.
Sevgili
arkadaşlar, “Kamu denetçisi toplum vicdanının sesidir.”, konuşma metnime böyle
bir başlık koymuşum: “Kamu denetçisi toplum vicdanının sesidir.” Neden sesidir?
Çünkü kamu denetçisi, yasalar üzerinden değil, mevcut mevzuat üzerinden değil,
aynı zamanda genel ahlak kuralları üzerinden, gelenekler üzerinden ve bireyin o
toplumdaki özel yaşamı içindeki durumu üzerinden değerlendirme yapar. Bu
değerlendirme çok değerlidir fakat ne yazık ki zaman çok kısa. Arkadaşlarımızın
vermiş olduğu elimizdeki rakamlara bakarak birkaç değerlendirmeyi size sunmak
istiyorum. Kamu Denetçiliği Kurumu 2012 yılında kurulmuş, haziran ayı içinde
biz hem İnsan Hakları Kurumunu oluşturmuşuz 2012’de hem de Kamu Denetçiliği
Kurumunu oluşturmuşuz. 
Şimdi,
bakınız, Kamu Denetçiliği Kurumuna 2015 yılında kaç başvuru olmuş: Yaşam hakkı
ve işkence konusunda 71 başvuru olmuş, ifade özgürlüğü konusunda 2 başvuru
olmuş, kişi hürriyeti ve güvenliği konusunda 19, düşünce ve inanç özgürlüğü
konusunda 10, toplantı ve dernek kurma özgürlüğü konusunda -yani, bunların hak
ihlali diye anlaşılmasını rica ederim lütfen- 1 başvuru olmuş, cinsiyet
ayrımcılığı konusunda ise sadece 5 başvuru olmuş. Bu, şu demektir arkadaşlar:
Kamu Denetçiliği Kurumu çalışmamış ya da çalışamamış. Kamu Denetçiliği Kurumuna
doğrudan çatmak istemiyorum. Bir şikâyet varsa o şikâyete göre inceleme yapması
gerekiyor, İnsan Hakları Kurumu gibi resen, genel ihlaller üzerinde de
çalışması gerekmiyor. Şu durum, kamuoyunun Kamu Denetçiliği Kurumundan haberdar
olmadığını, böyle bir hakkını kullanabilme noktasında bilgisizliği sebebiyle
herhangi bir girişimde bulunamadığını da gösteriyor. Bu, aynı zamanda, idarenin
Kamu Denetçiliği Kurumunu ortaya çıkarmadığı, öne çıkarmadığı, tanıtmadığı
gerçeğini de bize gösteriyor. 
Şimdi
atlayarak İnsan Hakları Kurumuna geçmek istiyorum. İnsan Hakları Kurumunun Kamu
Denetçiliğinden farkı, genel olarak ulusalüstü sözleşmeleri de esas alan, kendi
hukuk sistemimizi de esas alan, insan haklarına aykırı… 
Bir
dakika daha verebilir misiniz lütfen, bitireyim sözlerimi. 
BAŞKAN
– Zaman var zaten, süreniz devam ediyor. Veremiyorum çünkü herkese aynı
uygulamayı yaptım. Siz bir konuşun Sayın Sarıhan. 
ŞENAL
SARIHAN (Devamla) – Bitirmiş olacağım. 
Şimdi,
İnsan Hakları Kurumunun hangi olaya resen baktığına bakalım: Şu birkaç gün önce
17 Şubattaki patlama olayına mı, 5 Hazirandaki HDP mitingi sırasında
gerçekleşen olaya mı, 10 Ekim olayına mı, Suruç’a mı ya da Artvin’deki olaylara
mı? Hiçbiri hakkında bir raporun herhangi bir biçimde Türkiye Büyük Millet
Meclisinin önüne ya da kamuoyunun önüne gelmediğini görüyoruz.
(Mikrofon
otomatik cihaz tarafından kapatıldı) 
ŞENAL
SARIHAN (Devamla) – Bu, ciddi bir eksikliktir sevgili arkadaşlarım. Böyle bir
ayrımı madden güçlü bir destekle, parasal destekle daha tanınır, bilinir, işe
yarar ve çalışır hâle getirmek gerekir. 
BAŞKAN
– Çok teşekkür ediyorum Sayın Sarıhan.
ÇAĞLAR
DEMİREL (Diyarbakır) - Pozitif ayrımcılık yapabilirsiniz.
MERAL
DANIŞ BEŞTAŞ (Adana) – Kadınlara sizin dışınızda herkes söz veriyor Sayın Başkan.
BAŞKAN
– Ya, adil olmak gerekiyor, herkes için aynı uygulamayı yaptığım için. 
ŞENAL
SARIHAN (Devamla) - Aksi hâlde, hiçbir şekilde biz bir para ayırmayalım,
kurumları da kapatalım. 
Bu
bütçeye kırmızı kart gösteriyoruz. (CHP sıralarından alkışlar)
BAŞKAN
– Teşekkür ediyorum Sayın Sarıhan.
BÜLENT
TURAN (Çanakkale) – Sayın Başkan, bir açıklama yapabilir miyim.
BAŞKAN
– Buyurun.
VI.- AÇIKLAMALAR (Devam)
3.- Çanakkale Milletvekili Bülent Turan’ın,
Necmettin Erbakan’ın ölümünün 5’inci yıl dönümüne ve Deniz Gezmiş’in idam
kararının Mecliste onaylanmasında o zamanki Cumhuriyet Halk Partisi
milletvekillerinin de katkısı olduğuna ilişkin açıklaması
BÜLENT
TURAN (Çanakkale) – Sayın Başkan, değerli arkadaşlar; bugün Necmettin Erbakan
Hocamızın vefat yıl dönümü. Sabahleyin anmıştık kendilerini. Ben tekrar
Allah’tan rahmet diliyorum.
Aynı
şekilde, Deniz Gezmiş ve arkadaşlarının da bugün idamının yıl dönümü.
ATİLA
SERTEL (İzmir) – Hayır, Deniz Gezmiş’in doğum günü.
BÜLENT
TURAN (Çanakkale) – Özür diliyorum, doğum günü. 
Ben
de aynı şekilde şunu hatırlatmak için söz aldım: Çıkan her CHP’li arkadaş,
ısrarla, haklı olarak belki, Deniz Gezmiş’in doğum gününden yola çıkarak onu
anıyorlar, ben de bundan keyif alıyorum. Belki idam edilmeseydi şu an bu
sıralarda vekillik yapıyor olacaktı. 
Her
darbeden sonra çok ciddi siyasi bedel ödendi. Sadece 1960 değil, 1970’ten sonra
da, 1980’den sonra da, 28 Şubattan sonra da çok ciddi bedel ödendi. Bazen idam
oldu, bazen sürülme oldu, bazen başörtüsü oldu ama her darbeden sonra ciddi bedel
ödendi fakat şu yanlış anlama olmasın diye, bir algı yanlışı olmasın diye
revize etmek istiyorum: Deniz Gezmiş’in idamı, biliyorsunuz, yine o zamanki
yasama faaliyetlerine tabi. İdam kararını veren mahkeme uygulama bulması
açısından o kararın mutlaka Meclisin onayı gerekiyor. O onayın zabıtlarını
aldırdım, arkadaşlara verebilirim. O zamanki 30’dan fazla CHP’li
milletvekilinin evet oyu var, 100’den fazla vekilin de katılmaması, koridorda
oturması var. Dolayısıyla, CHP’li vekiller, o zamanki vekiller bugünkü
arkadaşlar kadar hassas olsalardı, iyi niyetli olsalardı bugün Deniz Gezmiş
asılmamış olurdu diye düşünüyorum.
Ben
tekrar saygıyla anıyorum kendisini.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…
CEYHUN
İRGİL (Bursa) – Çünkü onlar iktidar partisine giden sağ kökenli
milletvekilleriydi.
ÖZGÜR
ÖZEL (Manisa) – Şimdi…
BÜLENT
TURAN (Çanakkale) – Sayın Başkan, bir şey söylüyor arkadaş, cevap ver, bir şey
söylüyor.
4.- Manisa Milletvekili Özgür Özel’in,
Çanakkale Milletvekili Bülent Turan’ın yaptığı açıklamasındaki bazı ifadelerine
ilişkin açıklaması
ÖZGÜR
ÖZEL (Manisa) – Ben söyleyeceğim, ben yani muhatabınız benim, özür dilerim de…
Şimdi,
hem bekleyip bekleyip Deniz Gezmiş’in doğum gününü ve rahmetli Erbakan’ın
Hakk’ın rahmetine kavuşmasıyla ilgili duyguları paylaşması güzel, orada
bırakılsaydı şık olurdu. Sonra öyle bir yere girdi ki… Zaten tarihî bilgi
eksiklikleri var. Doğru, orada İnönü’nün tarihî tavrı önemlidir, bunu görün. O
gün yoklamaya girmeyenlerin çok kısa süre sonra partiden ayrılıp bambaşka bir
partiye geçmeleri söz konusudur. Cumhuriyet Halk Partisinin grup tavrında
hiçbir sıkıntı yoktur. Bundan besleniyorsanız eğer, o zaman Sayın Numan
Kurtulmuş’a şöyle sorayım da kendisi cevap versin, kendisine bizzat sataşayım.
BAŞKAN
– Lütfen sataşmadan konuşalım.
ÖZGÜR
ÖZEL (Manisa) – Bugün Erbakan’ın ölüm yıl dönümü ve Erbakan’a Adalet ve
Kalkınma Partililer “Numan’ı genel başkan adayı yapma, başka düşük profilli bir
adayı yap. O durumda senin hapsini ev hapsine çevirelim.” diye bir şey teklif ettiklerini
siyaset arkadaşlarınızla paylaşmıştınız, Parlamentoyla da paylaşmayı düşünür
müsünüz? (CHP sıralarından alkışlar)
BÜLENT
TURAN (Çanakkale) – Sayın Başkan…
BAŞBAKAN
YARDIMCISI NUMAN KURTULMUŞ (Ordu) – Sayın Başkan…
BAŞKAN
– Bir saniye Sayın Bakanım.
Sayın
Turan…
BÜLENT
TURAN (Çanakkale) – Sayın Başkan, derdim sataşmak değil, tebrik ediyorum
arkadaşları. Diyorum ki bu hassasiyet eski CHP’lilerde olsaydı asılmamış
olurdu. Elimde belge var. Dedikleri gibi değil, katılmayan 100’den fazla CHP’li
vekil var. 
BAŞKAN
– Meramınız anlaşılmıştır.
BÜLENT
TURAN (Çanakkale) – Ne “evet” diyor, ne “hayır” diyor, dışarıda bekliyor, 32’si
“evet” diyor. Ama “evet” derken bunlar CHP’li. Keşke Özgür Bey kadar onlar da
hassas olsalardı da buna vesile olmasalardı diyorum, iyi bir şey söylüyorum. 
ÖZGÜR
ÖZEL (Manisa) – Söylediğinizin gerçekle bağdaşır tarafı yok da… Numan Bey
söylesin.
BAŞKAN
– Evet, meramınız anlaşılmıştır.
Başbakan
Yardımcısı Sayın Numan Kurtulmuş’un mikrofonunu açıyoruz.
Buyurun.
5.- Başbakan Yardımcısı Numan Kurtulmuş’un,
bütün partilere Türkiye Büyük Millet Meclisi üzerinde kara bir leke olarak
duran idam cezalarının hukuki altyapısını kaldırma çağrısında bulunduğuna ve
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
BAŞBAKAN
YARDIMCISI NUMAN KURTULMUŞ (Ordu) – Sayın Başkan, değerli arkadaşlar; ben de
Deniz Gezmiş konusuyla ilgili konuşmamda söyleyecektim ama sırası gelmişken
ifade edeyim. Türkiye Büyük Millet Meclisinin üzerinde Türkiye’deki idam
cezaları hâlâ bir kara leke olarak duruyor. Geçmişte bu idam cezalarına kim
imza atmışsa atmış ama sonuçta bugün Türkiye’de bir Büyük Millet Meclisi var.
Gerçekten Adnan Menderes’in idam cezasından rahatsızsak, gerçekten 12 Eylüldeki
idam cezalarından rahatsızsak, Deniz Gezmiş’in idam cezasından rahatsızsak,
haydi, buyurun, 4 parti burada Meclis olarak bütün idam cezalarının hukuki
altyapısını kaldıralım ve Türkiye’de demokratikleşme konusunda büyük bir adım
atalım. (CHP sıralarından alkışlar)
ÖZGÜR ÖZEL
(Manisa) – Doğru, doğru! Haydi, buyurun! Bunlar reddediyor, reddediyor bunlar! 
BAŞBAKAN
YARDIMCISI NUMAN KURTULMUŞ (Ordu) - Özgür Bey’in söylediği konuya gelince, ben
böyle bir konuyu ilk sefer şimdi sizden duyuyorum. Böyle bir konu hiçbir
şekilde benim bulunduğum hiçbir mecliste dile getirilmedi, dolayısıyla böyle
bir konuya ilk sefer vâkıf oldum. Benim siyasi mücadelem bellidir, fikirlerim
bellidir ama herhangi bir şekilde, hele idamlar üzerinden bir polemik yapmayı
asla doğru bulmam, siyaseten şık bulmam. Dolayısıyla, bu teklifimi bir kere
daha söylüyorum yani cevaben verilmiş bir şey değildir: Türkiye’de Adnan
Menderes’in de, diğer idam cezalarının da hepsi Türkiye hukuk sistemi
bakımından önemli bir kara lekedir, bu Meclis isterse bunu ortadan
kaldırabilir.
BAŞKAN –
Teşekkürler Sayın Bakan.
ÖZGÜR ÖZEL
(Manisa) – Sayın Başkan…
BAŞKAN -
Mikrofonu açalım arkadaşlar ama bitirelim Sayın Özel lütfen.
Buyurun.
ÖZGÜR ÖZEL
(Manisa) – Biz, Sayın Bakanın içinde bulunduğu Kabineye veya AKP’nin 1’inci,
2’nci, 3’üncü hükûmetlerine neler söylediğini, sonra ne şartlarda bu göreve
geldiğini biliyoruz. Ama, biz, Recai Kutan’ın bu konuda şahitliği olduğunu,
Recai Kutan’ın bu konuyu dile getirdiğini, sizin de bu konudan haberdar
olduğunuzu biliyoruz. Ümit ederiz, bu konu açıklığa kavuşur.
BAŞBAKAN
YARDIMCISI NUMAN KURTULMUŞ (Ordu) – Ben bilmiyorum, siz nasıl biliyorsunuz?
ÖZGÜR ÖZEL
(Manisa) – Ama, Bülent Bey’den de biraz önce Genel Kurula verdiği belgeyi
resmen talep ediyoruz. Oylama sonucu olmayan bir yoklama belgesini oylama
belgesi gibi ibraz etmektedir.
BÜLENT TURAN
(Çanakkale) – Hayır.
ÖZGÜR ÖZEL
(Manisa) – Lütfen, kendisinden talep ediyorum.
BÜLENT TURAN
(Çanakkale) – Ayrıntılı vereceğim Sayın Başkan.
ÖZGÜR ÖZEL
(Manisa) – Lütfen, talep ediyorum hemen. 
BAŞKAN – Evet,
konu yeterince açıklığa kavuşmuştur.
ÖZGÜR ÖZEL
(Manisa) – Durum anlaşıldı Sayın Başkan, veremiyor.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin Sunulduğuna
İlişkin Sayıştay Başkanlığı Tezkeresi (3/32), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
208 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/33), 2014 Yılı Dış Denetim Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/34), 2014 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/35), 2014 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/36), 6085 Sayılı Sayıştay Kanunu Uyarınca
Hazırlanan Kalkınma Ajansları 2012 Yılı Genel Denetim Raporunun Sunulduğuna
İlişkin Sayıştay Başkanlığı Tezkeresi (3/28), 6085 Sayılı Sayıştay Kanunu Uyarınca
Hazırlanan 2013 Yılı Kalkınma Ajansları Genel Denetim Raporunun Sunulduğuna
İlişkin Sayıştay Başkanlığı Tezkeresi (3/31), 6085 Sayılı Sayıştay Kanunu
Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
A) CUMHURBAŞKANLIĞI (Devam)
1) Cumhurbaşkanlığı 2016 Yılı
Merkezî Yönetim Bütçesi
2) Cumhurbaşkanlığı 2014 Yılı
Merkezî Yönetim Kesin Hesabı
B) TÜRKİYE BÜYÜK MİLLET
MECLİSİ (Devam)
1) Türkiye Büyük Millet
Meclisi 2016 Yılı Merkezî Yönetim Bütçesi
2) Türkiye Büyük Millet
Meclisi 2014 Yılı Merkezî Yönetim Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu
2016 Yılı Merkezî Yönetim Bütçesi
2) Kamu Denetçiliği Kurumu
2014 Yılı Merkezî Yönetim Kesin Hesabı
Ç) SAYIŞTAY (Devam)
1) Sayıştay 2016 Yılı Merkezî
Yönetim Bütçesi
2) Sayıştay 2014 Yılı Merkezî
Yönetim Kesin Hesabı
D) ANAYASA MAHKEMESİ (Devam)
1) Anayasa Mahkemesi 2016 Yılı
Merkezî Yönetim Bütçesi
2) Anayasa Mahkemesi 2014 Yılı
Merkezî Yönetim Kesin Hesabı
E) YARGITAY (Devam)
1) Yargıtay 2016 Yılı Merkezî
Yönetim Bütçesi
2) Yargıtay 2014 Yılı Merkezî
Yönetim Kesin Hesabı
F) DANIŞTAY (Devam)
1) Danıştay 2016 Yılı Merkezî
Yönetim Bütçesi
2) Danıştay 2014 Yılı Merkezî
Yönetim Kesin Hesabı
G) BAŞBAKANLIK (Devam)
1) Başbakanlık 2016 Yılı
Merkezî Yönetim Bütçesi
2) Başbakanlık 2014 Yılı
Merkezî Yönetim Kesin Hesabı
Ğ) MİLLÎ İSTİHBARAT
TEŞKİLATI MÜSTEŞARLIĞI (Devam)
1) Millî İstihbarat Teşkilatı
Müsteşarlığı 2016 Yılı Merkezî Yönetim Bütçesi
2) Millî İstihbarat Teşkilatı
Müsteşarlığı 2014 Yılı Merkezî Yönetim Kesin Hesabı
H) MİLLÎ GÜVENLİK KURULU
GENEL SEKRETERLİĞİ (Devam)
1) Millî Güvenlik Kurulu Genel
Sekreterliği 2016 Yılı Merkezî Yönetim Bütçesi
2) Millî Güvenlik Kurulu Genel
Sekreterliği 2014 Yılı Merkezî Yönetim Kesin Hesabı
I) DİYANET İŞLERİ BAŞKANLIĞI (Devam)
1) Diyanet İşleri Başkanlığı
2016 Yılı Merkezî Yönetim Bütçesi
2) Diyanet İşleri Başkanlığı
2014 Yılı Merkezî Yönetim Kesin Hesabı
İ) RADYO VE TELEVİZYON ÜST
KURULU (Devam)
1) Radyo ve Televizyon Üst
Kurulu 2016 Yılı Merkezî Yönetim Bütçesi
2) Radyo ve Televizyon Üst
Kurulu 2014 Yılı Merkezî Yönetim Kesin Hesabı
J) BASIN-YAYIN VE
ENFORMASYON GENEL MÜDÜRLÜĞÜ
(Devam)
1) Basın-Yayın ve Enformasyon
Genel Müdürlüğü 2016 Yılı Merkezî Yönetim Bütçesi
2) Basın-Yayın ve Enformasyon
Genel Müdürlüğü 2014 Yılı Merkezî Yönetim Kesin Hesabı
K) TÜRKİYE İNSAN HAKLARI
KURUMU (Devam)
1) Türkiye İnsan Hakları
Kurumu 2016 Yılı Merkezî Yönetim Bütçesi
2) Türkiye İnsan Hakları
Kurumu 2014 Yılı Merkezî Yönetim Kesin Hesabı
BAŞKAN
- Şimdi, söz sırası İzmir Milletvekili Ahmet Tuncay Özkan’a aittir.
Buyurun
Sayın Özkan. (CHP sıralarından alkışlar) 
Süreniz
yedi dakikadır.
CHP
GRUBU ADINA AHMET TUNCAY ÖZKAN (İzmir) – Sayın Başkan, kıymetli milletvekili
arkadaşlarım; eğer idam cezasını koalisyon Hükûmeti kaldırmasaydı siz beni
asmıştınız. (CHP sıralarından alkışlar) Ergenekon yargılamaları sırasında
Silivri’de ilk kez hâkim karşısına çıktığımda, “Sizi Deniz hakkında kararı
veren Ali Elverdi yapmak istiyorlar.” Çünkü sivil mahkeme karar vermemiştir,
zorla sıkıyönetim mahkemesine, Ankara’ya taşınmıştır dava ve zorla asılmıştır;
siz bizi asmış olurdunuz. Çok şükür ki dünyanın konjonktürü ve Türkiye'nin daha
önceki koalisyon hükûmetleri bu idam cezasını kaldırdı ve bu konuşmayı yapmak
için –alnımıza yazılmış herhâlde, takdiriilahi- bugün buradayız. 
Ben
Cumhuriyet Halk Partisi adına güvenlik bütçesi üzerine konuşmak üzere geldim.
Egemenliğin kayıtsız şartsız milletten alındığı kesindir ama meşruiyetin temeli
hukuktur. Eğer adalete ve hukuka inanmıyorsanız, bu egemenlik sözü boşta kalır.
Hukuk üretmeyen toplumlar, ilkel toplumlardır, onlar faşisttir. Faşizme
dayanarak iktidar sürdürmek isteyenler yok olur giderler. Allah’a çok şükür bu
çatı hep açık. Ben, matbaasında babası işçi olan bir işçi çocuğuyum. Buraya
gelir, oturur, bütçe görüşmeleri izlerdim. Burada saatler süren tartışmaların
sonunda çok değişik polemikler gördüm, o günlerden bugünlere çok şey öğrendim.
İlk kez bu kürsüye çıkarken inanır mısınız biraz böyle heyecansız, biraz böyle
ruhsuz çıktım çünkü şu: Pek çok şey, içi boş tartışmalardan ve bir kayıkçı
kavgasından öteye gitmiyor.
Arkadaşlar,
bu yolculuğun sonunda gideceğimiz bir yer yok. Eğer bu ülkenin güvenliğini, siyasetini,
adaletini, özgürlüğünü ve barışını sağlayamazsak… Silivri 10.500 kişilik bir
toplama kampı, oyuncuların, orada bulunan aktörlerin değişmesi orayı bir şey
yapmaz. Önemli olan şey, Silivri’yi kökünden kaldırabilecek, siyasetin
cezalandırma mekanizmasında siyaseten katli ortadan kaldırabilecek, egemenliğin
kaynağıyla meşruiyetin kaynağını karıştırmayacak bir bilincin yerleşmesidir.
(CHP sıralarından alkışlar) Birbirimizle konuşmak zorundayız. 
Karanlık
günlerimin dostlarından biri Sayın Necmettin Erbakan’dır. Cezaevine düştüğüm an
bana avukatını yollamıştır, “Ben Tuncay Bey için ne yapabilirim?” diye
sormuştur. Kendisine çok teşekkür ettim. Binlerce mektup aldım partisinin kadın
ve gençlik kollarından. Cumhuriyet mitingleri sırasında, o insanları kızdırdığımı,
korkuttuğumu o mektuplardan öğrendim, hepsine “özür dilerim” diye karşılık
yazdım. Bugün, burada yaptığımız şeyler de pek çok insanı kızdırıyor ve
korkutuyor. Gelin, birbirimizle konuşabilme mesafemizi kaybetmeyelim.
Birbirimizle Türkiye Büyük Millet Meclisinde konuşmazsak, bu ülkenin
sorunlarını burada çözmezsek bir adım sonrası yoktur. 
Bakın,
şurada, 500 metre ötede bir bomba patladı. Bu ülkeyi vatan yapan bütün can
veren, ruh veren şehitlere, ölmüş vatandaşlarımıza rahmet diliyorum ve bu
ülkenin daha demokratik, daha adaletli, daha özgür, daha barış olması için
gençliğinin baharında bir gül dalına asılarak yok edilen Deniz’i de,
arkadaşlarını da, ağabeylerim gibi gönlümde sakladığım, sevdaları bende
tazecik, sıcacık olan fidanları da buradan saygıyla selamlıyorum. (CHP
sıralarından alkışlar) 
O
oylama Mecliste işaretle yapılmıştır, ad okunarak yapılmamıştır; orada kimin
kim olduğu belli değildir ama bunun efsanesi yürümüş gitmiştir. Ben Abdullah
Öcalan dâhil hiç kimsenin asılması için asla ve asla bu Meclisten bir karar
çıkmasını istememişimdir geçmişte de çünkü idam cezasını bir sonuç olarak
görmemişimdir ama idam bir insanlık suçudur, devletler daha kötü suçlar işler,
idamdır o. Bana sormuşlardır: “Çocuğuna tecavüz etseler ne yaparsın?” Ben ona her
türlü kötülüğü yapmak isterim ama devlet beni engellemek için vardır. 
Bugün,
Millî İstihbarat Teşkilatı ve Millî Güvenlik Kuruluyla ilgili bütçeyle ilgili
iki üç kelime daha söyleyip, süreyi kullanıp inmek istiyorum. 
MİT’in
ne yaptığını bilmiyoruz, Millî Güvenlik Kurulunun da ne yaptığını bilmiyoruz,
bütçesini denetleyemiyoruz. Ben bir komisyonda üyeyim. Sayın Bakanımız geldi,
en aydınlatıcı bilgileri verdi, çok teşekkür ederim; Sayın Komisyon Başkanı
gerçekten adil davrandı, hakkaniyetli davrandı, Emrullah Bey çok güzel bir
rapor hazırladı, çok teşekkür ederim. Ancak, yetmez. Sayın Bakanım, şimdi
soruyorum, Komisyon toplantısı sırasında size sordum; İmralı’daki görüşmeden,
kitapçıktan bahsettim, “Bunlar doğru mudur?” dedim. Doğruluğunu belgeleyen bir şey
gördüm kitapta. Sayın Bakanım -buna siz de ulaşabilirsiniz- İmralı demeyeyim,
Abdullah Öcalan’la görüşme. “Bu görüşmelerin yasal zemini yok.” diyor. Yasal
zemini olmayan, meşru olmayan bir şeyi nasıl yaptınız? Şu yasa çıksın… Bakın,
bir görüşme notu var, 18 Mart 2013, bir yasadan bahsediyor ve Meclis o
görüşmeden sonra 17 Nisan 2014’te yasayı çıkarıyor. Sayın Bakanım, size bunu
sunacağım. 
Şunu
demek istiyorum: Ulusal güvenlik politikalarını akılcı, gerçekçi, uygulanabilir
ele almak zorundasınız. Ayrıca, “ulusal güvenlik” ve “istihbarat” kavramlarını
duygusallıktan uzak, herkes için üretmek zorundasınız. Burada “O HDP’li”, “O
MHP’li”, “O CHP’li.” diye bakamazsınız, sokaktaki vatandaş da öyle çünkü,
burası onun yansıması. Onun can güvenliği sizin güvenliğiniz değil mi? Para
istiyorsanız para verelim, kadro istiyorsanız kadro verelim. Buraya gerçekle
gelin çünkü gerçekliğini yitirmiş bir güvenlik politikası stratejisi var.
Gelin, hep beraber gerçeği bulalım, bu ülkenin geleceğini kurtaralım. 
Hepinizi
saygıyla selamlıyorum.
BAŞKAN
– Teşekkürler Sayın Özkan. 
Söz
sırası Ankara Milletvekili Bülent Kuşoğlu’na aittir. 
Sayın
Kuşoğlu, buyurun. (CHP sıralarından alkışlar)
Efendim,
sizin süreniz sekiz dakikadır. 
CHP
GRUBU ADINA BÜLENT KUŞOĞLU (Ankara) – Sayın Başkan, değerli milletvekilleri;
Diyanet İşleri Başkanlığı bütçesiyle ilgili olarak söz aldım. Hepinizi saygıyla
selamlıyorum. 
Değerli
milletvekilleri, Diyanet İşleri Başkanlığı laik devlet mekanizmasının en önemli
kurumlarından bir tanesidir -laik devlet mekanizmasının bakın- ve Diyanet
İşleri Başkanlığı toplumu, inançları, ibadeti, ahlak konularını aydınlatmak
üzere kurulmuş bir kurumdur, böyle bir görevi vardır ve cumhuriyetimizin ilk ve
en temel kurumlarından bir tanesidir. Çok önemli bir kurumdur, dolayısıyla,
Diyanet İşleri Başkanlığının lüzumsuz yere yıpratılmasını, siyasi polemiklere
alet edilmesini doğru bulmuyoruz, öncelikle bunu belirteyim. 
(Ankara
Milletvekili Ahmet Gündoğdu’nun alkışlaması)
BÜLENT
KUŞOĞLU (Devamla) – Teşekkür ederim.
Ancak,
maalesef, içinde yaşadığımız ortam nedeniyle -kentleşme gibi, başka sebepler
vesaire- devletin, devlet mekanizmasının iyi çalışmadığı bir dönemdeyiz, devlet
ve devlet kurumlarında çok fazla sıkıntının olduğu bir dönemdeyiz. Toplumda da
benzeri sıkıntılar var, toplumun ahlak olarak en düşük seviyede olduğu bir
dönemi yaşıyoruz, çok fazla sıkıntı var. Kimlikler maalesef… Toplum katında
belki kimliklerin bilinmesi, ayrışması hoş görülebilirken devlet katında
maalesef kimlikler ortaya konuluyor. Etnik kimliklere göre, mezheplere göre,
inançlara göre devlet, devlet kurumları vatandaş olarak görmesi gereken
kişileri gruplara ayırıyor, maalesef ona göre hizmet veriyor, devlet hizmeti
kimliklere göre yapılıyor. Bu çok büyük bir yanlışlık, büyük bir sorun,
sıkıntı. 
Böyle
bir dönemde tabii ki Diyanet İşleri Başkanlığının -ki görevleri arasında
toplumun ahlakı da var- çok daha aktif olarak çalışmasını arzu ediyoruz, çok
daha aktif olmasını arzuluyoruz. Devlet mekanizması içerisinde insanların
kimliklerinden dolayı işe alınmadığı, terfi ettirilmediği, sıkıntılar yaşadığı
bir dönemi yaşıyoruz, toplumda aynı şekilde, o ayrışmalar nedeniyle sıkıntılar
yaşıyoruz. Biraz önce, iktidara mensup bir değerli hatip “Dinimübiniislam’ın
mesajlarını iletmesi gereken bir kurumdur.” dedi ya Diyanet İşleri
Başkanlığına, aynen ben de ona katılıyorum, Dinimübiniislam’ın mesajlarını
iletmesi gereken bir kurum olmasını istiyoruz Diyanet İşleri Başkanlığının ama
Diyanet İşleri Başkanlığı maalesef, zaman zaman çok kötü fetvalar veriyor.
Diyanet İşleri Başkanlığı zaman zaman siyasal İslam’ın, bakın, İslam’ın değil…
İslam bir dindir -elhamdülillah Müslüman’ız çoğunluğumuz- ama siyasal İslam bir
ideolojidir, siyasal ideolojidir. O siyasal ideolojinin maalesef arka
bahçeliğini yapıyor, karıştırıyor. Bunu asla arzu etmiyoruz, bu çok büyük bir
yanlışlıktır hem toplum için hem Türkiye Cumhuriyeti için hem de İslam için çok
büyük bir yanlışlıktır, maalesef bunu yapıyor, siyasete alet oluyor.
Arkadaşlar,
bakın, ahlak canlılar arasında sadece insan için geçerlidir ve ahlak, iradi bir
kavramdır, iradenizle ancak ahlaklı olursunuz, iradeyle ahlaklı olunur, bunu
bilmemiz lazım ama maalesef bu konularla ilgili olarak eksiğimiz var. Bir de
“İslam ahlakı” diye bir kavram var. Bütün bunlar bir araya gelince Diyanet
İşleri Başkanlığının bu konularda çok daha hassas olması gerekiyor. İşte, o
biraz önce değerli arkadaşımın söylediği Dinimübiniislam’ın mesajlarını
iletmesi gerekiyor, o sorun ortaya çıkıyor. Biz, Cumhuriyet Halk Partisi olarak
bu mesajların iletilmesini özellikle istiyoruz. 
Diyanet
İşleri Başkanlığını gerçekten cumhuriyetin, laikliğin, demokrasinin vazgeçilmez
bir kurumu olarak görüyoruz. Zaman zaman otomobil konuları, lüks otomobil
konuları gündeme geliyor, zaman zaman bütçesi gündeme geliyor, bunları gündeme
getirmiyoruz ama Diyanet İşleri Başkanlığı yeter ki görevini yapsın. 
Bir
de, müsaade ederseniz -bunlar görevleriyle ilgili konulardı, biraz hassas
konulardı- bir kamu kuruluşu olarak Diyanet İşleri Başkanlığına bu bütçe
sırasında bakmak istiyorum. Hukuki ve idari işiyle ilgili olarak da bazı
sıkıntılar var maalesef. Mesela 2014 yılında başlangıç ödeneği 5,4 milyarken
harcaması 5.7 milyar olmuş, 300 milyon lira daha fazla harcamış. 2015’te
başlangıç ödeneği 5,7 ama 6 milyar harcamış, yine 300 milyon lira fazla
harcamış. Bu sene de, 2016’da da 6 milyar 482 milyon lira istenmiş, mutlaka
fazla harcanacak. Daha gerçekçi bir bütçe yapmaları lazım, daha gerçekçi bir
ödenek talep etmeleri lazım diye düşünüyorum ama bunun sebebi -ben bir Plan ve
Bütçe Komisyonu üyesi olarak Sayıştay raporlarından takip ediyorum- Diyanet
İşleri Başkanlığının kurum olarak maalesef hesapları incelenemiyor. “Diyanet
İşleri Başkanlığına ilişkin denetimlerimiz, hazırlanması gereken temel mali
raporların düzenlenememesi sebebiyle bütçe giderleriyle taşınırlara ait
işlemlerin mevzuata uygunluğuna dönük olarak gerçekleştirilmiştir.” Yani kısmi
bir rapor yazılmış, inceleme yapılabilmiş, denetim yapılabilmiş, sadece o
konularla ilgili rapor düzenlenebilmiş. Bundan sonraki dönemlerde daha hassas
davranması gerekiyor bir kamu kuruluşu olarak Diyanet İşleri Başkanlığının.
Diyanet
İşleri Başkanlığının hesaplarının Diyanet Vakfıyla asla karışmaması gerekiyor.
Diyanet Vakfı maalesef Diyanet İşleri Başkanlığına destek olması gereken bir
kurum olması gerekirken tam tersine, köstek olan, Diyanet İşleri Başkanlığına
sıkıntı çıkaran, maalesef bu yolsuzluklar, usulsüzlükler, hukuksuzluklarla
ilgili olarak bütün olayların kaynağı olan bir yer olmuş durumdadır vakıf.
Vakıf ve Diyanet İşleri Başkanlığının bütçelerinin kesinlikle ayrılması lazım,
kadrolarının kesin ayrılması lazım. Bu hac ve umre hesaplarının, özellikle hac,
umre ve kurban hesaplarının, yurt dışından özellikle gelen taleplerin doğru
dürüst muhasebeleştirilmesi lazım, ayrışması lazım. Birbirine giriyor, merkeze
intikal ettirilmiyor ve büyük yanlışlıklar yapılıyor, bu yüzden kurum ve
maalesef inançlarımız büyük sıkıntıya giriyor, çok önemli bir konu.
Enteresan
bir rapor var, ondan da -sürem bitti- kısaca bahsedeyim. Türk Diyanet Vakfı
Sendikasının raporu -bulamadım ama- din adamlarının özellikle bu dönemde itibarlarının
düştüğü… Yüzde 43 oranına düşmüş. Din hizmeti sunan kişilerin kürsüden
anlattıklarıyla yaptıklarının aynı olması gerektiğini kamuoyu söylüyor.
(Mikrofon
otomatik cihaz tarafından kapatıldı) 
BÜLENT
KUŞOĞLU (Devamla) – Bazı müftülüklerin gerçek anlamda görevlerini
aksattıklarından, yapmadıklarından bahsediyor ve bazı din adamlarının bir
partinin temsilcisi gibi davrandıklarını söylüyor bu anket.
Bütün
bunlardan sonra, daha doğru dürüst bir Diyanet İşleri Başkanlığının olmasını
diliyorum. 
Bütçemizin
hayırlı olmasını diliyorum, saygılar sunuyorum efendim. (CHP sıralarından
alkışlar) 
BAŞKAN
– Teşekkürler Sayın Kuşoğlu.
Şimdi
söz sırası İzmir Milletvekili Atila Sertel’e aittir. (CHP sıralarından
alkışlar) 
Buyurun
Sayın Sertel, süreniz yedi dakikadır.
CHP
GRUBU ADINA ATİLA SERTEL (İzmir) – Teşekkürler Sayın Başkan.
Ben
de Deniz Gezmiş’i doğum gününde sevgi ve saygıyla anıyorum.
“En
uzun koşuysa elbet Türkiye’de de devrim,
O,
onun en güzel yüz metresini koştu.
En
sekmez lüverin namlusundan fırlayarak...
En
hızlısıydı hepimizin,
En
önce göğüsledi ipi...
Acıyorsam
sana anam avradım olsun,
Ama
aşk olsun sana çocuk, aşk olsun!”
Can
Yücel, Deniz Gezmiş’i bu mısralarla anlatıyor ama Deniz Gezmiş’i burada bize
sağlanan süre içerisinde anlatmak mümkün değil. İdam sehpasına çıktığında
“Yaşasın tam bağımsız demokratik Türkiye!” diyerek taburesine tekme vuran ve
bağımsız Türkiye’nin neferi olarak aramızdan ayrılan Deniz Gezmiş hâlen 25
yaşında.
Sevgili
arkadaşlar, RTÜK bütçesiyle ilgili konuşma için karşınızdayım. 
Hangi
kuruluşu ele alırsak alalım, ne yazık ki her kuruluşta bir yozlaşma, her
kuruluşta bir siyasallaşma ve her kuruluşta bir liyakat dışı davranış
görüyoruz, karşımıza çıkıyor. Ben KİT kurulundayım. KİT kurulunda alt komisyon
üyeleriyle birlikte denetlemeye gittiğimizde bütün kurumlarda bir çürümüşlük
karşımıza çıkıyor. Dedi ya dün Genel Başkanımız Sayın Kemal Kılıçdaroğlu:
”Devlette liyakat sistemini çökertirseniz aslında siz devleti çökertirsiniz.”
Ne yazık ki yapılan her kötü uygulama Türkiye Cumhuriyeti devletine darbe
vuruyor. 
RTÜK
ne yapmış arkadaşlar, nasıl bir uygulama içerisinde? Size buradan bazı rakamlar
vererek RTÜK’ün neler yaptığını sergilemek istiyorum: RTÜK; Ulusal TV’ye 154
ceza kesmiş, Halk TV’ye 88, Show TV’ye tam 102 ceza kesmiş; 17-25 Aralık
sonrasında, hani bir zamanlar övgüler düzüp Amerika seyahatlerinde önünde diz
çöktüğünüz Fethullah Gülen Cemaati’ne ait kanallara ceza üstüne ceza yağdırmış.
Önceleri Samanyolu TV’de iktidara övgüler düzülürken ve iktidarın yolunun
açılmasında bu kanallar kullanılırken son 17-25 Aralık sonrası bu kanala 183
kez ceza kesilmiş, ardından bu kanal ve o kanala ait bütün kanallar TÜRKSAT’tan
çıkarılmış. 
Sevgili
arkadaşlar, RTÜK’te Halk TV’yi 3 uzman izliyor. Diğer kanalları birer uzman
izliyor, Halk TV’yi 3 uzman izliyor. Halk TV’nin aslında reyting oranını
yükseltiyorsunuz. İzlediğiniz ve ceza yazdığınız komik, trajikomik olaylardan
biri nedir biliyor musunuz? Gezi olayları sırasında kameranın gösterdiği alanda
bir vatandaşın sigara içtiğini gören RTÜK uzmanları, Halk TV’ye ceza kestiler.
Ekran karartıyorsunuz. En son, IMC TV’yi kapattınız; üstelik, haksız ve
hukuksuz kapattınız, savcılık kararıyla kapattınız, mahkeme kararı olmaksızın kapattınız,
TÜRKSAT’tan çıkarttınız. Her ay 22.500 dolar bedel ödeyen IMC TV’yi susturdunuz
ve muradınıza erdiniz. 
Sayın
Bakanım burada. Geçmişten tanıdığım ve siyasi yaşamının bir bölümüne,
hakikaten, mağdur olduğu kesimine de çok üzüldüğüm ve içten içe destek verdiğim
Sayın Bakan gitmiş. 
ÖZGÜR
ÖZEL (Manisa) – Karun oldu şimdi.
ATİLA
SERTEL (Devamla) – Ama, o Bakanla çok uzun muhabbetlerimiz sırasında, basın ve
ifade özgürlüğü konusunda çok nutukları birbirimize karşılıklı konuşmuştuk. Gün
oldu devran döndü, o da belli sıralarda yerini aldı ve IMC TV’nin
susturulmasına, savcılık kararıyla, faşist bir kararla TÜRKSAT’tan atılmasına o
da göz yumdu. Göz yumacak elbette çünkü bazı insanlar koltukları için yaşarlar,
bazı insanlar gerçekten, demokrasi, özgürlük ve onur için yaşarlar; aradaki
fark budur.
Sevgili
arkadaşlarım, RTÜK’ün yanı sıra TRT’yi anlatmak isterdim ama sürem bir dakika
otuz üç saniye kalmış. Buradaki vekillerimiz kusura bakmasınlar, hiçbiri,
100’ünü toplasanız 1 Bilal Erdoğan etmezler. Çünkü Bilal Erdoğan yapıyor
atamaları, bütün kamu kurum, kuruluşlarında. İbrahim Eren diye Genel Müdür
Yardımcısı… 35 yaşında bir genel müdürü 2013 yılında atayan, Kartal İmam Hatip
Lisesinden sınıf arkadaşı İbrahim Eren’i, TRT Genel Müdür Yardımcılığı
koltuğuna oturtan, İtalya’da öğrenim gören sevgili evlat. Bu evlat, 35
yaşındaki arkadaşını genel müdür yapıyor ve 2 katrilyon civarında bir bütçeyi
teslim ediyor. İbrahim Eren, 35 yaşında ve devlet memurluğu yapmamış.
İnceledim, Başbakanlıkta müşavir olarak kadrosu görülüyor, başmüşavir olarak.
Oysaki TRT’nin Genel Müdür Yardımcısı olabilmesi için en az on iki yıl memur
olarak çalışması lazım. Bir günlük memuriyeti yokken atama yapılıyor. 
HASAN
BASRİ KURT (Samsun) – İlla yaşlı ataması lazım, yozlaşması lazım!
ATİLA
SERTEL (Devamla) – Yaşla değil, kanunla ilgili söylüyorum sevgili kardeşim.
HASAN
BASRİ KURT (Samsun) – Yozlaşması lazım. 
ATİLA
SERTEL (Devamla) – On iki yıl çalışması lazım. 
Amasya
Akyazı köyünü hatırlayın, 46 nüfusa düşmüş köyü, İbrahim Şahin’in köyü. 11 kişi
bu köyden, TRT’de çalışıyor.
HAYDAR
AKAR (Kocaeli) – Hepsi çok yetenekli! 
BARIŞ
YARKADAŞ (İstanbul) – Doğuştan televizyoncu onlar Atila Bey! 
ATİLA
SERTEL (Devamla) – Bu kadar vicdansızlık olmaz. 
Amasya
Akyazı köyünden o 45 kişiye selam söylüyorum, İbrahim Şahin gitmeseydi herhâlde
Amasya Akyazı köyü kapatılmış olur ve hepsi TRT’de çalışıyor olurdu. 
Saygılar,
sevgiler. (CHP sıralarından alkışlar) 
MEHMET
NACİ BOSTANCI (Amasya) – Sayın Başkan… 
BAŞKAN
– Buyurun Sayın Bostancı. 
MEHMET
NACİ BOSTANCI (Amasya) – Sayın konuşmacı… 
MUSA
ÇAM (İzmir) – Amasya’ya dokundu! Sizin seçim bölgeniz. 
MEHMET
NACİ BOSTANCI (Amasya) – …“Buradan 100 vekili toplasanız bir Bilal Erdoğan
etmez.” diyerek milletvekillerine yönelik bir tahkirde bulunmuştur. Bu açık bir
sataşmadır. 
BAŞKAN
– Buyurun Sayın Bostancı.
Lütfen,
iki dakika süre veriyorum, yeni bir sataşmaya meydan vermeyelim. 
MUSA
ÇAM (İzmir) – Hocam, seçim bölgenize de dokundu! 
ÖZGÜR
ÖZEL (Manisa) – Grup başkan vekili de değil, ailenin başkan vekili ya!
V.- SATAŞMALARA İLİŞKİN KONUŞMALAR (Devam)
15.- Amasya Milletvekili Mehmet Naci
Bostancı’nın, İzmir Milletvekili Atila Sertel’in 118 sıra sayılı 2016 Yılı
Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın birinci tur görüşmelerinde CHP Grubu adına yaptığı konuşması
sırasında Adalet ve Kalkınma Partisine sataşması nedeniyle konuşması
MEHMET
NACİ BOSTANCI (Amasya) – Sayın Başkanım, değerli arkadaşlar; eleştiri yapılır,
“Şu yanlış, bu yanlış yapıldı.” diye iddialar ortaya konulabilir ama bu
muhakeme ve mukayeseleri yaparken dikkatli bir dil kullanmak, sanki nezaketli
konuşuyormuş gibi yapıp ondan sonra buradaki vekilleri tahkir etmek uygun bir
yaklaşım değil Sayın Sertel. Birtakım dedikodular ve söylentiler üzerinden
gidiyorsunuz. Kim, nereye, nasıl atanmış? 
HAYDAR
AKAR (Kocaeli) – Adam denetmen orada ya! 
MEHMET
NACİ BOSTANCI (Devamla) – Türkiye’de milyonlarca kamu görevlisi var.
Hangisinin, nereye, nasıl atandığına ilişkin hepsinin kaynakları vardır,
yasalarla ilgili zemini vardır, birçok unsuru vardır. Siz bir örnek olayı
alıyorsunuz, bilgisi sizde menkul, ne ölçüde dedikodu ve söylenti olduğu
karışık…
HAYDAR
AKAR (Kocaeli) – Sayın Hocam, denetmen, TRT denetmeni ya!
MEHMET
NACİ BOSTANCI (Devamla) – Buradaki insanların o iddiaya ilişkin bir araştırma
yapıp ne olduğu hususunda tahkik etme imkânlarının bulunmadığı bir zamanda, bir
örnek olay üzerinden hareketle “100 vekil 1 Bilal Erdoğan etmiyor.”
diyebiliyorsunuz. Bakın, atamanın yanlış olduğunu iddia edebilirsiniz Sayın
Sertel ama burada sizin kastınız… Sadece atamayı eleştirmekle iktifa
etmiyorsunuz, buradan AK PARTİ’nin kolektif yapısına ilişkin de incitici ne
çıkartabilirim diye bir zekâyla davranıyorsunuz, yanlış olan bu. Böyle bir
mukayeseyi çok çirkin, çok yakışıksız buluyorum. Bu dilin kirli bir dil
olduğuna dikkat çekiyorum. 
Durumu
arz ediyorum. (AK PARTİ sıralarından alkışlar)
BAŞKAN
– Teşekkürler Sayın Bostancı.
ATİLA
SERTEL (İzmir) – Sayın Başkanım, bu sataşmaya karşı söz hakkım doğdu 69’a göre.
Dedikodu yaptığımı söylüyor, ben denetmenim. Lütfen, cevap vermek istiyorum.
BAŞKAN
– Sayın Sertel, bir defa, burada olmayanlarla ilgili lütfen daha dikkatli bir
dil kullanalım. 
ATİLA
SERTEL (İzmir) - Hayhay.
BAŞKAN
– İç Tüzük zaten bize emrediyor, şahsiyatla uğraşma yasağı var. Tenkit
edebiliriz, eleştirebiliriz ama hiç kimseyi tahkir ve takim etme hakkımızın
olmadığını ben de söylemek istiyorum. 
Lütfen,
temiz bir dil kullanmak şartıyla, iki dakika, sataşmadan size de süre
veriyorum. Yeni bir sataşmaya meydan vermeyelim. (CHP sıralarından alkışlar)
16.- İzmir Milletvekili Atila Sertel’in,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında şahsına sataşması nedeniyle konuşması
ATİLA
SERTEL (İzmir) – Sayın Başkan, ben kimseye sataşmıyorum, hayatım boyunca da
sataşmadım, gerçekler neredeyse orada oldum.
EJDER
AÇIKKAPI (Elâzığ) – Bizim 1 vekilimiz sizin bütün vekillerinize bedel.
ATİLA
SERTEL (Devamla) – Ben TRT’nin denetlemesindeyim. TRT’nin denetlenmesinde de bu
sorulara cevap verdiler. O cevaplara istinaden ben burada konuşuyorum.
Bakın,
TRT, gerçekten, neresinden tutsanız lime lime, neresinden baksanız korkunç bir
tablo karşınızda. Yani İbrahim Eren’i bir kenara koyayım çünkü nasıl atandığına
yasal olarak siz muhatapsınız ama TRT her yıl bu ülkede, bu halkımızdan 802
milyon TL yani 802 trilyon para topluyor elektrikten. Aynı TRT 601 milyon da
bandrol topluyor. Bu TRT’nin toplam bütçesi 1 milyar 640 milyonmuş geçen sene
ve harcanan parayı söylüyorum arkadaşlar -Naci Bey, siz de iyi dinleyin, ben Amasya’yı
savunacaksınız zannettim siz Bilal Erdoğan’ı savundunuz- 603 trilyon, yandaş
şirketlere…
MEHMET
NACİ BOSTANCI (Amasya) – Ne dediğimi anlamamışsınız Sayın Sertel. 
ATİLA
SERTEL (Devamla) - …oraya çıkan yandaş kişilere bu para peşkeş çekilmiş; “dizi
filmler” adı altında, “konuklar” altında. 
Jöleli
Yiğit Bey’in… Burada olmayan isim verdim ama, “jöleli” diyeyim, anlarsınız…
LÜTFİYE
SELVA ÇAM (Ankara) – Lütfen sataşmayın. 
BAŞKAN
– Sayın Sertel… Sayın Sertel, lütfen… Lütfen temiz bir dil kullanın. 
ATİLA
SERTEL (Devamla) – Tamam, vermeyeyim.
Ne
kadar para kazandığını TRT’den sordum, bana “Efendim, biz, ona direkt
vermiyoruz. Onun kuruluşuna veriyoruz, o oradan payını alıyor.” diye yanıt
verildi. Ben hiçbir şeyi kafadan afaki atmıyorum. Ben önümde TRT’den gelen
yanıtlar üzerinden konuşuyorum. 
HASAN
BASRİ KURT (Samsun) - Tamam, KİT Komisyonundasınız… 
ATİLA
SERTEL (Devamla) - Bakın, TRT o kadar yandaş kuruluş olmuş ki Ahmet Davutoğlu’na
2.490 dakika, Sayın Kemal Kılıçdaroğlu’na 381 dakika, Sayın Devlet Bahçeli’ye
70 dakika, Sayın Figen Yüksek Dağ ile Demirtaş’a 18 dakika ayırmış seçim
sathında. 
(Mikrofon
otomatik cihaz tarafından kapatıldı) 
HASAN
BASRİ KURT (Samsun) - Kaç miting yaptı? 
ATİLA
SERTEL (Devamla) – Sayın Ahmet Davutoğlu’na 41,5 saat, Sayın Kılıçdaroğlu’na 6
saat, Sayın Devlet Bahçeli’ye 2 saat, Sayın Figen Yüksek Dağ ile Demirtaş’a 18
dakika ayırmış seçim süresinde. 
AHMET
HAMDİ ÇAMLI (İstanbul) – Serbest piyasa…
HASAN
BASRİ KURT (Samsun) -İyi de kaç miting yaptı? 
ATİLA
SERTEL (Devamla) – TRT sizin eserinizdir. (CHP sıralarından alkışlar) 
ÇAĞLAR
DEMİREL (Diyarbakır) – Sayın Başkan… Sayın Başkan… Sayın Başkan…
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
A) CUMHURBAŞKANLIĞI (Devam)
1) Cumhurbaşkanlığı 2016 Yılı
Merkezî Yönetim Bütçesi
2) Cumhurbaşkanlığı 2014 Yılı
Merkezî Yönetim Kesin Hesabı
B) TÜRKİYE BÜYÜK MİLLET
MECLİSİ (Devam)
1) Türkiye Büyük Millet
Meclisi 2016 Yılı Merkezî Yönetim Bütçesi
2) Türkiye Büyük Millet
Meclisi 2014 Yılı Merkezî Yönetim Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu
2016 Yılı Merkezî Yönetim Bütçesi
2) Kamu Denetçiliği Kurumu
2014 Yılı Merkezî Yönetim Kesin Hesabı
Ç) SAYIŞTAY (Devam)
1) Sayıştay 2016 Yılı Merkezî
Yönetim Bütçesi
2) Sayıştay 2014 Yılı Merkezî
Yönetim Kesin Hesabı
D) ANAYASA MAHKEMESİ (Devam)
1) Anayasa Mahkemesi 2016 Yılı
Merkezî Yönetim Bütçesi
2) Anayasa Mahkemesi 2014 Yılı
Merkezî Yönetim Kesin Hesabı
E) YARGITAY (Devam)
1) Yargıtay 2016 Yılı Merkezî
Yönetim Bütçesi
2) Yargıtay 2014 Yılı Merkezî
Yönetim Kesin Hesabı
F) DANIŞTAY (Devam)
1) Danıştay 2016 Yılı Merkezî
Yönetim Bütçesi
2) Danıştay 2014 Yılı Merkezî
Yönetim Kesin Hesabı
G) BAŞBAKANLIK (Devam)
1) Başbakanlık 2016 Yılı
Merkezî Yönetim Bütçesi
2) Başbakanlık 2014 Yılı
Merkezî Yönetim Kesin Hesabı
Ğ) MİLLÎ İSTİHBARAT
TEŞKİLATI MÜSTEŞARLIĞI (Devam)
1) Millî İstihbarat Teşkilatı
Müsteşarlığı 2016 Yılı Merkezî Yönetim Bütçesi
2) Millî İstihbarat Teşkilatı
Müsteşarlığı 2014 Yılı Merkezî Yönetim Kesin Hesabı
H) MİLLÎ GÜVENLİK KURULU
GENEL SEKRETERLİĞİ (Devam)
1) Millî Güvenlik Kurulu Genel
Sekreterliği 2016 Yılı Merkezî Yönetim Bütçesi
2) Millî Güvenlik Kurulu Genel
Sekreterliği 2014 Yılı Merkezî Yönetim Kesin Hesabı
I) DİYANET İŞLERİ BAŞKANLIĞI (Devam)
1) Diyanet İşleri Başkanlığı
2016 Yılı Merkezî Yönetim Bütçesi
2) Diyanet İşleri Başkanlığı
2014 Yılı Merkezî Yönetim Kesin Hesabı
İ) RADYO VE TELEVİZYON ÜST
KURULU (Devam)
1) Radyo ve Televizyon Üst
Kurulu 2016 Yılı Merkezî Yönetim Bütçesi
2) Radyo ve Televizyon Üst
Kurulu 2014 Yılı Merkezî Yönetim Kesin Hesabı
J) BASIN-YAYIN VE
ENFORMASYON GENEL MÜDÜRLÜĞÜ (Devam)
1) Basın-Yayın ve Enformasyon
Genel Müdürlüğü 2016 Yılı Merkezî Yönetim Bütçesi
2) Basın-Yayın ve Enformasyon
Genel Müdürlüğü 2014 Yılı Merkezî Yönetim Kesin Hesabı
K) TÜRKİYE İNSAN HAKLARI
KURUMU (Devam)
1) Türkiye İnsan Hakları
Kurumu 2016 Yılı Merkezî Yönetim Bütçesi
2) Türkiye İnsan Hakları
Kurumu 2014 Yılı Merkezî Yönetim Kesin Hesabı
BAŞKAN
– Cumhuriyet Halk Partisi Grubu adına son söz İstanbul Milletvekili Barış
Yarkadaş’a aittir. 
ÇAĞLAR
DEMİREL (Diyarbakır) – Sayın Başkan, ne zamandan beri söz talebim var ama.
BAŞKAN
– Sonra vereyim. 
ÇAĞLAR
DEMİREL (Diyarbakır) – Bir bakın, ne zamandan beri var. 
BAŞKAN
- Buyurun Sayın Yarkadaş. (CHP sıralarından alkışlar) 
Süreniz
yedi dakikadır. 
CHP
GRUBU ADINA BARIŞ YARKADAŞ (İstanbul) – Değerli milletvekilleri, Basın-Yayın ve
Enformasyon Genel Müdürlüğünün bütçesi hakkında söz almış bulunmaktayım. 
Sayıştayın
Basın-Yayın ve Enformasyon Genel Müdürlüğü 2014 yılı Performans Denetim
Raporu’nda kurumla ilgili ciddi eleştiriler bulunmaktadır. Bu eleştirileri
buradan tek tek saymaya vaktim yetmez. Ancak öyle ki Sayıştayın raporunda
kurumun web sayfasındaki “misyon” kısmının bile idarenin kuruluş amaçlarına
uygun olmadığı belirtilmiş olmasın rağmen, bu sayfa hâlâ güncellenmemiştir.
Sayıştay “Kurumun belirlenen amaçlarına ulaşıp ulaşmadığı tespit
edilememiştir.” demiştir. Şimdi kurumun amacının ne olduğunu söyleyeceğim. 
Basın-Yayın
ve Enformasyon Genel Müdürlüğünün görevi, kamuoyuna ve ilgili makamlara
aydınlatıcı bilgi akışını sağlamaktır. Basın-Yayın ve Enformasyon Genel
Müdürlüğü bunu yapmak yerine, faaliyet zararı her geçen gün artan ve iktidarın
bir yayın organı hâline dönüşen Anadolu Ajansını besleme aracı hâline
gelmiştir. Elimde kurumun bütçesini gösteren bir rapor var; bunu gazeteci
arkadaşlarımıza da gösterelim; buranın kameraları yanlış düzenlendiği için
böyle göstermek zorundayım. Anadolu Ajansına Başbakanlık Basın-Yayın ve
Enformasyon Genel Müdürlüğü bütçesinden ayrılan kaynakta iki yıl öncesine göre
yüzde 50’nin üzerinde artış var. 2013’te Anadolu Ajansına 112,5 milyon, 2014’te
ise ek ödeneklerle birlikte 140 milyon lira aktarılıyor; bunu şöyle gösterelim.
Âdeta bir dipsiz kuyu hâline dönüştürülen Anadolu Ajansına aktarılan miktar
2015’te ise 170 milyon liraya çıkıyor. 2015 yılı dâhil edildiğinde, Anadolu
Ajansına son dokuz yılda devletin kasasından 892 milyon 350 bin lira ödeme
yapılıyor. Basın-Yayın ve Enformasyon Genel Müdürlüğünün tek misyonunun AKP’nin
yayın organı hâline dönüşen, muhaliflerin tek satır haberine dahi yer vermeyen
Anadolu Ajansını ayakta tutmaya dönüştüğü görülüyor. 
25
Ağustos 2015’te Resmî Gazete’de yayımlanarak yürürlüğe giren Basın Kartı
Yönetmeliği de bir garabet olarak önümüzde duruyor. Gazetecilik meslek
örgütlerinin görüşü dahi alınmadan oluşturulan bu yönetmelik Basın Kartları
Komisyonunda önemli değişiklikler yapıyor; Kurumun Genel Müdürlüğüne, üyelerin
sayısının yarısından fazlasını aktarma yetkisi veriliyor, üye sayısı 13’ten
15’e çıkarılıyor ve bu arada gazetecilik meslek örgütlerinin tamamı -onların
isimlerini de söyleyeceğim- örneğin, Türkiye Gazeteciler Cemiyeti, Türkiye
Gazeteciler Federasyonu, İzmir Gazeteciler Cemiyeti ve Türkiye Gazeteciler
Sendikası bu kuruldan dışarı atılıyor, muhalif gazetecilerin hiçbirine sarı
basın kartı verilmiyor.
Sayın
milletvekilleri, basın ve yayına ilişkin sorunlar ne yazık ki bunlarla ilgili
değil, sadece bunlarla sınırlı değil. Bakın, size bir tablo daha; elimde,
iktidarınızın yarattığı kara bir tablo var. Şöyle bir göstereyim, yukarıdaki
arkadaşlarımıza da: Ali Konar, Beritan Canözer, Erdal Süsem, Erol Zavar, Ferhat
Çiftçi, Feyyaz Irmak, Gurbet Çakar, Gültekin Avcı, Hamit Dilbahar, Hatice
Duman, Hidayet Karaca, Kâmuran Sunbat, Kenan Karabil, Mazlum Dolan, Mehmet
Baransu, Mesut Aslan, Mikail Barut, Mikdat Algül, Yusuf Keskin, Mustafa Gök ve
ismini saymaya zamanımın yetmediği tam 32 kişi. Bunlar, Can Dündar ve Erdem
Gül’ün serbest kalmasıyla birlikte sayıları 32’ye düşen gazeteciler. 
MEHMET
METİNER (İstanbul) – El insaf!
BARIŞ
YARKADAŞ (Devamla) – Ülkemiz, uluslararası kuruluşların araştırmalarına göre,
hapisteki tutuklu gazetecilerin sayısının en üst olduğu bir yerde görünüyor. Bu
gerçeğe rağmen, Mehmet Metiner “El insaf!” diyebiliyor. 
MEHMET
METİNER (İstanbul) – Ya, sen o paralelcileri gazeteci olarak nasıl tanıyorsun
ya!
BARIŞ
YARKADAŞ (Devamla) – “El insaf!” demek yerine, “Basın özgürlüğü kırmızı
çizgimizdir.” diyenlerin bunun gereğini yerine getirmesi gerekiyor.
Bakın,
Silivri Cezaevinde tam doksan iki gün boyunca Can Dündar ve Erdem Gül’e olmadık
eziyeti yaptınız. Anayasa Mahkemesinin kararıyla birlikte 2 gazeteci
özgürlüğüne kavuştu. Ancak Can Dündar ve Erdem Gül’ün serbest bırakılmasının
ardından, Bülent Arınç’ın “troliçe” dediği ahlaksızlar hemen harekete geçti,
Can Dündar’ın önümüzdeki salı günü yeniden gözaltına alınacağını ve Fethullah
Gülen Cemaati bağlamında yapılacak bir operasyonda tutuklanacağını yazdılar. 
MEHMET
METİNER (İstanbul) – Barış, senin bu paralel severliğin nereden geliyor? 
BARIŞ
YARKADAŞ (Devamla) – Bunlardan birinin Cumhurbaşkanlığında danışman olduğunu da
tespit etmiş bulunmaktayız. Umarım, Can Dündar’a ilişkin böyle bir komplo
kurmaya kalkmazsınız çünkü bu komployu kurarsanız bunun da altında kalır,
tükürdüğünüzü yalamak zorunda kalırsınız. (CHP sıralarından alkışlar) Sizi
şimdiden uyarıyorum. Basın-yayına ilişkin, Anadolu Ajansına aktarılan 892
milyon lirayı gösterdim. 
Bakın,
bir gazete daha; adı “Korkusuz” Sözcü gazetesinin yayın organlarından, o grubun
yayınlarından. Bu gazete 50 binin üstünde satıyor ama iktidar yandaşı olmadığı
için, kaçak saraya yağcılık yapmadığı için, Ahmet Davutoğlu’nu alkışlamadığı
için Basın İlan Kurumunun gelirlerinden mahrum bırakılıyor.
Bir
skandalı daha anlatmak istiyorum, Korkusuz’dan korkmayın dedikten sonra. Atilla
ağabey anlattı ama ben de değinmeden geçemeyeceğim. Önceki gün IMC TV’nin
yayınlarını haksız ve hukuksuz bir biçimde, yetkiniz olmadığı hâlde
kapattırdınız. RTÜK denetimindeki bir kanalın, savcılığın keyfî ve faşizan
anlayışıyla, ekranlarını siyaha düşürdünüz, artık bu yanlıştan vazgeçin.
Medyadan ve gerçeklerden bu kadar korkmayın diyorum. 
Saygılar
sunuyorum. (CHP sıralarından alkışlar) 
BAŞKAN
– Teşekkürler.
Sayın
Demirel, sisteme girmişsiniz. Sisteme giren çok arkadaş olduğu için ben
soru-cevap için girdiler diye düşündüm, bakamadım size.
Şimdi
mi konuşmak istiyorsunuz?
ÇAĞLAR
DEMİREL (Diyarbakır) – Evet.
BAŞKAN
– Peki, kısa bir söz veriyorum.
VI.- AÇIKLAMALAR (Devam)
6.- Diyarbakır Milletvekili Çağlar
Demirel’in, Deniz Gezmiş ile arkadaşlarının halkların özgürleşmesini
savundukları için idam edildiklerine, düşünce özgürlüğüne olan baskının ortadan
kaldırılmasını talep ettiklerine, Mecliste herkesin eleştirilerini ve
değerlendirmelerini yapmakta özgür olduğuna, Sur’da üç aydır süren sokağa çıkma
yasağı ve ablukanın kaldırılması için Avrupalı parlamenterlerin çağrıda
bulunduklarına ilişkin açıklaması
ÇAĞLAR
DEMİREL (Diyarbakır) – Teşekkürler Sayın Başkan. Çoktan sisteme girmiştim,
birkaç defa da seslendim ama fark etmediniz.
BAŞKAN
– Fark edemedim.
ÇAĞLAR
DEMİREL (Diyarbakır) – Birkaç şey söylemek istiyorum ben de. 
Özelde,
Deniz Gezmiş’in doğum günü olan bugünde kendisini ve onurlu mücadele yürüten
tüm arkadaşlarını saygıyla anarak başlamak istiyorum. Denizler, Yusuflar,
Hüseyin İnanlar -idam edilirken söyledikleri son sözleri de Parlamentoda ifade
etmek istiyorum, belki çok dile getirilmedi- ne talep ediyorlardı? Türk ve Kürt
halkının kardeşliğini talep ediyorlardı. Ta, o yıllarda düşünceleri uğruna,
Türk ve Kürt halkının kardeşliği için, bunu savundukları ve halkların
özgürleşmesini savundukları için idam edildiler.
Evet,
idam kalktı Türkiye'de ama ne yazık ki hâlâ düşüncelerini ifade ettikleri için
siyasetçilerimiz cezaevlerinde ve idamın yerine geçen ağırlaştırılmış müebbetle
yargılanarak cezaevlerinde ömür boyu tutulmak ve bu da aslında idamın karşılığı
olarak ifade edilen bir sistemle yargılanıyorlar. İşte, hep beraber bunları,
siyasetçilerin özgürce düşüncelerini ifade etmeleri için ifade ve düşünce
özgürlüklerine olan baskının da ortadan kaldırılmasını talep ediyoruz ve onun
için mücadele ediyoruz. 
Şu
anda, burada dün yapılan konuşmalarda, özellikle bütçe görüşmeleri içerisinde
Cumhurbaşkanlığının bütçesine ilişkin de değerlendirmeler yaptık, dün
Parlamentoda bütün partilerin temsilcileri. Bugün de hakeza bütün kurum ve
kuruluşlarımıza ait bütçe görüşmelerinde kendi düşüncelerimizi ifade ettik ve
Cumhurbaşkanlığına dair de bütçe görüşmelerindeki düşüncelerimizi ifade ettik.
Ayrılan payı ve bunun nasıl harcanması gerektiğini ve şu anki sistemi
eleştirdik, muhalefet partileri olarak bunu eleştirdik. Eleştirme hakkına da
sahibiz ve kürsü özgürlüğümüzü kullandık ama ne yazık ki Sayın Cumhurbaşkanı
bugün bize ağza alınmayacak sözler ifade ederek, sanki bu ülkede herkesin
Cumhurbaşkanı olmadığını tekrar yineleyip “Beni orada arkadaşlarım savundu.”
diyerek AKP’li bir genel başkan edasıyla ifadelerde bulunmuştur. Bunu kabul
etmediğimizi bir kez daha ifade ediyoruz. Burada herkes eşit bir şekilde
eleştirilerini de değerlendirmelerini de yapmakta özgürdür. Bu Parlamento
kürsüsü, özgür bir şekilde düşüncelerimizi ifade etmek için kullanılmıştır. 
(Mikrofon
otomatik cihaz tarafından kapatıldı)
BAŞKAN
– Teşekkürler.
ÇAĞLAR
DEMİREL (Diyarbakır) – Başkan, ben tamamlayacağım, bir şeyle toparlayacağım,
bir dakika sadece.
BAŞKAN
– Evet, toparlayın, tamamlayın lütfen.
ÇAĞLAR
DEMİREL (Diyarbakır) – İkinci şeyi bir kez daha ifade ediyorum: Evet, idam
kalktı; evet, ağırlaştırılmış ömür boyu müebbet var. Aynı zamanda, şu anda
Cizre’de daha önceden yapıldığı ve yaşanıldığı gibi bir katliam söz konusudur.
Şu an Sur’da bir katliamın gerçekleştirilme aşamasında olan bir durumu bir kez
daha Parlamentoya ifade etmek istiyorum. Neden? Bugün yani üçüncü ayını
dolduran bir ablukadan söz ediyoruz. Sur’da sokağa çıkma yasağı üçüncü ayını
dolduruyor ve kadınların, çocukların yer aldığı bir yerde bir katliamdan
bahsediyoruz.
BAŞKAN
– Sayın Demirel, lütfen toparlayın.
ÇAĞLAR
DEMİREL (Diyarbakır) – Biz Parlamento olarak burada sessiz kalırken Avrupa
parlamenterleri Sayın Davutoğlu’na çağrıda bulunuyor ve hemen, derhâl, 37
parlamenter, bu sürecin tekrar Cizre’ye dönüşmemesi için derhâl ablukanın
kaldırılmasına dair çağrıda bulunuyor. 
(Mikrofon
otomatik cihaz tarafından kapatıldı) 
ÇAĞLAR
DEMİREL (Diyarbakır) – Bu çağrının bence bugün Genel Kurulda da ele alınıp ve
buna ilişkin çağrıların yinelenmesi gerektiğini tekrar ifade ediyorum. 
Teşekkür
ediyorum. 
BAŞKAN
– Evet, teşekkür ediyoruz. 
Pekâlâ
tenkit etme hakkı var herkesin ama lütfen, siz de bilirsiniz ki hiç kimseyi
tahkir etme ya da başka türlü mahkûm etmeye hiçbirimizin hakkı yoktur diye
düşünüyorum ben de. 
ÇAĞLAR
DEMİREL (Diyarbakır) – Bizi Cumhurbaşkanı mahkûm ediyor Sayın Başkan.
BAŞKAN
– Evet, Milliyetçi Hareket Partisi Grubu adına…
ÇAĞLAR
DEMİREL (Diyarbakır) – Siz de onun sözcülüğünü yapıyorsunuz. Sur da, Cizre’de
aynı tabloları gösteriyor yani.
GARO
PAYLAN (İstanbul) – Sayın Başkan, yorum yapmayın!
BAŞKAN
– Ne demek?
GARO
PAYLAN (İstanbul) – Niye taraf tutuyorsunuz ya?
BAŞKAN
– Ben İç Tüzük’e göre konuşuyorum Sayın Paylan. 
GARO
PAYLAN (İstanbul) – Hayır, niye? Biz ne yaptık burada?
MERAL
DANIŞ BEŞTAŞ (Adana) – Cumhurbaşkanının “alçak” demesi normal mi? 
BAŞKAN
– Evet, herkes temiz bir dille konuşmak zorunda.
GARO
PAYLAN (İstanbul) – Ne dedik burada yani?
BAŞKAN
– Kaba, yaralayıcı sözler kullanmaması gerekiyor.
ÇAĞLAR
DEMİREL (Diyarbakır) – Ama yaralayıcıyı kendisi kullanıyor yani.
GARO
PAYLAN (İstanbul) – Cumhurbaşkanına söyleyin onu.
MERAL
DANIŞ BEŞTAŞ (Adana) – Cumhurbaşkanı “alçak” diyor bizim grubumuza, nasıl böyle
bir şey olabilir yani! 
ÇAĞLAR
DEMİREL (Diyarbakır) – Biz onun için müdahale etmedik yani.
MERAL
DANIŞ BEŞTAŞ (Adana) – Sizin bunu kınamanız lazım, milletvekillerine böyle bir
şey diyebilir mi!
ÇAĞLAR
DEMİREL (Diyarbakır) – Milletvekillerinin kürsü özgürlüğüne “alçak” diyor.
Yani, bunu kınamanız gerekirken…
MERAL
DANIŞ BEŞTAŞ (Adana) – Kürsü dokunulmazlığına dışarıdan müdahale ediyor.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
A) CUMHURBAŞKANLIĞI (Devam)
1) Cumhurbaşkanlığı 2016 Yılı
Merkezî Yönetim Bütçesi
2) Cumhurbaşkanlığı 2014 Yılı
Merkezî Yönetim Kesin Hesabı
B) TÜRKİYE BÜYÜK MİLLET
MECLİSİ (Devam)
1) Türkiye Büyük Millet
Meclisi 2016 Yılı Merkezî Yönetim Bütçesi
2) Türkiye Büyük Millet
Meclisi 2014 Yılı Merkezî Yönetim Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu
2016 Yılı Merkezî Yönetim Bütçesi
2) Kamu Denetçiliği Kurumu
2014 Yılı Merkezî Yönetim Kesin Hesabı
Ç) SAYIŞTAY (Devam)
1) Sayıştay 2016 Yılı Merkezî
Yönetim Bütçesi
2) Sayıştay 2014 Yılı Merkezî
Yönetim Kesin Hesabı
D) ANAYASA MAHKEMESİ (Devam)
1) Anayasa Mahkemesi 2016 Yılı
Merkezî Yönetim Bütçesi
2) Anayasa Mahkemesi 2014 Yılı
Merkezî Yönetim Kesin Hesabı
E) YARGITAY (Devam)
1) Yargıtay 2016 Yılı Merkezî
Yönetim Bütçesi
2) Yargıtay 2014 Yılı Merkezî
Yönetim Kesin Hesabı
F) DANIŞTAY (Devam)
1) Danıştay 2016 Yılı Merkezî
Yönetim Bütçesi
2) Danıştay 2014 Yılı Merkezî
Yönetim Kesin Hesabı
G) BAŞBAKANLIK (Devam)
1) Başbakanlık 2016 Yılı
Merkezî Yönetim Bütçesi
2) Başbakanlık 2014 Yılı
Merkezî Yönetim Kesin Hesabı
Ğ) MİLLÎ İSTİHBARAT
TEŞKİLATI MÜSTEŞARLIĞI (Devam)
1) Millî İstihbarat Teşkilatı
Müsteşarlığı 2016 Yılı Merkezî Yönetim Bütçesi
2) Millî İstihbarat Teşkilatı
Müsteşarlığı 2014 Yılı Merkezî Yönetim Kesin Hesabı
H) MİLLÎ GÜVENLİK KURULU
GENEL SEKRETERLİĞİ (Devam)
1) Millî Güvenlik Kurulu Genel
Sekreterliği 2016 Yılı Merkezî Yönetim Bütçesi
2) Millî Güvenlik Kurulu Genel
Sekreterliği 2014 Yılı Merkezî Yönetim Kesin Hesabı
I) DİYANET İŞLERİ BAŞKANLIĞI (Devam)
1) Diyanet İşleri Başkanlığı
2016 Yılı Merkezî Yönetim Bütçesi
2) Diyanet İşleri Başkanlığı
2014 Yılı Merkezî Yönetim Kesin Hesabı
İ) RADYO VE TELEVİZYON ÜST
KURULU (Devam)
1) Radyo ve Televizyon Üst
Kurulu 2016 Yılı Merkezî Yönetim Bütçesi
2) Radyo ve Televizyon Üst
Kurulu 2014 Yılı Merkezî Yönetim Kesin Hesabı
J) BASIN-YAYIN VE
ENFORMASYON GENEL MÜDÜRLÜĞÜ
(Devam)
1) Basın-Yayın ve Enformasyon
Genel Müdürlüğü 2016 Yılı Merkezî Yönetim Bütçesi
2) Basın-Yayın ve Enformasyon
Genel Müdürlüğü 2014 Yılı Merkezî Yönetim Kesin Hesabı
K) TÜRKİYE İNSAN HAKLARI
KURUMU (Devam)
1) Türkiye İnsan Hakları
Kurumu 2016 Yılı Merkezî Yönetim Bütçesi
2) Türkiye İnsan Hakları
Kurumu 2014 Yılı Merkezî Yönetim Kesin Hesabı
BAŞKAN
– Milliyetçi Hareket Partisi Grubu adına ilk söz, İstanbul Milletvekili Edip
Semih Yalçın’a aittir. 
Buyurun
Sayın Yalçın. (MHP sıralarından alkışlar)
Süreniz
on altı dakikadır. 
MHP
GRUBU ADINA EDİP SEMİH YALÇIN (İstanbul) – Sayın Başkan, değerli
milletvekilleri; Cumhurbaşkanlığı bütçesinin görüşülmesi dolayısıyla Milliyetçi
Hareket Partisi Grubu adına söz almış bulunuyorum. Konuşmama başlarken yüce
Meclisi saygılarımla selamlıyorum. 
HASAN
BASRİ KURT (Samsun) – Çukur mu demesi lazım?
GARO
PAYLAN (İstanbul) – Alçak sensin!
HASAN
BASRİ KURT (Samsun) – Çukur mu demesi lazım? Ben “alçak” falan demedim, ne
demek alçak?
BAŞKAN
– Sayın milletvekilleri, lütfen! Kürsüde konuşmacı var, lütfen!
Buyurun
Sayın Yalçın.
EDİP
SEMİH YALÇIN (Devamla) – Türkiye 7 Haziran seçimlerinden sonra büyük bir terör
sarmalına girmiş, başta PKK olmak üzere, terör örgütlerinin kanlı eylemleri o
günden bu güne yükselen bir seyir takip etmiştir. Hâl böyleyken, Türkiye’yi
hâlâ soğuk savaş döneminin anlayışıyla yönetenler, dış politikamızı sorunlar
yumağına dolamış, ülkemizi bütün komşularıyla itilaflı veya düşman durumuna
düşürmüştür. İktidar, bütün bu yaşanan kaosun sorumluluğunu üzerinden atmakla
kalmamakta, Sayın Erdoğan’ın da yönlendirmesiyle, neredeyse bütün iktidar
sözcüleri yaşanan sorunların merkezine mevcut parlamenter sistemi
koymaktadırlar. Hep bir ağızdan, çarenin sistem değişikliğine gidilmesinde
olduğu, maalesef, ısrarla sorgulanmaktadır. 
Sizlerin
de yakinen bildiği gibi, AK PARTİ, 2002 ve 2007 seçim bildirgelerinde parlamenter sistemin
devamından yana olduğunu ilan ederken, sonradan başkanlık sistemini tartışmaya
açmıştır. Milletimiz can ve mal emniyeti, egemenlik ve bütünlük, devletimiz
beka derdindeyken, Sayın Erdoğan ve emrindeki AKP iktidarı başkanlık
telaşındadır. Yani bir anlamda, koyun can derdinde, kasap et derdindedir. Eğer
başkanlık sistemi sihirli bir değnekse, bu zaten fiilen Sayın Cumhurbaşkanının
elindedir, kendisi bütün erkleri elinde bulundurmaktadır. Sayın Cumhurbaşkanı,
seçildiği günden beri Anayasa’yı bile bile çiğnemekte eline aldığı bu yetkiyle,
bir taraftan da sorumsuz olduğunu ifade ederek meşru olmayan yetkiler
kullanmaktadır. Bu durumda Türkiye’nin sorunlarını çözmek için daha neyi
beklemektedir? 
Değerli arkadaşlar, dünyada pek çok başkanlık sistemi
örneği -sizlerin de yakinen bildiği gibi- mevcuttur. Afganistan’dan Sudan’a,
İran’dan Brezilya’ya, Uganda’dan Arjantin’e kadar elli civarında ülke başkanlık
sistemiyle yönetilmektedir. Latin Amerika’daki başkanlık sistemleriyse diktatöryal
özellikleriyle, maalesef, öne çıkmaktadır. Yine, dünyada parlamenter modelle
yönetilen demokratik ülke sayısı başkanlıkla yönetilenden daha çoktur.
İngiltere, Almanya, İtalya, Japonya, Hindistan, Avustralya gibi ülkeler parlamenter demokrasiyle yönetilen ülkelerdir.
Ayrıca, herhangi bir ülkedeki demokrasinin seviyesi ile başkanlık sistemi
arasında doğrudan bir ilişki bulunduğunu gösteren hiçbir delil, hiçbir bilimsel
veri yoktur. 
Yeri
gelmişken bu konuda, gerçekten, ilmî sonuçlarla ortaya konulan bazı gerçeklerin
Global Politika ve Strateji isimli bir düşünce kuruluşu tarafından yapıldığını
görüyoruz. Bu kuruluşun ortaya koyduğu sonuçlar oldukça önemlidir. Yapmış
oldukları araştırma sonrasında ülkelerin yönetim modelleri hakkında çok çarpıcı
sonuçlar ortaya çıkmıştır. Bu sonuçlara göre hepsini değil ama bir özetini arz
edeceğim. 
ABD
istisna olmak üzere, başkanlık sistemi uygulayan birçok ülkenin gerek demokrasi
gerek ekonomi gibi birçok gelişmişlik göstergelerinin dünya sıralamasında
gerilerde kaldığı ortaya çıkmıştır. Mesela, bütün demokratik ve ekonomik
gelişmişlik göstergelerinde dünya sıralamalarının sonlarında yer alan Orta ve
Güney Afrika ülkelerinin büyük çoğunluğu başkanlık sistemiyle yönetilmektedir.
Buna karşılık, dünya sıralamalarında Norveç, Hollanda ve Avustralya gibi ilk
sıralarda yer alan Avrupa ve Asya Pasifik ülkelerinin çoğunluğu parlamenter
sistemle yönetilmektedir. Dolayısıyla, başkanlık sistemi uygulayan ülkeler
genel olarak dünya sıralamalarında geridedir. ABD örneği buna istisna teşkil
etmektedir. Dünya genelinde parlamenter sisteme sahip ülkelerin bütün
gelişmişlik göstergeleri açısından daha başarılı oldukları artık tespit
edilmiştir. 
Dünya
genelinde yine ekonomik-siyasi iş birliklerine dayanan uluslararası ve ulusüstü
örgütlere üye olan ülkelerin yönetim sistemleri değerlendirildiğinde NATO, G8,
G20 ve AB gibi güçlü birlikleri oluşturan ülkelerin büyük çoğunluğunun parlamenter sistemle
yönetildikleri görülmektedir. Dünya ölçeğindeki indekslere bakıldığında,
parlamenter sistemle yönetilen ülkelerde demokrasi ve hukuk anlayışının
başkanlık sistemiyle yönetilen ülkelere göre çok daha ileri seviyede olduğu
yine bu araştırmadan anlaşılmaktadır. 
Söz konusu araştırma çerçevesinde analiz edilen “hukun
üstünlüğü”, “demokratik gelişmişlik”, “bireysel özgürlük” ve “basın özgürlüğü”
indekslerinde de parlamenter sisteme sahip ülkeler dünya genelinde daha
başarılıdır. Ülkeler, ekonomik gelişmişlik yönüyle değerlendirildiğinde de
benzer bir tablo ortaya çıkmaktadır. Ülkelerin refah düzeyleri ve ekonomik
gelişmişlik indekslerinin analizleri, parlamenter sisteme sahip ülkelerin
ekonomik gelişmişlik seviyelerinin başkanlık sistemine sahip olan ülkelere göre
çok daha iyi durumda olduklarını çok net bir şekilde ortaya koymuşlardır.
Özellikle ekonomik yönde ciddi zorluklar içerisinde
bulunan Orta ve Güney Afrika ülkeleri başta olmak üzere dünya genelinde
başkanlık sistemiyle yönetilen ülkelerin büyük çoğunluğu ekonomik gelişmişlik
açısından dünya sıralamasında çok gerilerde kalmaktadır. Ülkelerde yaşayan
insanların yaşam kalitesini belirleyen faktörlerden birisi de, bildiğiniz gibi,
sosyal hayat düzenleridir. 
Araştırma kapsamında incelenen “insani gelişmişlik”,
“toplumsal gelişmişlik” ve “sosyal sermaye” indekslerine göre parlamenter
sisteme sahip ülkelerde yaşayan insanlar, başkanlık sistemiyle yönetilen
ülkelerde yaşayan insanlara göre çok daha iyi imkânlara sahiptirler. 
“Eğitim düzeyi”, “sağlık hizmetleri” ve “güvenlik”
indekslerinin analiz sonuçlarında yine parlamenter sistemle yönetilen ülkelerin
bariz üstünlüğü çok net bir şekilde görülmektedir.
Bu sonuç, parlamenter sisteme sahip ülkelerde
vatandaşlara sağlanan sağlık, eğitim ve güvenlik hizmetlerinin kalitelerinin
başkanlık sistemine sahip olan
ülkelerdekine göre çok daha yüksek olduğunu ortaya koymaktadır. O hâlde,
ülkelerin iyi yönetim ilkeleriyle yönetilmeleri ve siyasi istikrara sahip
olmaları da ülke başarısını gösteren diğer önemli faktörler arasında yer
almaktadır.
Araştırma
çerçevesinde analiz edilen “iyi yönetim ve ülke kırılganlık” indeksi verileri,
parlamenter sisteme sahip ülkelerin başkanlık sistemine göre çok daha iyi
konumda bulunduğunu da çok net bir şekilde ortaya koymuştur. Parlamenter
sisteme sahip olan ülke yönetimlerinin büyük çoğunluğunun siyasi ve politik
istikrara sahip oldukları ve ülkelerin iyi yönetim ilkeleriyle yönetildiği de
görülmüştür. Buna karşılık başkanlık sistemiyle yönetilen ülkelerin büyük
çoğunluğunun siyasi ve politik istikrarsızlık içinde bulundukları ve ülke
yönetimlerinin de büyük sorunlarla karşı karşıya oldukları ortaya çıkmaktadır.
Çok
saygıdeğer milletvekilleri, dünya gerçeği budur. Bu gerçeğin yanı sıra size iki
konuyu arz etmek suretiyle kürsüden ayrılacağım. Bu gerçeklere rağmen, mevcut
Hükûmet veya AKP iktidarı, ısrarla, Mustafa Kemal Atatürk ve Alparslan
Türkeş'in fikir ve uygulamalarını da başkanlık sistemine geçiş için gerekçe
göstermeye çalışmaktadırlar. Bununla ilgili olarak size çok net olarak birkaç
hususu ifade etmek istiyorum. 
Atatürk'ün
başbakanlarından Ali Fethi Okyar, anılarına yer verdiği “Üç Devirde Bir Adam”
adlı eserinde Atatürk'ün ülkede her şeye hâkimken parlamenter sistemden
vazgeçmediğini çok net bir şekilde ifade etmiştir. Okyar, çıkan olaylar üzerine
Serbest Cumhuriyet Fırkasının kapatılmasından sonra Atatürk'ün, Meclis Başkanı
Kâzım Özalp Paşa'ya bir yemekte şöyle söylediğini bize anlatıyor: "Siz
Meclis Reisi olarak halkla daha yakından temasta idiniz. Bilhassa inkılap
kanunlarının günlük hayata ne derece yerleşmiş olduğunu siz benden daha
yakından bilmek imkânına sahiptiniz. Benim eskiden beri parlamenter sistemin
bütün müesseseleriyle kurulması fikrinde olduğumu bilirsiniz. Beni daha açık
şekilde ikaz etmeniz icap etmez mi?” diyor. 
Atatürk
döneminde Cumhurbaşkanı sıfatıyla fiilen Başbakanlık görevini de üstüne alması
gerektiği yolunda tartışmalar da, saygıdeğer milletvekilleri, yapılmıştır. Ama
o günlerde Atatürk’ün Cumhurbaşkanlığı Genel Sekreteri Hasan Rıza Soyak
“Şaşarım o efendilerin aklı perişanına. Hep biliyoruz ki memleketimizin başına
gelen felaketlerin çoğu şahsi idareden gelmiştir. Bu kadar geri kalmamızın
başlıca amillerinden biri de budur. Biz öteden beri böyle bir idareyi bertaraf
etmek için mücadele ettik. Şimdi nasıl olur da benim aynı yola gitmekliğim,
yeniden devlet hayatında tarafımdan böyle bir çığır açılması istenebilir?”
şekliyle çok net görüş beyanındadır.
Eğer
bu da yetmiyorsa son olarak, Mustafa Kemal Paşa’yla ilgili 27 Eylül 1930’daki
bir görüşünü, bir açıklamasını arz edeceğim. Şöyle söylüyor: “Amerikan
sistemini memleketimizde tatbik etmeyi hiç hatırıma getirmedim. Sistemsiz ve
kanunsuz tarzda reisicumhurlukla başvekâleti birleştirmeyi düşünmedim ve
düşünecek adam olmadığım bütün milletçe malumdur zannederim.” Bütün bu tarihî
gerçeklerin ışığında denilebilir ki Atatürk sahip olduğu güce rağmen başkan
olmaya, tek adamlığa asla tevessül etmemiştir. 
Merhum
Alparslan Türkeş’in başkanlık sistemini savunduğu yıllarsa 1960’lı yılların
sonuna tekabül etmektedir. Doğrudur, başlangıçta bunu savunmuştur. “Dokuz
Işık”ta yer alan başkanlık sistemi lehindeki açıklamanın temelinde, senatonun
kaldırılması talebi ve tek meclisli bir sistemin istenilmiş olması yer alır.
Ancak 1980’de senato kaldırılmış, Türkiye tek meclise dönmüştür. Merhum Başbuğ
Türkeş de 1997’deki vefatına kadar bir defa olsun başkanlık sistemi dememiştir.
Daha da önemlisi, Demirel ve Özal’ın kendi iktidar dönemlerinde konjonktürel
sebeplerle dile getirdikleri başkanlık sistemi lehindeki isteklerine karşı
çıkmış, destek vermemiştir. Siyasi hayatının sonuna kadar başkanlık sistemini
ağzına almamış, bu tür çıkışlara iltifat etmemiştir. Merhum Türkeş’in bu
husustaki fikirlerinin değişmesinde o dönemde giderek büyüyen bölücülük
tehlikesi karşısında demokratik parlamenter sistemin ve çoğulculuğun birlik ve
bütünlüğün devamı açısından elzem olduğunun ortaya çıkması fevkalade önemli bir
etken olmuştur.
Son
olarak, merhum Başbuğ Türkeş’e atfen 1977 yılı basımlı "Gönül
Seferberliği" adlı kitabındaki ifadesini aktarıyorum: "Milliyetçi
Hareket Partisinin yolu hukukun üstünlüğünü esas alan, çok partili, demokratik,
parlamenter, hürriyetçi nizamdır." şeklinde ifade etmiştir.
Çok
saygıdeğer milletvekilleri, Milliyetçi Hareket Partisi olarak Anayasa
Komisyonunun çalışmalarını sürdürmesinden yanayız. Ancak komisyonda AKP
tarafından başkanlık sistemi üzerinde ısrarını, Anayasa değişikliği
tartışmalarını başkanlık sistemine endekslemesini doğru bulmuyoruz. Temel hak
ve özgürlüklerle ilgili, Türkiye'nin güvenliğiyle, birlik ve bütünlüğüyle
ilgili başlıkların öncelikli olarak ele alınmasını öneriyoruz.
AKP'nin
önerdiği başkanlık sisteminde, başkana yönelik yargı atamaları da dâhil, bütün
yüksek kamu görevlilerini atama yetkisi düşünülmektedir. Bu yeni Anayasa
çalışmaları çerçevesinde yargı erklerini tek çatı altında toplama niyeti de
başkanlık modelinin altyapısını tamamlama gayesine bizce matuftur. Dolayısıyla,
AKP’nin bu teklifi yasama, yürütme ve yargı gücünü başkanın elinde toplamaya
meyletmektedir yani gidecek istikamet bu olacaktır. Dolayısıyla, gerek Anayasa
görüşmelerinde gerekse bu görüşmeler sırasında AKP’nin teklifi başkanlık
sistemi açısından değerlendirildiğinde tam bir denetimsizlik ve tam bir
dengesizlik yaratacaktır. Milliyetçi Hareket Partisi bu görüş ve düşünceler
içerisindedir.
Konuşmamı
hepinizi saygıyla selamlayarak bitiriyorum efendim. (MHP sıralarından alkışlar)

BAŞKAN
– Teşekkürler Sayın Yalçın.
Birleşime
on dakika ara veriyorum.
Kapanma Saati: 17.43
ÜÇÜNCÜ OTURUM
Açılma Saati: 18.04
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Elif Doğan TÜRKMEN (Adana) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 46’ncı Birleşiminin Üçüncü
Oturumunu açıyorum.
2016 Yılı
Merkezi Yönetim Bütçe Kanunu Tasarısı ile 2014 Yılı Merkezi Yönetim Kesin Hesap
Kanunu Tasarısı üzerindeki görüşmelere devam edeceğiz.
Komisyon?
Burada. 
Hükûmet? Burada.
Şimdi
söz sırası Milliyetçi Hareket Partisi Grubu adına, Konya Milletvekili Mustafa
Kalaycı’ya aittir. 
Buyurun
Sayın Kalaycı, sizin de süreniz on altı dakikadır. (MHP sıralarından alkışlar) 
MHP
GRUBU ADINA MUSTAFA KALAYCI (Konya) – Sayın Başkan, değerli milletvekilleri;
Türkiye Büyük Millet Meclisi Başkanlığı, Sayıştay Başkanlığı ve Kamu
Denetçiliği Kurumunun bütçe ve kesin hesapları üzerine Milliyetçi Hareket
Partisi Grubu adına söz aldım. Bu vesileyle hepinizi saygılarımla selamlıyorum.
Topluma
ve kamu yönetimine örnek uygulamalar sergilemesi beklenen Türkiye Büyük Millet
Meclisinde tam aksine, kötü yönetimin tüm örnekleri görülmekte olup keyfîlik,
partizanlık, ayrımcılık ve savurganlık had safhadadır. Yasama faaliyetleri
sağlıklı ve verimli bir şekilde yapılmamaktadır. Tasarılar etki analizleri
olmadan görüşülmektedir. Onca verilen söze rağmen sıkça başvurulan torba kanun
uygulaması hukukun güvenlik ilkesini, dahası hukukun kendisini altüst etmiş
bulunmaktadır. 
Meclis,
denetim fonksiyonunu da gerçekleştirememektedir. Gündem dışı konuşmalara güncel
ve tatminkâr cevaplar verilmemektedir. Araştırma komisyonu raporlarının genel
görüşmesi yapılmamaktadır. Sözlü soru uygulaması etkisizdir. Dilekçe Komisyonu
raporları, Sayıştay raporları, Kamu Denetçiliği Kurumunun faaliyet raporları
Genel Kurulda görüşülmemektedir. 
Milletvekillerinin
yürütmeye yönelik eleştiri içeren araştırma ve soru önergelerinin Meclis
Başkanlığınca çeşitli bahanelerle sansüre tabi tutulması asla kabul edilemez.
Meclis Başkanlığının bulunduğu makam her şeyden önce tarafsızlığı şart
koşmaktadır. Milliyetçi Hareket Partisinin 17-25 Aralık yolsuzluk ve rüşvet
operasyonlarının araştırılması için verdiği önergeye İç Tüzük hükümlerine göre
işleme alınabilir görüşü vermesi üzerine Kanunlar ve Kararlar Başkanının
görevden alınması Meclis Başkanının yanlı tutumunun yöneticiler ve personel
üzerindeki politik baskısının açık örneğidir. 
Yeniden
düzenlenen Meclis Teşkilat Kanunu’yla emekli ikramiyesi artırılarak personele
emeklilik dayatması yapılmış, emekli olmayanların norm fazlası sayılarak
gönderileceği tehdidiyle çalışanlar genç yaşta emekli olmaya zorlanmışlardır.
Çok sayıda yönetici şahsa bağlı kadroya alınarak atıl bırakılmış, yıllarca
hiçbir görev verilmeyerek bankamatik memuru hâline getirilmiştir. Yöneticilik
görevlerine dışarıdan atamalarla Meclis çalışanlarının önleri tıkanmakta,
şevkleri kırılmakta, çalışma motivasyonları düşürülmekte, iş barışı
bozulmaktadır. 
Partilerin
Meclis grubunda ve milletvekillerinin yanında çalışan danışman ve yardımcı
personelle ilgili farklı ve haksız uygulamalar bulunmaktadır. Özellikle açıktan
atananların iş güvencesi bulunmamakta, iş sonunda tazminat alamamakta, ortada
bırakılmaktadırlar. Herkesin hakkı olan, çalışmasının karşılığı her çalışana
verilen kıdem tazminatının danışmanlara verilmemesi büyük haksızlık ve
eşitsizliktir. Bu arkadaşlarımıza kıdem tazminatı hakkı mutlaka verilmeli,
ayrıca tecrübelerinden yararlanılmasının yolları bulunmalıdır. 
Önceki
yasama döneminde benim de alt komisyon üyesi olarak görev aldığım Teşkilat
Kanunu görüşmelerinde, yardımcı hizmetler sınıfında çalışan personelin aynı
unvana sahip ve aynı işi yapan emsalleri olması gerekçesiyle genel idare
hizmetleri sınıfına alınmasına karar verilmiş, bu amaçla Başkanlık Divanına
personelin sınıf değişikliklerini yapma yetkisi verilmiştir. Bu konuda alınan
karar ve verilen sözler mutlaka yerine getirilmelidir. 
Mecliste
4/C statüsünde çalışan personel de aynı işi yapan, aynı hizmeti yürüten
emsallerinin sahip oldukları mali ve sosyal haklara sahip olmaksızın istihdam
edilerek mağdur edilmektedir. O nedenle adaletli bir yaklaşım gösterilerek
4/C’liler kadroya alınmalıdır. Böylece Türkiye Büyük Millet Meclisi tarafından
tüm kamu kurumlarına örnek bir davranış sergilenmelidir. 
Mecliste
görev yapan emniyet teşkilatı çalışanlarının da ekonomik hakları tekrar teslim
edilmelidir. Mecliste görev yapan polislerimizin bir ek ödemesi mutlaka
olmalıdır. 
Türkiye
Büyük Millet Meclisinin bir nevi kölelik sistemini andıran uygulamayla taşeron
çalıştırması asla kabul edilemez bir durumdur. Taşeron çalışanları tüm kamuda
olduğu gibi Mecliste de âdeta bir alt sınıf muamelesiyle çalıştırılmakta,
psikolojik ve sosyal olarak ayrı bir çalışan grubu oldukları tüm ağırlığıyla
kendilerine hissettirilmektedir. Emek sömürüsü sona erdirilmeli, taşeron
işçilere yönelik bir statü iyileştirilmesi için Meclis öncü olabilmelidir.
Bilerek ve isteyerek Anayasa’daki milletvekili yemin metnini okumayan ve
dolayısıyla yemin etmiş sayılmayan birine personel çalıştırma imkânı verilmesi
keyfî ve hukuk dışı bir uygulamadır. Yine, eski Meclis Başkanlarına Mecliste
oda verilip üç personel tahsis edilmesi uygulamasının da hiçbir izahı olamaz. 
Meclis
Başkanlığı, iyi fizibilite edilmeden kampüs içinde yıkımlar ve inşaatlar
yapmakta, kamu kaynaklarının hebasına yol açmaktadır. Yeşil alan yapılacağı
açıklamasına rağmen yıkılan lojmanların yerine otopark yapılmıştır. Eski
personel binası yenilendikten kısa bir süre sonra yıktırılmış, yerine
yaptırılan binaya projede olduğu hâlde basımevi yerleştirilmemiş ve matbaa için
ayrı bir bina yapılmıştır. Bahçe Restoran’ın yanı sıra, önemli masraf edilerek
yapılan Millî Egemenlik Meşalesi de yıkımdan nasibini almıştır. 
Türkiye
Büyük Millet Meclisinin tarihî kimliğine uymayan, alışveriş merkezine
benzetilen, kimliksiz ve kişiliksiz yeni bir halkla ilişkiler binası
yapılmıştır. Meclis Başkanının verdiği bilgiye göre 170 milyon liraya mal olan,
Meclisin mimari dokusuna uymayan bu binaya koruma kurulları acaba nasıl onay vermiştir?
Yeni halkla ilişkiler binası açılınca boşaltılan binalar çürümeye terk
edilmiştir. Ismarlama raporla binanın kullanımının ekonomik olmadığı öne
sürülerek yıkım kararı alınmıştır. Binanın yıkımından vazgeçilerek iyi bir
fizibilite yapılmalı, ihya edilmelidir. Türkiye Büyük Millet Meclisinde, keyfî,
kayırmacı, ayrımcı, savurgan ve hukuk dışı uygulamalara meydan verilmemeli ve
Meclis Başkanlığı faaliyetlerinin denetiminin milletvekillerince yapılmasını
sağlayacak bir sistem mutlaka oluşturulmalıdır.
Değerli
milletvekilleri, ülkemizde, idarenin işlem ve eylemleri ile tutum ve
davranışlarını incelemek ve idareye önerilerde bulunmak için Kamu Denetçiliği
Kurumu kurulmuştur. Ancak, kurum organlarının oluşumunda iktidar partisinin
kesin partizan ve yanlı tutumu kurumun tarafsızlığına daha baştan gölge
düşürmüştür. Kurumun, idarenin işleyişiyle ilgili konularda resen harekete
geçebileceğine dair herhangi bir hüküm yoktur. Hâlbuki, herkesin idarenin kötü
işleyişiyle ilgili başvuru yapması her zaman söz konusu olamayabileceğinden,
diğer pek çok ülkede tanınan bu yetkinin kuruma verilmemesi, kendisinden
beklenen faydayı sağlaması açısından önemli bir eksikliktir. 
Tavsiye
niteliğinde kararlar alan kurumun bugün için etkin olduğu söylenemez. Binbir
çeşit haksızlığa, hukuksuzluğa, adaletsizliğe, ayrımcılığa imza atan yargı
kararlarını, yasaları, hatta Anayasa'yı bile takmayan AKP Hükûmetinin, kurumca
verilen tavsiye kararlarına layıkıyla uyması hâliyle beklenemez. 
Kamu
Denetçiliği Kurumu etkin hâle getirilmeli, kurumca verilen tavsiye kararları
mutlaka dikkate alınmalı ve bu kararlara uyulup uyulmama konusunda idare
içerisinde kimin karar vereceğine dair düzenleme yapılmalıdır. 
Her
geçen gün iş yükü artan kurumun görevlerini daha iyi yerine getirebilmesi için,
önem taşımayan veya dayanaktan yoksun olan ya da önemli bir zarar söz konusu
olmayan şikâyet başvuruları hakkında kabul edilemezlik kararı verilebilmeli,
bunun için yasal dayanak oluşturulmalıdır. Ayrıca, şikâyetlerin ara buluculuk
yoluyla çözümlenmesi ve kurumun yerinde inceleme yapabilmesine ilişkin gerekli
düzenlemeler de yapılmalıdır.
Değerli
milletvekilleri, Sayıştay, Türkiye Büyük Millet Meclisinin bütçe hakkının kullanımına katkılar
sunması gereken çok önemli bir anayasal kuruluşumuzdur. Sayıştay, kamu kaynakları
üzerindeki denetim yetkisini Türkiye Büyük Millet Meclisi adına yapmaktadır. 
Kamu maliyesi reformunun temelini oluşturan ve 2003
yılında çıkarılan 5018 sayılı Kanun’da, Sayıştay tarafından yapılacak
uluslararası standartlara uygun dış denetime ilişkin hükümler de yer almıştır
ancak bu kanuna uyumlu bir Sayıştay Kanunu yedi yıl sonra çıkarılmıştır. AKP,
Sayıştay Kanunu’yla ilgili düzenlemeyi yıllarca geciktirmiştir. Milliyetçi
Hareket Partisi olarak bizim de destek ve katkı verdiğimiz 6085 sayılı Sayıştay
Kanunu 2010 yılında çıkarılmış ancak AKP iktidarı bu kanunu bir türlü
hazmedememiştir, bu kanunu çıkardığına bin pişman olmuştur. Sayıştaya âdeta
savaş açmış, denetimden kaçmaya, hesap vermemeye, Sayıştayı etkisiz hâle
getirmeye ve susturmaya dönük peş peşe girişimlerde bulunmuş, Sayıştay
Kanunu’nda değişikliklere başvurmuştur. Kamu kaynaklarının kullanımında
yıllardır performans denetimi yapan Sayıştay, AKP’nin teklifiyle yüzeysel
performans ölçümü yapan bir kuruma indirgenmiştir. 
Sermayesindeki kamu payı yüzde 50’nin altında olan
şirketleri Sayıştay denetiminden kaçırmak için 2011 yılında yapılan değişiklik
Anayasa Mahkemesinden dönmüş, 2013 yılında yine benzer bir düzenleme yapılmış,
yine Anayasa Mahkemesinden dönmüştür. AKP iktidarı yine aynı amaçla geçtiğimiz
günlerde yeni bir düzenleme yapmıştır. AKP, 2012 yılında çıkardığı 6353 sayılı
torba Kanun’la da Sayıştayı tümüyle işlevsiz ve etkisiz hâle getirmeye yönelik,
darbe niteliğinde operasyon yapmıştır. Sayıştay denetimini göstermelik bir hâle
dönüştüren, denetimin bağımsızlığını bitiren bu düzenleme de Anayasa
Mahkemesinden dönmüştür. Anayasa Mahkemesince iptal edilen kanunun yarattığı
travmanın etkisi geçmeden, 2013 yılında daha ağır bir kanun teklifi gündeme
getirilerek Sayıştay üzerinde baskı oluşturulmuştur. AKP, denetimden kaçmak,
Sayıştayı Hükûmetin arka bahçesi hâline getirmek için elinden geleni yapmıştır.
Sadece bu durum bile AKP’nin gocunduğu ve saklamak istediği hususlar olduğuna
açıkça işaret etmektedir. Nitekim, 17-25 Aralık sürecinde kamuoyuna yansıyan
ses kayıtları da bu durumu ortaya koymaktadır. Bir AKP grup başkan vekili ile
Başbakan Özel Kalem Müdürü arasında geçen ses kaydında, Sayıştay raporlarının
çok berbat olduğu, raporlarda müthiş şeyler olduğu, bu raporlar gelmiş olsaydı
Mecliste kendilerini duman edecekleri ve ileride de mahkemelerde
süründürülecekleri ifadeleri dikkat çekicidir. 
Sonuç itibarıyla, Sayıştay AKP iktidarının yoğun baskısı
altında görev yapmaktadır. Sayıştay
denetim raporları, içeriği daraltılmış, kamu zararına ilişkin tespitleri ve
ekleri çıkarılmış olarak Türkiye Büyük Millet Meclisine gönderilmektedir. Şu
garabete bakın ki Türkiye Büyük Millet Meclisi adına denetim yapan Sayıştayın
raporları, kamu zararına yol açan uygulamalarla ilgili tespitleri Türkiye Büyük
Millet Meclisinden saklanmakta, Türk milletinden gizlenmektedir. 
Bugüne
kadar yaptığı düzenlemeler ve uygulamalar şunu net bir şekilde ortaya
koymaktadır ki AKP Hükûmeti şeffaflıktan, denetimden ve hesap vermekten
kaçmaktadır, denetlenmekten ödü kopmaktadır ancak korkunun ecele faydası
yoktur; hangi kanunu çıkarırsanız çıkarın yaptıklarınızın hesabını elbet bir
gün vereceksiniz. Kapalı kapılar ardında yapılan ihale pazarlıkları, otel erzak
kapısından alınanlarla yapılan gizli görüşmeler, babalar gibi yapılan satışlar,
Oferler, Ogerler, Ali Dibolar, Deniz Feneri, TÜRGEV, Rıza Sarraf, 17-25 Aralık
rüşvet ve yolsuzluk operasyonu unutuldu ya da unutulacak sanmayın. 
“İmar
değişiklikleriyle sağlanan rantlar, rüşvet dişlileri, ihale öncesi dağıtılan
ihaleler, oluşturulan rüşvet havuzları, gemicikler, villalar, kamu
bankalarından verilen damat kredileri, akaryakıt kaçakçıları, gümrük
kaçakçıları, hayalî ihracat ve kara para aklamaları, ayakkabı kutuları, para
sayma makineleri, sıfırlanan milyarlar” gibi adlarla gündeme gelen tüm
iddiaların üzerini örttük, kurtulduk zannetmeyin. Tüm yolsuzluk iddialarıyla
ilgili hesap eninde sonunda sorulacaktır. Bundan kurtulmak mümkün değildir.
Değerli
milletvekilleri, bugün hayatın her alanında ahlaki yozlaşmayı değişik türevleriyle
görmek ve karşılaşmak doğal bir akış gibi algılanmaya başlanmıştır ve en
tehlikelisi de budur. Milliyetçi Hareket Partisi ahlaki yozlaşmanın önlenmesini
ve yolsuzluklarla mücadeleyi, millî siyaset anlayışının temel unsuru olarak
görmektedir. Toplumsal barışı ve demokratik sistemin varlığını tehdit eden,
devlet kurumlarına olan güveni sarsan ve toplumsal tahribata neden olan ahlaki
kirlilik ve yolsuzluklarla kararlı ve etkin bir mücadele için temiz siyaset,
temiz yönetim, temiz toplumun tesisi artık kaçınılmaz hâle gelmiştir. Ülkemiz,
Türkiye Büyük Millet Meclisinden başlayan temizlik iradesiyle temel ahlak
yasalarının altyapısını oluşturmalı ve girişimlere vakit kaybetmeden
başlanmalıdır. Siyaset kurumunun faaliyetlerini ahlaki süzgeçten geçirecek, siyasete
etik bir temel ve form kazandıracak siyasi ahlak yasası Meclisten acilen
çıkarılmalıdır. Kamu vicdanının kabul edeceği şekilde milletvekili
dokunulmazlıkları makul esaslara bağlanmalıdır. Yolsuzluklarla ve bölücülükle
ilgili milletvekili dokunulmazlıkları acilen kaldırılmalı, fezlekeler derhâl
işleme konulmalıdır. Yolsuzluklarla topyekûn mücadele edilmeli, yolsuzlukların
önlenmesi ve takibi amacıyla yolsuzlukla mücadele kurulu oluşturulmalıdır. 
Bütçelerin
hayırlı olmasını diliyor, saygılar sunuyorum. (MHP sıralarından alkışlar)
BAŞKAN
– Teşekkürler Sayın Kalaycı.
Şimdi
söz sırası Mersin Milletvekili Oktay Öztürk’e aittir.
Buyurun
Sayın Öztürk. (MHP sıralarından alkışlar)
On
altı dakikadır süreniz, başlatıyorum, buyurun.
MHP
GRUBU ADINA OKTAY ÖZTÜRK (Mersin) – Sayın Başkan, değerli milletvekilleri;
Anayasa Mahkemesi, Yargıtay ve Danıştay bütçeleri hakkında Milliyetçi Hareket
Partisinin görüş ve önerilerini arz etmek üzere söz almış bulunmaktayım. Bu
vesileyle hepinizi saygıyla selamlıyorum.
Egemenliğin
kayıtsız şartsız millete ait olduğu kabulü temeline dayanan demokrasi fikri
çoğunlukçu anlayıştan çoğulcu anlayışa doğru gelişme gösterirken milletin bu
egemenliği Anayasa’nın koyduğu esaslara göre yetkili organların eliyle
kullanacağı ilkesi kabul edilmiş, bu organları da egemenliğin veya iktidarın
kullanılmasında birbirini dengeleyecek ve denetleyecek şekilde paylaşacağı bir
kuvvetler ayrılığı prensibi benimsenmiştir. Bu prensipte yasama, yürütme ve
yargı olarak adlandırılan kuvvetlerin devlet erkini paylaşarak kullanmasının
yanında hukukla bağlı olması prensibi de kabul edilmiştir. Bu sistemde organlar
bir taraftan hukukun üstünlüğü ilkesiyle sınırlanırken diğer taraftan iktidarı
paylaşarak kullanmak suretiyle birbirlerini dengeleyip frenleyeceklerdir. İşte
çağdaş bir devlette kabul gören bu iki ilkeye “kuvvetler ayrılığı ilkesi” ve
“hukuk devleti ilkesi” adı verilmektedir. “Kuvvetler ayrılığı” ilkesinde
yasama, yürütme ve yargı erkleri arasında bir denge ve fren mekanizmasından
bahsedebilmek için artık yasama ve yürütme arasındaki siyasal etkileşimin
ortaya çıkardığı ilişkiden çok, üçüncü erkin, yani yargının bağımsız bir
şekilde bu iki siyasal erki yargısal açıdan denetlemesi, çağdaş, hürriyetçi bir
devlet bakımından önem arz etmektedir. Bu sebeple yasama ve yürütme erkleri
arasındaki ayrılık veya ilişki bakımından, hangi hükûmet modeli benimsenirse
benimsensin, eğer bir ülkede hürriyetçi bir demokrasiden bahsedeceksek yargı
organının bağımsız ve tarafsız bir şekilde diğer iki siyasal organ karşısındaki
denetim işlevini sağlamak en vazgeçilmez unsur olarak kabul edilmektedir.
Diğer
yandan, “hukuk devleti” ilkesindeyse, egemenliği paylaşan ve kullanan erklerin
hukukun üstünlüğüyle bağlı olması, bir devletin “hukuk devleti” olarak
nitelendirilmesi bakımından önem arz eden bir husustur. “Hukuk devleti” veya
“hukukun üstünlüğü” ilkesi önceleri “kanunilik” prensibiyle aynı anlamda kabul
edilirken, günümüzde “hukukun üstünlüğü” denilince artık “Anayasa’nın
üstünlüğü” anlaşılmaktadır. “Anayasa’nın üstünlüğü” prensibiyse, birinci
boyutuyla egemenliği paylaşan ve kullanan organların bu yetkilerini Anayasa’nın
koyduğu esaslar çerçevesinde kullanması zorunluluğunu ifade ederken ikinci
boyutuyla da normlar hiyerarşisi gereği kanunların da Anayasa’ya uygun olması
gerektiğini ifade eder. Bu anlamda Anayasa’ya uygunluk sadece kanunlar
bakımından değil, diğer tüm hukuk kaynakları ve alt normlar bakımından da
gereklidir. 
Bilindiği
gibi devlet, tüm bu normlardan teşekkül eden ve faaliyetlerini bu normlara göre
gösteren hukuki bir organizasyondur. Dolayısıyla, tüm yasal faaliyetlerinin de
Anayasa’ya uygun olması gerekmektedir. Aksi hâlde devlet düzeniyle o devletin
tüm unsurlarına hayatiyet kazandıran temel belge yani Anayasa çatışıyor
demektir. Bu çatışma ise şüphesiz milletin zarar görmesi ve bireyin
Anayasa’daki hak ve hürriyetlerine tanınan güvencelerin zarar görmesi demektir.
Ayrıca “Anayasa’nın üstünlüğü” ilkesi yasama ve yürütme erki arasındaki siyasal
ilişki gereği, demokrasiyi sayısal çokluk olarak gören bir anlayışın Mecliste
bu çoğunluğun Anayasa’ya aykırı kanunlar çıkarması ihtimalini de yargısal bir
denetimle sınırlamaktadır. İşte, egemenliği Anayasa’nın koyduğu esaslara göre
millet adına kullanan yasama ve yürütme erkinin bağımsız ve tarafsız bir yargı
tarafından denetlenmesi ve tüm hukuk kaynaklarının Anayasa’ya uygunluğunun
denetlenmesi hususundaki esas görev Anayasa Mahkemesinindir. Bu esas, hukuk
devleti olabilmek bakımından hukukun yani anayasanın üstünlüğünün teoriden
pratiğe dökülmesi gerekliliğini sağlama zorunluluğundan kaynaklanmaktadır. 
Ülkemizde
Anayasa Mahkemesinin görevli ve yetkili olduğu Anayasa yargısı hukuk devletinin
gelişiminde son ve en önemli aşama olarak tanımlanmalıdır. Bu önem yasama ve
yürütmenin anayasal sınırların dışına çıkmasının önlenmesinin yanında, bireyin
temel hak ve hürriyetlerinin yasama ve yürütme karşısındaki güvencesinin
sağlanması anlamını da taşımaktadır. Anayasa Mahkemesi, kuvvetler ayrılığı
ilkesinin pratik teminatıdır. Yasama yetkisinin kullanımında ciddi bir
denetleme ve inceleme mekanizmasıdır. Yargıyı yürütmenin baskısına karşı koruma
altına alırken, bireyi de yasama ve yürütme karşısında hak ihlallerinden koruma
makamıdır. Ancak, hemen belirtmek gerekir ki yasama ve yürütme erkini kullanan
organlar kadar yargı erkini kullanan organların da hukukla ve anayasanın
üstünlüğü ilkesiyle sınırlı ve bağlı olduklarını da unutmamaları gerekir. Bu
anlamda, yargı organlarının, seçilmiş organların siyasi takdir yetkisine
müdahaleden imtina edecek şekilde kendisini sınırlamak yerine yorum yoluyla
yetkilerini genişletmeyi tercih etmeleri gibi doktrinde “yargısal aktivizm”
denilen uygulamaların da demokrasiyi millî irade boyutuyla zedelemesi
bakımından, yargının bağımsızlığına yapılan müdahaleler ile yargının
siyasallaştırılması çabaları kadar tehlikeli bulduğumuzun da altını çizmek
isterim. 
Bu
genel çerçeveyi çizdikten sonra hukuk devleti ilkesiyle kuvvetler ayrılığı
ilkesinin pratik teminatı olarak adlandırdığımız Anayasa Mahkemesi bakımından
durumun içler acısı olduğunu söylemek zor değil. Her şeyden önce, Sayın
Cumhurbaşkanı Başbakan iken toplumun önüne çıkıp “Tam bir icraat yapacağız,
karşımıza ‘kuvvetler ayrılığı’ diye bir şey çıkıyor, bize engel oluyor.”
diyebilmiştir. Bu beyan, bu ülkenin devlet başkanının ağzından çıkmış ve hiçbir
zaman kamuoyuna unutturulmaması gereken, mevcut iktidar dönemindeki kuvvetler
ayrılığı ilkesine bakışı trajikomik bir şekilde gözler önüne seren en çarpıcı
örnektir. Öte yandan, AKP iktidarları döneminde Hükûmet ile Anayasa Mahkemesi
arasındaki gerilimin hiç bitmediği de bir gerçektir. AKP iktidarlarının sayısal
çoğunluk mantığıyla yaptığı kanunlar Anayasa Mahkemesince her iptal edildiğinde
Hükûmet, Anayasa Mahkemesini suçlamakta, Anayasa Mahkemesinin Başkan ve
üyelerini “Siyaset yapacaksa cübbesini çıkarması gerekir.” diyerek kamuoyunda
siyasal bir tartışmanın içine çekerek itibarsızlaştırmaktadır. Yine, Anayasa
Mahkemesi Başkanının bir polemik havasında Hükûmete cevap mahiyetinde beyanlar
verdiği de gözlemlenmektedir. Tüm bunlar az önce gerekleriyle birlikte
anlattığımız kuvvetler ayrılığı ve hukukun üstünlüğü ilkelerinin hâkim ve işler
olduğu bir ülkede yaşanmaması gereken manzaralar olarak karşımıza çıkmaktadır.
Öte
yandan, Anayasa Mahkemesine bireysel başvuru hakkının kendileri tarafından
getirildiğiyle övünen AKP iktidarı, değişik kademedeki sözcüleriyle Anayasa
Mahkemesinin hak ihlaline karar verdiği hoşa gitmeyen her kararından sonra yine
yargı kararlarını siyasal alana çekerek sonuçlarını düşünmeden
eleştirebilmektedir. Dahası, tarafsız olması gereken Cumhurbaşkanlığı makamının
sözcüsü daha dün 2 gazetecinin tahliyesine ilişkin kararla ilgili “Takipçisi
olacağız.” diyerek beyanat verebilmektedir. Hukukun üstünlüğü, hukuk devleti ve
kuvvetler ayrılığı ilkesinin teminatı olan Anayasa Mahkemesinin ve Anayasa’nın
üstünlüğü ilkesinin bu kadar siyasallaştırılmaya çalışıldığı bir ortamda
hukukun bir gün herkese lazım olacağı gerçeği karşısında mevcut iktidarın bu
zihniyetinden vazgeçmesini, toplumun vicdanı anlamına gelen yargının sığ,
siyasal çekişmelerin içerisine çekilerek itibarsızlaştırılmasının toplumdaki
adalet anlayışına vereceği zararın bir gün kendilerini de vuracağını
hatırlatmak isterim.
Öte
yandan, konuşmamın Yargıtay ve Danıştayla ilgili kısmı da en az Anayasa
Mahkemesiyle ilgili kısmı kadar bizi iç karartıcı bir tabloyla karşı karşıya
bırakmaktadır. Yargı en temel algıyla toplumun vicdanıdır. Adalet mülkün
temelidir. Bir toplumda adalete olan inanç ne kadar yaygınsa ve adaletin
sağlandığı duygusu ne kadar hâkimse o toplum hayatı o kadar kaliteli ve
sıhhatli, onu sağlayan devlet o kadar güçlü ve dirayetli olmaktadır. AKP
iktidarı döneminde bir dönem adalet sağladığını söyleyerek mağdur edenlerin
sonradan mağdur durumuna düşerek “adalet” diye bağrışması yargının nasıl siyasi
iktidarın oyuncağı hâline getirildiğinin çarpıcı bir örneğidir. Milliyetçi
Hareket Partisi olarak bu sürecin hangi döneminde olursa olsun mağdur
edilenlerin kimliklerinin farklı olması yargının tarafsızlığı ve
bağımsızlığının gerekliliğini savunmamıza olan yaklaşımımızı değiştirmeyecektir.
Yargının tarafsızlığı ve bağımsızlığı, o veya bu grup, ideoloji veya kişi için
eğilip bükülmeden, herkesin vicdanının ortak malı olarak sahiplenilecek en
temel varlığımızdır. Aksi hâlde, ne yaşanacak bir ülke ne o ülkenin sunacağı
huzurlu bir yaşam ne de birlikte yaşama ülküsüne inanmış onurlu bireylerden
bahsedemeyiz. 
Yargının
tarafsızlığı ve siyasallaştırılmasının önüne geçilmesi bakımından en önemli
nokta, yüksek yargı organlarına üye seçimi sistemidir. Bu konuda, detaya
girmeden şu temel öneri getirilebilir: Mevcut yapıda Anayasa Mahkemesi ile
Danıştaya yapılan seçimlerde Cumhurbaşkanının etkinliği, liyakatin bertaraf
edilerek yapıldığı izlenimi vermekte, acil olarak yüksek yargının üye seçiminde
liyakati esas alan bir yapının oluşturulması; bu bağlamda, liyakat bakımından
eş değerde olan kişiler arasından kura yöntemiyle atama yapılması
düşünülmelidir. Bu durumda, herhangi bir şahıs, liyakatsiz üyelerin
atanmasından ya da taraflı hareket edilmesinden sorumlu tutulamayacağı gibi,
kasıtlı bir biçimde yargıda kadrolaşma hareketlerinin de önüne geçilmiş
olacaktır. 
Bu
bağlamda, yargının bağımsızlığının ve tarafsızlığının sağlanması ve
siyasallaştırılmasının önüne geçilmesinin yanında, yargıya olan güvenin
sağlamlaştırılması, bireyin yargıdan murat ettiği sonuca en kısa sürede
ulaşabilmesi, en adil şekilde yargılanmasının önünü açacak tedbirlerin de
süratle getirilmesi gerekmektedir. Bu bakımdan, Yargıtay ve Danıştayın iş
yükünün azaltılması önem arz etmektedir. Bu mahkemelerin karşılaştığı sorunlar
ve çözüm önerileri bakımından birkaç somut başlığı burada dile getirmek
istiyorum. 
Yargıtay
açısından konuyu ele alacak olursak: 
Yargıtay
ağır iş yüküyle karşı karşıyadır. Yargıtaya gelen yıllık iş sayısı 1 milyonu
aşmaktadır. Bu nedenle, incelemeler uzun sürmekte ve adil yargılanma hakkı
ihlal edilmektedir. Yargıtayda üye ve daire sayısı siyasal kaygılarla
kontrolsüz bir şekilde artırılmış, bu artış, birçok konuda farklı kararlar
çıkmasına neden olarak, Yargıtayın içtihat birliği sağlama işlevini olumsuz
manada etkilemiştir. Artık Yargıtay, içtihat oluşturma işlevinden çok, dosya
sayısı bakımından senelik iş yükünü eritmeye çalışan bir yargı organı hâline
gelmiştir. 
Aynı
konuda birden fazla daire uygulaması yerine, çok üyeli ve kendi içerisinde
kontrollü iş bölümü bakımından tek daire uygulamasına geçilmesi gerektiğini
buradan öneriyoruz. 
Ağır
iş yüküyle baş edilebilmesi toplumun adalet beklentisinin karşılanması ve
içtihat oluşturan bir kurum olabilmesi için gelen iş sayısının mutlaka
azaltılması gerekmektedir. Bu amaçla istinaf mahkemeleri sağlıklı bir şekilde
kurulmalı, her dosyanın istinaf ve temyiz mahkemesinin önüne gelmemesi için
kararların kesinlik sınırı artırılmalı, ayrıca alternatif uyuşmazlık çözüm
yolları -ön ödeme, uzlaşma, ara buluculuk vesaire- getirilmeli, mevcut olanlara
işlevsellik kazandırılmalıdır. 
Ayrıca,
bölge adliye mahkemelerinin faaliyete geçmesi hâlinde, mevcut mevzuata göre,
adli yargı denetiminin kendi içerisinde ikiye ayrılması söz konusu olacaktır.
Yargıtayın mevcut işleyişine göre zaten daireler arasında var olan karar
farklılıklarına yeni farklılıklar ve adaletsizlikler ekleme ihtimali oldukça
yüksektir. Bunu önlemek için bölge adliye mahkemelerinin yargı denetimini
yapması ve Yargıtayın yalnızca bir içtihat mahkemesi olarak işlevini yürütmesi
için gerekli çalışmaların derhâl yapılmasından yanayız.
Yargıtaydaki
bu kontrolsüz sayısal artışın diğer bir olumsuz sonucu da tetkik hâkimleri
bakımından gerçekleşmiş, sırf, gereken sayıda hâkimi almak adına tecrübesiz ve
kürsü deneyimi olmayan hâkimler tetkik hâkimi olarak atanmıştır. Bunun temel
sebebi, tetkik hâkimliğine ilişkin atanma kriterlerinin özensizce belirlenmiş
olmasıdır. 
Yargıtay
çalışanlarının seçiminde, alımında ve dağıtımında liyakat ve iş gerekleri
mutlaka gözetilmelidir. Yargıtayda uygulanan…
(Mikrofon
otomatik cihaz tarafından kapatıldı) 
BAŞKAN
– Teşekkürler Sayın Öztürk.
OKTAY
ÖZTÜRK (Devamla) – Teşekkür ediyorum Sayın Başkan.
MEHMET
ERDOĞAN (Muğla) – Sayın Başkan, süre bitmedi.
ERKAN
AKÇAY (Manisa) – Süre dolmadı.
BAŞKAN
– Pardon, ben bitti diye… Süreniz var.
OKTAY
ÖZTÜRK (Devamla) – Benim üç dakikam…
BAŞKAN
– Çok teşekkür ediyoruz.
ÖZGÜR
ÖZEL (Manisa) – Aktarabilirler efendim, grubun hakkıdır, bir sonraki
konuşmacıya aktarır.
BAŞKAN
– Nasıl takdir ederseniz.
OKTAY
VURAL (İzmir) – Bitti mi süre?
OKTAY
ÖZTÜRK (Devamla) – Benim zamanım var mı Sayın Başkan?
ÖZGÜR
ÖZEL (Manisa) – Üç buçuk dakika var.
BAŞKAN
– Üç buçuk dakikanız var.
OKTAY
ÖZTÜRK (Devamla) – Devam ediyorum.
BAŞKAN
– Tamam, devam edin efendim.
OKTAY
VURAL (İzmir) – Hayır, yani teknik bir hatadır herhâlde.
BAŞKAN
– Teknik bir arıza oldu, evet.
OKTAY
ÖZTÜRK (Devamla) – Ya, bu da bizi buluyor herhâlde.
BAŞKAN
- Buyurun…
MEHMET
ERDOĞAN (Muğla) – Sayın Başkan, bir dakikası gitti yalnız.
OKTAY
ÖZTÜRK (Devamla) – Danıştay için ortaya koyacağımız tespitler, “vicdan
yolsuzluğu” dediğimiz hadise bakımından çok çarpıcıdır. Buradan Hükûmete bu
konuda bazı sorular yönetmek istiyorum: 
Danıştay
üye kadro sayısı, 195 olmasına rağmen boşalan üyelikler nedeniyle hâlihazırda
180 üye görev yapmakta olup 15 üye seçiminin hâlen neden yapılmadığını merak
ediyoruz. 
Danıştay
daireleri, iş yoğunluğu nedeniyle çift heyet yapmasına rağmen, boş üyeliklere
seçim yapılmamasının haklı bir nedeni var mıdır? 
2010
Anayasa değişikliğiyle HSYK’da değişiklik yapılarak, öncelikle Danıştay ve
Yargıtaydaki iş yükünün azaltılması hedeflenmesine rağmen, temyize gelen
dosyalar neden kısa sürede sonuçlanmamaktadır? 
Danıştayda
başsavcılık ve daire başkanlığı seçimlerinin uzun sürede yapılamamasının nedeni
merak edilmektedir. 
Danıştay
Başkanının iktidar partisinin İstanbul’da düzenlediği Fetih Programı’na
katılması, yargının bağımsızlığı ilkesi bakımından baktığımız vakit doğru bir
davranış mıdır?
2010
Anayasa değişikliğiyle, kıdem ve liyakate bakılmaksızın, özellikle “paralel”
diye adlandırılan hâkimlerin üye seçimiyle bozulan teamül ve meslek etiğinin
düzeltilmesi için neler yapılmak istenmektedir, merak ediyoruz.
2802
sayılı Yasa’da 5 artı 5 formülü olarak bilinen bir değişiklikle, Danıştay ve Yargıtay
üyelerinin üyelik sıfatının sona erdirilip taşraya atamasının yapılıp
yapılmayacağı, böyle bir düzenleme yapılacaksa hangi nedenlere dayanılarak
yapılacağı sorularının cevaplanması gerekmektedir. 
Tüm
bu tablo, AKP iktidarları dönemindeki yargıya müdahale ve siyasallaştırma
çabalarının hâlâ iktidara yetmediğinin ve tüm hızıyla devam ettiğinin açık
örneği ve çarpıcı sorularıdır. Ancak asıl önemlisi, milletin yargıya olan
güveni her dönemkinden çok daha azdır ve giderek de azalmaktadır. Yargıya ilişkin
“çözüm” diye getirilen her yenilik daha başka sorunlara yol açmaktadır. AKP
iktidarının bir an önce kuvvetler ayrılığı ilkesini engel gören gayrihukuki
zihniyetinden kurtulmasını ve bir gün yargı önünde hesap verme durumunda
kalacağını, hukukun kendilerine de lazım olacağını unutmamaları gerektiğini,
dün yargılayanların nasıl ki bugün yargılanan oldukları gerçeği gün gibi ortada
iken bunun unutulmamasını tavsiye etmekteyiz.
Sözlerimi
tarihten bir kıssayla bitirmek istiyorum. Kanuni Sultan Süleyman, aynı zamanda
süt kardeşi olan Yahya Efendi’ye sorar: “Bir devlet hangi hâlde çöker?”
“Sultanım, bir devlette zulüm yayılsa, haksızlık şayi olsa, işitenler de ‘Neme
lazım.’ deyip uzaklaşsalar, sonra koyunları kurtlar değil de çobanlar yese,
bilenler, bunu söylemeyip sussa işte devlet o zaman çöker.”
Bugüne
baktığımız vakit, Kanuni Sultan Süleyman, Yahya Efendi bulundukları günden
bugüne sanki işaret etmişler. 
Hepinizi
saygıyla selamlıyorum efendim. (MHP sıralarından alkışlar)
BAŞKAN
– Teşekkürler Sayın Öztürk.
Şimdi
söz sırası, Muğla Milletvekili Mehmet Erdoğan’a aittir.
Sayın
Erdoğan, buyurun. (MHP sıralarından alkışlar)
Sizin
de süreniz on altı dakikadır.
MHP
GRUBU ADINA MEHMET ERDOĞAN (Muğla) – Sayın Başkan, değerli milletvekilleri;
2016 Yılı Bütçe Kanunu Tasarısı'nın Başbakanlık, Milli Güvenlik Kurulu Genel
Sekreterliği ve MİT Müsteşarlığı bölümleri hakkında Milliyetçi Hareket Partisi
Grubu adına söz almış bulunmaktayım. Bu vesileyle yüce heyetinizi saygıyla
selamlıyorum. 2016 bütçesinin memleketimize, milletimize hayırlı uğurlu
olmasını Cenab-ı Allah’tan niyaz ediyorum.
Tabii,
Başbakanlık hakkında işin neresinden başlayacağımızı bilemiyorum. Bütçe
görüşmelerindeyiz. Dün Sayın Başbakanı burada hep birlikte dinledik. Her şeyin
hesabını verebileceklerini, hesabını veremeyecekleri hiçbir şeyin olmadığını
sıkça ifade ettiler ancak hiçbir şeyin hesabını da vermediler.
AKP
döneminde örtülü ödenek kullanımının katlanarak artması, Sayın Başbakanın dün
yaptığı konuşmayla ne kadar da komik duruma düştüğünü açıkça ortaya koymaktadır.
Madem hesabı verilemeyecek hiçbir şey yok, neden hesabı sorulamayacak fonlardan
bu kadar büyük paralar harcıyorsunuz?
Değerli
arkadaşlar, örtülü ödenek, keyfîliği örtmek için konulmamıştır, örtülü ödenek
savurganlığı gizlemek için konulmamıştır, örtülü ödenek, sorumsuz makamları
fonlamak için konulmamıştır. 
Sayın
Cumhurbaşkanı, bugüne kadar örtülü ödenekten kaç lira harcamıştır, bunu
gerçekten merak ediyoruz. Önceki Cumhurbaşkanı, yedi senelik Cumhurbaşkanlığı
boyunca ne kadar harcama yapmıştır, bunu merak ediyoruz. Yine, Sayın
Cumhurbaşkanının, Başbakanlık görevinden ayrılmadan birkaç gün önce örtülü
ödenek hesabından 100 milyon Türk lirası çektiği doğru mudur? Doğruysa,
görevden ayrılırken böyle bir durum etik midir?
Diğer
yandan, Sayın Davutoğlu, hukuken AKP Genel Başkanı, 64’üncü Hükûmetin Başkanı
ve Başbakan gibi gözükmektedir. Ancak, Sayın Cumhurbaşkanı tarafından,
Başbakanın sorumlulukları kendisinde kalmak üzere yetkileri gasbedilmektedir.
Ortaya çıkan her ciddi olayda biz Hükûmetten ve Başbakandan bir açıklama
beklerken olayın ciddiyeti, büyüklüğü, küçüklüğü, hiçbir şey, hiçbir kriter
olmadan, bakıyoruz, Başbakan baypas edilmiş, olaya Sayın Cumhurbaşkanı fiilen
el koymuş!
Öbür
taraftan, bakıyoruz, AKP’nin kurucu Genel Başkanı olan, yıllarca Başbakanlık
yapmış Sayın Erdoğan, Cumhurbaşkanı, AKP’nin içinden çıkmış bir insan; bir
tarafta da AKP Genel Başkanı Başbakan Ahmet Davutoğlu’nun Başkanlığındaki
64’üncü Cumhuriyet Hükûmeti. Sanki ortada bir koalisyon var gibi. Öyle ki,
Hükûmetin kurulmasının üzerinden aylar geçti ve uzun zamandır gündemde olmasına
rağmen, konuşulmakta olan valiler kararnamesi bir türlü çıkarılamıyor. Neden
acaba?
Yine,
Sayın Başbakan, hepimizi heyecanlandıran bir Başbakanlık genelgesi yayımladı.
“Bundan böyle kamuda hiçbir görev üç aydan fazla vekâletle yürütülmeyecek.”
dedi. Tam dedik ki bin yılın başında doğru bir iş yapılıyor ama yine olmadı.
Başbakan-Cumhurbaşkanı çekişmesinin bir sonucu olarak kararnameler zamanında
çıkarılamadı. Yine, işi ehline vermek yerine “Senin adamın mı atanacak, benim
adamım mı atanacak?” kavgasına düşüldü, Sayın Başbakan, geri adım atmak
zorunda, genelgeyi geri çekmek zorunda kaldı. Yani, şöyle bir bakıyoruz, 1
Kasımdan sonra tek başarısı, Kabinedeki yerini korumak olan Başbakanın esip
gürlemesi ve “AKP’nin yeni lideri benim.” demesi, âdeta kara bir mizah hâline
geldi. 
Ankara’nın
göbeğinde bomba patladı, kriz toplantısını yine Cumhurbaşkanı yaptı. Sayın
Başbakan, Allah aşkına, bakanlar kime bağlı, MİT kime bağlı, Genelkurmay kime
bağlı, Millî Güvenlik Kurulu kime bağlı? Böyle bir kriz olunca ne zaman siz
olaya müdahil olabileceksiniz? 
Bir
de şöyle bir durum var: Böyle ciddi bir olay olunca hemen bir yayın yasağı
kararı çıkıyor. Yani, insan düşünmeden edemiyor, bunca olayı engelleyemeyenler,
olaylar hakkında kamuoyunun bilgi edinmesini niçin engelliyorlar? Ayrıca, bu
kadar ciddi olayların istihbaratını yapamayan İçişleri Bakanı ile MİT
Müsteşarı, bu yayın yasakları gelince olayla ilgili gelişmeleri nasıl takip
edecekler, hiç düşünmüyor mu bu kararları alanlar? 
Sayın
milletvekilleri, yine, bakıyoruz, Suriye sınırında angajman kuralları gereğince
bir uçak düşürülüyor. Bu uçakla ilgili olarak, daha düşürülen uçağın milliyeti
bile belirlenmeden, bir yandan Başbakan bir yandan da, her zaman olduğu gibi,
Sayın Cumhurbaşkanı “Uçağın düşürülmesiyle ilgili talimatı ben verdim.”
açıklaması yapma konusunda yarışıyorlar. 
Sayın
Başbakan, hem size hem Sayın Cumhurbaşkanına sormak istiyorum: Madem siz
angajman kuralları gereğince düşürülen uçağa talimat verecek derecede her olayı
bütün ayrıntılarıyla, detaylarıyla çok yakından takip edebilecek kadar olaya
hâkimsiniz, Suruç’ta bomba patlarken neden haberiniz olmadı, Ankara Garı’nda
bomba patlarken neden haberiniz olmadı, Sultanahmet’te bomba patlarken neden haberiniz
olmadı, Devlet Mahallesi’nde, Meclisin dibinde bomba patlarken neden haberiniz
olmadı? Sizin göreviniz, bu bombalar patladıktan sonra rol kapma yarışına
girmek midir; yoksa sizin göreviniz, bu olayları önlemek ve bu olayları
önleyemediyseniz bu olaylarda ihmali olanlardan hesap sormak mıdır?
Sayın
Başbakan, Sayın Cumhurbaşkanının başkanlık sistemi getirilmesi, kendisinin
başkan olması hayaliyle yanıp tutuştuğunu artık cümle âlem bilmektedir. Ancak,
Sayın Cumhurbaşkanının arzu ettiği Anayasa değişikliği hâlihazırda
gerçekleşmemiştir ve kısa vadede gerçekleşmesinin de kolay olmadığı açıkça
ortadadır. Dolayısıyla, size hatırlatmak istiyorum: Siz hâlâ Başbakansınız, o
da Cumhurbaşkanı. Bu bakımdan, Türkiye’de bir iki başlılık görüntüsünün
ülkemize, milletimize ve size faydası yoktur. İçeride de, dışarıda da çok ciddi
sorunlarla karşı karşıya olduğumuz bu kritik süreçte davul birisinin, tokmak
birisinin omzunda, elinde olmaz. Türkiye bu şekilde yönetilemez. Lütfen,
yetkilerinize ve Anayasa’ya sahip çıkınız. 
Sayın
Başkan, değerli milletvekilleri; ülkemizin içeride ve dışarıda çok ciddi
tehditlerle karşı karşıya olduğu bir dönemdeyiz. İçerideki ve dışarıdaki tehdit
değerlendirmesini yapması gereken bir kurumumuz var, aslında görevi bu, ancak
bu kurum yani Millî Güvenlik Kurulu, maalesef, Türkiye’nin gündemiyle uğraşmak
yerine, sanal gündemlerle Türkiye’yi meşgul etmektedir. Türkiye’nin içinde
bulunduğu coğrafyada yaşanan olağanüstü gelişmelerin olduğu bir dönemde, Millî
Güvenlik Kurulu toplantılarından kamuoyuna yansıyan açıklamalar, Türkiye’nin
gerçeklerini milletimize açıklayabilecek nitelikte değildir. 
Görüyoruz
ki yine bir kafa karışıklığı var. Bugün ve yarınla ilgili değerlendirmeler
yapılırken de Hükûmetin ve Millî Güvenlik Kurulu üyelerinin bu kafa karışıklığından
derhâl kurtulmaları lazım. Dün 28 Şubat kararlarıyla yeteneksiz kadroların
Türkiye’nin başına bela olmasının önünü açan Millî Güvenlik Kurulu, bugün de
bir kişinin almış olduğu yanlış kararları haklılaştırma mercisi konumuna
gelmektedir. Bu manada “çözüm” adlı ihanet süreciyle ilgili Millî Güvenlik
Kurulunun ortaya koyduğu tavır nedir? Kuzey Irak’ta ve Suriye’de Türkiye’nin
millî menfaatlerine büyük zarar veren oluşumlar ve gelişmeler meydana gelirken
Millî Güvenlik Kurulunun ortaya koyduğu tavır ne olmuştur?
Sayın
Başkan, değerli milletvekilleri; dün bütçenin tümü üzerindeki görüşmeler
sırasında, AKP Grubu adına seçilen konuşmacılar ve konuşmacıların yaptıkları
konuşmaların içeriği birlikte değerlendirildiğinde, AKP’nin hâlâ terörle
mücadele mi edilecek yoksa müzakere masası yeniden mi kurulacak ikilemi
arasında olduğu açıkça görülmüştür. Dün burada Sayın Bostancı “Çözüm süreci
yanlış değildi. Hayatını kaybeden teröristleri şeytanlaştırmayız.” dedi. Eline
silah alıp güvenlik güçlerine doğrultan, masum insanlara hayatı zindan eden
teröristlere atfen “Oradakiler suçludurlar. Polisi, askeri şehit eden hariç,
eline silah verilip oraya gönderilen, orada hayatını kaybedenlere biz merhamet
duyarız, onların ölümünden memnun olmayız.” ifadelerini kullandı. Sayın
Bostancı hem teröristlerin elinde silah olduğundan bahsediyor hem merhametten
bahsediyor. Bu, nasıl bir çelişkidir? Yine, güvenlik güçlerimiz eli silahlı
teröristlerle mücadele etmektedir. Sayın Bostancı, eli silahlı teröristlere
güvenlik kuvvetlerinin çiçek vermesini mi beklemektesiniz? (MHP sıralarından
alkışlar) Sayın Bostancı, Allah aşkına, çözüm sürecinin yanlış olduğunu görmek
için altı ayda verilen 326 şehit kâfi gelmemekte midir? Yine, GATA’yı dolduran
gazilerimiz yeterli gelmedi mi size? Melanet süreç içerisinde göz yumduğunuz
bombaların şehit ettiği 326 güvenlik görevlisi, bu sürecin sonucunu size hâlâ
gösteremedi mi? Bir taraftan teröristin taziyesine katılan bazı şahıslar için
fezleke hazırlatarak şov yapacaksınız, diğer taraftan teröristlere
acıyacaksınız ve hâlâ çözüm sürecine geri dönüş sinyalleri vereceksiniz; bu ne
perhiz bu ne lahana turşusu Sayın Bostancı! Biz hangi AKP’ye inanalım, hangi
tavrınıza inanalım, siz hangi taraftasınız? 
Diğer yandan,
dünkü bir konuşmayı daha dikkatlerinize sunmak istiyorum. Burada şahsı adına
konuşan AKP milletvekili Sayın Miroğlu, HDP’ye dönerek “HDP’li dostlarımıza da
şunu tavsiye ediyorum: Siz eğer tekrar müzakere masasına dönülmesini
istiyorsanız, muhatabınızı müzakere masasına dönmesin diye zayıflatmak için
başvurduğunuz şiddet ve terör eylemlerinden bir an önce vazgeçin.” diyor. 
ERKAN AKÇAY
(Manisa) – “Masa hazır.” diyor yani!
MEHMET ERDOĞAN
(Devamla) - O zaman, evet, her şey konuşulabilir, bu Meclis çatısı altında da
konuşulur, başka mekânlarda da, başka oturumlarda da konuşulur. Bu, ne
demektir, neyin çağrısıdır? Yeniden mi çözülme süreci, yeniden mi teröristlerle
müzakere? 
Allah aşkına,
değerli arkadaşlar, bir yandan “Sonuna kadar terörle mücadele.” diyeceksiniz,
bir yandan da el altından zeytin dalı uzatacaksınız. AKP’nin bu ikilem içinde
kalmasının, şu anda terörle mücadele eden kahraman güvenlik güçlerimizi de,
onların mücadele azmini de, moral, motivasyonunu da olumsuz etkileyeceğini
unutmayın arkadaşlar. Bu, göz göre göre ihanettir. Her defasında “Kandırıldık.”
diyerek sıyrılamazsınız. Bu yanlışların sonu hayra alamet değildir. Hadi sizi
geçtim, ne işiniz varsa görün ama bu gidiş Türk milletini de Türk devletini de
sıkıntıya sokar.
Değerli
milletvekilleri, ülkemizde son dönemde yaşadığımız olaylarla ilgili olarak
Hükûmetin gerekli koordinasyonu sağlayamadığı bir gerçektir ancak bunun
ötesinde uygulanan yanlış politikalar, kararsızlıklar ve istihbarat eksikliği
de maalesef bir realitedir. 
Bakınız,
Hükûmet, önce Suriye’deki yangına körükle gitti, sonra da Suriye’den kapımıza
kim geldiyse “Hepsini kucaklıyoruz.” diyerek kapıları açtı, sınırları kaldırdı
ve ülkemize milyonlarla ifade edilen sayıda mülteci geldi. Bu mültecilerin
ülkemize gelişi sırasında herhangi bir kriter de belirlenmedi. Kapımıza dayanan
herkesin beyanı doğru kabul edildi, esas alındı. Sonuç ortada, Ankara Garı’nda
bombayı patlatanlar Suriye’den gelenler, Sultanahmet’te bombayı patlatanlar
Suriye’den gelenler, Devlet Mahallesi’nde bombayı patlatanlar Suriye’den
gelenler. Olayların hemen ardından “Bu olayları yapanlar Suriye’den gelenler.”
açıklaması yapılıyor ama en sonunda da olayı gerçekleştiren 1 katilin 2
kimliğinin 2 isminin olduğu ortaya çıkıyor.
Şimdi,
biz de ismini zikretmek bile istemediğimiz bu katil örneğinden yola çıkarak
MİT’e ve Hükûmete soruyoruz: Türkiye’ye gelen bu tip mülteci kılıklı ne kadar
PKK’lı, ne kadar PYD’li vardır? Bunlar buraya gelirken, ellerini kollarını
sallaya sallaya ülkemize girerken, kendilerine kendi beyanları doğrultusunda
mülteci kimlikleri düzenlenirken bizim istihbaratımız, bizim devletimiz
neredeydi? Bunlar kendi beyanlarına göre Türkiye’den mülteci kimliği alırken
bizim jandarmamız, bizim polisimiz neredeydi? Niçin oradan gelen herkese evliya
muamelesi yapıldı.
Ayrıca,
mülteci kimliği verilen başka terör elemanları da var mıdır PKK’lı, PYD’liler
dışında? Yine, bu şekilde ülkemize başka ülkelerin istihbarat elemanlarından da
sızma olmuş mudur mülteci kimliği alarak? 
Değerli
milletvekilleri, buradan şu sonuç çıkmasın… Biz elbette devletimize güvenmek
istiyoruz, elbette ki devletimizin güvenlik güçlerine itimat etmek istiyoruz.
Aksi takdirde ne bizim ne de milletimizin huzur içinde hayatını idame ettirmesi
mümkün değildir. Ancak sözde çözüm süreci boyunca İmralı’daki bebek katiliyle
yaptığı görüşmeleri Almanya’da kitap olarak yayımlanan ve yayımlanan bu kitapla
ilgili bugüne kadar bir tekzip bile yapmayan MİT’e nasıl güveneceğiz? Kendi
tırlarını Adana’dan sınıra kadar götüremeyen MİT’e nasıl güveneceğiz?
Teröristler Türkiye’ye mülteci gibi gelirken onları tespit edemeyen MİT’e nasıl
güveneceğiz? Şehirlere binlerce hendek kazılırken, tonlarca bomba
yerleştirilirken, binlerce tuzak kurulurken bunları göremeyen MİT’e nasıl
güveneceğiz? 
ERKAN
AKÇAY (Manisa) – Ona sadece Erdoğan güveniyor. Sır küpü! Sır küpü! 
MEHMET
ERDOĞAN (Devamla) – Teröristler şehirlere yerleşirken, teröristler kimlik
kontrolü yaparken, teröristler kendi sözde mahkemelerini kurarken, göremeyen,
duyamayan MİT’e nasıl güveneceğiz?
İnşallah,
temenni ediyoruz, bundan sonra Ankara Garı’ndaki, Sultanahmet Meydanı’ndaki,
Devlet Mahallesi’ndeki manzarayla yeniden karşılaşmamak için bütün kamu
kurumları ve Hükûmet aklını başına alır ve gerekli tedbirleri aklıselimle alır;
bundan sonra aklıselim hâkim olur, gerekli tedbirler zamanında alınır ve
yeniden vatan hainlerini sevindirecek, aziz Türk milletini üzecek yeni
görüntülerle karşılaşmayız. 
Bu
duygularla yüce heyetinizi ve ekranları başında bizi izleyen vatandaşlarımızı
saygıyla selamlıyorum. Bütçenin yeniden hayırlı uğurlu olmasını Cenab-ı Allah’tan
niyaz ediyorum. (MHP sıralarından alkışlar)
BAŞKAN
– Teşekkürler Sayın Erdoğan.
MEHMET
NACİ BOSTANCI (Amasya) – Sayın Başkan…
BAŞKAN
- Sayın Bostancı…
MEHMET
NACİ BOSTANCI (Amasya) – Sayın konuşmacı, dün buradaki müzakerelerde çözüm
süreci ve terörle yürütülen mücadele çerçevesinde söylediğim sözleri
bağlamından saptırarak tekrar etmiştir. 
OKTAY
VURAL (İzmir) – Hangi sözleri efendim? Efendim, hangi sözler?
MEHMET
NACİ BOSTANCI (Amasya) - Bu çerçevede, 69’a göre söz talep ediyorum.
BAŞKAN
– Buyurun Sayın Bostancı. Ben de dinledim de…
OKTAY
VURAL (İzmir) – Biz de bilelim.
BAŞKAN
- Sayın Bostancı, buyurun. (AK PARTİ sıralarından alkışlar) 
İki
dakika süre veriyorum. 
Lütfen
yeni bir sataşmaya meydan vermeyelim.
MEHMET
ERDOĞAN (Muğla) – Bunların hepsini tutanaklardan aldım Sayın Başkan.
V.- SATAŞMALARA İLİŞKİN KONUŞMALAR (Devam)
17.- Amasya Milletvekili Mehmet Naci
Bostancı’nın, Muğla Milletvekili Mehmet Erdoğan’ın 118 sıra sayılı 2016 Yılı
Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın birinci tur görüşmelerinde MHP Grubu adına yaptığı konuşması
sırasında şahsına sataşması nedeniyle konuşması
MEHMET
NACİ BOSTANCI (Amasya) – Sayın Başkanım, değerli arkadaşlar; tutanaklardan
alınanlar okundu, arkasına da kendi yorumu ve sözleri eklendi. 
Mesele
şudur: MHP’li arkadaşlar çözüm sürecine karşılar, terörle mücadeleye “Evet.”
diyorlar. Pozisyonunuz bu ve halktan oy alıyorsunuz.
BAKİ
ŞİMŞEK (Mersin) – Kim?
MEHMET
NACİ BOSTANCI (Devamla) – Siz. 
HDP’liler
“Çözüm süreci doğruydu, terörle mücadele yanlış.” diyorlar, onlar da orada
oturuyorlar, onlar da halktan oy alıyorlar. 
CHP’liler
muhtemelen, bu konuya ilişkin, her iki konuyu da mütalaa ediyorlar ama
kategorik olarak teröre karşı olduklarını deklare ediyorlar. 
ÖZGÜR
ÖZEL (Manisa) – Nereden gelirse gelsin karşıyız.
MUSA
ÇAM (İzmir) – Sataşıyorsunuz bize değil mi?
MEHMET
NACİ BOSTANCI (Devamla) – Şimdi, böyle bir toplumsal gerçeklik içerisinde…
KAMİL
AYDIN (Erzurum) – Sizin pozisyonunuz ne? 
MUSA
ÇAM (İzmir) – Hocam siz, peki siz neredesiniz? 
ÖZGÜR
ÖZEL (Manisa) – AKP?
OKTAY
VURAL (İzmir) – Bunlar ortadalar!
ERKAN
AKÇAY (Manisa) – Kendi pozisyonunu buradan anlatacaksın, kendi pozisyonunu!
MEHMET
NACİ BOSTANCI (Devamla) – …iktidar olan, bu ülkede yaşayan herkesin hakkını
hukukunu korumakla…
ÖZGÜR
ÖZEL (Manisa) – Kendinden eminler, kandırılmaya müsaitler.
MEHMET
NACİ BOSTANCI (Devamla) – …ve bu ülkedeki insanları kucaklamakla mükellef olan
bir iktidar, elbette halkı kucaklayacak çözüm süreciyle, terörle de mücadele
edecek.
OKTAY
VURAL (İzmir) – Teröristleri değil, teröristleri değil! Teröristleri kucaklama!
MEHMET
NACİ BOSTANCI (Devamla) – Bizim yaptığımız budur. Devlet, hukuk çerçevesinde
davranır, hukuk. 
OKTAY
VURAL (İzmir) – Bak, Başbakan dedi ki: “Safınızı belirleyin.”
MEHMET
NACİ BOSTANCI (Devamla) – Hukuk, isteklerin etkisi altında kalmamış bir
akıldır. Fantezilerle, siyasi spekülasyonlarla değil, doğrudan doğruya nesnel
kriterlerle davranır. O yüzden biz, teröristleri şeytanlaştırmayız ama terörle,
bu milletin can ve mal emniyetini sağlamak için hamasi nutuklar atanlardan daha
iyi mücadele ederiz.
OKTAY
VURAL (İzmir) – Başbakan dedi ki, “Safını belirle.” Ya teröristten yanasın ya
da terörle mücadeleden. 
MEHMET
NACİ BOSTANCI (Devamla) – Arz ederim. (AK PARTİ sıralarından alkışlar)
OKTAY
VURAL (İzmir) – Açık açık söyle, terörle mücadeleden yanayım de. Ne methiye
düzüyorsun teröristlere? Ne medet umuyorsun ya? Safını belirle safını, çözümcü
kardeş, iki gözüm, çözümcü kardeş!
ERKAN
AKÇAY (Manisa) – Sayın Başkan…
BAŞKAN
– Sayın milletvekilleri, lütfen.
Buyurun
Sayın Akçay.
ERKAN
AKÇAY (Manisa) – Efendim, yine sataşmadan dolayı söz istiyorum. Milliyetçi
Hareket Partisine, tavrımız ile adımızı zikretmek suretiyle sataşmada
bulunmuştur. 
MEHMET
NACİ BOSTANCI (Amasya) – Milleti kucaklayalım Sayın Vural.
OKTAY
VURAL (İzmir) – Teröristi kucakladık, kucağa oturdun. 
MEHMET
NACİ BOSTANCI (Amasya) – Teröristleri değil, onlarla zaten mücadele ediyoruz. 
OKTAY
VURAL (İZMİR) – Biz “teröristleri” diyoruz.
ERKAN
AKÇAY (Manisa) - Müsaade ederseniz, cevap vermek istiyorum.
BAŞKAN
– Buyurun Sayın Akçay, iki dakika süre veriyorum.
EMİN
HALUK AYHAN (Denizli) – PKK hendek kazarken neredeydiniz Sayın Bakan? 
BAŞKAN
- Lütfen sayın milletvekilleri, konuşmacının insicamını bozmayalım.
EMİN
HALUK AYHAN (Denizli) – Görmediniz mi? Hiç mi görmedin?
BAŞKAN
– Sayın milletvekilleri lütfen.
18.- Manisa Milletvekili Erkan Akçay’ın,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında Milliyetçi Hareket Partisine sataşması nedeniyle konuşması
ERKAN
AKÇAY (Manisa) – Sayın Başkan, değerli milletvekilleri, Genel Kurulu saygıyla
selamlıyorum. 
Biz,
Milliyetçi Hareket Partisi olarak millet bekasını oya tahvil etmeyiz, böyle de
bir kaygımız yoktur. Önce bunu bileceksiniz. (MHP sıralarından alkışlar)
KAMİL
AYDIN (Erzurum) - Oy sizin olsun.
ERKAN
AKÇAY (Devamla) - Şimdi, Sayın Bostancı, şu elimde tuttuğum tutanak, 14 Şubat
2014 tarihli yani tam iki yılı az geçen süre içerisindeki bir tutanaktır ve bu
kürsüden dile getirilmiştir, kısa bir pasaj okumak istiyorum size: “Madde 3”
diyorum, AKP’nin oluşturduğu paralel yapıları sayarken -14 Şubat 2014- “Üçüncü
paralel yapıya geliyorum; KCK var, KCK. KCK, geleceğimizi ve yakın geleceğimizi
tehdit eden en önemli paralel yapılanmadır. Bunu görmediğimizi mi
zannediyorsunuz, yoksa siz görmüyor musunuz? Bunun baş sorumlusu AKP’dir.
PKK-AKP iş birliğiyle, 2005'ten bu yana, Oslo görüşmeleriyle -MİT'i de
kullanarak- KCK yapılanmasıyla ülkemizin bazı bölgelerinde paralel yapılanma
oluşturuldu. Bu MİT Hakan Fidan hadisesinde ve KCK operasyonlarından sonra
Adalet Bakanı…” Bozdağ’ın konuşmalarını yeri geldiğinde ifade ederiz. Efendim,
“KCK’ya sızmış bir MİT elemanı var.” Ben de dedim ki: “Bin KCK’lı, MİT’e
sızmış.” Saptırmayın. “KCK'yı kim yönetiyor? Abdullah Öcalan. Öcalan'ın KCK'yı
İmralı'dan yönettiğini yargının tespit etmesinden korkuyorsunuz.” diyoruz ve
“Bu korkunuzda haklısınız, beraber yürüdünüz, kol kolasınız; yarın, KCK,
PKK’dan hançeri yediğinizde dert yanacaksınız, ‘Ne istediniz de vermedik?’
diyeceksiniz.” dedik ve dediklerimiz de aynen çıkmıştır. Çözüm süreci belası,
ülkeyi yangın yerine çevirdi, bunu artık görmeniz lazım. (MHP sıralarından
alkışlar)
ÇAĞLAR
DEMİREL (Diyarbakır) – Sayın Başkan…
BAŞKAN
– Evet, Sayın Demirel.
ÖZGÜR
ÖZEL (Manisa) – Sayın Başkan…
BAŞKAN
– Sayın Demirel’e söz verdim Sayın Özel, lütfen…
EMİN
HALUK AYHAN (Denizli) – Sayın Başkan, Sur’dakini bakanlar görmemiş mi? Nasıl
olmuş o hendekler?
BAŞKAN
– Sayın Demirel, buyurun.
ÇAĞLAR
DEMİREL (Diyarbakır) – Sayın Bostancı konuşurken partimizin ismini de anarak
HDP’nin çözüm sürecindeki durumuna ve halktan nasıl oy aldığına dair sataşmada
bulunmuştur.
BAŞKAN
– Buyurun.
Size
de iki dakika süre veriyorum.
Lütfen,
yeni bir sataşmaya meydan vermeyelim.
ÇAĞLAR
DEMİREL (Diyarbakır) – Ahmet Yıldırım konuşacak.
MEHMET
NACİ BOSTANCI (Amasya) – Sadece isminizi zikrettim.
BAŞKAN
– Buyurun Sayın Yıldırım.
19.- Muş Milletvekili Ahmet Yıldırım’ın,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında Halkların Demokratik Partisine sataşması nedeniyle
konuşması
AHMET
YILDIRIM (Muş) – Şimdi, sayın grup başkan vekilinin, her çıktığında, bütün
muhalefet partilerini topyekûn eleştirmeksizin oturduğu çok az konuşması
vardır. Bakın, Sayın Bostancı -hani ben samimiyetinize inanırım ama bu
samimiyetinizi daha fazla açığa çıkarabilmeniz için- dün ben bu kürsüdeyken şu
Meclisin onurunu, gururunu inciten ve şurada oturan vekilinizin gırla
hakaretine dair bir cümleniz olmadı. 
HÜSEYİN
KOCABIYIK (İzmir) – Sen Cumhurbaşkanına iftira ettin.
AHMET
YILDIRIM (Devamla) – Geleceğim. Ya, bir dakika arkadaşım, bir dakika.
Geleceğim.
BAŞKAN
– Sayın Koacabıyık, lütfen…
HÜSEYİN
KOCABIYIK (İzmir) – Bütün söylediklerim aynen geçerli.
AHMET
YILDIRIM (Devamla) – Bakın, Naci Hocam, bütün tahriklerine rağmen aynı üslupla
cevap vermedim. Bu kürsüde sonuna kadar eleştiri hakkımızı kullanacağız ama
bugüne kadar hiç kimseye hakaret etmedim, bütün edilen hakaretlere rağmen asla
hakareti öncelemedik.
Bakın,
bağlamından koparılarak konuşmalarımız… Plan ve Bütçe Komisyonu üyesi olarak
burada, bu ülkede yapılmış en büyük kamu kampüsünün bütçesinin kaynağını
sormaktan daha evla ne olabilir? Ama, arkadaşınız sataşarak “Tapusunu almadı.”
diyor. Ya, böyle bir şeyi iddia eden mi oldu? Cumhurbaşkanına dair -bakın, önümde
kayıtlar var, dünkü konuşmaları çıkardım- Allah aşkına, söylediğim her şey
“Bakın, eğer oradan girerseniz ben de bu iddiaları dile getiririm.” dedim.
Cumhurbaşkanı ne diyor? Kalkmış, hakkımızda dava açacağını söylüyor, mübarek
olsun ama dava açacağı cümleler içerisinde ne kadar kendisinin davalık duruma
tekabül eden cümleler kullandığını unutuyor. 
Bu
nedenle, herkesin övmesinden korkun, herkes övmesin sizi, hatta çok
övülürseniz, emin olun, itiraz etmeniz gereken bir durumdur bu durum. 
(Mikrofon
otomatik cihaz tarafından kapatıldı)
AHMET
YILDIRIM (Devamla) – Eleştirilere, hele hele yapıcı eleştirilere lütfen biraz
olgunlukla karşılık verin. Her şeyde övülmek zorunda değilsiniz, böyle bir
beklentiniz olmasın sizin. Dünkü konuşmalarımda hep “bu iddialar” dedim ama
bağlamından koparılarak iş nerelere getirildi? Hâlâ anlamamış, hâlâ konuşuyor. 
BAŞKAN
– Sayın Yıldırım, süreniz dolmuştur.
Buyurun.
AHMET
YILDIRIM (Devamla) – Ben hiçbir şekilde “Bu böyledir.” demedim, hep iddialardan
söz ettim. (HDP sıralarından alkışlar)
HÜSEYİN
KOCABIYIK (İzmir) – Sana cevabını vereceğim.
BAŞKAN
– Sayın Özel…
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı, Sayın Özel’e söz vereyim, sonra…
Aynı
gerekçeyle herhâlde…
ÖZGÜR
ÖZEL (Manisa) – Tabii, tabii efendim.
BAŞKAN
– Buyurun, yeni bir sataşmaya meydan vermeyelim.
20.- Manisa Milletvekili Özgür Özel’in,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında Cumhuriyet Halk Partisine sataşması nedeniyle konuşması
ÖZGÜR
ÖZEL (Manisa) – Sayın Başkan, dün Genel Başkanımızın da takdirlerini ifade
ettiği gibi, Naci Bostancı iktidar olma sorumluluğunu muhalefete muhalefet
etmekle değiştirmeyi, bununla da grubunu savunduğunu düşünen yeni bir üslup
geliştirdi. Biz onu ilgiyle ama Türkiye açısından ve demokrasi açısından
kaygıyla takip ediyoruz.
Cumhuriyet
Halk Partisi nereden ve kimden gelirse gelsin terörü, terör örgütlerini kınar
ve terörü bir insanlık suçu olarak ifade eder, bunu her zaman söyledik. Çözüm
süreci dediğiniz süreçte size sadece şunu söyledik: Doğru yapmıyorsunuz, şeffaf
olun, bu Meclis çatısı altında ne görüşüyorsanız görüşün, Hükûmet odaklı bir
müzakereyi değil Meclisteki dört partinin eşit olarak bilgilendirildiği bir
süreci götürün, gizli ajandanız, veremeyeceğiniz hesabınız, tutamayacağınız
sözleriniz olmasın dedik. Bugün bu noktaya gelme sebebiniz tam da olmasın
dediğimiz gizli ajandadan, tutulamayacak sözlerden, verilemeyecek hesaptan
kaynaklanmaktadır. Biz silahı eline alan kimsenin fikrinin ciddiye alınabilecek
bir şey olmadığını söylüyoruz. Silahlar bir kenara bırakılacak, oturulacak bu
Meclis çatısı altında meşru temsilciler kanalıyla görüşülecek, bu ülkede akan
kanın durması için herkes yapması gerekeni yapacak ama önce ülkenin birliği,
bütünlüğü ve silaha ve şiddete mesafe koymak. 
Siz
dönüyorsunuz herkesin pozisyonunu tarif ediyorsunuz, bir tek kendi
pozisyonunuzu tarif etmiyorsunuz. Sizin partilerin pozisyonlarını tarif
ederkenki cesaretinizden biz de biraz cesaret alarak sizin pozisyonunuzu da
şöyle görüyoruz: Kendinden emin, oldukça pişkin, kandırılmaya fevkalade müsait.
Teşekkür
ederim. (CHP sıralarından alkışlar) 
ORHAN
KIRCALI (Samsun) – Hakaret ediyorsun açık açık.
ÖZGÜR
ÖZEL (Manisa) – Çık cevap ver hakaretse, çık cevap ver, hakaret görse söyler
herhâlde. Aynen öylesiniz, başınıza gelene bak, hâlâ daha savunuyorsun. 
BAŞKAN
– Yalnız sayın milletvekilleri, birbirimizle ilgili ifadeler kullanırken lütfen
temiz bir dil kullanalım.
ÖZGÜR
ÖZEL (Manisa) – Yok, yok, Naci Bostancı’nın şahsıyla ilgili değil, AKP’nin
genel siyasi tavrıyla ilgili söyledim “pişkin” kelimesini, sakın Naci Bostancı
için söylediğimi düşünmesin. Buyurun cevap verin.
ORHAN
KIRCALI (Samsun) – Cevap vermeye gerek yok, o ifadeye bir cevap vermeye bile
gerek yok.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
A) CUMHURBAŞKANLIĞI (Devam)
1) Cumhurbaşkanlığı 2016 Yılı
Merkezî Yönetim Bütçesi
2) Cumhurbaşkanlığı 2014 Yılı
Merkezî Yönetim Kesin Hesabı
B) TÜRKİYE BÜYÜK MİLLET
MECLİSİ (Devam)
1) Türkiye Büyük Millet
Meclisi 2016 Yılı Merkezî Yönetim Bütçesi
2) Türkiye Büyük Millet Meclisi
2014 Yılı Merkezî Yönetim Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu
2016 Yılı Merkezî Yönetim Bütçesi
2) Kamu Denetçiliği Kurumu
2014 Yılı Merkezî Yönetim Kesin Hesabı
Ç) SAYIŞTAY (Devam)
1) Sayıştay 2016 Yılı Merkezî
Yönetim Bütçesi
2) Sayıştay 2014 Yılı Merkezî
Yönetim Kesin Hesabı
D) ANAYASA MAHKEMESİ (Devam)
1) Anayasa Mahkemesi 2016 Yılı
Merkezî Yönetim Bütçesi
2) Anayasa Mahkemesi 2014 Yılı
Merkezî Yönetim Kesin Hesabı
E) YARGITAY (Devam)
1) Yargıtay 2016 Yılı Merkezî
Yönetim Bütçesi
2) Yargıtay 2014 Yılı Merkezî
Yönetim Kesin Hesabı
F) DANIŞTAY (Devam)
1) Danıştay 2016 Yılı Merkezî
Yönetim Bütçesi
2) Danıştay 2014 Yılı Merkezî
Yönetim Kesin Hesabı
G) BAŞBAKANLIK (Devam)
1) Başbakanlık 2016 Yılı
Merkezî Yönetim Bütçesi
2) Başbakanlık 2014 Yılı
Merkezî Yönetim Kesin Hesabı
Ğ) MİLLÎ İSTİHBARAT
TEŞKİLATI MÜSTEŞARLIĞI (Devam)
1) Millî İstihbarat Teşkilatı
Müsteşarlığı 2016 Yılı Merkezî Yönetim Bütçesi
2) Millî İstihbarat Teşkilatı
Müsteşarlığı 2014 Yılı Merkezî Yönetim Kesin Hesabı
H) MİLLÎ GÜVENLİK KURULU
GENEL SEKRETERLİĞİ (Devam)
1) Millî Güvenlik Kurulu Genel
Sekreterliği 2016 Yılı Merkezî Yönetim Bütçesi
2) Millî Güvenlik Kurulu Genel
Sekreterliği 2014 Yılı Merkezî Yönetim Kesin Hesabı
I) DİYANET İŞLERİ BAŞKANLIĞI (Devam)
1) Diyanet İşleri Başkanlığı
2016 Yılı Merkezî Yönetim Bütçesi
2) Diyanet İşleri Başkanlığı
2014 Yılı Merkezî Yönetim Kesin Hesabı
İ) RADYO VE TELEVİZYON ÜST
KURULU (Devam)
1) Radyo ve Televizyon Üst
Kurulu 2016 Yılı Merkezî Yönetim Bütçesi
2) Radyo ve Televizyon Üst
Kurulu 2014 Yılı Merkezî Yönetim Kesin Hesabı
J) BASIN-YAYIN VE
ENFORMASYON GENEL MÜDÜRLÜĞÜ
(Devam)
1) Basın-Yayın ve Enformasyon
Genel Müdürlüğü 2016 Yılı Merkezî Yönetim Bütçesi
2) Basın-Yayın ve Enformasyon
Genel Müdürlüğü 2014 Yılı Merkezî Yönetim Kesin Hesabı
K) TÜRKİYE İNSAN HAKLARI
KURUMU (Devam)
1) Türkiye İnsan Hakları
Kurumu 2016 Yılı Merkezî Yönetim Bütçesi
2) Türkiye İnsan Hakları
Kurumu 2014 Yılı Merkezî Yönetim Kesin Hesabı
BAŞKAN
– Milliyetçi Hareket Partisi Grubu adına son söz Osmaniye Milletvekili Ruhi
Ersoy’a aittir.
Süreniz
on altı dakikadır. 
Buyurun
Sayın Ersoy. (MHP sıralarından alkışlar) 
MHP
GRUBU ADINA RUHİ ERSOY (Osmaniye) – Sayın Başkan, değerli milletvekilleri;
konuşmama başlamadan önce, bugün -Meclis Başkan Vekilimizin de memleketi olan-
Adıyaman Belediyespor Hentbol Takımı bir kaza geçirmiştir, Başkanın şahsında
geçmiş olsun diyorum, ölenlere rahmet diliyorum.
Şimdi,
Adalet ve Kalkınma Partisinin nasıl bir yapı içerisinde olduğunu tarif etme
süreci tartışılabilir ama deminki polemiklerden hareketle birkaç kelime edip
gündemime geçmek istiyorum. 
Milliyetçi
Hareket Partisi, Meclisin mehabetine ve yüce Meclisin ciddiyetine binaen, Plan
Bütçe görüşmelerinin başından bu tarafa, gerek Plan Bütçe üyelerimiz gerekse
diğer milletvekillerimiz başta olmak üzere çok ciddi bir emek sarf etmekte.
Özellikle de bugünkü ve dünkü görüşmelerde, her bir konuşmacımız âdeta bir
akademisyen titizliğiyle çalışmalarına tarihe düşecekleri kayıtlar adına
ciddiyetle eğilmekte ve bu konuda görüşlerimizi beyan etmekte. Muhalefetteki
sataşmalar ve polemikler elbette ki Meclisin doğasında var ama Plan ve Bütçe
görüşmeleri ve bugünkü görüşmeler özelinde tartışmaların bu denli reaksiyona
dönüşüyor olmasını da doğrusu grup olarak hoş bulmuyoruz. 
Bugün,
benim çalışma ve konuşma alanım olan Diyanet İşleri, RTÜK ve İnsan Hakları
Kurumuyla ilgili görüş ve düşüncelerimi saygılarımla arz etmek ve paylaşmak
istiyorum.
Diyanet
İşleri Başkanlığı, cumhuriyetin kuruluşuyla beraber, temel ilke ve prensipler
doğrultusunda, bütün siyasi görüşleri bir kenara bırakarak, temel öğretilerin
İslam ahlakını referans alan anlayışıyla kurulmuş ve ibadet yerlerinden
toplumun temel değerlerine, kültür aktarımına katkı olacak ilkeleri benimseyen
bir yaklaşım ortaya koymuştur.
Cumhuriyetin
kuruluş felsefesinde kurucu irade çok önemli bir tecrübeye sahipti. Özellikle,
Osmanlı’nın son dönemlerini yaşayarak, süzülerek uygulamayla tecrübe ettikleri
için, imparatorluğun dramatik bir şekilde çöküşünün arkasındaki yabancı
kaynaklı, daha doğrusu dönüştürülmüş din anlayışıyla dinin âdeta manipüle
edildiği anlayışını da gördüğü için, 3 Mart 1924 tarihinde, yerli ve millî
anlamda evrensel nasları hesaba kattığı için Diyanet İşleri Başkanlığını
kurmuştur. Aynı zamanda, Diyanet İşleri Başkanlığını tarafsız olması
gerekçesiyle tıpkı Genelkurmay Başkanlığı gibi Cumhurbaşkanlığına bağlamıştır.
Bundan önceki süreçte Diyanet İşleri Başkanlığı Şer'iye ve Evkaf Vekâleti
olarak, hükûmetin bir kabinesi olarak değerlendiriliyordu, bu, dinin siyasallaşmasının
önüne geçmek adına ufuklu bir şekilde direkt Cumhurbaşkanlığına bağlanmıştır.
Bu süreç daha sonraki uygulamalarda günümüz hâlini almıştır. 
Bütün
milleti kucaklaşması için kabineden ayrılan bu Diyanet İşleri Başkanlığının
kurucu unsuru olarak o dönemde millî mücadelenin de temel aktörü olan Elmalılı
Hamdi Yazır, Ahmet Hamdi Akseki, Şemsettin Günaltay, Mehmet Akif Ersoy, Ömer
Nasuhi Bilmen, Hasan Basri Çantay, Mehmet Rifat Börekçi gibi şahsiyetler
tarafından halkımızın iman, ibadet, ahlak ve şahsiyetinin gelişmesi için askere
din dersleri, köylüye din dersleri, hadis tercümeleri gibi çok önemli yayınlar
yapmışlardır. Bu yayınların esası, karakterli bir din anlayışını inşa etmekti
ve İslam kimliğini karakterli, yerli bir çizgi üzerinden devam ettirmekti. 
Bu
süreç, zaman içerisinde değişik siyasal yapılar ve ülkenin geçirdiği kaoslar
içerisinde dinin siyasete alet edilmesini doğurdu ve cumhuriyet ruhunda var
olan, aydınlanmış Türk Rönesans’ı olarak ortaya çıkan anlayış zaman içerisinde
yeraltı faaliyetlere gidebilecek birtakım tutum aldı. Tabii, bunun sebepleri
uzundur yani toplumun yaşam tarzına müdahalenin gerekçesi olarak. Bu yeraltı
faaliyetleri, dinin siyasallaşmasının da âdeta arka bahçesini aldı. Bu süreçte
İslam’ı referans aldığını söyleyen birtakım siyasal akımlar, yersiz yurtsuz,
kimliksiz ve yalnızca imaja dayalı görüntülerden ibaret olan muhafazakârlık
anlayışını bir şekliyle devlet kurumlarına sirayet ettirdi. Bu sirayet etme
süreci maalesef yer yer Diyanette de kendisini gösterebilmiş ama Diyanetin bu
sürece alet olmaması bizim yegâne beklentimizdir. Diyanetin alet olmasının arka
planında birtakım zorunlu uygulamalar, âdeta iktidarın uygulamalarına meşruiyet
alanı oluşturma gibi uygulamaların olduğu görülse de, biz Diyanet gibi yüce bir
kurumu, onun çalışanları şahsında siyasetin üstünde gören bir anlayış olarak
kendimizi ifade etmek istiyoruz.
Özellikle,
Hazreti Peygamberimiz’in ifade ettiği “Din güzel ahlaktır.” düsturuna uygun
tasavvurun inşa edilmesi noktasında Diyanetin yaşam pratikleri üzerinde
sağlıklı bir toplum inşa etme sürecine katkıda bulunmak gibi bir mecburiyeti
olduğunu yeniden hatırlatmak istiyoruz. Bu konuda siyaseten birtakım unsurlarda
da çok dışarıda kalması ve görüş beyan etmemesini de üzüntüyle karşılıyoruz.
Yani, Allah’ın ayetlerini “Bakara makarayla salladım.” ifadesini kullananlar ya
da kendi yakınlarına yardım etmeyi “Allah emrediyor da ondan yapıyorum.”
diyerek Nahl Suresine referans yapan ve onun gerekçesiyle yaptığı torpili ayet
üzerinden referans almaya kalkanlar veyahut “Rahmetim gazabımı aştı.” mealini
ayetikerimesine atfen kullanan siyasal aktörlere karşı da “Ya, bu kadar
yapmayın. Allah’ın ayetlerini referans alırken siyasetinize malzeme yapmayın;
bu, dinle örtüşmez.” uyarılarını da Diyanet kurumunun yapmasını bekleriz. 
İslam
dininin inanç, ibadet ve ahlak esaslarıyla ilgili toplumun aydınlatılmasındaki
misyonu bugüne kadar sunduğu hizmetleriyle Türk milletinin saygıdeğer bir yere
onu getirmesine neden olmuştur. Ama bu süreçte yöneticileri ve görevliler
arasındaki sevgi ve saygıya dayalı ve olması gereken samimi ilişkiler çok yönlü
tesis edilmelidir. Özellikle sendikal faaliyetler her kurumumuzda siyasetin bir
şekliyle arka bahçesi gibi çalışmakta ama en azından Diyanette buna müsaade
edilmemeli. Bazı sendikalara üye olup olmadıklarına göre atamaların yapılması
Diyanet kurumunda da çok üzücü bir tutumdur. Bu konuda liyakati esas alan ve Diyanet
çalışanları içerisindeki o büyük aile içerisinde sendikal faaliyetlerle din
adamlarının birbirlerini ötekileştirmesi ve kamplaşması bu kuruma hiç
yakışmamaktadır. 
Özellikle,
hutbeler özelinde, siyasal program ile hutbenin bazı konularda paralel olması
düşündürücüdür. Yani, evet, toplumsal sorunlara duyarsız kalınmaz. Diyanet,
bunları hutbelerle toplumu bilinçlendirmek için yapabilir ama bunun ne hikmetse
seçimler öncesi bir program gibi yapılabilmesi ya da yapılıyor gözükmesi üzüntü
verici. Bu konuda Diyanetin daha dikkatli olması gerekmektedir. Bu tutum,
davranışları, din adamlarının güvenini -yapılan bir ankette- aşağı doğru çekmekte.
Maalesef, yapılan bir araştırmada, bugün, diğer meslek gerisinde kalarak yüzde
43 gibi bir orana indirgendiğini hüzünle karşılıyoruz. 
Öte
yandan, Diyanet İşlerinin görevleri arasında camilerimizin mimarisi ve
camilerin bir cem yeri olduğu gerçeğinden hareketle toplumla bütünleşecek bir
kompozisyonla, programla, projeyle bütünleştirilmesi gerektiğini düşünüyoruz.
Genelde şehrin mimarisi ve şehrin estetiği hesaplanarak yüksek mimariler,
binalar arasında, minareleri küçük, henüz cami olup olmadığı belli olmayan bir
tarz mimari var. Mimarinin de önemli bir kültürel tercih olduğunu hatırlatıyor
ve bu konuda örnekleri için tarihî köklerimizden gelen üslubu araştırmasını
tavsiye ediyoruz. 
Diyanet
İşleri Başkanlığında mutlaka bir evrensel vizyon olmalıdır çünkü Türkiye’de bu
kurumu temsil eden yegâne kurumdur ve İslam dünyasına da Türk dünyasına da
baktığımızda bugünkü oturulan makam özellikle insanlığa İslam’ın mesajı
noktasında en çok itibar görecek bir kurumdur. İslamofobiyanın hâkim olduğu ve
Batı’nın İslam’ı ötekileştirerek âdeta “İslami terör” kavramı gibi bir kavramı,
terör ile Müslümanlığı bütünleştirici birtakım faaliyetleri Batı kamuoyunda bir
hâl almaya başladığı dönemde evrensel bir vizyonla biraz daha başını yukarıya
kaldırarak Diyanet İşlerinin İslamofobiya karşısındaki yapacağı tedbir ve
çalışmaları da bu kapsamda düşünüyoruz. 
Din
hizmetleri yürüten din adamlarımızın özlük haklarıyla ilgili beklentileri var.
Bu konuda elbette ki dinî ibadetlerini yerine getirirler, sabah şafak sökerken
başlarlar, yatsı namazıyla, geceyle beraber mesailerini bitirirler. Onlar
sadece namaz kıldırma memurları değillerdir, pek çok konuda din adamlarımız,
imamlarımız, imam-hatiplerimiz mahallenin gönül elçileridir ve mahalleliyle
bütünleşme noktasında önemli katkıları vardır. Bu insanlar mahallelinin bir
düğünü olduğunda ona bir hediye götürmek durumundadır, doğumu olduğunda
“hayırlı olsun” demelidir. Bu insanlar bu ödeneklerini nereden yapabiliyorlar,
hiç düşünebiliyor muyuz? Biz camilerin sadece beş vakit namaz kıldırma
memurlarıyla ve cami imamlarının da namaz kıldırma memuru olarak tanımlanmasına
karşıyız. Oraların toplumun ve mahallelinin fonksiyonunu geliştirecek bir mekân
hâline dönüştürülmesi noktasında, bu konudaki özlük haklarının, ek
göstergelerinin, fakülte mezunları arasında mezun oldukları fakültelere göre
değil “Dört yıllık fakülte mezunu olmaları yeterlidir.” şekliyle
göstergelerinin düzenlenmesini bu konuda arz ediyor, talep ediyoruz. 
Öte
yandan, Radyo ve Televizyon Üst Kurulu ve İnsan Hakları Kurumuyla alakalı,
aslında iç içe geçmiş bu konularla ilgili birkaç söz etmemiz gerekirse,
toplumun içerisinde bulunduğu bu sıkışmışlık, şehirleşme, modernleşme
ikilemindeki kalabalıkların bir araya gelerek inşa ettiği şehirlerden
medeniyetin çıkması için insan unsurunun ihmal edilmemesi lazım. İnsan
unsurunun ihmal edilmemesi için de sadece şehirlerin dışının imar edilmesi
yetmiyor; insanın gönlünü, fikrini, kişiliğini imar etmek ve onu bir
rekonstrüksiyona tabi tutmak gerekiyor. Sadece şehirlerin, kentlerin imarından
bahsederken gönüllerin ihyasından ve imarından sözde değil sahiden bahsetmek
gerekiyor. Pekâlâ bu konuda yalnızlaşan ve sadece dört duvar arasındaki TOKİ
bloklarına sıkışan bu insanların tek eğlencelerinin akşamki izledikleri
televizyon olduğu gerçeğini veya ellerindeki oyuncak olan modernitenin ürünü
sosyal medya olduğu gerçeğini görürsek, televizyonun denetlenmesi, olumlu hâlde
kullanılabilmesi noktasındaki tavsiyelerin getirilebilmesi noktasında RTÜK ne
yapıyor acaba sorularını soruyoruz. Popüler kültürün bir parçası hâline gelen
ve aile kurumunun tartışılmaya açıldığı birtakım programların ayyuka çıktığı
bir ortamda sadece evlilik programlarını izlemekle mi yetiniyor acaba? Veyahut
da sadece cezalarını, siyasal anlamda beklentilerini aştığı için ya da
siyaseten birtakım konulara girdiği için ceza verirken acaba kültür ve şov
programlarının şehit cenazeleri gelirken hâlâ devam edebiliyor olmasını
uyarabiliyor mu ya da yerli ve millîlik adına söylem geliştirip uygulamada
neoliberal politikalarla toplumu bir hâle getiren muhafazakâr anlayışın acaba
bu kanallara ve uygulamalara yerlilik ve millîlik adına verilebilecek birtakım
tavsiyeleri yok mu? Hepimizin oturup akşamları evinde çocuklarıyla televizyon
izlerken, izledikleri programa baktığımızda, sadece reel politik zemindeki
gerçeklikten kaçmak için tarihin arka odasına sığındığımızı ve tarihin arka
planındaki metinlerden, televizyon dizilerinden bugünlere siyasal mesajlar
veren içeriklerle tarihi anlamaya, oradan şuurlanmaya kalktığımızı düşünüyoruz.
Bir aile olarak oturup evimizde kitap okur gibi, kitap okuma kültürüyle
programlar izleyebiliyor muyuz? 
İnsan
Hakları Kurumu, RTÜK ve Diyanet, aslında birbirini tamamlayan ve birbirinin
mündemici olan anlayışa sahiptirler ve bunların da tepesindeki siyasi irade;
aslında siyasi iradenin programını uygulama noktasında bir şekliyle gerilim ve
çelişki yaşama potansiyeli de en yüksek olan kurumlardır. İşte burada, sözüm
Meclisten dışarı “At sahibine göre kişner.” diye bir atasözümüz var. Biz
gerçekten bu kurumların Türk milletinin geleceği, ailemizin, çocuklarımızın
geleceği noktasında çok önemli olduklarının idrakindeyiz ve bu kurumların
yaptığı çalışmalar konusunda kafa yorulması gerektiğini… Elbette ki ihalelerin
takip edilmesi, yeni yolların, köprülerin yapılması, elbette ki şehirlerin
büyütülmesi hepimizin görevidir ama şehirleri büyütürken insanları küçültmemiz,
insanlığı küçültmemiz, ahlak erozyonuna maruz bırakmamız bu neoliberal
politikaların sonucu olarak ortaya çıkmıştır ve bugün Adalet ve Kalkınma Partisinin
acaba gerçekten muhafazakâr mı yoksa muhafazakâr mutfağından beslenen, ne
olduğunu tanımlayamayan bir yapı mı olduğu doktora tezlerine konu olmuştur,
üzerine onlarca, yüzlerce makaleler yazılmıştır. Bu konuda yazılan çizilenler
hususunda ihtiyaç duyulursa MHP Grubu size, Adalet ve Kalkınma Grubu adına ya
da partisi adına yapılmış olan yayınları ve kitapları vererek ne olduğunuzun
bilimsel olarak da aynasını tutmaya hazırdır. 
Bu
hatırlatmayı yaptıktan sonra, büyük Türk milletinin mensubu olmak, büyük Türk
milleti ailesinin değerlerini yaşatmak ve yarınlar adına muhafaza etmek adına
Milliyetçi Hareket Partisi Grubu, en ciddi ve en hassas çalışmalarıyla her
zaman bu çalışmalara katkı verecek ve iktidarı yapmış olduğu çalışmalarla
sıklıkla denetleyerek millete şikâyet etmenin ötesinde, yapılması gereken
samimi uygulamaları da tarif edecekler size. Yarın bununla ilgili MHP Grubundan
yeni konuşmalar dinleyeceksiniz. Lütfen, bunları not edin ve bunlardan sonuç
çıkararak işe yarayacak, millet menfaatine olduğunu, olacağını, olma ihtimalini
düşündüğünüz, ki bize göre hepsi öyle, bunlar noktasında ufku biraz açalım ve
bu konuda müsademeyi efkârdan barikayı hakikatin doğacağını unutmayarak, bu
tahammül kültürünün oluşması ve özellikle bütçe görüşmelerindeki ciddiyeti bir
akademik titizlikle konuşmaya ve dinlemeye davet ediyorum. 
Saygılarımla.
(MHP sıralarından alkışlar)
BAŞKAN
– Teşekkürler Sayın Ersoy.
Birleşime
otuz dakika ara veriyorum. 
Kapanma Saati: 19.21
DÖRDÜNCÜ OTURUM
Açılma Saati: 19.58
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Ali Haydar HAKVERDİ
(Ankara)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 46’ncı Birleşiminin Dördüncü
Oturumunu açıyorum.
2016 Yılı
Merkezi Yönetim Bütçe Kanunu Tasarısı ile 2014 Yılı Merkezi Yönetim Kesin Hesap
Kanunu Tasarısı üzerindeki görüşmelere kaldığımız yerden devam edeceğiz.
Komisyon?
Burada. 
Hükûmet? Burada.
Gruplar adına
konuşmalar tamamlanmıştı.
Şimdi, şahıslar
adına lehte olmak kaydıyla ilk söz, Ankara Milletvekili Nevzat Ceylan’a aittir.
Buyurun Sayın
Ceylan. (AK PARTİ sıralarından alkışlar)
Süreniz beş
dakikadır.
NEVZAT CEYLAN
(Ankara) – Sayın Başkan, değerli milletvekilleri; Türkiye Büyük Millet
Meclisinin 2016 yılına ait bütçesi üzerinde lehte söz almış bulunuyorum.
Sözlerime başlamadan önce Merkezi Yönetim Bütçe Kanunu Tasarısı’nın hayırlı
olmasını diliyorum. Bu vesileyle, Türkiye Büyük Millet Meclisinin siz değerli
üyelerine bundan sonraki yoğun ve yorucu çalışmalarınız için başarılar diliyor,
hepinize saygılar sunuyorum.
Türkiye Büyük
Millet Meclisi bütçe teklifi hakkındaki değerlendirmelere geçmeden önce önemli
gördüğüm bazı faaliyet ve projelerden bahsetmek istiyorum. 
Değerli
arkadaşlar, 26’ncı Yasama Dönemine yoğun bir çalışma temposuyla başlayan ve
ülkemizin demokratikleşmesi, özgürleşmesi, kalkınması ve insanımızın refah
içerisinde yaşaması için gece gündüz demeden çalışan Meclisimiz üzerine düşen
tarihî sorumluluğu yerine getirmenin gayreti içerisindedir. Hepinizin de
bildiği üzere ülkemizin yeni bir anayasaya ihtiyacı vardır. Özgür, sivil,
demokratik ve günümüz Türkiye’sine yakışır yeni bir anayasa milletimizin
beklentisindedir. Bu beklenti içerisinde Meclisin bu dönem yürütmeye çalışacağı
en önemli çalışmalardan birisi şüphesiz ki anayasa konusu olacaktır.
Diğer bir konu
da Meclis İç Tüzüğü’dür. Bilindiği üzere yasama ve denetim faaliyetlerinin daha
etkin gerçekleşmesini sağlamak gayesiyle, Mecliste grubu bulunan siyasi
partilerin katılımıyla İç Tüzük Uzlaşma Komisyonu kurulmuş, bir süre çalışarak
önemli mesafeler alınmıştı. Yeni dönemde bu konunun da çözümleneceğini ümit
ediyorum. İnanıyorum ki Meclisimiz demokratik uzlaşma kanallarını kullanarak bu
konuyu da çözecektir.
Değerli
milletvekilleri, dünyada diplomasi, yürütme organının yanı sıra
parlamentoların, uluslararası teşkilatların ve hatta sivil toplum
kuruluşlarının yer aldığı çok aktörlü bir alana dönüşmüştür. Ülkeler arası
ilişkilerin gelişmesinde parlamenter diplomasinin rolünün her geçen gün
arttığının farkında olarak ikili ve çok taraflı ilişkilerimizin
güçlendirilmesine katkıda bulunmak amacıyla Meclis, diğer ülkelerin
parlamentoları ve uluslararası kuruluşlarla yoğun faaliyetine de devam
etmektedir. 
Sayın
milletvekilleri, dünyada teknolojik gelişim, bilgiye ve enformasyona erişim
imkânları gelişmiştir. Mobil iletişim teknolojileri aracılığıyla veri ve
enformasyon erişiminin zaman ve mekândan bağımsız hâle gelmesi, ilişkilerin bir
bölümünün iletişim ve bilgisayar ağlarının üzerinden yürütülebilmesine imkân
sağlamıştır. Bu doğrultuda, Türkiye Büyük Millet Meclisi Mobil Uygulaması,
Yönetim Bilgi Sistemi, Sağlık Harcamaları Bilgi Sistemi, Tutanak Fihristi
Projesi, Kütüphane Bilgi Sistemi, Meclis İnternet Sayfasının Vatandaş
Önerilerine Alınması Projesi, Komisyon Portali, Anayasa Portali, Kütüphane
Ziyaret Uygulaması ve benzeri birçok uygulama geliştirilerek kullanıma
sunulmuştur. Ayrıca, Meclisimiz geçen yıl kültür ve sanat alanlarında da birçok
faaliyeti gerçekleştirmiştir.
Değerli
milletvekilleri, bir taraftan demokrasimizin kalbi olan Meclisimizin fiziki ve
teknik altyapısı güçlendirilirken diğer taraftan da bu yüce kurumda görev
yapmakta olan personelin birikim ve donanımlarını artırmak için sürekli çaba
gösterilmektedir. Sunulan hizmetlerde çevreye duyarlılık ve kaynakların etkin
kullanılmasına özen gösterilmekte ve bunun sonucunda Kalite Yönetim Sistemi,
Gıda Güvenliği Yönetim Sistemi, Çevre Yönetim Sistemi ve Enerji Verimliliği
Yönetim Sistemi gibi uluslararası standartlar uygulanmaktadır.
İdari
teşkilat tarafından yürütülen çalışmalar, pek çok kuruma ve Parlamentoya örnek
olmuş, Türkiye Kalite Derneği tarafından verilen Avrupa Kalite Yönetim Vakfının
Mükemmellikte Kararlılık Ödülü başta olmak üzere çeşitli ödüllere layık
görülmüştür.
Meclis
Başkanlığı, gelecek kuşakların yaşayacağı çevreyi ve ihtiyaç duyacakları doğal
kaynakları düşünerek hareket etmeyi, çevre duyarlılığı ve sürdürülebilir çevre
koruma konularında kamu kurumlarıyla topluma örnek olmayı kurumsal bir
sorumluluk olarak görmektedir. 
Değerli
milletvekilleri, yeni bütçe döneminde Türkiye Büyük Millet Meclisinin
teknolojik imkânları en iyi şekilde kullanılarak daha etkin, daha verimli ve
daha hızlı hizmet verilecektir. 
Sözlerime
son verirken kurumlarımızın 2016 yılı bütçesinin hayırlı olmasını diliyor, bu
kutsal çatı altında birlikte çalıştığımız Başkanlık Divanı üyesi arkadaşlarımız
ile başta siyasi partilerin grup başkanları ve başkan vekillerine, komisyon
başkanları ve üyelerine, tüm milletvekillerine, başta Genel Sekreter olmak
üzere, tüm idari teşkilat mensuplarına teşekkür ediyor ve hepinizi saygıyla
selamlıyorum. (AK PARTİ sıralarından alkışlar) 
BAŞKAN
– Teşekkür ediyoruz Sayın Ceylan. 
Şimdi
söz sırası Hükûmette. 
Hükûmetin
de süresi seksen dakikadır. Bu seksen dakikayı 2 Başbakan Yardımcımız
kullanacaktır. 
İlk
söz, Başbakan Yardımcısı Sayın Lütfi Elvan’a aittir. 
Sayın
Elvan, buyurun. (AK PARTİ sıralarından alkışlar) 
Süreniz
kırk dakikadır. 
Lütfen
konuşmanızı kırk dakikalık süreye göre ayarlayın. 
GARO
PAYLAN (İstanbul) – Sayın Elvan, size bayağı ilgi var!
RAMAZAN
CAN (Kırıkkale) – İlgi birazdan artacak. 
BAŞBAKAN
YARDIMCISI LÜTFİ ELVAN (Mersin) – Evet, çok haklısınız. 
Sayın
Başkan, değerli milletvekilleri; Başbakanlığın 2016 yılı bütçe kanun
tasarısının görüşülmesi vesilesiyle heyetinizi saygıyla selamlıyorum. 
Eski
Başbakanlarımızdan Profesör Doktor Necmettin Erbakan’ı da rahmetle anıyorum. 
Bugün
burada Başbakanlık, Millî İstihbarat Teşkilatı, Millî Güvenlik Kurulu Genel
Sekreterliği, Diyanet İşleri Başkanlığı, Türkiye İnsan Hakları Kurumu ile
Türkiye Yatırım Destek ve Tanıtım Ajansını temsilen konuşmamı yapacağım. 
Türkiye,
son on dört yılda her alanda çok büyük başarılara imza atmıştır. Ekonomiden
demokratik hak ve özgürlüklere, eğitimden sağlığa, kamu yönetiminden sosyal
politikalara kadar pek çok alanda çok önemli gelişmeler sağlanmıştır. Kronik
olarak bilinen ve yıllarca konuşulan, özellikle AK PARTİ hükûmetleri öncesi
yıllarca konuşulan birçok mesele yine hükûmetlerimiz döneminde çözülmüştür. 
AK
PARTİ hükûmetleri, cumhuriyet tarihinde hiçbir partiye nasip olmamış bir
kurumsal sürekliliğe, reform hafızasına ve tecrübesine sahiptir. Hükûmetimiz,
bu engin ve sağlam tecrübeden hareketle Türkiye’nin 2023 hedeflerine doğru
hızla ilerlemesini sağlamaktadır. Önümüzdeki dönemde de ülkemizi
zenginleştiren, demokratik standartlarını yükselten, ülkemizin itibarını daha
da artıran politikalarla daha güçlü bir Türkiye için milletimizden aldığımız
yetkiyi yine milletimizin huzuru, saadeti ve refahına yönelik hizmetlerde
kullanacağız. 64’üncü Hükûmet olarak, dünyanın ve ülkemizin değişen şartları ve
2023 vizyonumuz çerçevesinde kritik alanlarda yapacağımız reformlarla
milletimizin bize verdiği emanete en güçlü şekilde sahip çıkacağız. Bugünün
ihtiyaçlarına cevap vermenin ötesinde, geleceğin Türkiye’sini inşa etmek için çaba
sarf edeceğiz. Reformlarımız sonucunda daha özgür, daha demokratik, daha
rekabetçi ve insan odaklı bir anlayış içerisinde refahını yükselten ve daha
adil bir gelir dağılımına sahip bir Türkiye’ye ulaşma idealini sürdüreceğiz. 
Sayın
Başkan, değerli milletvekilleri; 64’üncü Hükûmet Programı’nda açıkladığımız
gibi, demokratikleşme ve adalet, eğitim, kamu yönetimi, kamu mali yönetimi ve
reel ekonomide köklü dönüşüm ile öncelikli dönüşüm programları olmak üzere altı
temel alanda reformlarımızı yoğunlaştıracağız. Hükûmetlerimiz döneminde en
önemli reform alanlarından biri olarak görülen demokratikleşme konusunda
Türkiye’nin kronikleşmiş pek çok meselesi milletimizin beklenti ve ihtiyaçları
doğrultusunda çözümlenmiş, güçlü bir hukuk devleti olma yolunda önemli adımlar
atılmıştır. Antidemokratik uygulamalar, hukuksuzluk, temel insan haklarına
karşı işlenen cürümler, millî irade ve Meclisimizin üzerinde tesis edilen
vesayetler ortadan kaldırılmıştır. Önümüzdeki dönemde de herkesin inandığı gibi
yaşayabileceği, fikirlerini özgürce ifade edebileceği, refaha katkıda bulunduğu
ve refahtan hak ettiği payı aldığı, emniyet ve huzur içerisinde yaşayan,
şeffaflığın ve hesap verebilirliğin esas alındığı bir toplum olma yolunda var
gücümüzle çalışmaya devam edeceğiz. 
Önemli
reform alanlarımızdan bir tanesi de eğitim. İktidarlarımız döneminde eğitim
alanındaki temel altyapı ve erişim sorunları önemli ölçüde çözülmüştür. Eğitim,
insani kalkınma hedefimizin temelini oluşturmaktadır. Hükûmet olarak eğitimi
uzun vadeli bir bakış açısıyla geleceğimize yatırım yapmak olarak kabul ediyor,
insanımızın yaşam kalitesini yükselten, ülkemizin insan kaynağını çağdaş
dünyayla rekabet edebilir donanıma kavuşturan ve hayat boyu süren bir süreç
olarak görüyoruz.
Kamu
yönetiminde de yine önemli düzenlemelerimiz ve yeni dönemde söz konusu olacak
olan çalışmalarımız var. İyi işleyen, şeffaf ve hesap verme sorumluluğu olan
kamu yönetimi, aynı zamanda ekonominin ve sivil toplumun da gelişimine öncülük
eder. Önümüzdeki dönem her alanda olduğu gibi kamu yönetimi alanında da
kalitenin ön plana çıktığı bir dönem olacaktır. 
Kamu
mali yönetimi de önemli alanlarımızdan biridir. Bu alanda da önemli reformları
gerçekleştireceğiz. Bugüne kadar gerçekleştirilen yapısal reformlar ve güçlü
düzenlemelerle bir yandan ekonominin kırılganlığı azaltılırken diğer yandan da
piyasaların rekabetçi bir ortamda serbestçe işleyişi sağlanmıştır. Son on dört
yılda mali disiplinin, güçlü büyüme performansının ve enflasyondaki düşüşün eş
zamanlı olarak gerçekleştirilebileceği ortaya konulmuştur. Bu başarının devam
ettirilebilmesi için kamu kaynaklarının kullanımında verimlilik ve etkinliğin
artırılması ve mali disiplinin sağlanması zorunlu olan hususlardır. Bu
çerçevede çok sayıda tedbir alınmış, ayrıca yapısal reformlar da aşamalı olarak
uygulanmaya başlanmıştır. 
Reel
ekonomide köklü dönüşüm bir başka reform alanımız. Bugüne kadar olduğu gibi
bundan sonra da ekonomide hedefimiz güven ve istikrar olacaktır. Önümüzdeki
yıllarda sağlayacağımız yüksek büyümenin öncüsü yine özel sektörümüz olacaktır.
Hükûmet olarak özel sektörümüzün önünü açacak politikaları uygulamaya devam
edeceğiz. Bunun için makroekonomik istikrarın yanında mal ve hizmet
sektörlerinde verimlilik artışlarını getirecek, kalite ve rekabet gücünü
artıracak reformlarımızı sürdüreceğiz. Her alanda olduğu gibi ekonomi alanında
da yeni bir döneme giriyoruz. Bu dönemde bir yandan makroekonomik istikrar ve
kazanımlarımızı güçlendirirken diğer yandan da mikroekonomik ve sektörel
dönüşümlere odaklanacağız. Son on dört yılda üst-orta gelir grubuna
yükselttiğimiz ülkemizin, yüksek gelir grubu ülkeler arasına girmesi de temel
hedeflerimiz arasında yer almaktadır.
Sayın
Başkan, değerli milletvekilleri; 1 Kasım seçimleri öncesi Hükûmetimiz, daha
doğrusu AK PARTİ tarafından vatandaşlarımıza, milletimize vaatlerimiz söz
konusu oldu. Bunları seçim meydanlarında vatandaşlarımızla, milletimizle
paylaştık ve bunların her birini 1 Kasım seçimleri sonrası Hükûmetimiz kurulur
kurulmaz, 10 Aralık tarihi itibarıyla, Sayın Başbakanımız açıkladı ve bir
takvim programı çerçevesinde açıkladı. Bir yıl içerisinde gerçekleştireceğimiz
vaatlerimizi ve reformlarımızı teker teker ortaya koydu. Aslında biz şunu
söylemek istedik, dedik ki: “Evet, biz milletimize sözümüzü verdik, ne
vadetmişsek, neyi söylemişsek sonuna kadar arkasındayız ve o vaatlerimizi teker
teker hem de üç aylık kısa bir süre içerisinde gerçekleştireceğiz.” Ve
neticede, 21 Aralık itibarıyla eylem planımız yürürlüğe girdi. Aşağı yukarı iki
aylık süre içerisinde, seçim mahallinde vermiş olduğumuz vaatlerin yüzde
82’sini şu an itibarıyla tamamlamış durumdayız. Evet, iki aylık süre içerisinde
vaatlerimizin yüzde 82’sini tamamladık ve bu ay sonu itibarıyla, daha doğrusu
mart ayı sonu itibarıyla kalan yüzde 18’lik kısmını da tamamlayacağız ve üç
aylık süre içerisinde, söz vermiş olduğumuz ne varsa hepsini yerine getirmiş
olacağız. (AK PARTİ sıralarından alkışlar)
Diğer
bir alan ise reformlarımız. Evet, aslında yapacağımız reformlar dört yıllık bir
süreci kapsıyor ancak bir yılda gerçekleştireceğimiz reformları biz eylem
planımıza koyduk. Üç ayda, altı ayda ve bir yıllık süreçte hangi reformları
gerçekleştireceğiz, hangi eylemlerimiz söz konusu olacak bunları teker teker
kamuoyuyla paylaştık. 
Biz
kendimize güveniyoruz. Biz, neyin sözünü vermişsek her birini teker teker
gerçekleştireceğiz. Üç aylık program kapsamında 20 eylemimiz bulunuyor, yine
reform çerçevesinde yer alan 20 husus. Bunların 10 adedini bugün itibarıyla
yine gerçekleştirmiş durumdayız. İnşallah, mart sonu itibarıyla bu reformlarımızın
da tamamını gerçekleştirmiş olacağız.
Değerli
arkadaşlar, yine bildiğiniz gibi, Hükûmetimizin hemen kurulmasından sonra,
Türkiye Cumhuriyeti tarihinde ilk kez, yatırım ortamının iyileştirilmesinden ve
reformlardan sorumlu bir başbakan yardımcılığı oluşturuldu ve bu görev bana
Sayın Başbakanımız tarafından verildi, bu çerçevede de çalışmalarımızı yoğun
bir şekilde yürütüyoruz. İlk iş olarak Reformların Koordinasyonu ve İzlenmesi
Kurulunu oluşturduk. 9 bakanımızın yer aldığı bu Kurul, bugüne kadar tam 9 kez
toplanmıştır ve -özellikle Meclisimize sevk etmiş olduğumuz kanun tasarıları da
dâhil- çok sayıda kanun tasarısı üzerinde yoğun bir çaba ve çalışma sarf
etmektedir.
Müsaade
ederseniz, bu üç aylık program kapsamında gerçekleştirmiş olduğumuz reformlara
ve hangi amaca yönelik olarak biz bu reformları gerçekleştirmek istiyoruz, bu
konulara kısa da olsa değinmek istiyorum. En önemli alanlarımızdan bir tanesi,
biliyorsunuz, imalat sanayi. Buradaki temel hedeflerimizden bir tanesi,
özellikle gayrisafi yurt içi hasıla içerisindeki imalat sanayisinin payını daha
da artırmak, daha da yükseltmek ki özellikle katma değeri yüksek ürünlerin
ihracatını artırarak gerçekten Türkiye’nin 2023 hedeflerine ulaşmasını
sağlamak. Tabii, bu çerçevede özellikle sanayi işletmelerimizin rekabet gücünün
artırılması, maliyetlerinin düşürülmesi ve üretim eksenli bir politika
benimsenmesi temel amaçlarımız arasında yer alıyor. İşte, bu anlayış
içeresinde, şu anda üretimi artırmaya yönelik üretim eksenli bir kanun
tasarısını Hükûmetimiz hazırlıyor, önümüzdeki günlerde bunu sizlerin huzuruna
getireceğiz.
Yine,
özellikle sanayimiz açısından, yatırımcılarımız açısından, işletmecilerimiz
açısından son derece önem arz eden bir başka önemli husus da kalkınma
bankacılığı konusu. Özellikle yatırımın teşviki ve proje bazında finansman
sağlayan mekanizmaların oluşturulması için biz kalkınma bankacılığına çok önem
veriyoruz, Kalkınma Bankasını bu çerçevede yeniden yapılandıracağız ve
özellikle yatırımcılarımızın önünü açabilecek bir finansman mekanizmasına
inşallah dönüştüreceğiz.
Diğer
taraftan, özellikle yatırım ortamının iyileştirilmesine yönelik önemli
düzenlemelerimiz olacak. İnşallah önümüzdeki günlerde yatırım ortamının
iyileştirilmesine yönelik bir paketi sizlerin huzuruna getireceğiz ve bu kapsamda
şirket kurma, şirketlerin tasfiyesi, karar alma süreçlerinin hızlandırılması,
özellikle arsa maliyetlerinin düşürülmesi, yatırım ortamının daha da
iyileştirilmesine yönelik düzenlemelerimiz olacak. Bu düzenlemeleri de sizlerle
paylaşacağız. 
Yine,
üç aylık reform programımız kapsamında bulunan ve sanayi işletmelerimiz için
önem arz eden bir düzenlemeyi gerçekleştirdik. Nedir bu diyecek olursanız,
özellikle sanayi işletmelerinin makine ve teçhizat için kullandıkları
kredilerden alınan yüzde 5’lik banka ve sigorta muameleleri vergisini, yine
bildiğiniz gibi, sizlerin de onayıyla kaldırdık. Bundan sonraki süreçte,
elbette hem yatırım ortamının iyileştirilmesi hem de sanayimizin daha da
güçlenmesi, katma değeri yüksek ürünlerin üretimine yönelik düzenlemeleri
sizlerin huzuruna getireceğiz. 
Yatırım
ortamının iyileştirilmesine yönelik bir başka düzenleme daha yaptık, o da
geçmişte müsteşarlar düzeyinde olan kurul üyeleri, Yatırım Ortamının
İyileştirilmesi Kurul üyeleri bakanlar düzeyine çekildi ve bu kurulda Türkiye
Odalar ve Borsalar Birliği Başkanı, TÜSİAD Başkanı, MÜSİAD Başkanı, DEİG
Başkanı, TİM Başkanı ve YASED Başkanı da kurul üyesi olarak yer aldı. Bu
çerçevede, biz, bir taraftan kamu diğer taraftan özel kesim bir araya gelip
yatırım ortamının iyileştirilmesine yönelik önemli kararlar alacağız ve
sizlerin huzuruna getireceğiz. 
Bir
başka önemli düzenleme, İstanbul Tahkim Merkezinin faaliyete geçmesi. Yine, bu
iki aylık program çerçevesinde gerçekleştirdiğimiz bir başka eylem. Özellikle
işletmelerimiz, tahkim için Londra’ya, birçok ülkenin başkentine gitmek zorunda
kalıyorlardı. Tahkim, bir anlamda işletmelerimiz için yurt dışında gitmek
zorunluluğunu gerektiriyordu ancak İstanbul Tahkim Merkezini kurduktan sonra
-ki, faaliyete geçti- artık kamu kurumlarımız, işletmelerimiz, yatırımcılarımız
yurt dışına gitmeden İstanbul Tahkim Merkezinde tahkimle ilgili problemleri
için başvuruda bulunabilecekler ve tüm işlemleri İstanbul’da
gerçekleştirebilecekler. Bu, sadece ülkemizde bulunan firmalara yönelik de değil,
yurt dışında bulunan firmalar da İstanbul Tahkim Merkezine başvurabilecek.
Nitekim, 18 Aralık 2015 tarihinde Dubai’de yerleşik bir şirketin ilk davasını
İstanbul Tahkim Merkezi kabul etmiştir.
İhracatımız
son derece önemli. On dört yıllık sürece baktığımızda, aşağı yukarı
ihracatımızda 5 katlık bir artış olduğunu görüyoruz. Ancak bu ihracat rakamları
bizler için elbette yeterli değil. Bizim hedefimiz çok daha büyük. Özellikle
2023 hedeflerini gerçekleştirme yönünde önemli adımlar atmamız gerekiyor. G20 zirvesinde
alınan bir karar var, o karar da ticaretin kolaylaştırılmasına yönelik yapılan
anlaşmanın ülkelerin, taraf olan ülkelerin parlamentolarında onaylanması. Evet,
sizler de özellikle Ticaretin Kolaylaştırılması Anlaşması’nı geçtiğimiz
günlerde onayladınız. Bu anlaşmayla, özellikle ihracat sürelerinde ciddi
azalmalar söz konusu olacak ve ihracat maliyetlerinde de yüzde 9 ile yüzde 23
arasında değişen yine düşüşler söz konusu olacak. Biz bu anlaşmayı çok
önemsiyoruz, biz de tarafız, Türkiye Büyük Millet Meclisi de bu anlaşmayı
onayladı, şu ana kadar 69 ülke bu anlaşmayı onaylamış durumda.
Bir
başka önemli alanımız, tasarrufların artırılması konusu, ki hem iktidarıyla hem
de muhalefetiyle sık sık konuştuğumuz, tartıştığımız meselelerden bir tanesi.
Aşağı yukarı yüzde 15’ler seviyesinde olan tasarruf oranımızı yüzde 20’lerin
üzerine çıkarmak zorundayız. Dolayısıyla, tasarruf oranımızı artırmaya yönelik
de bazı tedbirlerimiz var. Bunların başında, bireysel emeklilikte otomatik
katılım sisteminin uygulamaya konulması, ki bununla ilgili pilot çalışmamızı
tamamladık. Altı aylık süreçte tamamlanması gereken bir eylemimiz, ancak
çalışmalarımızı bu aşamada önemli ölçüde tamamlamış durumdayız.
Diğer
taraftan, yine bu iki aylık süreçte gerçekleştirdiğimiz tasarrufların
artırılması için son derece önem arz eden iki husus var: Bunlardan bir tanesi
konut hesabı uygulaması, diğeri ise çeyiz hesabı uygulaması. Konut hesabı
uygulamasında, 15 bin liraya kadar, eğer herhangi bir vatandaşımız bankaya
konut almak amacıyla bir hesap açtırır ve bankada belirli miktar bir para
biriktirirse, bunun yüzde 20’sini devlet tarafından karşılayabileceğiz.
Maksimum 15 bin liralık bir destek söz konusu olacak. Çeyiz hesabında da yine
benzer yöntemle 5 bin liraya kadar devlet desteği verilebilecek ve bu şekilde,
biz, özellikle tasarrufların artırılması konusunda önlemler almaya önümüzdeki
günlerde de devam edeceğiz.
Değerli
arkadaşlar, yine reform programımız kapsamında olan ve çok önem arz ettiğimiz
bir başka konu da çalışma hayatı ve iş gücü piyasalarına yönelik. Yine,
bildiğiniz gibi, özellikle istihdam oluşturma alanında, Türkiye dünyanın en
başarılı ülkeleri arasında yer almıştır. Son yedi yılda 7 milyon ilave istihdam
sağlayan ender ülkelerden bir tanesidir. Avrupa Birliğinin 28 ülkesine baktığınızda,
son yedi yılda 28 ülkenin bütününe, tüm nüfus olarak baktığınızda, bırakın
ilave istihdam sağlamayı, 350 bin civarında istihdamda bir azalma olduğunu
görüyoruz. Sadece geçen yıl -dün Sayın Başbakanımız da ifade etti- 1 milyon
ilave istihdam sağladık. Dolayısıyla, istihdam alanında son derece başarılı bir
performans sergiliyoruz, elbette bugüne kadar almış olduğumuz tedbirlerin bunda
önemi oldukça yüksek. 
Çalışma
hayatı ve iş gücü piyasalarına yönelik, aslında gündeme getirmem gereken bazı
hususlar var. Bunlardan bir tanesi işletmelerimizin rekabet gücünün
artırılması, olmazsa olmazlarımız arasında yer alan bir husus. İkinci önemli
husus, tabii ki işçilerimizin hakkının korunması yani güvenceli istihdamın
sağlanması hususu. Üçüncü olarak da elbette istihdamı artırmak. İşte, çalışma
hayatı ve iş gücü piyasalarına yönelik bu üç temel ilke çerçevesinde
çalışmalarımızı gerçekleştirdik. 
Türkiye'yi
gelişmiş ülkeler ve OECD ülkeleriyle kıyasladığımızda, özellikle iş gücü
piyasalarında oldukça katı bir yapısı olduğunu görüyoruz yani esnekliğin
oldukça düşük olduğunu görüyoruz. Özellikle kamuoyunda esnekliğin
artırılmasının sanki işçilerimizin aleyhine bir gelişmeymiş gibi gösterilmesi
de son derece anlamsız diye düşünüyorum. Çünkü, iş gücünde esneklik olarak
getirilen düzenlemeler kayıt dışılığı azaltıcı, iş güvencesini artırıcı, hatta
sendikalaşmayı artırıcı düzenlemelerdir. 
MUSA
ÇAM (İzmir) – Doğru değil Sayın Bakan.
BAŞBAKAN
YARDIMCISI LÜTFİ ELVAN (Devamla) – Bunu her bir ortamda, her bir platformda çok
açık ve net olarak sizlerle tartışmaya hazırım. 
MUSA
ÇAM (İzmir) – Biz de hazırız.
YAKUP
AKKAYA (İstanbul) – Kiralık işçi işçi simsarlığı!
BAŞBAKAN
YARDIMCISI LÜTFİ ELVAN (Devamla) – Kayıt dışılık konusunda ise şunu ifade
edeyim: Bugüne kadar çok önemli başarılar elde ettik. Bakınız değerli
arkadaşlar, 2002 yılında kayıt dışılık oranı yüzde 52,1’dir, bugün yani 2015
sonu itibarıyla kayıt dışılık oranı yüzde 32,6’dır.
ERHAN
USTA (Samsun) – Bu çalışma kimin Sayın Bakan? Hollandalı bilim adamının
çalışmasını söylüyorsunuz. Dejenerik bir çalışma. Türkiye'nin bir çalışması
yok. Bir çalışmanız var mı?
BAŞBAKAN
YARDIMCISI LÜTFİ ELVAN (Devamla) – Bu kayıt dışılık oranı önümüzdeki günlerde
daha da düşecektir diye düşünüyorum. 
YAKUP
AKKAYA (İstanbul) – 6 milyon asgari ücretli!
MUSA
ÇAM (İzmir) – Onu esnekleştirerek çözemezsiniz.
ERHAN
USTA (Samsun) – Bir çalışmanız var mı Sayın Bakanım? Schneider’in çalışmasını
söylüyorsunuz!
BAŞBAKAN
YARDIMCISI LÜTFİ ELVAN (Devamla) – Gelelim değerli arkadaşlar, yine Türkiye Büyük
Millet Meclisine sunmuş olduğumuz esneklikle ilgili, çalışma hayatıyla ilgili
yasa tasarısına. Bununla ilgili olarak şunu arz etmek istiyorum: Süreklilik arz
etmeyen işlerde genellikle kayıt dışı çalışan vatandaşların kayıt altına
alınarak sosyal güvenceli bir şekilde istihdam edilmeleri sağlanacaktır.
Dönemsellik arz eden iş artışları hâlinde, en fazla dört ay süreyle, özel
istihdam bürosu aracılığıyla geçici iş ilişkisi kurulabilecektir. Nedir bu? 
YAKUP
AKKAYA (İstanbul) – 4+4 Sayın Bakan... 
MUSA
ÇAM (İzmir) – Tam bir kölelik, tam bir kölelik!
BAŞBAKAN
YARDIMCISI LÜTFİ ELVAN (Devamla) –“Bu nedir?” diye soracaksınız, onu
söyleyeceğim. 
YAKUP
AKKAYA (İstanbul) – Dört ay değil Sayın Bakan.
BAŞBAKAN
YARDIMCISI LÜTFİ ELVAN (Devamla) – Müsaade edin açıklayayım.
YAKUP
AKKAYA (İstanbul) – Dört ay değil, dört ay değil!
BAŞBAKAN
YARDIMCISI LÜTFİ ELVAN (Devamla) – Şimdi düşünün değerli arkadaşlar, şekerleme
imalathaneniz var ve bir bayram öncesi çok yoğun bir talep var. 50 işçi
çalıştırıyorsunuz veya 20 işçi çalıştırıyorsunuz, hiç fark etmez. Bayram öncesi
kısa süreli eleman çalıştırma zorunluluğumuz var. Şu anki çalışma sistemi
nasıl? Şu anki çalışma sistemi şu: Bu işletmeler bu elemanları çalıştırıyorlar
ama nasıl çalıştırıyorlar? Kayıt dışı çalıştırıyorlar. İşte bu özel istihdam
büroları vasıtasıyla şu olacaktır: İki ay bile çalışsa özel istihdam büroları
vasıtasıyla sigortalı olacaktır bu kişi, kayıt altına alınacaktır ve kayıt
dışılığı azaltıcı, önemli bir unsur olarak ortaya çıkacaktır.
Diğer
yandan, evde çalışma imkanı, tele çalışma imkânı, uzaktan çalışma imkânını da
getiren bir düzenlemeyi sizlere sunduk.
Özellikle
kadınlarımızın ve engellilerimizin kayıt altına alınması, bu tasarıyla
gerçekleşecek olan hususların başında geliyor.
Yine,
değerli arkadaşlar, kadınlarımızın iş gücüne katılımında önemli artışlar söz
konusu olmuştur. Kadınlarımızın istihdamının teşvikine yönelik, biliyorsunuz,
geçtiğimiz dönemlerde sigorta pirimi işveren paylarının ödenmesi gibi çok
önemli düzenlemeler yaptık ve bunun sayesinde kadınlarımızın iş gücüne katılım
oranında çok önemli bir artış gerçekleştirilmiştir. İşte yeni dönemde de
sizlerin onayıyla, Mecliste, yine eylem planımız kapsamında yer alan bir başka
düzenleme: Doğum nedeniyle ücretsiz izinde geçen süreler memuriyet kıdeminde
değerlendirilecektir artık. Sizler bu düzenlemeye onay verdiniz.
Çalışan
kadınların doğuma ilişkin izin ve haklarını yine bu yasa çerçevesinde
güçlendiriyoruz. Doğuma bağlı olarak ilk çocukta iki ay, 2’nci çocukta dört ay,
3 ve daha fazla çocukta altı ay olmak üzere yarı zamanlı çalışacak ve tam ücret
alacak. Ama çocuğu okula gidinceye kadar yarı zamanlı çalışma imkânı
getiriyoruz. Düşünün bir devlet memuru, herhangi bir bakanlıkta çalışan devlet
memuru. Bugün bu devlet memuru kadınımızı yarı zamanlı çalıştırabiliyor
musunuz? Çocuğu var, çocuğuna bakmak istiyor, ne yapacak? Sabahtan öğleye kadar
işine gidecek, öğleden sonra gidecek, çocuğuna bakacak, ta ki çocuğu okula
gidene kadar. İşte bu düzenlemeyi yine bizler getirdik değerli arkadaşlar. 
Bir
başka önemli alan, özellikle demokratikleşme, temel hak ve hürriyetler alanında
değerli arkadaşlar. İki önemli düzenlemeyi Meclisimizin huzuruna sunduk.
Bunlardan bir tanesi kişisel verilerin korunması hakkındaki kanun tasarımız,
bir diğer düzenlememiz ise insan hakları ve eşitlik kurumu kurulmasına yönelik
kanun tasarımız.
Şimdi,
bu tasarıya yönelik olarak, özellikle kişisel verilerin korunması tasarısına
yönelik olarak şu ifade edildi, denildi ki: “Bu bir fişleme yasası.” Biz bu
yasa tasarılarını hazırlarken, şunu ifade edeyim, hem Avrupa Birliği
müktesebatını hem de Avrupa Birliğinin değişik ülkelerini örnek alarak, oradaki
uygulamaları, oradaki yasa tasarılarını dikkate alarak böyle bir düzenlemeyi
hazırladık. Bu, özellikle kişisel verilerin korunmasına yönelik olarak
hazırlamış olduğumuz tasarı bir fişleme değil, bilakis, fişlemenin tamamıyla
panzehridir. Şunu söylüyoruz değerli arkadaşlar: “Kişilerin ırkı, etnik kökeni,
siyasi düşüncesi, felsefi inancı, dini, mezhebi, kılık ve kıyafeti, dernek,
vakıf ya da sendika üyeliği, sağlığı, cinsel hayatı ilgili kişinin açık rızası
olmaksızın işlenemeyecek.” ve kurmuş olduğumuz, kuracağımız yapı tamamıyla
düzenleyici bir kurum olacak, düzenleyici ve denetleyici bir kurum olacak.
Burada “Efendim, bu kurulun, oluşturulacak olan kişisel verilerin korunmasıyla
ilgili kurumun kurulu Başbakan ve Cumhurbaşkanı tarafından atanıyor.” şeklinde
bir eleştiri geliyor. 
Değerli
arkadaşlar, bakınız, AB’ye üye ülkelerden size bazı örnekler vermek istiyorum:
Avusturya, hükûmet öneriyor, devlet başkanı atıyor yani kurul üyelerini hükûmet
öneriyor, devlet başkanı atıyor. Bir başka ülke Birleşik Krallık; burada
yine hükûmet ve başbakan teklif ediyor, Kraliçe atıyor değerli arkadaşlar. Bir
başka ülke İsveç; kurul üyelerinin tamamını hükûmet atıyor. Danimarka; kurul
üyelerinin tamamını sadece adalet bakanı atıyor değerli arkadaşlar. Bir başka
önemli ülke Hollanda; adalet bakanı öneriyor, Kral tarafından atanıyor.
ÖZGÜR
ÖZEL (Manisa) – Hileye başvuruluyor!
BAŞBAKAN
YARDIMCISI LÜTFİ ELVAN (Devamla) - Bir başka önemli ülke Finlandiya; adalet
bakanı tarafından atanıyor. Elbette bazı ülkeler var; örneğin İtalya gibi,
örneğin İspanya gibi, örneğin Almanya gibi. Bu ülkelerde de meclisin atadığı
kurul üyeleri var, hükûmetin atadığı kurul üyeleri var, bir de devlet
başkanının atadığı kurul üyeleri var yani bu üçlü yapı var ama ülkelerin
çoğunluğuna baktığınızda ya hükûmet atıyor ya da devlet başkanı atıyor.
Dolayısıyla, bu kurulun yapısını eleştirmek çok anlamlı değil diye düşünüyorum.
Önemli
olan şudur değerli arkadaşlar: İşlevsel bağımsızlıktır. Biz hep bunu
söylüyoruz, Avrupa Birliği de bunu söylüyor. O atama gerçekleştirildikten sonra
o kurumun kendi içindeki işlevsel bağımsızlığıdır. Avrupa Birliği için de esas
olan budur, işlevsel bağımsızlıktır. 
Gelelim
İnsan Hakları ve Eşitlik Kurumuna. İnsan Hakları ve Eşitlik Kurumundaki yapı da
keza eleştiriliyor. “Bu Hükûmet ve Cumhurbaşkanı tarafından kurul üyeleri
atanıyor.” şeklinde bir eleştiri geliyor. Şimdi, bununla ilgili olarak size
örnekler vermek istiyorum değerli arkadaşlar: Hollanda, kurul üyelerini adalet
bakanı atıyor; İsveç, bakanlar kurulu atıyor; Fransa, ombudsmanı cumhurbaşkanı
atıyor, üyeleri ise ombudsman seçiyor; Almanya, aile bakanı atıyor; Birleşik
Krallık, ilgili devlet bakanı atıyor. Oradaki devlet bakanı, bir anlamda bizim
bakan yardımcılığımıza eş değer olan bir makamdır. Şimdi, Avrupa Birliği
ülkelerindeki örnekler bunlar. Bu atamalar gerçekleştiriliyor ses çıkmıyor ama
Başbakanın ve Cumhurbaşkanının ataması eleştiriliyor. 
MUSA ÇAM (İzmir)
– Türkiye Avusturya değil, İngiltere değil Sayın Bakan! 
BAŞBAKAN
YARDIMCISI LÜTFİ ELVAN (Devamla) - Değerli arkadaşlar, şunu söylemeliyim…
MUSA ÇAM (İzmir)
– Burada nasıl atama yapılıyor, biliyoruz yani! Atamalar nasıl yapılıyor
biliyoruz!
BAŞBAKAN
YARDIMCISI LÜTFİ ELVAN (Devamla) - Her ülkeyi anlatırım size.
ATİLA SERTEL
(İzmir) - İngiltere’de anayasa yok ama gelenekler var, demokrasi var, etik
değerler var!
BAŞBAKAN
YARDIMCISI LÜTFİ ELVAN (Devamla) - Şunu söylemek istiyorum: Bu kurumlarla
ilgili olarak hesap verecek olan makam kim? Size soruyorum: Kim hesap verecek
olan makam? İktidardır. 
MUSA ÇAM (İzmir)
– Yani, sadece iktidar mı, sadece yüzde 49 mu?
ERKAN AKÇAY
(Manisa) – AKP hesap vermiyor!
BAŞBAKAN
YARDIMCISI LÜTFİ ELVAN (Devamla) - Hesap verecek olan iktidardır.
ÖZGÜR ÖZEL
(Manisa) – Hesap vermiyorsunuz!
ZEHRA
TAŞKESENLİOĞLU (Erzurum) – Hesap veriyoruz, seçime gidiyoruz, yüzde 50
alıyoruz!
MUSA ÇAM (İzmir)
– Hesap vermiyorsunuz!
HALİL ETYEMEZ
(Konya) – Hesap veriyoruz.
ÖZGÜR ÖZEL
(Manisa) – Neyin hesabını veriyorsunuz?
HAYDAR AKAR
(Kocaeli) - Nurettin Canikli, “Sayıştay raporları gelirse mahvoluruz.” diyordu.
Nerede, görünmüyor bugünlerde!
BAŞKAN – Sayın
milletvekilleri, müdahale etmeyelim.
BAŞBAKAN
YARDIMCISI LÜTFİ ELVAN (Devamla) - Şu söyleniyor değerli arkadaşlar: “Efendim,
sivil toplum kuruluşları atama yapsın.” Sivil toplum kuruluşunun o kurum
üzerinde hangi mesuliyeti var, sorarım size. Elbette, biz o sivil toplum
kuruluşlarına danışacağız, o sivil toplum kuruluşlarıyla iş birliği yapacağız,
danışma kurulu oluşturacağız ama milletin seçmiş olduğu Hükûmet hesap vermek
zorunda. Dolayısıyla, hesabı ben vereceksem, sorumluluğu da ben almak
zorundayım. Ancak şunu da ifade edeyim: İşlevsel olarak bağımsızlığında
herhangi bir aksama söz konusu olursa o zaman sizin de Hükûmete hesap sormanız
gayet doğaldır, ben bunu söylüyorum ama sizin olaya bu açıdan bakmanız gerekir
diye düşünüyorum.
MUSA ÇAM (İzmir)
– RTÜK’ün hâli belli, TRT’nin hâli belli ya!
BAŞBAKAN
YARDIMCISI LÜTFİ ELVAN (Devamla) - Sayın Bilgen, “Türkiye İnsan Hakları Kurumu
akreditasyon için ICC’ye başvurmadı çünkü Paris Prensipleri’ne uygun değil,
yüzü yok.” şeklinde bir ifade kullandı. 11 Ocak 2016 tarihinde gerekli tüm
bilgi ve belgeleri hazırlayarak akreditasyon için ICC sekretaryasına başvuru
yapılmıştır ve 9-13 Mayıs tarihleri arasında değerlendirme ilgili alt
komisyonda yapılacaktır değerli arkadaşlar.
Şimdi, müsaade
ederseniz, çok kısa olarak vaatlerimizden bahsetmek istiyorum. Gerçekten, bizim
şu iki aylık süreçte gerçekleştirmiş olduğumuz vaatler, bunlara da değinmek
istiyorum. Biz gençleri çok önemsiyoruz. Eğer bir ülkenin geleceğini görmek
istiyorsanız mutlaka gençlere bakmak zorundasınız, gençlerin ne durumda
olduğunu görmek zorundasınız. Dolayısıyla, gençlere yönelik çok sayıda düzenlemeyi
şu iki aylık kısa sürede gerçekleştirdik değerli arkadaşlar. Proje karşılığı 50
bin lira karşılıksız destek verebilecek bir mekanizmayı oluşturduk. Genç bir
kardeşimiz, üniversiteyi bitirmiş, projeni hazırla getir, 50 bin lira
karşılıksız desteğini al. Bu konuda başarılı oldun, hemen arkasından, daha da
büyütmek istiyorsun projeni, işletmeni büyütmek istiyorsun, al sana faizsiz 100
bin lira kredi, işletmeni büyüt.
“Kefalet
problemim var.” diyecek. Kefalet problemini de çözüyoruz, teminatının yüzde
85’ini Kredi Garanti Fonu karşılıyor. İşte böyle bir mekanizma oluşturduk
gençlerimize yönelik. 
ATİLA
SERTEL (İzmir) – Kaç iş yeri açıldı Sayın Bakan?
BAŞBAKAN
YARDIMCISI LÜTFİ ELVAN (Devamla) – Yeni başladık. Değerli arkadaşlar, yeni
başladık, insaf, el insaf, el insaf! 
ATİLA
SERTEL (İzmir) – Daha başladığınızda övünüyorsunuz Bakan. 
BAŞBAKAN
YARDIMCISI LÜTFİ ELVAN (Devamla) – El insaf, el insaf. İki aylık süreçte
gerçekleştirdik biz bunları.
ATİLA
SERTEL (İzmir) – Daha başlarken övünüyorsunuz da...
BAŞBAKAN
YARDIMCISI LÜTFİ ELVAN (Devamla) – Şimdi, elbette biz bunları halkımızla
paylaşacağız...
BARIŞ
YARKADAŞ (İstanbul) - Nerede bu dükkânlar Sayın Bakan?
ATİLA
SERTEL (İzmir) – Sonunu görelim sonunu, sonunu görelim. 
BAŞBAKAN
YARDIMCISI LÜTFİ ELVAN (Devamla) – ...elbette paylaşacağız. Gururla
anlatıyorum, övünçle anlatıyorum, bunlarla da gurur duyuyoruz. (AK PARTİ
sıralarından alkışlar) 
BARIŞ
YARKADAŞ (İstanbul) - O zaman “Yapacağız.” diye anlatın, “Yaptık.” diye
anlatmayın. Olmayan bir şeyi anlatmayın bize Sayın Bakan. 
ATİLA
SERTEL (İzmir) – Filmin sonunu görelim, filmin sonunu. 
BAŞBAKAN
YARDIMCISI LÜTFİ ELVAN (Devamla) – İş kuran gençlere üç yıl gelir vergisi
muafiyeti getirdik. Bunu da gururla anlatıyoruz, gençlerimizle de gurur
duyuyoruz.
BARIŞ
YARKADAŞ (İstanbul) – “Getireceğiz.” deyin. Nerede getirdiniz? 
BAŞBAKAN
YARDIMCISI LÜTFİ ELVAN (Devamla) – Evet getirdik.
BARIŞ
YARKADAŞ (İstanbul) - Hani nerede?
ATİLA
SERTEL (İzmir) – Hani?
BAŞBAKAN
YARDIMCISI LÜTFİ ELVAN (Devamla) – Geçti yasa, haberiniz yok.
BARIŞ
YARKADAŞ (İstanbul) - Dükkân yok.
ATİLA
SERTEL (İzmir) – Bir tane iş yeri açılmamış. 
BAŞBAKAN
YARDIMCISI LÜTFİ ELVAN (Devamla) – Yasa geçti haberiniz yok. (AK PARTİ
sıralarından alkışlar) 
BARIŞ
YARKADAŞ (İstanbul) - Yasa geçti de uygulama nerede? 
ATİLA
SERTEL (İzmir) – Bir tane açılmamış, siz söylüyorsunuz. 
BARIŞ
YARKADAŞ (İstanbul) – Bir tane dükkân gösterin bana. Kredi alıp dükkân açan bir
genç söyleyin bana. Hep hayal, hep hayal! 
BAŞBAKAN
YARDIMCISI LÜTFİ ELVAN (Devamla) – Şimdi şu beni üzüyor: Bu, Meclis Genel
Kurulunda tartışıldı...
ATİLA
SERTEL (İzmir) – Sayın Bakan, siz söylüyorsunuz siz. 
İLKNUR
İNCEÖZ (Aksaray) - Yasa geçti. 
MEHMET
UĞUR DİLİPAK (Kahramanmaraş) - Meclise gelsen haberin olurdu.
BAŞBAKAN
YARDIMCISI LÜTFİ ELVAN (Devamla) – ...ve 75 bin lira kazanca kadar olan bir
önerge de verildi ve bu, Genel Kuruldan geçti.
ATİLA
SERTEL (İzmir) – Bir tane açılmamış. 
BAŞBAKAN
YARDIMCISI LÜTFİ ELVAN (Devamla) – E, sizin haberiniz yoksa ben ne yapayım, ben
ne yapayım sevgili kardeşim! 
ATİLA
SERTEL (İzmir) – Ama işte açılsın da bir görelim yani, ne oluyor?
BAŞBAKAN
YARDIMCISI LÜTFİ ELVAN (Devamla) – Şimdi bir başka önemli husus, değerli
arkadaşlar, ilk işe giren gençlerin ücreti bir yıl boyunca karşılanacak.
Herhangi bir sertifika şartı aranmaksızın bir yıl boyunca İşbaşı Eğitim
Programı’na katılanlara her bir fiilî gün için 50 Türk lirası ödeme yapacağız.
Buna da başladık, başlattık bunu da. Bununla ilgili firmalar da başvurmaya
başladı değerli arkadaşlar. 
Bir
başka önemli husus, lise, üniversite mezunu gençlerin genel sağlık sigortası
giderleri iki yıl boyunca karşılanacak. Niye bunu yaptık? Bir genç
üniversiteden mezun oluyor, iş arıyor. Bunun genel sağlık sigortasını kim
ödeyecek? İşte iki yıl süreyle devletimiz ödeyecek, iş buluncaya kadar biz
ödeyeceğiz. İşte biz gençlerimiz için çalışıyoruz, gençlerimize yönelik çok
sayıda düzenlememiz var.
MUSA
ÇAM (İzmir) – Geriye dönük borçları da silin dedik, yapmadınız.
BAŞBAKAN
YARDIMCISI LÜTFİ ELVAN (Devamla) – Ama zamanım çok az, sorularınıza cevap
vermek isterim, onun için biraz da ona zaman ayıracağım. Kusura bakmayın, diğer
vaatlerimize giremeyeceğim, çok kısa olarak sizin sorularınıza cevap vermek
isterim. 
Bunlardan
bir tanesi, Sayın Sancar’ın özellikle Demokrasi Endeksi’yle ilgili bir açıklaması
oldu. Bu çalışmayı yapan kim biliyor musunuz değerli arkadaşlar? Economist
dergisi. Bir uluslararası kuruluş değil, uluslararası organizasyon değil, ki
Economist dergisi, partimiz aleyhine, Hükûmetimiz aleyhine, Türkiye aleyhine
beş altı yıldan beri inanılmaz bir propaganda yapıyor. Şimdi, ben buna mı
inanırım? Bu derginin yapmış olduğu çalışmaya mı inanırım? Nasıl inanırım buna?
Bunu kabul edebilmemiz mümkün değil değerli arkadaşlar. 
Diğer
taraftan, bir başka önemli husus Sayın Çam tarafından dile getirildi. “Sayın
Sezer görev süresince 197 milyon, Abdullah Gül 745 milyon TL, Cumhurbaşkanımız
Sayın Recep Tayyip Erdoğan göreve geldiğinden bugüne kadar 2,5 milyar lira
harcamıştır.” dedi. Değerli arkadaşlar, Sayın Cumhurbaşkanımızın görevi devraldığı
günden bugüne kadar toplam harcama miktarına baktığımızda, örtülü ödenek de
dâhil buna, 500 milyon liradır değerli arkadaşlar.
MUSA
ÇAM (İzmir) – Ne kadar pardon?
BAŞBAKAN
YARDIMCISI LÜTFİ ELVAN (Devamla) – İşte cevabı: 500 milyon lira. 2,5 milyar
lira değildir. 
MUSA
ÇAM (İzmir) – Peki, itiraz edeceğim.
BAŞBAKAN
YARDIMCISI LÜTFİ ELVAN (Devamla) – Diğer taraftan…
MUSA
ÇAM (İzmir) – Geçen yılki bütçeden ayrılan para ne kadar Sayın Bakan? Burada,
belge burada!
BAŞBAKAN
YARDIMCISI LÜTFİ ELVAN (Devamla) – Şimdi, arkadaşlar, ben gerçekleşmeyi
söylüyorum. Siz oradaki binde 5 rakamı üzerinden çarpıyorsunuz, 2,5 milyarı
buluyorsunuz; siz fiilî gerçekleşmeye bakacaksınız. 
MUSA
ÇAM (İzmir) – Normal ayrılanı da söylüyorum, Plan Bütçeden geçeni de
söylüyorum.
BAŞBAKAN
YARDIMCISI LÜTFİ ELVAN (Devamla) – Değerli arkadaşlar, sadece ve sadece örtülü
ödenek dâhil 500 milyon liradır ve daha önceki dönemlerden daha azdır. (AK
PARTİ sıralarından alkışlar)
ÖZGÜR
ÖZEL (Manisa) – Nasıl daha az! 
MUSA
ÇAM (İzmir) – Nasıl daha az! Çünkü gizli hesaplarda saklanıyor, gizli
hesaplarda!
BAŞKAN
– Sayın milletvekilleri, lütfen…
BAŞBAKAN
YARDIMCISI LÜTFİ ELVAN (Devamla) – Şimdi, diğer bir husus değerli arkadaşlar,
Sayın Bilal Erdoğan alet edilerek tamamen gerçek dışı, yalan bir haber üzerinden
Bulgaristan’a 1 milyar lira gönderildiği ifade edilmiştir. 
ATİLA
SERTEL (İzmir) – Sayın Bakan, kamuoyunu yanlış bilgilendirmeyin. Sayın Bakan,
ayıp, gerçekten ayıp!
BAŞBAKAN
YARDIMCISI LÜTFİ ELVAN (Devamla) – Bu tamamıyla asılsızdır, tamamıyla yalandır
ve iftiradır sevgili kardeşlerim. (AK PARTİ sıralarından alkışlar)
ATİLA
SERTEL (İzmir) – Sayın Bakan, yanlış, yanlış yapıyorsunuz!
BAŞBAKAN
YARDIMCISI LÜTFİ ELVAN (Devamla) – Son olarak şunu söylemek istiyorum değerli
arkadaşlar, özellikle tutuklu ve hükümlü bulunan gazetecilere yönelik: 64 basın
mensubunun ceza infaz kurumlarında bulunduğu ifade ediliyor. Belirtilen
şahıslardan, bu 64 kişiden sadece 3’ünün basın kartı bulunuyor değerli
arkadaşlar, sadece 3’ünün basın kartı bulunuyor. (AK PARTİ sıralarından
alkışlar)
ATİLA
SERTEL (İzmir) – Ne fark eder Sayın Bakan?
BAŞBAKAN
YARDIMCISI LÜTFİ ELVAN (Devamla) – Şimdi, basın kartı bulunan Yaşar Oflaz
kaynak göstermeksizin yeniden yayın suçundan Afyonkarahisar Açık Cezaevinde
hükümlü olarak bulunuyor. Diğer 63 kişi ise silahlı örgüte üye olma, silahlı
yağma, kasten öldürme, uyuşturucu madde ticareti…
ATİLA
SERTEL (İzmir) – Sayın Bakan, karıştırıyorsunuz, biz onlardan söz etmiyoruz! 
BAŞBAKAN
YARDIMCISI LÜTFİ ELVAN (Devamla) – …zimmet, resmî belgede sahtecilik ve
dolandırıcılık gibi nitelikli ve yüz kızartıcı suçlardan dolayı ceza infaz
kurumlarında tutuklu ve hükümlü olarak bulunmaktadır.
(Mikrofon
otomatik cihaz tarafından kapatıldı) 
ATİLA
SERTEL (İzmir) – Biz onlardan söz etmiyoruz, çok yanlış yapıyorsunuz çok. Biz
onlardan söz etmiyoruz Sayın Bakan!
BAŞBAKAN
YARDIMCISI LÜTFİ ELVAN (Devamla) – Hepinizi saygıyla selamlıyorum. (AK PARTİ
sıralarından alkışlar) 
BAŞKAN
– Teşekkürler Sayın Elvan. 
ÖZGÜR
ÖZEL (Manisa) – Sayın Başkan…
ÇAĞLAR
DEMİREL (Diyarbakır) – Sayın Başkan…
BAŞKAN
– Sayın milletvekilleri, eğer izin verirseniz Hükûmet adına konuşmayı
bitirdikten sonra sizleri dinleyeceğim, ona göre karar vereceğiz.
Sayın
Özel….
ÖZGÜR
ÖZEL (Manisa) – Ama öyle bir şey olmaz. Sayın Bakan…
BAŞKAN
– Olur olur, istediğimiz zaman…
ÖZGÜR
ÖZEL (Manisa) – Olur mu canım? İsim vererek…
BAŞKAN
– Bakın, sataşma varsa bile aynı oturumda olmak kaydıyla olur. Ben vermeyeceğim
demiyorum ama Hükûmet adına konuşmalar tamamlansın.
ÖZGÜR
ÖZEL (Manisa) – Sayın Başkan, böyle bir şey olmaz!
BAŞKAN
– Böyle bir şey var. Niye olmasın Sayın Özel?
ÖZGÜR
ÖZEL (Manisa) – Şundan olmaz…
BAŞKAN
– Niye olmaz? Bana söyle.
ÖZGÜR
ÖZEL (Manisa) – Şimdi, bakın, normalde yapmadığımız, olmasını savunduğumuz, bir
karartma uyguladığınız bir durum şu anda yok, saat yediyi geçti, televizyon
yayını devam ediyor çünkü bütçe görüşmeleri var. 
BAŞKAN
– Evet, doğru.
ÖZGÜR
ÖZEL (Manisa) – Televizyonlarının başında değerli vatandaşlarımız bu
görüşmeleri takip ediyor. 
BAŞKAN
– Edecekler, doğru. 
ÖZGÜR
ÖZEL (Manisa) – Sayın Bakan Bakan olmanın verdiği avantajla çıkıyor, orada,
gerçeğe tamamen aykırı, vatandaşı yanıltacak, rakamı çarpıtan, gerçek dışı
ifadeler kullanıyor. Televizyon yayını sırasında -daha önümüzde yaklaşık kırk
beş dakika var- bir izleyicinin buna devam edip beklemesi düşünülecek bir şey
değil. Eğer ki siz Sayın Bakanı yerine oturtursanız, bu grup başkan vekilleri
burada böyle oturursa vatandaş diyecek ki: “Demek ki Lütfi Bey doğru söylüyor,
bak, cevabını veremediler.” (AK PARTİ sıralarından “Doğru söylüyor.” sesleri)
RADİYE
SEZER KATIRCIOĞLU (Kocaeli) – Yanlış mı söylüyor?
ÖZGÜR
ÖZEL (Manisa) – Biz cevabı vereceğiz, Lütfi Bey karşısında başka bir şey
söylüyorsa da onu büyük bir dikkatle dinleyeceğiz, vatandaş da bu işi
öğrenecek. Şimdi, orada siz hakkaniyetle bunu yönetirken belki bu ihtimali göz
ardı etmiş olabilirsiniz, ben sizin iyi niyetinize inanıyorum.
ZEHRA
TAŞKESENLİOĞLU (Erzurum) – Ya, vatandaşı niye şey yapıyorsunuz? Belki kırk beş
dakika değil, seksen beş dakika dinleyecek. Niye onları hakir görüyorsunuz?
İlla kırk beş dakika sonra kanalını mı değiştirecek?
ÖZGÜR
ÖZEL (Manisa) – O yüzden, bu sebepten dolayı, lütfen, vatandaşın merakını kırk
dakika sonraya bırakmayın. Televizyonunu kapatan veya Sayın Bakan bunları
söyledikten sonra cevap verilmediği zaman bunları gerçek sanan vatandaş
yanıltılmış olur. Sizden istirham ediyoruz, usul açısından hiçbir sakınca yok,
daha önce öyle de yapıldı, böyle de yapıldı, lütfen, takdirinizi bu yönde
kullanın. 
BAŞKAN
– Sayın Özel, belki kırk dakika sonra televizyonunu yeni açan vatandaşlarımız
da olur, onlar da izleyebilir sizin cevaplarınızı.
ÖZGÜR
ÖZEL (Manisa) – Hayır, hayır, onlar da o zaman takip ederler. 
BAŞKAN
– Bakın şu var: Hükûmet adına konuşma yapılıyor, Hükûmet adına konuşma
bittikten sonra -notlarınızı alın- ben sizi dinleyeceğim. Ben söz vermeyeceğim
demiyorum, Hükûmet adına konuşmayı bitirelim. Bakın, zaten 69’uncu madde çok
açık -ben vermeyeceğim de demiyorum- “Açıklama ve cevaplar için Başkan, aynı
oturum içinde olmak üzere söz verme zamanını takdir eder.” diyor. Yani burada
şöyle bir şey yapalım diyoruz: Bütçenin de insicamını bozmadan -emin olun, ben
size söz vereceğim, kesinlikle vereceğim- Hükûmet adına konuşma bitsin, belki
farklı birtakım sataşmalar da olur, ben bunları dikkate alacağım.
ÖZGÜR
ÖZEL (Manisa) – O zaman, tutanağa da geçsin, vatandaş da duysun: Sayın Elvan’ın
ifadeleri gerçekten uzaktır; cevaplar az sonra. (AK PARTİ sıralarından
gürültüler)
BAŞKAN
– Tamam Sayın Özel.
ERKAN
AKÇAY (Manisa) – Sayın Başkan, Bakandan sonra mı söz vereceksiniz?
BAŞKAN
– Evet Sayın Akçay.
Evet,
Hükûmet adına ikinci söz Başbakan Yardımcısı Sayın Numan Kurtulmuş’a aittir.
(AK PARTİ sıralarından alkışlar)
Sayın
Kurtulmuş, buyurun.
Sizin
de süreniz kırk dakikadır. Süre uzatımı vermeyeceğim, lütfen süresinde bitirelim.
BAŞBAKAN
YARDIMCISI NUMAN KURTULMUŞ (Ordu) – Sayın Başkan, değerli arkadaşlar, değerli
milletvekilleri; hepinizi saygıyla selamlıyorum. 
2016
yılı bütçesinin hayırlı olmasını ve özellikle bugün tartıştığımız kurumlarla
ilgili bütçelerin hayırlı ve bereketli olmasını temenni ediyorum.
Öncelikle,
bütçenin Plan ve Bütçe Komisyonundaki uzun tartışmalardan sonra buraya kadar
gelmesinde büyük emek harcayan Plan ve Bütçe Komisyonu üyelerine ve Plan ve
Bütçe Komisyonuna destek sağlayan bürokratlarımıza yürekten teşekkür ediyorum.
Sabahtan
beri de buradaki görüşmeleri büyük bir titizlikle, Türkiye Büyük Millet
Meclisinin vermiş olduğu yetkilerin tamamını kullanarak gerçekleştiriyoruz.
Burada emeği geçen, katkıları bulunan bütün arkadaşlarımızın görüşlerini tek
tek not ettik onlardan da inşallah istifade edeceğimizi ümit ediyorum.
Değerli
arkadaşlar, benden evvelki bütün arkadaşlarımız günün anlamına binaen 28
Şubatla ilgili görüşlerini ifade ettiler. Ben de 28 Şubatın ve 28 şubatların
geride kalmasını temenni ediyorum. Bir daha bu memlekette 28 Şubat gibi, 27
Mayıs gibi, 12 Mart gibi, 12 Eylül gibi bir kısmı açık, bir kısmı postmodern
darbeler olmaz, milletin şu ya da bu kesiminden insanların -darbelerin
mağdurları olarak- hayatları zindana çevrilmez ve inşallah, milletimiz
demokrasinin bütün imkânlarından istifade ederek daha genişlemiş bir demokrasi
içerisinde Türkiye Büyük Millet Meclisinin gücünü artırarak yoluna devam eder.
Yine,
darbelerle çok partili siyasi hayatı boyunca çok kez karşılaşmış bir ulusun çocukları
olarak Türkiye Büyük Millet Meclisinin açık olmasının, Türkiye Büyük Millet
Meclisinde farklı kanaatlerdeki siyasi görüşlerin dile getirilmesinin, milletin
temsilcilerinin bu Mecliste görüşlerini açıkça ifade edebilmelerinin ne büyük
bir imkân olduğunu, özellikle çevre ülkelerde yaşanan acılar, dramlar göz
önünde bulundurulduğunda ne büyük bir imkân olduğunu görüyoruz ve inşallah Türkiye
Büyük Millet Meclisi her zaman açık kalır ve sizlerin de katkılarıyla,
milletimizin de katkılarıyla millî irade her zaman bu Mecliste, bu ülkede hâkim
olur.
Yine,
28 Şubat döneminde dönemin Başbakanı olarak büyük mağduriyetler yaşayan ve
altından zorla halkın helal oylarıyla vermiş olduğu iktidar zorla alınarak
uzaklaştırılan ve dün de ölüm yıl dönümü olan merhum Necmettin Erbakan’ı
rahmetle anıyoruz ve bütün darbe mağdurlarının, hepsinin önünde de bir kere
daha saygıyla eğiliyoruz. (AK PARTİ sıralarından alkışlar) 
Ayrıca
değerli arkadaşlarım, Türkiye Büyük Millet Meclisinde zannediyorum çok kez
darbelerle ilgili konuşulmuştur, az evvel de konuşuldu, bütün arkadaşlarımız
konuştu. Bu Mecliste millî iradeyi temsil eden hiçbir milletvekili
arkadaşımızın, Türkiye Büyük Millet Meclisi çatısı altında temsil edilen hiçbir
siyasi partinin darbelere destek vereceğini asla düşünmüyoruz. Ancak, artık
Türkiye Büyük Millet Meclisinin 12 Eylülden, hatta daha önceki dönemlerden
kalan, hatta 1960 darbesinden bu yana kalan bütün antidemokratik yasaları
temizlemesi, ayıklaması ve bütün bu antidemokratik mevzuattan Türkiye’nin
kurtulmasında da herhâlde hayati görev bu çatının altındaki sizlere, bizlere
düşmektedir, bu tarihî bir sorumluluktur. Aynı şekilde 28 Şubat ve 12
Eylüllerin arkasından sadece ağıt yakarak ağlamak değil, 28 Şubat ve 12
Eylülleri ortaya çıkaran ve onların zihniyeti olarak bu milletin ayaklarına
pranga gibi vurulmuş olan 12 Eylülün Anayasası’ndan kurtarma vazifesi de, bu
milleti kurtarma vazifesi de bu aziz Meclisin, bu yüce Meclisindir. (AK PARTİ
sıralarından alkışlar) Onun için bu Mecliste yeni bir anayasa yapma iradesinin
millet tarafından bir sorumluluk olarak 1 Kasımda Meclisin üstüne yüklendiğini
bir kere daha ifade etmek istiyorum. Ümit ederim ki yeni bir anayasayı
yapabilecek hem Parlamentodaki siyasi atmosferin hem Türkiye kamuoyundaki
toplumsal atmosferin oluşmasına hepimizin olumlu, pozitif katkıları olur.
Değerli
arkadaşlarım, bendeniz Radyo ve Televizyon Üst Kurulu ve Basın-Yayın ve
Enformasyon Genel Müdürlüğü ve buna bağlı olarak basınla ilgili konulardan
sorumlu olarak burada karşınızdayım. Kamuoyu demokrasilerde en önemli
unsurlardan birisidir. Demokrasi, seçilenlerin kamuoyunun görüş ve beklentileri
doğrultusunda ülkeyi yönetmesidir. Kamuoyunun görüş ve beklentileri sadece dört
yıldan dört yıla, sadece oy vererek ortaya çıkmaz. Oy verildikten ve iktidarlar
belirlendikten sonra kamuoyunun görüş ve beklentilerini belirlemede en önemli
görev medyanın üzerindedir. Bu çerçevede, önceki adı “matbuat” olan yazılı
medyadan günümüz görsel medyasına ve İnternet medyasına kadar, sosyal medyaya
kadar çok önemli gelişmeler medya alanında ortaya çıkmıştır. Bu çerçevede bizim
amacımız, medyanın, demokrasinin gerçek bir gücü olarak, önemli bir aracı
olarak Türkiye’de gerçekten daha da güçlenmesi, bunun için de bizim siyaset
olarak üzerimize düşen sorumluluklar neyse bunları yerine getirmemizdir. 
Bu
çerçevede biz, medya üzerinde, özellikle 3 noktada, medyanın 3 temel direk
üzerine oturması gerektiğini düşünüyoruz. Bunlardan bir tanesi, insan hak ve
onurunu zedeleyecek yayınlardan kaçınan, insan hak ve değerini esas alan bir
medya anlayışının olması. Hatta biraz daha bunu genişletelim, sadece insan hak
ve onuru değil, insanın değerini esas alan bir medya anlayışının esas olması.
İnsanın değerini esas almayan medya aslında kendi değerini de yok ediyor
demektir. Dolayısıyla, medyanın insan hak ve onuru üzerinde, insanı değerli
kılacak bir anlayışa sahip olması.
İkinci
temel sütun, özgürlüklere ve demokratik teamüllere sahip çıkan bir medya
anlayışının ortada olması.
Üçüncüsü
ise, herkesin farklı kanaatleri olabilir, her medya kuruluşu başka bir anlayış
içerisinde yayın yapabilir ama sonuç itibarıyla, medya kuruluşlarımızın millî
çıkarlarımız, millî menfaatlerimiz ve değerlerimiz noktasında ortak bir
yayıncılık anlayışı içerisinde olması medyadan beklenen herhâlde asgari bir tutumdur.
Bu
çerçevede biz, bu 3 temel hususun hiçbirisini öncelik sıralaması içerisinde
olmadan yan yana koyuyor ve bunun üzerinde yükselen, demokratik, yeni bir medya
anlayışının önemli olduğunu düşünüyoruz. 
Bu
çerçevede, basın özgürlüğü konusunda, basın özgürlüğünü sağlamak ve medyanın
gerçekten demokratik bir fonksiyon icra etmesini temin etmek için inşallah
basın yasasının çıkarılması da bu Parlamentonun önemli sorumluluklarından
birisi olacaktır. 
Değerli
arkadaşlarım, yine bu süre içerisinde medyadan beklediğimiz önemli görevlerden
birisi de yeni anayasanın yapım sürecine katkıda bulunmaktır. Yeni anayasanın
yapım sürecinde siyasilerden, üniversite çevrelerinden, araştırma
merkezlerinden, “Türkiye’de darbe anayasasından kurtulmak için şöyle bir fikrim
var.” diyen herkesten fikirlerini alacak ve kamuoyunu oluşturacak bir biçimde
yeni anayasa yapım sürecinde medyaya büyük sorumluluklar düşüyor. 
Ayrıca,
bendeniz 64’üncü Hükûmette medya kuruluşlarından sorumlu Başbakan Yardımcısı
olarak göreve başladığımdan bu yana gerçekten medya sektöründe var olan
sorunların sektör temsilcileriyle çözülebilmesi için kapsamlı bir çalışmayı da
başlatmış bulunuyorum. Bu çerçevede, Türkiye Gazeteciler Cemiyeti gibi, Basın
Konseyi gibi, ayrıca Radyo Televizyon Yayıncıları Derneği gibi, Medya Derneği
gibi, İnternet Yayıncıları Derneği gibi farklı kuruluşlardan arkadaşlarımızla
bir araya geldik, çalıştaylarına katıldık, bundan sonra da çalıştaylarına
katılarak inşallah bu sektörde atılacak adımları hep beraber planlayacağız. Arada
arkadaşlarla konuşurken bir teklif daha geldi, eğer onaylarsanız onu da
yaparız: Bu Meclisin çatısında medya kökenli bulunan milletvekillerimizle de
zaman zaman bir araya gelerek görüş alışverişinde bulunmayı gerçekten önemli
olarak kabul ederiz. 
Değerli
arkadaşlarım, değerli milletvekilleri; Türkiye Radyo ve Televizyon Kurumu ve
Basın-Yayın ve Enformasyon Genel Müdürlüğü Türkiye’de medyanın işleyişinden
sorumlu olan 2 kuruluşumuzdur. Bu anlamda, Basın-Yayın ve Enformasyon Genel
Müdürlüğü, hem Türkiye’nin tanıtılması hem Türkiye’deki medya faaliyetlerinin
düzenlenmesi hem Türkiye’deki yabancı medya kuruluşlarının ve gazetecilerin
yapacağı faaliyetlere organizatörlük görevi yapmak bakımından fevkalade önemli
işler yapıyor. Burada vakit çok kısa olduğu için neler yaptıklarını
anlatmayacağım. Ama, sadece geçtiğimiz yıl içerisinde yapılan Çanakkale’deki
Çanakkale’nin 100’üncü yıl dönümü törenlerinde 1.909 gazetecinin, G20
zirvesinde 2.483 gazetecinin ve diğer uluslararası toplantılarda 2.200
gazetecinin, toplamda da 6.592 gazetecinin akreditasyonunu sağlayan Basın-Yayın
ve Enformasyon Genel Müdürlüğü olmuştur. Yine, aynı şekilde, şu anda Türkiye’de
350 kişi yabancı yerleşik basın mensubu olarak Türkiye’de gazetecilik
faaliyetlerini sürdürmektedir.
Değerli
arkadaşlarım, değerli milletvekilleri; uluslararası basının Türkiye’ye ilgisi
malumdur. Türkiye, hem uluslararası birçok organizasyona ev sahipliği yapmak
dolayısıyla hem çevresinde gelişen olayların Türkiye’ye dayatmış olduğu
birtakım göçmen sorunları gibi sorunlarla boğuşan bir ülke olma hasebiyle hem
de Türkiye’deki siyasi hareketlilik dolayısıyla uluslararası medyanın ilgi
alanında bulunan bir ülkedir. Bu çerçevede bu ilgi alanı içerisinde bulunan
ülkenin medya kuruluşları bakımından ve bizim de Türkiye’yi yönetenler olarak
önemli sorumluluklarımızdan birisi de Türkiye’ye karşı kasıtlı olarak yürütülen
uluslararası algı operasyonlarına karşı Türkiye'nin düzgün bir şekilde
anlatılmasıdır. Bunun için bütün kurum ve kuruluşlarımız ellerinden gelen
gayreti gösteriyorlar ve Türkiye’yi gerçekten bu uluslararası alanda tanıtmak
bakımından üzerlerine düşen sorumlulukları yerine getiriyorlar. 
Değerli
arkadaşlarım, biraz sonra sorulan sorulara vakit kalırsa cevap vereceğim, yoksa
yirmi dakikalık kısımda cevap vereceğim ama -az evvel Lütfi Bey ifade etti-
esasında 64’üncü Hükûmet kurulduğunda 64’üncü Hükûmete bir isim vermek
gerekirse 64’üncü Hükûmet bir reform hükûmetidir. Son derece pozitif bir
gündemle Hükûmet programını okumuştur, Parlamentodan güvenoyu almıştır ve vazifesine
başlamıştır. Ancak Türkiye, böylesine pozitif bir gündemi yakalamak
durumundayken, Türkiye dünyanın henüz 1. ligine çıkmamış, Süper Lig’e çıkmamış
ama play-off’da oynayan bir ülke olarak daha ileriye gitmek noktasındayken,
maalesef, Türkiye, bir terör dayatmasıyla karşı karşıya kalmış, onun getirdiği
ağır sonuçlarla burun buruna gelmiştir.
ERKAN
AKÇAY (Manisa) – Sayenizde, sayenizde! Sayın Bakan sayenizde!
BAŞBAKAN
YARDIMCISI NUMAN KURTULMUŞ (Devamla) – Değerli kardeşlerim, büyük resmi
görmeden bugün Türkiye’de ne olduğunu anlamamız mümkün değildir. 
ERKAN
AKÇAY (Manisa) – Bir anlat bakalım. 
BAŞBAKAN
YARDIMCISI NUMAN KURTULMUŞ (Devamla) – Müsaade ederseniz, bunu ben bütün
politik kimliklerimden ayrılmış bir vatansever kimliğimle konuşuyorum.
ERKAN
AKÇAY (Manisa) – Memnuniyetle dinleyeceğiz Sayın Bakan. 
BAKİ
ŞİMŞEK (Mersin) – Takip edemiyoruz politik kimliğinizi, ki her gün bir
yerde politik kimlik alıyorsunuz.
BAŞBAKAN
YARDIMCISI NUMAN KURTULMUŞ (Devamla) – Türkiye, geniş oyunu görmeden terör
meselesini çözemez. 
Değerli
arkadaşlarım, bir asır evvel yarım kalmış bir hesabın kapanmasını isteyen bazı
çevreler, Türkiye’ye 2016 yılında yeni bir siyasal gündemi dayatıyorlar. Dün
başka şekilde Türkiye’nin önünü kesmek isteyenler, bugün terör vasıtasıyla Türkiye’nin
önünü kesmeye çalışıyorlar. Büyük resim tam 1916, 2016, yüz sene evvel, yirmi
yılda, sadece yirmi yılda Balkanlarda ve Trablusgarp’tan Trablusşark’a bütün
geniş bu coğrafyada lime lime edilmiş bir büyük imparatorluğun çocuklarını
şimdi tekrar dağıtmak, parçalamak, bölmek istiyorlar. 
Değerli
kardeşlerim, bu anlamda oynanan oyunun adı ikinci Sykes-Picot’dur. Bu ikinci
Sykes-Picot’nun uygulanmaya geçişinde birtakım terör örgütlerinin taşeron
olarak kullanıldığından hiçbir şüphemiz yoktur. Kimi yerde bu örgütün adı
DAEŞ’tir, kimi yerde PKK’dır, kimi yerde başka bir örgüttür, kimi yerde başka
bir örgüttür ama Türkiye’nin nasıl bir asır evvel önce sınırları çizilip
sınırları parçalanarak, ardından insanların gönülleri parçalanmaya çalışıldıysa
şimdi aynı şey bir kere daha devam ettirilmeye çalışılıyor. 
Şunu
biliyoruz, artık terörle mücadelede kırk yılı geride bırakmış -yeni 2016’da
karşılaşmadık- bir ülke olarak şunu biliyoruz, özellikle 11 Eylül
saldırılarından sonra terörle küresel ölçekte karşılaşmış bütün dünyanın
insanları olarak biliyoruz, artık dünyada hiçbir terör örgütünün tek başına
kendinden menkul gücü yoktur. Bütün terör örgütlerinin arkasında istisnasız, El
Kaide’sinden, El Şebab’ından PKK’sına kadar hiçbir terör örgütü tek başına
değildir, hepsinin arkasında birtakım istihbari destekler, birtakım lojistik
destekler, birtakım silah destekleri, birtakım siyasi destekler, birtakım maddi
destekler vardır. Türkiye, bir asır evvel karşı karşıya kaldığı oyunun
benzeriyle şimdi karşı karşıya bulunuyor. Sadece Türkiye değil… Türkiye, bu
bölgenin kilit taşıdır. Eğer bu kilit taşını söküp alırlarsa bu coğrafyanın
kalan unsurlarını da dağıtırlar. Onun için de öncelikle Afganistan’ın önce
Rusların işgaliyle, ardından da Amerikalılar tarafından işgaliyle başlayan
süreç bu coğrafyada iki derin fay hattını ortaya çıkardı. Bir taraftan mezhep
çatışmalarıyla Sünnilik ve Şiilik üzerinden bu coğrafyayı bölmeye kalktılar,
bir taraftan da etnik çatışmalarla bu bölgenin insanlarını birbirinden
ayırdılar. Bu coğrafyanın kadim kardeşleri, akrabaları, hısımları, dostları,
komşuları olan Türkler, Kürtler, Araplar ve Farisileri birbirlerine düşman
edecek bir düzenin içine sokmaya çalışıyorlar. Geniş oyunu, büyük oyunu, bu
resmi görmediğimiz takdirde sadece büyük güçlerin maşa olarak kullandıkları
birtakım unsurları görür ve onlarla mücadele ederek sonuç alacağımızı
zannederiz. 
Bir
asır önceki şu tabloya bakın: Türkmen Dağı’yla Hatay’ı birbirinden ayırt eden
hangi tarihî sınır vardır? Urfalı arkadaşlarım bilir, Akçakale, karşısı Tel
Abyad. Akçakale’yle Tel Abyad birisi Arapça Akçakale’dir, birisi Türkçe Tel
Abyad’dır. Ya da Nusaybin’le karşısındaki Kamışlı’yı ayıran nedir? Ya da
Mürşitpınar’la Kobani’yi ayıran nedir? Bu insanlar amca çocuklarıdır, dayı
çocuklarıdır; hala çocuklarıdır, aynı medeniyetin mensuplarıdır; aynı
coğrafyanın çocuklarıdır; aynı tarihin ortaklarıdırlar ama önce bu insanların
sınırlarını çizdiler cetvellerle. Dediler ki: “Sen şuralısın, sen buralısın.”
Arkasından mezhep kimlikleri üzerinden insanlara kimlik verdiler, arkasından
etnik kimlikleriyle… Altı asır boyunca Pax Ottomana’da barış içinde
yaşayan Balkan coğrafyasını “Sen Rum’sun, sen Boşnak’sın, sen Arnavut’sun, sen
Türk’sün, sen Makedon’sun.” diyerek böldüler ve 20 sene içerisinde lime lime
ettiler. 
Şimdi
değerli arkadaşlarım, akıl akıldan üstündür, bize şimdi düşen; onlar önce
sınırları bölüp sonra zihinleri ve gönülleri böldüler, bizse bu bölgenin
halkları arasında önce zihinleri ve gönülleri birleştirecek, sonra bu sınırları
anlamsız hâle getireceğiz çünkü bunlar akrabaların yaşadığı ülkelerdir. (AK
PARTİ sıralarından alkışlar) 
Değerli
kardeşlerim, bölgedeki Rus işgalinden ve 1991’deki Amerikan işgalinden itibaren
başlayan süreçte olanları görüyoruz. İşgaller, işgaller sonucunda ortaya çıkan siyasi
çalkantılar, yönetilemez hâle gelmiş olan ülkeler, en azından bölgemizde 9
ülkenin hiçbir şekilde merkezî otoritesinin olmadığı bir noktaya gelmesi, iç
savaşlar vesaire. 
Bütün
bunların sonucu olarak da iki tane sonuç, iki tane ürün çıkmıştır; bunlardan
bir tanesi, göç ve göçmen meselesidir, bir diğeri de terör meselesidir. Biz
bunu söyleyince birileri rahatsız oluyor ama Pentagon’un İstihbarat Daire
Başkanı aynen şunu söyledi: “Eğer Amerika’nın Afganistan’ı işgali olmasaydı
El-Kaide diye bir terör örgütü olmazdı.” Eğer Irak’ın işgaliyle birlikte
başlayan süreç, eğer Suriye’deki bu yönetilememezlik durumu olmasaydı belki
bugün dünyada DAEŞ diye bir terör örgütü bulunmayacaktı.
Değerli
kardeşlerim, bu çerçevede şunu ifade etmek istiyorum: Göç meselesi bizim için
insani bir meseledir ama Batı ülkeleri için göç meselesi bir şark meselesidir.
Şimdi bize diyorlar ya “Size 3 milyar dolar verelim, siz Doğu’dan gelenleri
burada tutun, bunları bize fazla bulaştırmayın.” Biz de şunu söylüyoruz: “Bizim
kimseden ianeye, kimseden yardıma ihtiyacımız yoktur; kimsenin 3 milyar
dolarına, 5 milyar dolarına ihtiyacımız yoktur.” Biz onlardan daha zengin
olduğumuz için değil gönlümüz zengin olduğu için bu 3 milyon mülteciyi aldık ve
onlara ev sahipliği yaptık. (AK PARTİ sıralarından alkışlar)
Şimdi,
değerli kardeşlerim, siyasi görüşlerimiz farklı olur, söylediklerimin hiçbirini
beğenmiyor da olabilirsiniz ama teröre karşı hepimizin ortak bir millî duruş
gösterme mecburiyetimiz vardır. Kim olursa olsun, hangi nedenlerden kaynaklanıyorsa
kaynaklansın bunların hepsine karşı millî bir duruş ortaya koymamız gerekiyor.
MEHMET
ERDOĞAN (Muğla) – Sizin duruşunuz belli mi, sizin duruşunuz?
BAKİ
ŞİMŞEK (Mersin) – Sizin duruşunuz belli değil!
BAŞBAKAN
YARDIMCISI NUMAN KURTULMUŞ (Devamla) – Bunu ortaya koyarken de
vatandaşlarımızla teröristleri birbirinden ayırt ederek bunu yapmak
mecburiyetindeyiz. 
Bu
çerçevede, bütün bunları şunun için söylüyorum: Bizler, siyasiler olarak buna
mecbur olduğumuz gibi bu ülkede yayıncılık yapan medya unsurlarımız da bu millî
duruşun yanında, tarafında olmak durumundadır. 
Ben
bu saldırılarda, Suruç katliamıyla başlayan saldırılarda; Suruç, Ankara Garı,
arkasından İstanbul ve en sonunda, geçen hafta Ankara’da yine Merasim
Sokak’taki katliamdan sonra genel olarak ana akım medyanın göstermiş olduğu
duyarlılık dolayısıyla teşekkür ediyorum. Ancak bu duyarlılığa uymayan, bu
duyarlılığı bir tarafa bırakarak Türkiye’de panik havasını ortaya çıkarmak
isteyen yayınları yapanlar da oldu. Onların da gerçekten bu millî duyarlılıkla
hareket etmesini istemek vazifemizdir, en azından bunu teklif etmek
vazifemizdir. Zaten terör onu istiyor; terörü yapanlar istiyorlar ki insanlar
korksun, evlerinden, dükkânlarından dışarı çıkmasınlar, karamsarlığa
kapılsınlar istiyorlar, Türkiye, böyle, karamsar bir ülke hâlinde yaşasın
istiyorlar. Onun için medya kuruluşlarımızın da bu anlamda bu çerçevede
gerçekten bu sorumluluğu üzerinde taşımasının zorunlu olduğunu düşünüyoruz. 
Değerli
arkadaşlarım, yine, uluslararası medyada birtakım olumsuz algılar üzerinde
duruluyor. Biz de elimizden geldiği kadar bunları olumluya çevireceğiz. Terör
ve göç üzerinden ortaya çıkarılan bu olumsuz tabloları, biz de düzgün, doğru
olanlarını yayarak bunları anlatmaya gayret ediyoruz. Biliyoruz ki çıkarımız bölge
halklarının dostluk ve kardeşliğinden geçmektedir. Medyanın da bu anlamda bu
dili kullanmasını temenni ediyoruz. 
Ayrıca
bütün meselelerde, sadece terör ve göç olarak değil, medyanın bütün diğer
meselelerde de duyarlı hareket etmesinin zorunlu olduğu kanaatindeyim. Örnek
olsun diye söylüyorum; Rusya’yla aramızda yaşanan uçak düşürme meselesi, uçağın
düşmesi meselesinden sonra bazı yayın organlarının buradaki hassasiyete dikkat
etmediğini ve bu çerçevede sanki siyaseti kendileri belirliyormuş gibi, bu süreç
içerisinde uzun süreli bir ayrışmanın, uzun süreli bir düşmanlığın ortaya
çıkmasını sağlayacak yayınlar yaptığını gördük. Değerli kardeşlerim, Rusya ile
Türkiye çok alanda ortak ilişkileri olan komşu iki ülkedir, ticari ilişkileri
olan ülkelerdir ve ümit ediyoruz ki birçok konuda siyasi olarak görüş
ayrılığımız olmasına rağmen, sonuç itibarıyla, bu durum düzelir ve Türkiye ile
Rusya eski ilişkilerine bir müddet sonra devam ederler. Bu ve benzeri olaylarda
Türkiye'deki millî duruşu sergilemek durumunda olan medya unsurlarının da
gerçekten duyarlı davranmasını istemek vazifemizdir diye düşünüyorum. 
Ayrıca,
bütün bu kurumlarımızla ilgili bu bütçe ve bundan sonraki dönemlerde -ümit
ediyoruz ki- kurumlarımızın hem insan kaynakları bakımından hem de kurumlarımızın
teknolojik altyapıları bakımından çok daha ileriye gitmesini, kapasitelerinin
artırılmasını ve bu çerçevede de hedeflediğimiz daha güçlü bir medyaya sahip
olmamızı temenni ediyorum.
Bu
çerçevede bazı sorular geldi, bunların bir kısmını Lütfi Bey ifade ettiler. Ben
müsaade ederseniz, onun ifade etmediği sorulara cevap vermek isterim. Şimdi,
Bulgaristan’da bir gruba 1 milyar lira verildiğine ilişkin bir görüş ifade
edildi. Bulgar medyasında yer alan, tamamıyla yalan bir habere istinat eden,
hiçbir şekilde vesikalandırılmamış, hiçbir şekilde doğrulanmamış bir habere
istinaden bir algı operasyonunu yürütmenin doğru olmadığı kanaatindeyim.
Dolayısıyla, burada bizim elimizde hiçbir şekilde doğrulanmış net bir bilginin
olmadığını sizlerle paylaşmak istiyorum.
Yine
Cumhurbaşkanlığı seçim sürecinde adayların radyo, televizyon imkânlarından
yararlanması, TRT kanallarındaki konuşma ve haber yayınlanması; arkadaşlar not
olarak verdiler: 11 Temmuz 10 Ağustos tarihleri arasında Cumhurbaşkanı adayı
Recep Tayyip Erdoğan’ın 41 etkinliği bin yedi yüz seksen dakika verilmiş,
Ekmeleddin İhsanoğlu’nun 80 etkinliği bin altı yüz iki dakika verilmiş.
MUSA
ÇAM (İzmir) – Cumhurbaşkanlığını söylemiyoruz, seçimleri söylüyoruz.
BAŞBAKAN
YARDIMCISI NUMAN KURTULMUŞ (Devamla) - Cumhurbaşkanlığı seçimi…
MUSA
ÇAM (İzmir) – 7 Haziran seçimlerini söylüyoruz. 
BAŞBAKAN
YARDIMCISI NUMAN KURTULMUŞ (Devamla) - Diğeriyle ilgili de var. Yani partilerin
Meclis gruplarına göre…
GARO
PAYLAN (İstanbul) – Selahattin Demirtaş…
BAŞBAKAN
YARDIMCISI NUMAN KURTULMUŞ (Devamla) – Evet, Selahattin Demirtaş 29 etkinlik
beş yüz bir dakika verilmiş.
ÖZGÜR
ÖZEL (Manisa) – E, nasıl eşit yarış?
GARO
PAYLAN (İstanbul) – Çok eşit, bayağı eşit!
BAŞBAKAN
YARDIMCISI NUMAN KURTULMUŞ (Devamla) – Şimdi değerli arkadaşlarım…
ÖZGÜR
ÖZEL (Manisa) – Biri bin altı yüz, biri beş yüz.
BARIŞ
YARKADAŞ (İstanbul) – Bin yüz dakika fark var Sayın Bakan.
BAŞBAKAN
YARDIMCISI NUMAN KURTULMUŞ (Devamla) – Şunu söylemek istiyorum: Yani TRT
özellikle partiler arasında grup sayılarına göre bir şey veriyor.
ÖZGÜR
ÖZEL (Manisa) – Nasıl, hayır, Cumhurbaşkanlığı seçimi…
BAŞBAKAN
YARDIMCISI NUMAN KURTULMUŞ (Devamla) – Sorulurken “Cumhurbaşkanlığı” diye
soruldu, onun için öyle not aldım.
ÖZGÜR
ÖZEL (Manisa) – Tamam, nasıl gruplara göre belirliyor Cumhurbaşkanı adayını?
BAŞBAKAN
YARDIMCISI NUMAN KURTULMUŞ (Devamla) – Hayır hayır.
BAŞKAN
– Sayın milletvekilleri, müdahale etmeyelim.
BAŞBAKAN
YARDIMCISI NUMAN KURTULMUŞ (Devamla) - Ötekini de veririm, masamda duruyor. 
ÖZGÜR
ÖZEL (Manisa) – Hayır, hayır, “TRT gruplara göre belirliyor.” diyorsunuz,
Cumhurbaşkanı adaylarını…
BAŞBAKAN
YARDIMCISI NUMAN KURTULMUŞ (Devamla) – Hayır, etkinliklere göre verilmiş
burada.
ÖZGÜR
ÖZEL (Manisa) – E, 3 kat fark var.
BAŞBAKAN
YARDIMCISI NUMAN KURTULMUŞ (Devamla) – Etkinliklere göre verilmiş. 
ÖZGÜR
ÖZEL (Manisa) – Nasıl oluyor yani…
BAŞKAN
– Sayın milletvekilleri, müdahale etmeyelim lütfen.
Buyurun
Sayın Kurtulmuş.
BAŞBAKAN
YARDIMCISI NUMAN KURTULMUŞ (Devamla) – Şimdi, değerli arkadaşlar, Türkiye’nin
-deminki- terörle mücadele konusunda onun için “Büyük resmi görmek gerekir.”
diye söyledim. Esas mesele, Türkiye’nin ayaklarına pranga vurmaktır. Bendeniz
bundan üç dört sene evvel arkadaşlarımızla -medyada sizlerle de paylaştık-
“Terör Türkiye’ye kaça mal oldu?”, bunun çalışmasını yaptık. Otuz beş seneydi
biz hesapladığımız zaman. Türkiye’nin otuz beş yıllık terörle mücadelesi… (AK
PARTİ ve CHP sıraları arasında karşılıklı laf atmalar)
BÜLENT
TURAN (Çanakkale) – Sayın Başkan, dinleyemiyoruz hatibimizi, Sayın Bakanımızı.
BAŞKAN
– Sayın milletvekilleri, lütfen…
BAŞBAKAN
YARDIMCISI NUMAN KURTULMUŞ (Devamla) – Değerli arkadaşlarım, bakın, mümkün
olduğu kadar polemikten kaçmaya çalışıyorum.
ATİLA
SERTEL (İzmir) – Vekiller laf atıyor Sayın Bakanım, biz sizi dinliyoruz, oradan
laf atıyorlar.
BAŞBAKAN
YARDIMCISI NUMAN KURTULMUŞ (Devamla) – Vallahi, bir şey söylerseniz sadra şifa,
dinlemezsem namerdim ama müsaade edin, benim söylediklerimi de siz dinleyin. 
ÖZGÜR
ÖZEL (Manisa) – Tabii, tabii, dinliyoruz.
ATİLA
SERTEL (İzmir) – Sayın Bakanım, siz kendi grubunuza da söyleyin.
BAŞKAN
– Sayın milletvekilleri, lütfen Sayın Bakanın insicamını bozmayalım.
Sayın
Bakan, siz Genel Kurula hitap edin.
BAŞBAKAN
YARDIMCISI NUMAN KURTULMUŞ (Devamla) – Değerli arkadaşlarım, terörle mücadele
hiçbirimizin şahsi meselesi değildir; terörle mücadele, bu Mecliste bulunan 550
milletvekilinin hepsinin millî meselesidir, 78 milyonun millî meselesidir. Dün
başka bir terör örgütü vardı, işi bittiği zaman çöp tenekesine attılar. Bugün
karşımızda DAEŞ gibi, PKK gibi, DHKP-C gibi terör örgütleri var. Hiç şüpheniz
olmasın, ömrümüz olursa göreceğiz, bu salonda bulunanlar bile birkaç on sene
sonra o örgütlerin hiçbirinin adını hatırlamayacaklar, ASALA örgütünün adını
hatırlamadıkları gibi. 
Arkadaşlar,
şunu ifade etmek istiyorum: Bu terörle mücadele hiçbirimizin babasının malı
değildir; bu ülkenin beka meselesidir; bu coğrafyanın beka meselesidir; bu
kemerdeki, bu sütundaki kilit taşını söktürüp attırmama meselesidir. Buna bu
yürekle girmediğimiz takdirde sonuç almamız mümkün değildir. Onun için diyoruz
ki, bakın, otuz beş yıl bu millet terörle… O hesaplamayı yaptığımız zaman, otuz
beş yılın Türkiye’ye maliyeti o günün hesabıyla 1,5 trilyon dolardı. Türkiye’de
40 binin üzerinde insan öldü. Çok ağır bir bedeldir. 7 bin askerimiz, güvenlik
kuvvetimiz şehit oldu. 
Değerli
arkadaşlarım, Türkiye’nin 1,5 trilyon doları eğer terör marifetiyle
çalınmasaydı, Türkiye bugün yirmi-yirmi beş sene ilerideydi. Şimdi diyoruz ki
bundan sonra aklımızı başımıza almamız lazım. Terör çok daha ağır şartlar
içerisinde bölgeyi kuşatmıştır. İstiyorlar ki Türkiye bir Suriye olsun,
istiyorlar ki Türkiye bir Irak olsun, istiyorlar ki Türkiye bir Mısır olsun,
siyaseten yönetilemez bir ülke hâline gelsin. Biz de diyoruz ki: Hayır, bu
millet hep beraber el ele, gönül gönüle vererek bu süreci geride bırakacak ve
inşallah yekvücut olarak yoluna devam edecektir. (AK PARTİ sıralarından
alkışlar)
Şimdi,
demin, tabii söylerken şey yapıyoruz, daha teferruatını söyleyemiyoruz, terör
örgütlerinin arkasında nice istihbarat birimleri, nice lojistik destekler, nice
ekonomik destekler…
Eşref
Bitlis Paşa’yı hatırlarsınız. Yıllar evvel Eşref Bitlis Paşa dedi ki:
“Keçilerin geçmediği dağbaşlarında roketatarlar ne arıyor?” Şimdi bakıyorsunuz,
elinden falanca ülkenin silahı, filanca ülkenin silahı çıkıyor. O kadar çok…
Bakın, “Niye yakalayamıyorsunuz?” Bunu soracaksınız, soruyorsunuz.
MEHMET
ERDOĞAN (Muğla) – Hangi sınırlardan geçiyor Sayın Bakanım?
BAŞBAKAN
YARDIMCISI NUMAN KURTULMUŞ (Devamla) – “Niye yakalayamıyorsunuz?” Bakın Paris’te…
BAKİ
ŞİMŞEK (Mersin) – Salih Müslim geldi mi buraya Sayın Bakanım, Salih Müslim?
BAŞBAKAN
YARDIMCISI NUMAN KURTULMUŞ (Devamla) – Anlatırım, merak etme, anlatırım. 
Bilen
arkadaşlar bilir, Paris dünyanın en iyi korunan ve istihbarat birimi olarak Fransız
istihbaratı da Avrupa’nın en yüksek istihbarat birimlerinden birisidir; en
deneyimli, en tecrübeli birimlerden birisidir. Eş zamanlı olarak 8 tane yerde
terör saldırısı yapabiliyorlar. İkiz Kuleler dünyanın en iyi korunan fiziki
mekânıydı.
ERKAN
AKÇAY (Manisa) – “Çok iyi planlama yapıyor.” diyorsunuz değil mi Sayın Bakanım?
BAŞBAKAN
YARDIMCISI NUMAN KURTULMUŞ (Devamla) – Bunlar geldiler ve orada onları da
yaptılar. O kadar çok istihbarat alınıyor, sadece “Ne yapıyorsunuz?”
diyorsunuz, keşke o canlı bombaların hepsi yakalanabilseydi.
Ama
müsaade edin, şunu da kamuoyuyla sizin marifetinizle paylaşalım. 31 Aralıktan
bu yana istihbarat birimlerimizin yakalamış olduğu ve ülkemizi büyük felaketten
kurtardığı canlı bomba eylemleri: Biliyorsunuz, 31 Aralık yılbaşı gecesi
Ankara’da DAEŞ’e ait bir canlı bomba, daha doğrusu, canlı bomba timi yakalandı.
10 Ocakta Van’da patlayıcı yüklü bir PKK aracı yakalandı. 10 Ocakta
Gaziantep’te DAEŞ’in canlı bombaları yakalandı. 17 Ocakta Antalya’da PKK’nın
patlayıcıları yakalandı. 24 Ocakta yine Antalya’da PKK’nın patlayıcıları
yakalandı. 29 Ocakta İstanbul’da bombalı araç yakalandı. 29 Ocakta PKK’nın
Diyarbakır’da patlayıcıları yakalandı. 1-2 Şubatta Özdemir Sabancı suikastının
failleri, DHKP-C militanları Aydın Söke’de yeni bir faili meçhul cinayet yapmak
üzereyken yakalandılar. Yine Şırnak’ta 10 Şubatta PKK’nın patlayıcısı
yakalandı. 13 Şubatta Mardin’de patlayıcı yakalandı. 16 Şubatta Mardin’de
bombalı araç yakalandı. 17 Şubatta Muğla’da patlayıcı yakalandı. 18 Şubatta Diyarbakır’da
bombalı araç yakalandı. 22 Şubatta Şanlıurfa’da patlayıcı yakalandı. 25 Şubatta
Ankara’da patlayıcı yakalandı ve 25 Şubatta İstanbul’da bombalı bir araç
yakalandı. 25 Şubattan sonra ne oldu? O bilgi bende yok. 
Şunu
söylemek istiyorum: Ellerinden gelen bütün titizlikle güvenlik birimleri
çalışmalarını sürdürüyor ama maalesef karşınızdaki her türlü alandan
girebiliyor, ne tedbir alırsanız alın onu aşabilme imkânına da sahip oluyor,
aynen Paris’te olduğu gibi, aynen Londra’da olduğu gibi, aynen Madrid’de olduğu
gibi, aynen New York’ta olduğu gibi. Dolayısıyla, karşı karşıya bulunduğumuz bu
büyük meseleyi görmek, bu büyük resmî görerek ona göre hareket etmek
durumundayız. 
Değerli
kardeşlerim, bir açık çek olarak da şunu söyleyeyim: Eleştirin tabii, iktidarı
sonuna kadar eleştireceksiniz ama kim “Bu milletin iyiliği için, bu terörün
önlenmesi için ya bizim de ilave şöyle bir fikrimiz vardır.” diyorsa, herkese
bu görüşünü dinlemeye ve istifade etmeye hazır olduğumuzu ifade ediyoruz. Bu
millî bir meseledir, ortak bir meseledir. 
Yine,
sorduğunuz sorulardan biri sarı basın kartıyla ilgili düzenleme. Bu
düzenlemeyle ilgili Sarı Basın Kartı Komisyonu 13 kişiden 15 kişiye çıkarıldı,
Kart Yönetmeliği’nde değişiklikler yapıldı; buradaki önemli değişikliklerden
birisi. Bir. İki; Gazeteciler Cemiyetimiz isim olarak giriyorlardı. Gazeteciler
Cemiyetinin isim olarak girmesi yerine, en çok üyesi olan iki meslek
kuruluşunun girmesi kararlaştırılmış ve böyle oluşturulmuştur. 
Yine,
Lütfi Bey ifade etti, sadece şunu söyleyeyim: Şu anda 9 kişi tutuklu. Bu 9 kişi
kimliğinin gazeteci olduğunu söylemiş. Bunlardan 2’si adli suçlardan, diğerleri
de diğer suçlardan tutuklu. Sadece 2 kişinin sarı basın kartlı olduğu
söyleniyor.
İMC
TV’nin -birkaç arkadaşımız ifade ettiği için söylüyorum, kamuoyunun da bunu
bilmesi bakımından- kapatılmasıyla ilgili RTÜK’ün hiçbir dahli yoktur. Çünkü,
RTÜK bu anlamda TÜRKSAT’a ait olan bir kanalın, bir kanaldaki konumun
değiştirilmesini emredebilecek bir yasal yetkiye sahip değildir. Burada önümde
yazısı da var. Cumhuriyet savcısının bir tebligat olarak değil, bir emir olarak
değil, cumhuriyet savcısının -burada, sizlere de verebilirim- tavsiye
mahiyetindeki bir yazısı üzerine TÜRKSAT, IMC TV’yi bulunduğu alandan dışarıya
çıkarmıştır. Mesele bundan ibarettir.
AHMET
YILDIRIM (Muş) – Zaten sorun bu Sayın Bakanım. 
GARO
PAYLAN (İstanbul) – Ama, bu zaten kabul edilir bir durum değil.
BAŞBAKAN
YARDIMCISI NUMAN KURTULMUŞ (Devamla) – Hayır. Yani, şunu söylüyorum…
ATİLA
SERTEL (İzmir) – Mahkeme kararı olmadan yapabilir mi Sayın Bakanım?
BAŞBAKAN
YARDIMCISI NUMAN KURTULMUŞ (Devamla) – Hayır, sözleşmesine göre, TÜRKSAT resmî
sözleşmesine göre.
ATİLA
SERTEL (İzmir) – Hayır, sözleşmede bir şey yok. 22.500 dolar ödüyor her ay. 
BARIŞ
YARKADAŞ (İstanbul) – Sözleşme parasını ödemezse TÜRKSAT atabilir. Yapmayın
Sayın Bakanım. 
AHMET
YILDIRIM (Muş) – Yirmi gün önce uzatılmış sözleşme. 
BAŞKAN
– Sayın milletvekilleri, lütfen…
BAŞBAKAN
YARDIMCISI NUMAN KURTULMUŞ (Devamla) – TÜRKSAT tamamen hukuk…
ATİLA
SERTEL (İzmir) – Sayın Bakanım, burası Patagonya değil, burası Türkiye
Cumhuriyeti, lütfen Sayın Bakanım.
BAŞBAKAN
YARDIMCISI NUMAN KURTULMUŞ (Devamla) – Yani, kendi özel hukuku, ticari hukuku
çerçevesinde bunu yapmıştır. 
Şimdi,
değerli arkadaşlar… 
OSMAN
BAYDEMİR (Şanlıurfa) – Sayın Bakanım, sizin vermiş olduğunuz bilgi doğru.
“Kapama doğru mu, yanlış mı?” diye size soruyoruz.
ATİLA
SERTEL (İzmir) – Yani, sizin şahsınıza, dünya görüşünüze, bakışınıza
inanıyoruz. Bir savcı nasıl olur bir televizyonu kapatır? 
GARO
PAYLAN (İstanbul) – Mahkeme kararı yok. 
BAŞBAKAN
YARDIMCISI NUMAN KURTULMUŞ (Devamla) – Hayır, kapatmamış, savcı bir yazı yazmış
sadece. 
GARO
PAYLAN (İstanbul) – Ama, nasıl kapatır?
ATİLA
SERTEL (İzmir) – Nasıl çıkartabilir TÜRKSAT’tan Sayın Bakan?
BAŞBAKAN
YARDIMCISI NUMAN KURTULMUŞ (Devamla) – Gereğine bakarız. 
BAŞKAN
– Sayın milletvekilleri, lütfen müdahale etmeyin.
Sayın
Bakanım, siz devam edin.
BAŞBAKAN
YARDIMCISI NUMAN KURTULMUŞ (Devamla) – Şunu söyleyeyim: Yani, biz Hükûmet
olarak TÜRKSAT’a talimat verme noktasında değiliz, RTÜK’e talimat verme
noktasında değiliz. 
ATİLA
SERTEL (İzmir) – Sayın Bakan, TÜRKSAT Hükûmete bağlı, KİT. 
BAŞBAKAN
YARDIMCISI NUMAN KURTULMUŞ (Devamla) – Ama, bu meselenin mahiyetini -çok
sorulduğu için söylüyorum- sorup bunları da inşallah ortaya çıkaracağız.
OSMAN
BAYDEMİR (Şanlıurfa) – Bir hukuksuzluk var Sayın Bakanım. 
HAKAN
ÇAVUŞOĞLU (Bursa) – Sizin kadar HDP savunmuyor IMC TV’yi burada. Sonra, teröre
destek veren parti deyince kızıyorsunuz?
ATİLA
SERTEL (İzmir) – Bu HDP değil ki ya, ne HDP’si arkadaş? Televizyonların
kapatılmasını siz siyasete göre mi yapıyorsunuz? “Kanal 7 kapatılmasın.” diye
direnenler biziz tabii. 
BARIŞ YARKADAŞ (İstanbul) – Kanal 7 kapatılmasın diye ben
direndim, ben, Kanal 7 kapatılmasın diye!
BÜLENT TURAN (Çanakkale) – Sayın Başkan, gündeme devam
edebilir miyiz.
BARIŞ YARKADAŞ (İstanbul) – Unuttunuz o günleri! (AK
PARTİ ve CHP sıraları arasında karşılıklı laf atmalar)
BAŞBAKAN YARDIMCISI NUMAN KURTULMUŞ (Devamla) – Değerli
arkadaşlarım…
BAŞKAN – Sayın milletvekilleri, lütfen, bakın kürsüde
hatip var, Sayın Bakan konuşuyor, sessizce dinleyelim.
Sayın Bakanım, siz devam edin.
BAŞBAKAN YARDIMCISI NUMAN KURTULMUŞ (Devamla) – Değerli
arkadaşlarım, ben tekrar sözümün başına dönüyorum. 
Evet, karşılıklı bir araya geleceğiz, konuşacağız,
birbirimize laf atacağız, sataşacağız, bunlar siyasetin doğasında var, bunları
anlıyorum ama -bu Parlamentonun vazifesi- Türkiye'nin üzerine ne yapılmak
istenirse istensin, hangi karamsar tablo ya da hangi olumsuz gündem Türkiye'nin
üzerine yüklenilmeye çalışılırsa çalışılsın Türkiye bunu aşarak gerçekten
Türkiye'nin olumlu bir gündemi ortaya koyabilmesi lazım. Bunun için biz reform
sürecinden asla geri dönmeyeceğiz, reform iradesinden asla geri dönmeyeceğiz.
Siyasi, hukuki reformları toplumun her kesiminin içinde olduğu yeni bir anayasa
anlayışı içerisinde sürdüreceğiz. Bu yeni anayasayı yapmak sadece bir fantezi
değildir. Yeni anayasayı yapmak burada bulunan 4 partinin de kendi seçmenlerine
ve Türkiye kamuoyuna zaman zaman vermiş olduğu sözlerin bir gereğidir.
Anayasanın niteliği konusunda farklılıklarımız olabilir ama herhâlde özgürlükçü
olmasında, herhâlde sivil olmasında, demokratik olmasında ve katılımcı
olmasında bu 4 partinin farkı yoktur diye düşünüyorum. Dolayısıyla kim anayasayla
ilgili ön yargısız olarak bu sürece katkıda bulunursa millet onlara müteşekkir
olacaktır. Herkes eteklerindeki taşları döksün. Herkes anayasayı sadece bir
hukuk metni olmanın ötesinde anayasayı bir siyaset felsefesi, anayasayı
vatandaşlar arasında eşit ve özgür yurttaşlık anlayışını tesis eden,
devlet-millet kaynaşmasını tesis eden yeni bir toplumsal sözleşme olarak görsün
ve bu anlamda kim anayasanın felsefesi anlamında, anayasanın bu özgürlükçü
felsefe içerisinde koyacağı yeni bir sistem anlamında ne düşünüyorsa bunu
ortaya koysun. Şunu çok açık ifade edeyim: Biz, anayasa derken yanlış
anlatılmaya çalışıldığı gibi sadece başkanlık sistemi üzerinden bir tartışmayı
gündeme getirmiyoruz, diyoruz ki, bu
Parlamento ne yaparsa yapsın -bakın sabah on birden beri çalışıyoruz, on üç gün
böyle çalışacağız- nihayetinde yapacağımız bir bütçe kanun tasarısını geçirmek
olacaktır oylarınızla. 
ÖZGÜR
ÖZEL (Manisa) – İnşallah.
BAŞBAKAN
YARDIMCISI NUMAN KURTULMUŞ (Devamla) – İnşallah.
Ama,
ne yaparsak yapalım, hangi yasayı, hangi kanunu çıkarırsak çıkaralım, eğer bu
Parlamento yeni bir anayasa yapmazsa topluma vadettikleri çerçevesinde çok şey
yapmış olmayacaktır, hatta siyaseten hiçbir şey yapmamış olacaktır. 
Dolayısıyla,
gelin, kim ne diyorsa Anayasa hakkında söylesin. Sadece Türkiye Büyük Millet
Meclisindekiler değil -dışarıda üniversite hocalarımız, araştırma
merkezlerimiz, fikir merkezlerimiz- kim ne diyorsa “Ben şunun daha iyi olmasını
istiyorum.” desin ama hiç kimse lafı dolaştırıp değiştirip sonunda 12 Eylül anayasasına
bu milleti razı edecek bir mekanizma kuracağını zannetmesin. 
Bu millet 12 Eylül anayasasına rıza göstermeyecektir.
Benim yaşıtım olan çok arkadaş var bu salonda. Benim ilk verdiğim oy 12 Eylül
anayasasıydı ama hatırlıyorum, 12 Eylüle oy verdiğimizin ertesi gününden
itibaren Türkiye'de bütün toplumsal kesimler, sağcılar-solcular,
devrimciler-İslamcılar, liberaller-laikler, herkes “Yeni bir anayasa yapılması
gerekli.” diye konuştu, herkes yeni bir anayasanın yapılması için fikirlerini
ortaya koydu. 
ÖZGÜR
ÖZEL (Manisa) – Ne vermiştiniz Sayın Bakan, ne vermiştiniz? Oyunuzun rengi?
BAŞBAKAN
YARDIMCISI NUMAN KURTULMUŞ (Devamla) – “Hayır” oyu verdik tabii, “hayır” oyu
verdik.
ÖZGÜR
ÖZEL (Manisa) – Sayın Cumhurbaşkanı “evet” vermiş. 
BAŞBAKAN
YARDIMCISI NUMAN KURTULMUŞ (Devamla) – “Hayır” oyu verdim yani bu sonucu
değiştirmeyecek.
BÜLENT
TURAN (Çanakkale) – Hayır, bu soru sorulmaz ki Sayın Başkanım. Kim oyunun
rengini açıklamak zorunda kalır ki?
ÖZGÜR
ÖZEL (Manisa) – Yani, sandıktan 1 “evet” çıkmış, ya Emine Hanım ya kendisi. 
BAŞBAKAN
YARDIMCISI NUMAN KURTULMUŞ (Devamla) – Bu oyum, bu bir şeyi değiştirmeyecek.
ÖZGÜR
ÖZEL (Manisa) – Sayın Cumhurbaşkanı “evet” vermiş. Sandıkta bir “hayır” var, ya
Emine Hanım doğru söylemiyor ya Recep Bey.
BAŞBAKAN
YARDIMCISI NUMAN KURTULMUŞ (Devamla) – Şunu söylemek istiyorum: Arkadaşlar,
samimiysek hodri meydan. Millet 1 Kasım seçim meydanlarında -bunu asla polemik
olsun diye söylemiyorum- kararını verdi, AK PARTİ'nin 317 milletvekiliyle
birlikte sizleri de milletin helal oylarıyla Parlamentoya gönderdi.
Dolayısıyla, hepimiz bu millete karşı sorumluyuz. 12 Eylül anayasasını söküp
atacak ve Türkiye'de özgürlükçü, katılımcı, demokratik yeni bir anayasa yapacak
güce de sahibiz, tecrübeye de sahibiz, imkâna da sahibiz; yeter ki iyi niyetli
olarak eteklerimizdeki taşları dökelim.
Hepinize
sevgi ve saygılar sunuyorum. Bütçemizin hayırlı uğurlu olmasını temenni
ediyorum. (AK PARTİ sıralarından alkışlar)
BAŞKAN
– Teşekkürler Sayın Kurtulmuş.
Evet,
Sayın Özel...
ÖZGÜR
ÖZEL (Manisa) – Sayın Başkanım, Sayın Elvan’ın açıklamalarıyla ilgili cevap
haklarını önce bir mahsuplaşalım daha sonra Sayın Kurtulmuş’unki için izah
edeceğim. İzahatı tekrara gerek var mı Sayın Elvan’ınkiyle ilgili olanda?
BAŞKAN
– Evet, sormam gerekiyor, onun için…
ÖZGÜR
ÖZEL (Manisa) – Şimdi, bir bütün tur hâlinde ilgili bakanlıkların görüşmelerini
yapıyoruz. Ben, öncelikle, isim vererek Sayın Ayşe Nur Bahçekapılı’ya
sataşıyorum cevap vermesi için. Çünkü, Türkiye Büyük Millet Meclisi bütçesi
üzerine çok ciddi değerlendirmeler yapıldı. Özellikle kadro bekleyen personelin
şu anda hepsi dikkat kesilmiş Ayşe Nur Hanım’ın ağzından -hem o 96 arkadaşımız
hem taşerondaki arkadaşlarımız- olumlu bir haber bekliyorlar. Ben kendisine
ağır şekilde sataşıyorum, kürsüden cevap vermesini bekliyoruz.
Şimdi,
Sayın Elvan konuşmasında hem partimize, grubumuza ağır sataşmalarda bulundu ama
özellikle 2 tane konuşmacımıza ayrı ayrı verdikleri rakamların doğru olmadığı,
kamuoyunu yanılttıkları, gerçek rakamların kendisinde olduğunu ifade ederek 2
konuşmacımızı seçmenleri önünde itham etti. Öncelikle, kendilerinin cevap
haklarını talep ediyoruz. Basınla ilgili konularda yaptığı ithamlar için Sayın
Atila Sertel, Cumhurbaşkanlığı ödemeleriyle ilgili konuda yaptığı ithamlar için
de Sayın Musa Çam cevap haklarını kullanacaklar.
MEHMET
METİNER (İstanbul) – Sen de grup adına.
ÖZGÜR
ÖZEL (Manisa) – O sonra.
BAŞKAN
– Peki Sayın Özel, ben de tutanakları istettim.
Sayın
Sertel, buyurun.
İki
dakika süre veriyorum.
Lütfen
yeni bir sataşmaya meydan vermeyelim, polemikleri de çok fazla uzatmayalım,
bütçenin insicamını da bozmayalım.
V.- SATAŞMALARA İLİŞKİN KONUŞMALAR (Devam)
21.- İzmir Milletvekili Atila Sertel’in,
Başbakan Yardımcısı Lütfi Elvan’ın 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın birinci
tur görüşmelerinde Hükûmet adına yaptığı konuşması sırasında şahsına sataşması
nedeniyle konuşması
ATİLA
SERTEL (İzmir) – Sayın Başkan, Türkiye Gazeteciler Federasyonu Genel Başkanı ve
İzmir Gazeteciler Cemiyeti Başkanı olarak altı yıl Anadolu’yu karış karış gezen
ve iyi bilen bir insan olarak Sayın Bakanın burada olmayan insanlarla ilgili
konuşmasını ve gazetecileri mahkûm eden anlayışını kınıyorum.
Sayın
Başkan, siz temiz bir dil kullanılmasını istiyorsunuz. Sonra, burada olmayan,
Afyonkarahisar’da “Yaşar Oflaz” adlı kardeşimiz bir gazetenin sorumlu yazı
işleri müdürü olduğu için ve Anadolu Ajansının 11 haberini kullandığı için 5
bin liradan para cezasına çarptırılıyor, 55 bin lira para cezasına mahkûm oluyor
ve o 55 bin lirayı ödeyemediği için, Yaşar, altı buçuk aydır cezaevinde. Şimdi,
Yaşar Oflaz’ın adını burada Sayın Bakan dile getirdiği zaman insanın vicdanının
sızlaması lazım. 
Bu
arkadaşımız gazetecilik yapan bir arkadaşımız, eşi Semra Hanım’la konuştum,
size oy vermiş, 2 kızı var, 2 kızının biri lise ikinci sınıfta okuyor, diğeri
sekizinci sınıfta. Bu arkadaşımızın günlüğü 100 liradan cezaevinde
yatırılmasını siz içinize sindiriyorsanız gerisi kolay. 5 bin lira para
toplayamadığı için şu anda hâlâ cezaevinde.
Sayın
Bakan, burada, işte “çete” diyorsunuz, “örgüte üye olma” diyorsunuz, “kasten
öldürme” diyorsunuz, “uyuşturucu” diyorsunuz. Şimdi, burada soruyorum, benimle
dünya görüşleri hiç örtüşmüyor: Hidayet Karaca’nın ve sizin bir dönem
tetikçiliğinizi yapan Mehmet Baransu’nun silahlı örgüte üye olduğuna siz
inanıyor musunuz? Bu arkadaşlar gazetecilik dışında hangi faaliyette
bulunmuşlar da siz onları tutukladınız? Soruyorum. Can Dündar için de aynı
şeyleri söylediniz, Erdem Gül için de aynı şeyleri söylediniz. Sonra, Anayasa
Mahkemesi karar verince, burada, Can Dündar ve Erdem Gül’e “Hoş geldiniz
aramıza.” dediniz. 
(Mikrofon
otomatik cihaz tarafından kapatıldı) 
ATİLA
SERTEL (Devamla) - İnsan bu kadar çelişmez. 
MEHMET
METİNER (İstanbul) – Siz her gün gidiyordunuz oraya. 
BÜLENT
TURAN (Çanakkale) – Mahkemenin kararına saygı duyun dedik. 
ATİLA
SERTEL (Devamla) – Yaşar Oflaz’dan özür dilemenizi bekliyorum. (CHP
sıralarından alkışlar) 
BAŞKAN
– Sayın milletvekilleri -Sayın Sertel, az önceki konuşmanızda size ben de aynı
şekilde maalesef bu uyarılarda bulundum- yani burada olmayan insanlarla ilgili
konuşurken lütfen biraz daha dikkatli olalım. Siz de aynı şekilde bunu
yaptınız.
ATİLA
SERTEL (İzmir) – Sayın Başkanım, cezaevinde yatan insanla ilgili konuşulmaz,
onun söz hakkı yok. 
BAŞKAN
– Burada olmayan insanlarla ilgili, evet, konuşulmaması gerektiğini ben size de
ifade ettim ama ifade etmeme rağmen, siz de konuştunuz. 
ATİLA
SERTEL (İzmir) – Hele cezaevinde yatan insanlarla ilgili hiç konuşulmaz. 
BAŞKAN
– Sayın Çam, buyurun. (CHP sıralarından alkışlar) 
Size
de iki dakika süre veriyorum. 
Yeni
bir sataşmaya meydan vermeyelim lütfen. 
22.- İzmir Milletvekili Musa Çam’ın,
Başbakan Yardımcısı Lütfi Elvan’ın 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın birinci
tur görüşmelerinde Hükûmet adına yaptığı konuşması sırasında şahsına sataşması
nedeniyle konuşması
MUSA
ÇAM (İzmir) – Sayın Başkan, değerli milletvekilleri; Sayın Recep Tayyip Erdoğan
2014 yılında Cumhurbaşkanı seçiliyor ve o yıl Cumhurbaşkanlığı ödeneği 199
milyon. 2015 yılı bütçesi için Recep Tayyip Erdoğan diyor ki: “Bana 397 milyon
-yani eski parala 397 trilyon- gerekli.” Plan ve Bütçe Komisyonunda bizden de
geçti, biz de 397 trilyonu Sayın Cumhurbaşkanına tahsis ettik. Yıl içerisinde,
2015 yılı içerisinde, Maliye Bakanı “Para bol, gani, gani; 397 trilyon Recep
Tayyip Erdoğan’a azdır, bir 149 trilyon daha veriyorum.” diyor, onu da veriyor.
Şimdi,
Sayın Bakan diyor ki: “Toplam 500 trilyon harcanmış.” Bizim ona bir itirazımız
yok. Yani yüzde 97’lik bir artışla… Bugüne kadar ne Abdullah Gül ne de Ahmet
Sezer döneminde böyle bir artış yok, yüzde 20’lerde, yüzde 15’lerde artış
varken, yüzde 97 artıyor ve 500 trilyon lira harcanıyor.
Yetmiyor,
geçen yıl mart ayında burada bir torba kanun görüşülürken bir önergeyle -şöyle
düz bir kâğıda önerge yazıldı, geldi- denildi ki: “Bütçenin binde 5’i oranında
Cumhurbaşkanına örtülü ödenek verilir.” ve örtülü ödenek de tahsis edildi. Yani
hem Başbakan hem Cumhurbaşkanı örtülü ödenek tahsisi kullanıyor arkadaşlar. Bu
da bütçenin binde 5’iyle çarptığınızda 2 milyar para yapıyor. Bunu kullandı mı?
Kullandı. Yani Recep Tayyip Erdoğan Cumhurbaşkanı 500 trilyon lirayı…
İBRAHİM
AYDEMİR (Erzurum) - Ne biliyorsun kullandığını?
MUSA
ÇAM (Devamla) – Bilemiyoruz, bunu bilemiyoruz.
İLKNUR
İNCEÖZ (Aksaray) – “Bilemiyoruz.” diyorsun.
MUSA
ÇAM (Devamla) - Bakın, sarayın parasını soruyoruz, öğrenemiyoruz, uçağın
parasını soruyoruz, kimse bize bilgi vermiyor, size de vermiyorlar. (AK PARTİ
sıralarından gürültüler)
BÜLENT
TURAN (Çanakkale) – Var, var, hepsi belli, Sayıştay, Danıştay hep takip ediyor.
MUSA
ÇAM (Devamla) – Biz diyoruz ki arkadaşlar: “Hem örtülü ödenek hem de
Cumhurbaşkanına harcanan ödeneklerin tamamı kalem kalem çıksın, biz bilelim.”
Biz, “Harcamasın.” demiyoruz ama “Bunları denetleyelim, bunları bilelim.”
diyoruz. Bu, vatandaşımızın ödemiş olduğu vergilerden toplanan paralardır.
(Mikrofon
otomatik cihaz tarafından kapatıldı)
MUSA
ÇAM (Devamla) - Bunu sormak, öğrenmek kadar daha doğal ne olabilir arkadaşlar,
biz sizin adınıza bunu soruyoruz.
Teşekkür
ediyorum. (CHP sıralarından alkışlar)
BÜLENT
TURAN (Çanakkale) – Musa Bey, gel bilgi verelim Musa Bey, hepsi var, gel.
BAŞKAN
– Evet, Sayın Çam…
Sayın
Bilgen, sizin bu ICC’ye dönük olarak beyanınızla ilgili mi?
AYHAN
BİLGEN (Kars) – Evet.
BAŞKAN
– Buyurun, iki dakika süre veriyorum size de. Lütfen, artık bu polemiği
kapatalım.
Buyurun.
23.- Kars Milletvekili Ayhan Bilgen’in,
Başbakan Yardımcısı Lütfi Elvan’ın 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın birinci
tur görüşmelerinde Hükûmet adına yaptığı konuşması sırasında şahsına sataşması
nedeniyle konuşması
AYHAN
BİLGEN (Kars) – Sayın Başkan, değerli milletvekilleri; öncelikle, bir eksik
bilgim, bir teknik bilgi yanlışlığım varsa bunu düzeltmekten memnuniyet duyarım
ama keşke ben haksız olsaydım ve bundan bir ay önce o başvuru yapılmasaydı.
Neden? Bir yeni kurum kuruyoruz ve bu kurumu kapatacağız. Komisyona geldi ve
eğer Türkiye'yi yöneten akıl, Türkiye'yi yöneten irade, bir ay sonra kapatacağı
bir kurumla ilgili akreditasyon başvurusu yapmışsa daha vahim bir durumdayız.
Bir kurumun akreditasyon elde etmesi için en az bir yıl çalışması gerekiyor.
Ben çok ayrıntıya girecek kadar vakte sahip değilim ama… Bu kurum kurulalı
yaklaşık dört buçuk yıl oldu, üç buçuk yıl önce akreditasyon başvurusu
yapabileceği hâlde yapmıyor, 15 Ocakta başvuru yapıyor ki o tarihte de
açıklanan paket dolayısıyla ve bu vize falan, bildiğiniz gerekçeler
dolayısıyla, bir an önce yeni bir kurumu kurma taahhüdünde bulunuyor. 
Şimdi,
biz bu başvuruyu yaptığımızda ilgili mekanizma ne diyecek bize? Siz o kurumu
kapatmışsınız. Mekanizmayı değiştirmişsiniz; kurul üyelerini seçim biçimi
değişmiş, mali özerklik değişmiş, her şey değişmiş, yeni kanun, yeni sistem,
öncekinde Barolar Birliğinin, YÖK’ün kurulda temsil imkânı var, yenisinde yok.
Yani aslında sadece kendimizi uluslararası arenada daha zor duruma düşürecek
bir iş yapmışız ama “İşin teknik boyutundan daha önemlisi, esası işlevsel
özerklik.” diyor Sayın Bakan. Bakın, işlevsel özerkliğin ölçüsü çok net Paris
Prensiplerinde “Kendi çalışma yöntemini belirleme yetkisi varsa işlevsel
özerklikten söz edilebilir.” 
Şimdi,
böyle bir şey mümkün mü bizim mekanizmamızda? Hayır. Bütün kuralları biz
koyuyoruz, dolayısıyla galiba başvurulmuş olması başvurulmamasından daha vahim.
Herkesi
saygıyla selamlıyorum.
BAŞBAKAN
YARDIMCISI LÜTFİ ELVAN (Mersin) – Sayın Başkan…
BAŞKAN
– Bir saniye…
Sayın
Akçay’ı da dinleyelim.
ERKAN
AKÇAY (Manisa) – Sayın Başkan, biraz önce konuşması sırasında Başbakan
Yardımcısı Sayın Elvan, 2002 yılına atıfla kayıt dışılık ölçümlerine ilişkin
bir değerlendirmede bulundu. Malumunuz 57’nci Hükûmette Milliyetçi Hareket
Partisi hükûmet ortağıdır ve onunla ilgili bir izahta bulunma ihtiyacı
doğmuştur. 
BAŞKAN
– Şimdi, Sayın Akçay, şahsınıza ya da grubunuza bir sataşma olduğu
iddiasındaysanız.
ERKAN
AKÇAY (Manisa) – Grubumuza sataşmadır, yani 2002 yılı deyince bunu biz... 
BAŞKAN
– Bu zorlama bir şey olur ama…
ERKAN
AKÇAY (Manisa) – Değerlendirelim efendim grup başkan vekili olarak.
BAŞKAN
– Tamam, grup başkan vekili olarak buyurun.
Süreniz
iki dakika.
24.- Manisa Milletvekili Erkan Akçay’ın,
Başbakan Yardımcısı Lütfi Elvan’ın 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın birinci
tur görüşmelerinde Hükûmet adına yaptığı konuşması sırasında Milliyetçi Hareket
Partisine sataşması nedeniyle konuşması
ERKAN
AKÇAY (Manisa) – Teşekkür ederim Sayın Başkan.
Sayın
milletvekilleri, Genel Kurulu saygıyla selamlıyorum.
2002
ve 2014 yıllarına ilişkin bir kayıt dışı değerlendirmeyle ilgili bazı rakamlar
verdi Sayın Bakan fakat kaynağını açıklamadı. Eğer kaynağını açıklamışsa bizim
gözümüzden kaçmışsa ve açıklamak isterse bu kaynağı versin. Yalnız, bize o
“Schneider”ı kaynak göstermesin; itibarı olmayan, güvenilir olmayan ekonomist
bir kişinin değerlendirmesidir.
Şimdi,
kayıt dışılık Türkiye ekonomisinin çok önemli yapısal bir sorunudur. Burada Onuncu
Beş Yıllık Kalkınma Planı’nda kayıt dışı ekonominin boyutunun ve etkilerinin
ölçülmesini taahhüt etmişsiniz; ölçmüş müsünüz? Ölçememişsiniz. Burada yine
2015 yılı programı var, 2016 programı, diğer programlar da yine kayıt dışılıkla
etkin mücadele ve bunun ölçülmesine ilişkin taahhütlerde bulunmuşsunuz, bunları
yerine getirmemişsiniz. Hükûmet olarak bir kere kayıt dışılığı ölçemiyorsunuz,
değil ki siz kayıt dışılıkla etkin mücadele edebilirsiniz. 
Fakat
ben somut bir örnek vereyim burada: 2002 yılı sonunda Türkiye’de 59,6 milyar
lira vergi toplanıyor, bunun 19,3 milyar lirası gelir üzerinden, bunun vergi
gelirleri içindeki payı da yaklaşık yüzde 33. 2015’te toplanan 407,4 milyar
lira verginin 119 milyar lirası gelir üzerinden alınan vergiler. Oran da yüzde
29,2’ye düşerek gelir vergisinin toplam vergi gelirleri içindeki payı azalmaya
uğruyor. Bu da kayıt dışılığın artışını gösteren önemli bir veridir.
Sayın
Bakanın bu konuda daha açıklayıcı bir bilgi vermesini diliyorum.
Bu
düşüncelerle hepinize saygılar sunuyorum. 
BAŞKAN
– Sayın Bakan, isterseniz yerinizden izah edebilirsiniz.
VI.- AÇIKLAMALAR (Devam)
7.- Başbakan Yardımcısı Lütfi Elvan’ın,
Manisa Milletvekili Erkan Akçay’ın, İzmir Milletvekili Atila Sertel’in ve İzmir
Milletvekili Musa Çam’ın sataşma nedeniyle yaptıkları konuşmalarındaki bazı
ifadelerine ilişkin açıklaması
BAŞBAKAN
YARDIMCISI LÜTFİ ELVAN (Mersin) – Sayın Başkan, çok teşekkür ediyorum.
Öncelikle
benim vermiş olduğum rakam Maliye Bakanlığımızın Strateji Geliştirme
Başkanlığının kitapçığının 16’ncı sayfasında olan ve TÜİK rakamları olan kayıt
dışı istihdam oranı: 2002’de yüzde 52,1; 2015 Kasımında yüzde 32,6; ben bunu
ifade ettim, birincisi bu.
İkincisi:
Bu, tabii, basın mensuplarına yönelik olarak Sayın Oflaz’ın kaynak
göstermeksizin yeniden yayın yapma suçundan cezaevinde yatmış olduğunu ifade
ettim. Ben burada sadece örnek olması açısından bir isim zikrettim ama
gerçekten onu tahkir edici herhangi bir düşünceyle ben bunu söylemedim. Ama
eğer ailesi böyle bir düşünce içerisindeyse ben onlardan özür diliyorum.
Dolayısıyla, tahkir amaçlı…
ÖZGÜR
ÖZEL (Manisa) – Seçmen olduğunu…
BAŞBAKAN
YARDIMCISI LÜTFİ ELVAN (Mersin) – Seçmenle ilgisi yok, insanlığın gereği olarak
bu.
BAŞKAN
– Sayın Özel, lütfen ama ya, insani bir davranış bu, erdemli bir davranış.
ÖZGÜR
ÖZEL (Manisa) – “O, oyu size verdi.” deyince normal muameleye döndünüz.
BAŞBAKAN
YARDIMCISI LÜTFİ ELVAN (Mersin) – Hayır efendim, ben burada…
ATİLA
SERTEL (İzmir) - Sayın Bakan, lisede okuyan iki kızı var.
BAŞBAKAN
YARDIMCISI LÜTFİ ELVAN (Mersin) – Şimdi, değerli arkadaşlar, 64 kişiden
bahsedildi. Bunlardan sadece 1 kişi, bu bahsetmiş olduğumuz şahıstır. 
ATİLA
SERTEL (İzmir) – Bir garibanı buldunuz, Yaşar Oflaz’ı. Gariban, gariban,
parasızlık yüzünden yatıyor Bakan.
BAŞBAKAN
YARDIMCISI LÜTFİ ELVAN (Mersin) – Terör ve şiddet dışı eylemden almış olduğu
bir mahkûmiyetten dolayı sadece onu örnek verme gereğini hissettim, bu
ikincisi.
ATİLA
SERTEL (İzmir) – Anadolu Ajansı yüzünden yatıyor, Anadolu Ajansı. Ne hırsızlık
yaptı ne para çaldı.
BAŞBAKAN
YARDIMCISI LÜTFİ ELVAN (Mersin) – Üçüncüsüne gelince, Sayın Çam, 500 milyon
dolar harcama yapıldığını kendisi de kabul etti zaten ama konuşmasında 2,5
milyar liralık bir harcama söz konusu olduğunu ifade etmişti. O nedenle, ben
Cumhurbaşkanlığı harcamasının 2,5 milyar lira olmadığını, bunun 500 milyon lira
olduğunu ifade ettim. Onu da kendisi zaten teyit etti.
Çok
teşekkür ediyorum.
BAŞKAN
– Teşekkürler Sayın Bakan.
MUSA
ÇAM (İzmir) – Biz teyit etmedik. Yani, 2 milyar tahsil edildi de Recep Tayyip
Erdoğan onu almadı mı, harcamadı mı? 
BAŞKAN
– Ya, Sayın Çam, tamam artık.
Buyurun
Sayın Özel.
ÖZGÜR
ÖZEL (Manisa) – Sayın Başkan, öncelikle, elimde bir tutanak var. Sayın Lütfi
Elvan’ın tutanağını okuyorum: “Siz fiilî gerçekleşmeye bakacaksınız.” diyor,
eyvallah. “Değerli arkadaşlar, sadece ve sadece, örtülü ödenek dâhil 500 milyon
liradır.” Peki. “Daha önceki dönemlerden daha azdır.” diyor.
Şimdi,
hepimiz biliyoruz ki Ahmet Necdet Sezer’in yıllık ortalaması 25 milyon TL…
BÜLENT
TURAN (Çanakkale) – Evden çıkmıyordu.
ÖZGÜR
ÖZEL (Manisa) - Sayın Abdullah Gül’ün yıllık ortalaması 90 milyon TL, Sayın
Cumhurbaşkanının harcadığı para 500 milyon TL. (AK PARTİ sıralarından
gürültüler) 
Tutanağı
düzeltmek için söz talebiniz var mı Sayın Bakan? 
BAŞKAN
– Peki Sayın Özel. 
Evet,
şahıslar adına…
ÖZGÜR
ÖZEL (Manisa) – Sayın Başkan, bir dakika, Sayın Kurtulmuş’la ilgili kısma
geçmedik. 
BAŞKAN
– Bir dakika, Sayın Özel, lütfen ama istirham ediyorum. 
ÖZGÜR
ÖZEL (Manisa) – Hayır, öyle oldubitti yapmayın, Sayın Bakandan cevap istiyoruz.

BAŞKAN
– Ya, bir saniye Sayın Özel, öyle bir yöntem var mı ya! 
ÖZGÜR
ÖZEL (Manisa) – Hayır, cevap istiyoruz. 
BAŞKAN
– Hayır, öyle bir yöntem var mı? Siz istiyorsunuz diye…
BÜLENT
TURAN (İstanbul) – Sayın Başkan, gündeme devam edebilir miyiz?
BAŞBAKAN
YARDIMCISI LÜTFİ ELVAN (Mersin) – Sayın Başkan, açıklama yapabilir miyim? 
ÖZGÜR
ÖZEL (Manisa) – Bakın, istiyor, verin sözü, açıklık getirecek. 
BAŞKAN
– Buyurun Sayın Elvan. 
BAŞBAKAN
YARDIMCISI LÜTFİ ELVAN (Mersin) – Sayın Başkan, Sayın Çam ifadesinde 2 rakam
kullandı, biri 197 milyon, biri de 745 milyon. Benim orada kullandığım ifade
“daha önceki dönemden” ifadesi, dönemlerden…
ÖZGÜR
ÖZEL (Manisa) – Yedi yılda, yedi yılda…
BAŞBAKAN
YARDIMCISI LÜTFİ ELVAN (Mersin) – Yedi yılı kastediyorsunuz. 
ÖZGÜR
ÖZEL (Manisa) – Yani, bir yılda yedi yıldan az harcamış. 
BAŞBAKAN
YARDIMCISI LÜTFİ ELVAN (Mersin) – Ben bu 745 milyondan daha düşük olduğunu
kastettim. Sayın Çam’ın ifadesi bu idi. 
MUSA
ÇAM (İzmir) – Biri yedi yılda kullanmış, biri bir yılda kullanmış. 
BAŞBAKAN
YARDIMCISI LÜTFİ ELVAN (Mersin) – Dolayısıyla, ben de onu söyledim değerli
arkadaşlar, yapmayın, burada söylediğim ifade bu. 
ÖZGÜR
ÖZEL (Manisa) – Tamam, maksat hasıl oldu. 
BAŞBAKAN
YARDIMCISI LÜTFİ ELVAN (Mersin) – Teşekkür ediyorum. 
BAŞKAN
– Tamam Sayın Bakan. 
ERKAN
AKÇAY (Manisa) – Sayın Başkan, biraz evvel Sayın Bakan bize cevaben verdiği
bilgide “kayıt dışı ekonomi” demediğini ifade etti, kürsüden “kayıt dışı
ekonomi” olarak ifade etti. Burada verdiği bilgiler de kaynak olarak kayıt dışı
istihdamla ilgili rakamlar. Bunun, yine bizim tarafımızdan… 
BAŞKAN
– Sayın Akçay, lütfen, istirham ediyorum…
ERKAN
AKÇAY (Manisa) – Efendim, biz bunu…
BAŞKAN
– Bakın, şu var, aynı konuyu tekrar etmeye gerek yok. 
ERKAN
AKÇAY (Manisa) – Tekrar etmiyorum ki. 
BAŞKAN
– Sayın Bakan “Bu ilgili kaynağı, şu kitabın şu sayfasından aktardım.” dedi ve
sizin partinizin de, grubunuzun da ismini zikretmeden bir rakam verdi yani ve
aynı konu konuşuldu üstelik. Varsa bir diyeceğiniz ben açayım, yerinizden
buyurun ama aynı konu yani. 
ERKAN
AKÇAY (Manisa) – Erhan Usta konuşacak. 
BAŞKAN
– Tamam, mikrofonu açalım arkadaşlar. 
ERKAN
AKÇAY (Manisa) – “Kayıt dışı istihdam” demek ayrı, “kayıt dışı ekonomi” demek
ayrı hadise, bir de bunun kaynakları önemli yani bütçe…
BAŞKAN
– Sizin mikrofonunuz açıldı Sayın Akçay, buyurun.
8.- Manisa Milletvekili Erkan Akçay’ın,
Başbakan Yardımcısı Lütfi Elvan’ın yaptığı açıklamasındaki bazı ifadelerine
ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Bu
verilen rakamlar, biraz evvel ifade ettiğim, yine o “Schneider” diye
bahsettiğimiz Hollandalı ekonomistin rakamları. Bizim ifade ettiğimiz kayıt
dışı ekonomi. Sayın Bakan kayıt dışı istihdamdan bahsediyor, o ayrı bir bahis,
tabii, onun ayrıntılarına da girilir. Hükûmetin daha henüz kayıt dışı ekonomiyi
ölçüp tespit edemediğini… Ölçümü ve tespiti yapamayan bir hükûmetin kayıt
dışılıkla mücadele söylemi de havada kalır. Yani bu tartışma aslında verimli
bir tartışmadır ve bütçe kanunu görüşmelerinde devam ettirilmesi gereken de bir
çalışmadır. Tabii, kendisinin atıfta bulunduğu Maliye Bakanlığının strateji ve
TÜİK rakamları, herhâlde kayıt dışı istihdama ilişkin rakamlardır. Şimdilik
bunu ifade etmekle yetinelim. İnşallah, bundan sonraki günlerde bu tartışmaya
devam etmekte fayda var Sayın Başkan.
Teşekkür
ederim.
BAŞKAN
– Sayın Akçay, teşekkür ediyoruz.
BAŞBAKAN
YARDIMCISI LÜTFİ ELVAN (Devamla) – Sayın Başkan, söz alabilir miyim.
BAŞKAN
– Sayın Elvan, lütfen tartışmayı bitirelim.
9.- Başbakan Yardımcısı Lütfi Elvan’ın,
Manisa Milletvekili Erkan Akçay’ın yaptığı açıklamasındaki bazı ifadelerine
ilişkin açıklaması
BAŞBAKAN
YARDIMCISI LÜTFİ ELVAN (Devamla) – Şimdi, değerli arkadaşlar; birincisi, ben
istihdamı anlatıyorum, 7 milyon kişiye istihdam sağladığımızı söylüyorum, 2015
yılında 1 milyon kişiye ilave istihdam sağladığımızı söylüyorum. Orada “kayıt
dışı ekonomi” diye bir ifade kullanmıyorum -tutanaklara lütfen bakınız- “kayıt
dışılık oranı” diyorum. İstihdamı kullanıyorum ve arkasından “kayıt dışılık
oranı” diyorum. “Kayıt dışı ekonomi”yle ilgili bir cümle bulursanız her şeyi
geri alıyorum efendim. Bakın tutanaklara lütfen, sadece “kayıt dışılık” ifadesi
var.
ERKAN
AKÇAY (Manisa) – Tamam, bakacağım.
BAŞKAN
– Teşekkür ediyorum.
ERKAN
AKÇAY (Manisa) – Sayın Başkan, “kayıt dışılık” deyince kayıt dışı ekonomi
anlaşılır. 
BAŞKAN
– İstihdamın da kayıt dışısı vardır Sayın Akçay.
ERKAN
AKÇAY (Manisa) – “Kayıt dışı istihdam” demesi gerekir. Dolayısıyla, kayıt
dışılık denilince kayıt dışı ekonomi anlaşılır, başka bir anlamı yoktur.
BAŞKAN
– Teşekkürler Sayın Akçay.
ÇAĞLAR
DEMİREL (Diyarbakır) – Sayın Başkan…
BAŞKAN
– Sayın Demirel, siz niçin söz istiyorsunuz?
ERHAN
USTA (Samsun) – Seri kırılması var orada. Hiçbir şekilde, Sayın Başkan, seri
kırılması olduğu için 2002 istihdam kayıt dışılığı bile olsa, 2002 ile 2014…
BAŞKAN
– Sayın Demirel’e söz verdim. 
Soru-cevaba
da daha geçmedik arkadaşlar.
Buyurun.
ÇAĞLAR
DEMİREL (Diyarbakır) – Sayın Numan Kurtulmuş açıklamasında, bizim daha önceden
HDP Grubu olarak ifade ettiğimiz, arkadaşların ifade ettiği IMC’ye ilişkin
aktarımında bir açıklık yapmak istiyoruz. Çünkü ifade ettiği şey, bizim ifade
ettiğimizle çok farklı bir durumdur, ona ilişkin bir açıklama yapmak istiyoruz.
BAŞKAN –
Mikrofonunuz açık, buyurun.
ÇAĞLAR DEMİREL
(Diyarbakır) – Ahmet Bey bir açıklama yapacak buna ilişkin, yerinden yapacak.
BAŞKAN – Bakın,
şunu söylüyorum Sayın Demirel: Şimdi, her gündeme gelen konuyla ilgili her
ağzınıza geleni söyleyeceksiniz, her şeyi ifade edeceksiniz, o ifadelere dönük
olarak bir başka konuşmacı başka bir şey kullandığı zaman sataşma olmaz.
ÇAĞLAR DEMİREL
(Diyarbakır) – Hayır, hayır!
Başkan, ben bir
şey ifade edeyim.
AHMET YILDIRIM
(Muş) – Her gruba 3 defa söz verdiniz!
BAŞKAN – Bir
saniye… Ben bir şey ifade etmeye çalışıyorum.
ÇAĞLAR DEMİREL
(Diyarbakır) – Başkan, ben bir şey söyleyeyim.
GARO PAYLAN
(İstanbul) – Bize gelince bu uygulama, böyle olmaz ki ya!
ÇAĞLAR DEMİREL
(Diyarbakır) – Başkan, bakın, bizim değerlendirmelere ilişkin bir durum…
BAŞKAN –
Sorduğunuz sorulara cevap vermiş oldum.
ÇAĞLAR DEMİREL
(Diyarbakır) – Hayır.
GARO PAYLAN
(İstanbul) – Sayın Başkan, CHP’ye yaptınız, MHP’ye yaptınız, niye bize gelince
böyle oluyor?
BÜLENT TURAN
(Çanakkale) – Grup başkan vekilin konuşuyor, sen niye bağırıyorsun!
BAŞKAN – Herkese
aynısını söylüyorum, AK PARTİ, CHP, MHP, HDP fark etmez.
ÇAĞLAR DEMİREL
(Diyarbakır) – Sayın Başkan, şimdi bakanların konuşmalarına ilişkin
değerlendirmelerimiz olacak, bunlar farklıdır.
BAŞKAN – Bakın,
Sayın Bilgen, “İsmimi zikretti.” dedi, sataşmadan söz istedi, ben de sataşmadan
söz verdim. Niye haksızlık yapıyorsunuz siz?
ÇAĞLAR DEMİREL
(Diyarbakır) – Tamam, Sayın Bilgen’in şahsına bir sataşma oldu ve şahsıyla
ilgili bir açıklama yaptı.
BAŞKAN – Peki,
“IMC” deyince HDP’ye mi sataşma oluyor?
BÜLENT TURAN
(Çanakkale) – Bravo Başkan! (AK PARTİ sıralarından alkışlar) 
GARO PAYLAN
(İstanbul) – Kayıt dışılık deyince MHP’yi mi kastetti efendim?
ÇAĞLAR DEMİREL
(Diyarbakır) – Hayır, bizim HDP olarak…
BAŞKAN – Öyle mi
oluyor? Öyle bir şey olur mu?
ÇAĞLAR DEMİREL
(Diyarbakır) – Sayın Başkan, siz bence şuraya geçseniz. Tarafsızlığınız
gerçekten tartışılan bir durumdadır. Şimdi, ifade edilen bir durum, ifade
ettiğimiz…
BAŞKAN – Bakın,
Sayın Demirel…
ÇAĞLAR DEMİREL
(Diyarbakır) – Ben bir şey söyleyeyim…
BAŞKAN - Ben
size şunu dedim: “Bakın, sataşma değil ama yerinizden söz istiyorsunuz, size
mikrofon açık, buyurun, konuşun.”
ÇAĞLAR DEMİREL
(Diyarbakır) – Sayın Başkan ben şunu ifade edeyim…
BAŞKAN – Tamam,
buyurun.
ÇAĞLAR DEMİREL
(Diyarbakır) – Numan Bey konuşurken çok saygılı bir şekilde dinledik ve ondan
bize laf geldi.
BAŞKAN – Numan
Bey de saygılı bir şekilde konuştu.
ÇAĞLAR DEMİREL
(Diyarbakır) – Ama, biz kürsüdeki hatibin konuşmasına saygıdan kaynaklı cevap
bile vermedik, partimizin ismi bile kullanıldı -tutanakları getirip
söyleyebiliriz, bakabiliriz- ama biz Sayın Bakana kürsüde konuştuğu için
saygıdan dolayı bunu itham etmedik, söylemedik de, bir şey de söylemedik. Şu
anda yerimizde bir açıklama yapma gereği duyuyoruz.
BAŞKAN – Tamam,
ben “Buyurun, mikrofonunuz açık.” dedim.
ÇAĞLAR DEMİREL
(Diyarbakır) – Ve bu da bizim partimize ilişkin yapılan bir açıklamadan
kaynaklı ifadedir.
BAŞKAN – Bakın,
Sayın Demirel, şimdiye bitirmiştik zaten bu işi, ben ilk “Buyurun, sataşmadan
değil ama yerinizden söz verebilirim.” dedim.
Tamam, buyurun.
ÇAĞLAR DEMİREL (Diyarbakır)
– Tamam, Sayın Yıldırım, bir açıklık getirecek bu konuya ilişkin, biz söz
hakkımızı zaten kullanacağız.
BAŞKAN –
Buyurun, tamam, açık mikrofon. 
Allah Allah!
ÇAĞLAR
DEMİREL (Diyarbakır) – Başkan, tarzınız gerçekten kabul edilecek bir tarz değil
yani. 
BAŞKAN
- Ya, Sayın Demirel, lütfen... Sizin ki hiç tarz değil, kusura bakmayın.
ÇAĞLAR
DEMİREL (Diyarbakır) – Allah Allah, ne dedim ben ya!
BAŞKAN
- Bir şey söyleniyor, başka bir şeyden, sataşmadan olmaz. 
Buyurun.

10.- Muş Milletvekili Ahmet Yıldırım’ın,
Başbakan Yardımcısı Numan Kurtulmuş’un 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın birinci
tur görüşmelerinde Hükûmet adına yaptığı konuşmasındaki bazı ifadelerine
ilişkin açıklaması
AHMET
YILDIRIM (Muş) – Sayın Başkan, IMC TV’yle ilgili hususu biz dile getirdiğimiz
için, Sayın Bakan da bize dönük söylediği için biz bir bilgi düzeltmesinde
bulunuyoruz. 
BAŞKAN
– Sizin şahsınızı, grubunuzu ilzam ederek bir şey söyledi mi? Yok. 
AHMET
YILDIRIM (Muş) – Peki, kayıt dışılıkla MHP’yi mi ilzam etti Sayın Elvan?
BAŞKAN
– Sordunuz o da cevap verdi, Hükûmetten beklenen bu. 
AHMET
YILDIRIM (Muş) – Allah aşkına ya! Peki, kayıt dışılık direkt MHP’yi mi bağlayan
bir durumdur? 
BAŞKAN
– Önceki dönemle ilgili üzerlerine alındılar.
Grup
başkan vekili söz isteyince size de veriyorum. 
Kusura
bakmayın. 
AHMET
YILDIRIM (Muş) – Bakın, Sayın Bakan, dört yıl RTÜK’te görev yapmış direkt
mevzuattan konuşan biri olarak söylüyorum: 2 Temmuz 2004 tarihinde ve 5189
sayılı Kanun’un ek 33’üncü maddesine göre TELEKOM’dan uydu lisanslama ve
platform altyapı işletmeciliği yetkisi TÜRKSAT’a verilmiştir. Yasa maddesi şunu
söylüyor: “Özele dönük iş yapan devlete ait bir şirkettir.” bu bir.
İkincisi:
Kaldı ki ticari bir ilişki olduğunu söylüyorsunuz Sayın Bakan. Ticari bir
ilişki olması onu hukuksuz iş yapmakla malul kılmaz. 
BAŞKAN
– Tamamlayın Sayın Yıldırım. 
AHMET
YILDIRIM (Muş) – Bir diğer husus Sayın Bakan, BTK’ya bağlıdır. TÜRKSAT’ın bu
uydu altyapı işletmeciliği işi yapma lisansını da RTÜK vermiştir. Pekâlâ RTÜK
neden bu hukuksuz işlemi yaptığı konusunda bilgi isteyebilir, siz de
isteyebilirsiniz, Ulaştırma Bakanı da isteyebilir. Ya değilse “Bir ticari
ilişkidir.” diye herkes istediği işi yapamaz. Ticaretin de bağlı bulunduğu yasa
maddeleri ve hukuk vardır. Sadece bunu ifade etmek istedik. Kaldı ki sizin de
konuşmanızın çoğu bunu doğrulayan bir husustu. 
Teşekkür
ediyorum. 
BAŞKAN
– Evet Sayın Yıldırım… 
ÖZGÜR
ÖZEL (Manisa) – Sayın Başkan…
BAŞKAN
– Sayın Özel… 
ÖZGÜR
ÖZEL (Manisa) – Sayın Başkanım, Sayın Numan Kurtulmuş Bakanın ifade ettiği
hususlardan Sayın Bakanın sarı basın kartı, tutuklu gazeteci sayısı –ki
verdiğimiz rakamı yanlış not almış olacaklar o yüzden öyle söylediler büyük
ihtimalle- IMC TV konusundaki tutumumuz ve CHP’nin bu konudaki yaklaşımıyla
ilgili sarf ettiği sözler sataşma niteliğindedir. 
BAŞKAN
– Bir dakika… Ne dedi de sataştı CHP’ye? Kusura bakmayın da…
ÖZGÜR
ÖZEL (Manisa) – Dedi ki: “64 kişinin adını veriyorsunuz.” 64 tutuklu gazeteci
olduğunu ifade etti. Aslında bizim verdiğimiz rakam o değildir. Ayrıca, Barış
Yarkadaş’ın konuşmasının içindeki kısımlara…
BAŞKAN
– Ya, Sayın Özel, zorlamayalım lütfen ama…
ÖZGÜR
ÖZEL (Manisa) – Sayın Başkan, zorlama diye bir şey yok. 
BAŞKAN
– Siz söz isteyin yerinizden, söz veririm yani. İllaki bir şeyi zorlamaya gerek
yok. 
ÖZGÜR
ÖZEL (Manisa) – Hayır, hayır, yerimden değil... Kürsüden yapılan bir sataşma.
Kaldı ki gün boyu yapılan müzakerelere Sayın Bakan kırk dakika süreyle cevap
verdi, biz bu cevapları dinledik. Zaman zaman iktidar partisinin grubunun laf
atmaları üzerine birtakım şeyler oldu ama Sayın Bakana sataşmadık, Sayın
Bakanın ifadelerini dinledik.
MEHMET
METİNER (İstanbul) – Siz hiç laf atmıyorsunuz!
BAŞKAN
– Bir saniye Sayın Milletvekili.
ÖZGÜR
ÖZEL (Manisa) – Bizim hatiplerimizin yapmış olduğu açıklamalara gönderme
yaparak söylemedikleri sözleri, ifade etmedikleri şeyleri seçmenlerinin önünde
onları zor duruma sokacak şekilde ifade etti. Normal şartlarda ayrıca TRT
konusunda da Sayın Aykut Erdoğdu’nun iki dakikalık söz talebi vardı, kendisi
biraz önce geldi, “Sadece Barış’ın yapacağı cevap yeter, saat ilerledi.” dedi.
Siz takdir ederseniz Sayın Barış Yarkadaş tutuklu gazeteciler konusunda
doğrudan kendisine yöneltilen eleştirilere cevap verecek, ondan sonra da başka
bir söz talebimiz yok yerimizden söz talep hakkımız mahfuz kalmak üzere. 
MEHMET
METİNER (İstanbul) – Başka!
BÜLENT
TURAN (Çanakkale) – Sayın Başkan…
BAŞKAN
- Sayın Turan…
BÜLENT
TURAN (Çanakkale) – Sayın Başkan, siz bu yüce Meclisi, gündemi takip ederken
tabii ki İç Tüzük’e göre takip ediyorsunuz. Çok açık 69’da ifade edilmiş
şekliyle; gruba sataşma varsa, ki vardır diye düşündünüz ve Sayın Başkana söz
verdiniz.
ÖZGÜR
ÖZEL (Manisa) – Sayın Kurtulmuş’la ilgili… Yok, vermedi, vermedi.
BÜLENT
TURAN (Çanakkale) – Onun dışında ayrıca şahsına bir sataşan varsa ona da
verdiniz. Fakat her kurumla ilgili, düzeltmecibaşı gibi “Onu düzeltelim, bunu
düzeltelim.” derseniz her grup gibi biz de bunun için söz alırız, biz de aynı
talepte bulunuruz. Öyle şey olabilir mi?
MUSA
ÇAM (İzmir) – Bulunun, bulunun.
BARIŞ
YARKADAŞ (İstanbul) – Bura konuşma yeri canım, burada konuşmayıp nerede
konuşacağız?
BÜLENT
TURAN (Çanakkale) – Sayın Başkan, Hükûmet temsilcilerinin konuşması içerisinde
geçen her kurumla ilgili düzeltme yapmak diye bir usul yok, bir madde yok. Sizi
bu konuda tekrar hassasiyete davet ediyorum. 
İLKNUR
İNCEÖZ (Aksaray) – Varsa sorularını soru-cevap kısmında sorsunlar.
ÖZGÜR
ÖZEL (Manisa) – Sayın Başkan, ben de…
BAŞKAN
– Şimdi, Sayın Özel, şunu söyleyeyim de… Bir saniye…
ÖZGÜR
ÖZEL (Manisa) – Tabii.
BAŞKAN
– Şimdi, soru soruldu, soruya cevap verildi yani cevap vermeyebilirdi de belki.
BÜLENT
TURAN (Çanakkale) – Fazlasıyla verdiniz Sayın Başkan.
İLKNUR
İNCEÖZ (Aksaray) – Soru-cevap kısmında sorabilirler.
BAŞKAN
– Hiç isim bile zikretmeden sorulan sorulara genel cevaplar verildi. Şimdi
cevaba cevap; “O cevabı beğendim, bu cevabı beğenmedim.” Siz konuştunuz,
Hükûmet konuştu, diğer bütün gruplar konuştu. Takdiri kamuoyuna bırakalım
dilerseniz. 
BÜLENT
TURAN (Çanakkale) – Gündeme geçebilir miyiz Sayın Başkan.
BAŞKAN
– Bakın…
ÖZGÜR
ÖZEL (Manisa) – Sayın Başkan, öncelikle şunu ifade edelim, görüşme bütçe
görüşmesi. 
BAŞKAN
– Evet.
ÖZGÜR
ÖZEL (Manisa) – Aslında, Sayın Bülent Turan’la pozisyonlarımızın ya da savunmalarımızın
içeriklerinin ters olması lazım. Bir iktidar partisi bütçe görüşmesi sırasında,
ne kadar çok müzakere o kadar çok demokrasi, o kadar şeffaf bütçe mantığıyla
müzakerelerin önünün açılmasını ister.
İLKNUR
İNCEÖZ (Aksaray) – Şeffaf bütçede sıkıntı yok!
ÖZGÜR
ÖZEL (Manisa) – Muhalefet partileri ise bu konuda yaptığı eleştiriler yerine
ulaşmıştır, daha fazla detaya girmek istemez ama aksine, Cumhuriyet Halk
Partisinin yaklaşımı, daha çok müzakere, daha çok demokrasi, daha şeffaf bütçe,
daha müreffeh Türkiye’dir. Bu yüzden, şurada, dört dakika boyunca konuşup iki
dakikalık söz hakkını kısıtlamaya çalışmanın bir manası yok.
BAŞKAN
– Sayın Özel…
ÖZGÜR
ÖZEL (Manisa) – Takdir ederseniz, Sayın Yarkadaş grubumuz adına… 
Çünkü,
Sayın Lütfi Elvan’ın yaptığı konuşmadan sonra 2 tane cevap hakkımızı kullandık,
Sayın Numan Kurtulmuş’u da en az Sayın Lütfi Elvan kadar önemsiyoruz. Partiye
kaydının eskiliği yeniliği üzerinden bir yaklaşımı doğru bulmayız.
BAŞKAN
– Şimdi, Sayın Özel, bu kadar kendinizi yormanıza da gerek yok. 
ÖZGÜR
ÖZEL (Manisa) – Tamam. 
BAŞKAN
– Bakın, benim niyetim, evet…
BÜLENT
TURAN (Çanakkale) – Sabah 11.00’de başlayacak Sayın Başkan. 
BAŞKAN
– Bütçe müzakereleri teknik anlamda, Türkiye'nin yönetilebilirliği, Türkiye'nin
geleceği, beklentisi, vatandaşımızın umutları, talepleri, bunları çok güçlü bir
şekilde müzakere edelim ama bunu takdir edersiniz ki… Bakın, bugün siz birkaç
defa güzel bir şekilde söylediniz, “Dolu dolu konuşmalar yapalım, içerikli
konuşmalar yapalım, Türkiye'nin geleceğine dönük konuşmalar yapalım.” ve bunu
bir kayıkçı kavgasına meydan vermeden, polemiklere de meydan vermeden… 
Yani,
şu iki dakikayı vermemem için… Verebilirim, eyvallah, “Grup adına.” dersiniz
ama…
ÖZGÜR
ÖZEL (Manisa) – İçerikli bir cevap hakkı talep ediyoruz.
BAŞKAN
– Meclisin verimli, rantabl ve İç Tüzük’e uygun idaresi için ben bu kadar
söylüyorum ama siz bu kadar kendinizi yordunuz. 
BÜLENT
TURAN (Çanakkale) – Saat on oldu Sayın Başkanım.
BAŞKAN
– Sayın Özel, bakın son kez…
ÖZGÜR
ÖZEL (Manisa) – Sayın Kurtulmuş’un değerlendirmeleri üzerine grubumuz adına iki
dakika cevap hakkı kullanmak isteriz. 
BAŞKAN
– Sayın Özel, lütfen bir daha olmasın. 
Buyurun
Sayın Yarkadaş, iki dakika veriyorum. (CHP sıralarından alkışlar)
BÜLENT
TURAN (Çanakkale) – Sayın Başkan, neye göre söz veriyorsunuz? 
ÖZGÜR
ÖZEL (Manisa) – 69’a. 
BÜLENT
TURAN (Çanakkale) – Sayın Başkan, hangi maddeye göre söz veriyorsunuz?
BAŞKAN
– Sataşmadan.
Buyurun.

V.- SATAŞMALARA İLİŞKİN KONUŞMALAR (Devam)
25.- İstanbul Milletvekili Barış
Yarkadaş’ın, Başbakan Yardımcısı Numan Kurtulmuş’un 118 sıra sayılı 2016 Yılı
Bütçe Kanunu Tasarısı ile 119 sıra sayılı 2014 Yılı Kesin Hesap Kanunu
Tasarısı’nın birinci tur görüşmelerinde Hükûmet adına yaptığı konuşması
sırasında Cumhuriyet Halk Partisine sataşması nedeniyle konuşması
BARIŞ
YARKADAŞ (İstanbul) – Süreyi yeniden başlatabilir misiniz.
BAŞKAN
– Sayın Yarkadaş, buyurun Allah aşkına ya, yeni bir polemik başlatmayın.
BARIŞ
YARKADAŞ (Devamla) – Hayır ama gitmiş süre.
Ben
AKP’nin iki sayın bakanını dinlerken 1990’lı yıllara döndüm ve aklıma Süleyman
Demirel geldi. Güneydoğuda ne zaman bir gazeteci katledilse Demirel onlar için,
“Bunlar gazeteci değil, gazeteci kılığındaki militanlar.” derdi, AKP de şimdi
aynı zihniyetle “Bunlar gazeteci değil.” diyor. 
İLKNUR
İNCEÖZ (Aksaray) – Demirel nasıl cevap verecek buna?
BARIŞ
YARKADAŞ (Devamla) – Rojda Oğuz Facebook’ta yaptığı bir paylaşımdan dolayı
tutuklandı, Van’da 9 Ocak 2016’da. Erol Zavar 2000 yılından beri… (AK PARTi
sıralarından gürültüler) 
BAŞKAN
– İsim vermeyecektiniz hani Sayın Yarkadaş?
BARIŞ
YARKADAŞ (Devamla) – …kanser hastası hâlâ cezaevinde. (AK PARTİ sıralarından
gürültüler)
BAŞKAN
– Sayın milletvekilleri, müdahale etmeyelim lütfen.
BARIŞ
YARKADAŞ (Devamla) – Diyarbakır Sur’da Mazlum Doğan, sokak arasında süren bir
çatışmada “Fatma Ateş” adlı yaşlı bir kadını kurtarırken polis tarafından
gözaltına alındı ve tutuklandı. Gaziantepli gazeteci Nazım Taştan Facebook’ta
yaptığı haberlerden dolayı tutuklandı.
YILMAZ
TUNÇ (Bartın) – Ne haberi yaptı, onu söyle. 
ORHAN
KIRCALI (Samsun) – Ne haberi yaptı, ne haberi, onu söylesene. Niye kamuoyunu
yanıltıyorsun? Ne haberi yaptı?
BARIŞ
YARKADAŞ (Devamla) – Diyarbakır’da bir toplumsal eylemi izleyen JİNHA muhabiri…

YILMAZ
TUNÇ (Bartın) – CHP terörü savunuyor!
BARIŞ
YARKADAŞ (Devamla) – …Beritan Canözer -bunu dinlerken utanacaksınız- polis
tarafından fazla heyecanlı olduğu gerekçesiyle göz altına alındı ve tutuklandı.

İBRAHİM
AYDEMİR (Erzurum) – Yalan söylüyorsun, yalan söylüyorsun!
YILMAZ
TUNÇ (Bartın) – CHP terörü savunuyor!
BARIŞ
YARKADAŞ (Devamla) – Şimdi, bütün bunları görmezden gelip “Onlar gazeteci
değildi.” demek insanların aklıyla alay etmektir. Hidayet Karaca’yı zaten
saymıyorum, o sizin eski arkadaşınız, neden tutuklandığını mahkeme de henüz
kendisine söyleyemediği için ben de söyleyemiyorum. 
ZEHRA
TAŞKESENLİOĞLU (Erzurum) – Sizin arka bahçeniz yani. 
MEHMET
METİNER (İstanbul) – Sizin arkadaşınız. 
AHMET
UZER (Gaziantep) – Sizin arkadaşınız.
BARIŞ
YARKADAŞ (Devamla) – Her türlü vicdansızlığı savunmak zorunda değilsiniz.
Elinizi vicdanınıza koyun, bu insanların neden tutuklandığını görün, Süleyman
Demirel’li yıllarla Türkiye’yi yönetmeye çalışmayın.
TRT
meselesine gelince… TRT’de yirmi beş günlük canlı yayında AKP’ye otuz saat,
Erdoğan’a yirmi dokuz saat, CHP’ye sadece beş saat verilmiş. İşte sizin
adaletiniz bu, bu kadar. (AK PARTİ sıralarından gürültüler)
HARUN
KARACA (İstanbul) – Çok bile.
BARIŞ
YARKADAŞ (İstanbul) – Başka söze gerek yok. (CHP sıralarından alkışlar)
BÜLENT
TURAN (Çanakkale) – Sayın Başkan…
BAŞKAN
– Buyurun Sayın Turan.
HÜSNÜYE
ERDOĞAN (Konya) – Öldükten sonra anılarınızdan atıyorsunuz, Dokuzuncu
Senfoni’yi beraber dinlediniz siz. 
BAŞKAN
– Sayın milletvekilleri, lütfen…
Buyurun
Sayın Turan.
BÜLENT
TURAN (Çanakkale) – Sayın Başkan, az önce sayın konuşmacı konuşmasını yaparken
özellikle bazı zanlıların ismini zikrederek bizimle beraber olduğunu ifade
ettiler, bununla ilgili söz almak istiyorum. 
BAŞKAN
– Pardon, anlayamadım. “İsimlerini vererek…”
BÜLENT
TURAN (Çanakkale) – Mahkeme nezdinde zanlı olan, sanık olan bazı isimleri
zikrederek onların bizimle beraber olduğunu ifade ettiler, bununla ilgili söz
almak istiyorum. 
BAŞKAN
– Buyurun Sayın Turan. (AK PARTİ sıralarından alkışlar)
İki
dakika… 
Lütfen,
siz de yeni bir sataşmaya meydan vermeyin.
26.- Çanakkale Milletvekili Bülent
Turan’ın, İstanbul Milletvekili Barış Yarkadaş’ın sataşma nedeniyle yaptığı
konuşması sırasında Adalet ve Kalkınma Partisine sataşması nedeniyle konuşması
BÜLENT
TURAN (Çanakkale) – Sayın Başkan, değerli arkadaşlar; tekrar ifade etmek
istiyorum: Sabah on birde başladık, saat neredeyse on bire geldi. Bizi itham
ederken “Müzakere etmiyoruz, konuşamıyoruz, hakkımız halel ediliyor.” derseniz,
insaf derim. Sizin kadar konuşan, sizin kadar İç Tüzük’ten kaynaklı bazı
hakları suistimal eden, gündemi kilitleyen, grup önerileriyle, benzer
çalışmalarla burada milletin bizden beklentilerini geciktiren başka bir anlayış
var mı Allah aşkına! 
ATİLA
SERTEL (İzmir) – Yine sataştınız, sataşıyorsunuz yine. 
BÜLENT
TURAN (Devamla) - Neyi konuşmuyoruz şimdiye kadar, neyi konuşmadık? Bu bir.
İkincisi:
Yine sabahtan beri diyoruz ki: Bütçe bu millet için en önemli kanunlardan bir
tanesi, gecikmesin, zamanında olsun. Zaten, ocak ayında bitmesi gereken işlemi
ancak martta yapabiliyoruz, gecikmemiz zaten var. O yüzden, sabreden derviş
anlayışıyla, alttan alarak, suhuletle, sakinlikle birçok hakaretinizi,
polemiğinizi bile görmeden devam ediyoruz. Bugün normalde saat yedide bitecekti
bu akşamki mesaimiz, öyle konuşmuştuk arkadaşlarımızla, saat on ve daha işimiz var.
Ben bunu milletin takdirine bırakıyorum.
Ancak,
bize ısrarla “gazeteciler cezaevinde” gibi bir ithamı reddettiğimizi ifade
etmek istiyorum. Biz de ilgililerle konuşuyoruz, görüşüyoruz. Türkiye’de basın
özgürlüğü açısından yasal düzenlemeleri en üst seviyeye çeken hükûmet AK PARTİ
Hükûmetidir. (AK PARTİ sıralarından alkışlar) Hiç kimse bunun aksini bize
söyleyemez. 
GARO
PAYLAN (İstanbul) – 150’nciyiz, 150’nci.
BÜLENT
TURAN (Devamla) - Fakat, az önce ilgili hatibin konuşurken, isim verirken o
isimlerin ne paylaştığını, nerede olmadığını söylemesini de ibretlik buluyoruz,
onlar bizde var zaten ne olduğunu biz biliyoruz. Siz, mesleklerin terör
faaliyetlerine üst bir akıl vereceğini düşünüyorsunuz. Ne milletvekilliği ne
gazetecilik ne başka bir meslek insanlara suç işleme hakkını sağ-la-maz. 
Hepinizi
saygıyla selamlıyorum. (AK PARTİ sıralarından alkışlar)
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
A) CUMHURBAŞKANLIĞI (Devam)
1) Cumhurbaşkanlığı 2016 Yılı
Merkezî Yönetim Bütçesi
2) Cumhurbaşkanlığı 2014 Yılı
Merkezî Yönetim Kesin Hesabı
B) TÜRKİYE BÜYÜK MİLLET
MECLİSİ (Devam)
1) Türkiye Büyük Millet
Meclisi 2016 Yılı Merkezî Yönetim Bütçesi
2) Türkiye Büyük Millet
Meclisi 2014 Yılı Merkezî Yönetim Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu
2016 Yılı Merkezî Yönetim Bütçesi
2) Kamu Denetçiliği Kurumu
2014 Yılı Merkezî Yönetim Kesin Hesabı
Ç) SAYIŞTAY (Devam)
1) Sayıştay 2016 Yılı Merkezî
Yönetim Bütçesi
2) Sayıştay 2014 Yılı Merkezî
Yönetim Kesin Hesabı
D) ANAYASA MAHKEMESİ (Devam)
1) Anayasa Mahkemesi 2016 Yılı
Merkezî Yönetim Bütçesi
2) Anayasa Mahkemesi 2014 Yılı
Merkezî Yönetim Kesin Hesabı
E) YARGITAY (Devam)
1) Yargıtay 2016 Yılı Merkezî
Yönetim Bütçesi
2) Yargıtay 2014 Yılı Merkezî
Yönetim Kesin Hesabı
F) DANIŞTAY (Devam)
1) Danıştay 2016 Yılı Merkezî
Yönetim Bütçesi
2) Danıştay 2014 Yılı Merkezî
Yönetim Kesin Hesabı
G) BAŞBAKANLIK (Devam)
1) Başbakanlık 2016 Yılı
Merkezî Yönetim Bütçesi
2) Başbakanlık 2014 Yılı
Merkezî Yönetim Kesin Hesabı
Ğ) MİLLÎ İSTİHBARAT
TEŞKİLATI MÜSTEŞARLIĞI (Devam)
1) Millî İstihbarat Teşkilatı
Müsteşarlığı 2016 Yılı Merkezî Yönetim Bütçesi
2) Millî İstihbarat Teşkilatı
Müsteşarlığı 2014 Yılı Merkezî Yönetim Kesin Hesabı
H) MİLLÎ GÜVENLİK KURULU
GENEL SEKRETERLİĞİ (Devam)
1) Millî Güvenlik Kurulu Genel
Sekreterliği 2016 Yılı Merkezî Yönetim Bütçesi
2) Millî Güvenlik Kurulu Genel
Sekreterliği 2014 Yılı Merkezî Yönetim Kesin Hesabı
I) DİYANET İŞLERİ BAŞKANLIĞI (Devam)
1) Diyanet İşleri Başkanlığı
2016 Yılı Merkezî Yönetim Bütçesi
2) Diyanet İşleri Başkanlığı
2014 Yılı Merkezî Yönetim Kesin Hesabı
İ) RADYO VE TELEVİZYON ÜST
KURULU (Devam)
1) Radyo ve Televizyon Üst
Kurulu 2016 Yılı Merkezî Yönetim Bütçesi
2) Radyo ve Televizyon Üst
Kurulu 2014 Yılı Merkezî Yönetim Kesin Hesabı
J) BASIN-YAYIN VE
ENFORMASYON GENEL MÜDÜRLÜĞÜ
(Devam)
1) Basın-Yayın ve Enformasyon
Genel Müdürlüğü 2016 Yılı Merkezî Yönetim Bütçesi
2) Basın-Yayın ve Enformasyon
Genel Müdürlüğü 2014 Yılı Merkezî Yönetim Kesin Hesabı
K) TÜRKİYE İNSAN HAKLARI
KURUMU (Devam)
1) Türkiye İnsan Hakları
Kurumu 2016 Yılı Merkezî Yönetim Bütçesi
2) Türkiye İnsan Hakları
Kurumu 2014 Yılı Merkezî Yönetim Kesin Hesabı
BAŞKAN
– Şahıslar adına ikinci ve son söz İstanbul Milletvekili Kadri Enis
Berberoğlu’na aittir.
Sayın
Berberoğlu, buyurun. (CHP sıralarından alkışlar)
Süreniz
beş dakikadır.
KADRİ
ENİS BERBEROĞLU (İstanbul) – Sayın Başkan, kıymetli milletvekilleri; aslında
bütçenin ilk gününün son konuşmasını yaparken rakamsal bir sunum yapmayı
düşündüm fakat elimizde rakam kalmadı yani gördüğüm kadarıyla burada rakama
dair herhangi bir soru maalesef Hükûmet tarafından devlet sırrı olarak kabul
ediliyor, devlet sırrı olarak kabul edilen meselelere dokunan eski
meslektaşlarımın da nerede yattığına dair zaten hepinizin yeterince kanaati
var. Dolayısıyla ben bu işin siyasi ve iktisadi mantığını, Magna Carta’dan
Fransız Devrimi’ne kadar yani bütçe hakkı olan bir Meclisin bu hâle düştüğünü
görerek ve üzülerek Sayın Bakana, özellikle Başbakan Yardımcımız Numan
Kurtulmuş’un önerisi üzerine Mecliste bulunan en yaşlı ve en kıdemli, belki de
eski gazeteci sıfatıyla kendisine bir iki konuda yapıcı olduğunu düşündüğüm
önerilerde bulunmak istiyorum.
Öncelikle
medyayla ilgili konuşurken verdiğiniz rakamlar, içerideki insanların sayısı
veya bu sayıya itirazdan ibaret. Biraz daha başa gelelim, mesela Lütfi Bey’in,
Sayın Bakanımın, özür dilemeye başladığı andan itibaren şu anda Meclis Genel
Kurulunda oturan ve millî irade tarafından buraya -tıpkı sizin ve benim gibi-
gönderilen Tuncay Özkan’dan özür dileyerek başlayalım, kendisi beş yıl yattı.
Basın kartı hamilidir, sürekli basın kartı vardır, şu anda onu içeri atanları
içeri atmakla meşgulsünüz. Devam ediyorum, Mustafa Balbay’dan özür dileyelim,
kendisi sarı basın kartı hamilidir…
MEHMET
METİNER (İstanbul) – Biz niye özür diliyoruz ya?
KADRİ
ENİS BERBEROĞLU (Devamla) – Niye içeriye atıyorsunuz diye soruyorum ben size
başkasını? Onları içeri atanları niye atıyorsunuz?
AHMET
UZER (Gaziantep) – Hükûmetle ne ilgisi var?
KADRİ
ENİS BERBEROĞLU (Devamla) – Niye “Kumpas kuruldu.” diyorsunuz, niye
“Kandırıldık.” diyorsunuz Beyefendi?
MEHMET
METİNER (İstanbul) – Paralel sevicilik yapıyorsunuz.
AHMET
UZER (Gaziantep) – Hükûmetle ilgisini izah eder misiniz?
KADRİ
ENİS BERBEROĞLU (Devamla) – Yahu boş verin. Kim, hangisi, Cumhuriyet Halk
Partisi zamanında mı girdi Tuncay Özkan?
MEHMET
METİNER (İstanbul) – Cemaat halk partisi oldunuz. 
KADRİ
ENİS BERBEROĞLU (Devamla) – Yoksa Mustafa Balbay zamanında mı girdi?
MEHMET
METİNER (İstanbul) – Kendi celladınıza aşıksınız ya.
KADRİ
ENİS BERBEROĞLU (Devamla) – Vallahi biz celladımızı içeri atacağız inşallah
kısmetse.
MEHMET
METİNER (İstanbul) – Kim attı onları içeriye? 
BAŞKAN
– Sayın milletvekilleri, lütfen, müdahale etmeyelim.
Buyurun
Sayın Berberoğlu…
MEHMET
METİNER (İstanbul) – Deminden beri paralel sevicilik yapıyorsunuz.
KADRİ
ENİS BERBEROĞLU (Devamla) – Yahu devam edin, devam edin siz, boş verin. 
İSMET
UÇMA (İstanbul) – Genel Kurula dönün, Genel Kurula Enis Bey.
KADRİ
ENİS BERBEROĞLU (Devamla) – İkincisi Sayın Bakana önerim: Medyanın her şeyinden
bahsediyorsunuz, bir tek reklam gelirlerinden, kapılarında bekleyen vergi
memurlarından, kayyumlarından bahsetmiyorsunuz, gelin onları da tartışalım.
MEHMET
METİNER (İstanbul) – Bu kadar pişkinliğe pes ya!
KADRİ
ENİS BERBEROĞLU (Devamla) – Bir gecede kapatılan gazetelerden bahsedelim, bir
gecede karartılan ekranlardan bahsedelim, kapısında her gün vergi müfettişi
bekleyen büyük medya kuruluşlarından bahsedelim.
MEHMET
METİNER (İstanbul) – Onlar sizi içeri tıktılar, paralelin savcıları tıktı sizi
içeri.
KADRİ
ENİS BERBEROĞLU (Devamla) – Ne yapıyoruz, bir dakika; neyden bahsediyoruz,
hangi medyadan bahsediyoruz? Bugün, 10 bin satan gazetenin içimizde olan
yazarının bağırtılarına, çığlıklarına kanmayın. 
MEHMET
METİNER (İstanbul) – Hadi oradan, nasıl gazeteci olduğunu biliriz senin!
BAŞKAN
– Sayın milletvekilleri, lütfen; lütfen sayın milletvekilleri, müdahale
etmeyelim.
KADRİ
ENİS BERBEROĞLU (Devamla) – Güzel. Ben de senin nasıl gazeteci olduğunu
bilirim. Konuşmaya başladığımdan beri bana sataşıyorsun. Sen gel buraya,
cevabını bana ver ya, niye oturduğun yerden laf atıyorsun? Ben Sayın Bakanla
muhatabım, seninle değilim. (AK PARTİ sıralarından gürültüler)
MEHMET
METİNER (İstanbul) – Genel Kurulla muhatapsınız.
ZEHRA
TAŞKESENLİOĞLU (Erzurum) – Efendim, Genel Kurula hitap edin.
KADRİ
ENİS BERBEROĞLU (Devamla) – Devam ediyoruz efendim.
TRT
konusunun, son derece basit bir mantığı var Sayın Bakanım meselenin, o da
şudur: TRT, zatıalinizin mantığına göre Meclis aritmetiğine göre söz hakkı
veriyor. Doğru anladıysam, özetle söylenen bu. E, ben de diyorum ki o zaman, TRT’nin
dış haberlerinin Çin Parlamentosu haberleriyle başlaması, Hint Parlamentosu
haberleriyle devam etmesi ve böyle devam etmesi lazım, dünya nüfusuna mütenasip
bir yayıncılık yapması lazım, olur mu böyle mantık? (AK PARTİ sıralarından
gürültüler) 
HÜSNÜYE
ERDOĞAN (Konya) – On dört yıl önce bunları söylüyor muydunuz?
KADRİ
ENİS BERBEROĞLU (Devamla) – TRT sizin, benim, hepimizin vergileriyle, özellikle
seçim dönemlerinde, bu ülkede adil seçim yapılması üzerine kurulu bir yayın
yapmalıdır. Eğer bunda anlaşamıyorsak yayıncılıktan sizin ile benim anladığım
şey aynı değildir zaten olmamasını da deminden beri gelen parazitten anlıyorum.
Öyle olması da mümkün değil.
MEHMET
METİNER (İstanbul) – Biz Hürriyet’teki yayıncılığı da biliriz, tetikçiliğinizi
de biliriz.
KADRİ
ENİS BERBEROĞLU (Devamla) – Son olarak, yine Sayın Bakana hitaben konuşmak
istiyorum ve konuşmamı bitirmek istiyorum: Bakın, 1982’de tesadüfen aynı yerde
bulunmuşuz fakat o yer bugün sizi 317 milletvekiliyle gönderen millî iradenin
tam aksi yöndü. Sakın unutmayın, biz yüzde 7,5’tuk, onlar yüzde 92,5’tu; ben de
Anayasa’ya “hayır” dedim, zatıaliniz de Anayasa’ya “hayır” demişsiniz. Ben hâlâ
aynı yerdeyim, siz nerede olduğunuzu bir daha düşünün efendim.
Çok
teşekkür ederim. (CHP sıralarından alkışlar) 
BAŞKAN
– Evet sayın milletvekilleri, böylece birinci turdaki konuşmalar
tamamlanmıştır.
ÇAĞLAR
DEMİREL (Diyarbakır) – Sayın Başkan...
BAŞKAN
– Buyurun Sayın Demirel.
AHMET
UZER (Gaziantep) – “Demirel” dediği Süleyman Demirel!
MEHMET
METİNER (İstanbul) – Bahsettiği Demirel, Süleyman Demirel’di ya!
BAŞKAN
– Lütfen, sayın milletvekilleri…
VI.- AÇIKLAMALAR (Devam)
11.- Diyarbakır Milletvekili Çağlar
Demirel’in, Sur’da üç aydır süren sokağa çıkma yasağı ve ablukanın kalkması
için sivil toplum örgütleri ile Avrupa parlamenterlerinin devreye girdiğine ve
Parlamentonun görev alarak bu sorunu bir an önce çözmesi gerektiğine ilişkin
açıklaması
ÇAĞLAR
DEMİREL (Diyarbakır) – Sayın Başkan, Genel Kurulu saygıya davet ediyorum. 
AHMET
YILDIRIM (Muş) – Sayın Başkan, lütfen uyarın. Ayıp bir şey ama ya! Haddinizi
bilin ya!
BAŞKAN
– Sayın milletvekilleri, lütfen müdahale etmeyelim. 
ÇAĞLAR
DEMİREL (Diyarbakır) – Genel Kurulu ve AKP milletvekillerini bu Parlamentoda
saygıya davet ediyorum. 
YILMAZ
TUNÇ (Bartın) – Ne var Genel Kurulda? 
MEHMET
METİNER (İstanbul) – Siz saygılı olacaksınız siz. 
AHMET
YILDIRIM (Muş) – Git aynaya bak, saygıdan söz ediyor. Git aynaya bak, elini
indir aşağı be! 
BAŞKAN
– Buyurun Sayın Demirel. 
Sayın
Demirel, mikrofonunuz açık buyurun size söz verdim. 
AHMET
YILDIRIM (Muş) – Sayın Başkan, bakın, Sayın Demirel’le saygı, üslup dışında
konuşuyor. 
BAŞKAN
– Sayın milletvekilleri, lütfen her birimiz burada her bir milletvekilini
saygıyla dinlemek durumundayız. 
Lütfen
buyurun Sayın Demirel. 
ÇAĞLAR
DEMİREL (Diyarbakır) – Yani ne diyeceğimizi bilmiyoruz, gerçekten bu kadar
saygısızca davranmayı -bu Parlamento kabul ediyorsa- bütün Türkiye halkları
görüyor, AKP sıralarındaki bu saygısızca davranışları bütün Türkiye halkları
izliyor ve görüyor, ben sadece bunu söyleyeyim. 
MEHMET
METİNER (İstanbul) – Saygısızlığı siz yapıyorsunuz siz, dibine kadar
saygısızsınız. 
ÇAĞLAR
DEMİREL (Diyarbakır) – Çünkü, ben, gerçekten sizler daha önce de ifade ettiniz,
hani “yaralayıcı sözler” diye ifade ediyorsunuz, asla kullanmam, kullanmak da
istemem, kendime yakıştırmam. O yüzden, atılan lafların hepsini kendilerine
iade etmek dışında başka söyleyecek… 
MEHMET
METİNER (İstanbul) – Cumhurbaşkanına “Önce Müslüman ol.” diyecek kadar
saygısızsınız. 
ÇAĞLAR
DEMİREL (Diyarbakır) – …bir şeyim yoktur yani kendilerine saygısızlıklarının
ifadesidir, Parlamentoya saygısızlığın ifadesidir. Bakın, sayın bakanlar
konuşurken de aynı şekildeydi, dün de Başbakan burada kendilerine saygılı
olmaları gerektiğine yönelik bir uyarıda bulunduğunu ifade etti. Ama, bu,
sadece dün için miydi, sadece genel başkanların konuşmasına ilişkin midir?
Bence Sayın Başbakanın bundan sonraki süreçte bu Parlamentoda saygılı bir
şekilde konuşması gerektiğini bütün milletvekillerine… 
MEHMET
METİNER (İstanbul) – Kendi genel başkanına söyleyeceksiniz bunu. 
ÇAĞLAR
DEMİREL (Diyarbakır) – …aktarması gerekiyor, ben bunu söyleyeyim. Sadece şunu
ifade edeceğim…
MEHMET
METİNER (İstanbul) – Bir de Mersin’de… Kendi genel başkanınıza saygıyı
öğreteceksiniz. (HDP sıralarından gürültüler)
BAŞKAN
– Sayın milletvekilleri, lütfen ama…
Buyurun,
siz devam edin. 
GARO
PAYLAN (İstanbul) – Arkadaşlar, şu Metiner’i bir susturun ya! 
ÇAĞLAR
DEMİREL (Diyarbakır) – Sayın Bakan, 12 Eylül dönemindeki darbe süreçlerinde
yaşananları ifade etti ve hepimiz bütün darbelere karşı olduğumuzu da söyledik
ama ben şunu ifade edeceğim: Evet, 12 Eylül döneminde sıkıyönetimde, darbe
süreçlerinde sokağa çıkma yasakları sadece iki üç gün vardı ama şu anda
Türkiye’de Cizre’de, Sur’da, Silopi’de, Nusaybin’de, İdil’de ve özelde de Sur
için söyleyeyim ki, bugün seksen sekizinci gün yani üç ayı dolduran bir sokağa
çıkma yasağı ve bir abluka vardır. Yani, bunu ifade ederken orada yaşayan
çocukların, orada yaşayan kadınların… Oradaki ablukanın bir an önce kalkması
için sivil toplum örgütlerinin, Avrupa parlamenterlerinin devreye girdiği ve
bunun ortadan kaldırılması gerektiğini ifade eden bir durum söz konusudur. (AK
PARTİ sıralarından gürültüler) 
BAŞKAN
– Lütfen sayın milletvekilleri…
ÇAĞLAR
DEMİREL (Diyarbakır) – Yani, yaşam hakkı ihlalinin ortadan kaldırılması için,
Türkiye'nin geleceği için…
BAŞKAN
– Teşekkür ediyorum Sayın Demirel… 
ÇAĞLAR
DEMİREL (Diyarbakır) – Başkan, sözüm daha bitmedi, mikrofonda ışık daha hâlâ
yanıyor. (AK PARTİ sıralarından gürültüler) 
BAŞKAN
– Bir saniye… Süresiz konuşamazsınız ki. 
ÇAĞLAR
DEMİREL (Diyarbakır) – Şöyle…
(Mikrofon
otomatik cihaz tarafından kapatıldı) 
BAŞKAN
– Şimdi, herkes süresiz konuşmuyor Sayın Demirel.
ÇAĞLAR
DEMİREL (Diyarbakır) – Toparlayacağım Başkan, toparlıyorum zaten. 
BAŞKAN
– Bitirin Sayın Demirel, lütfen bitirin.
Mikrofonu
bir dakika daha açıyorum.
ÇAĞLAR
DEMİREL (Diyarbakır) – Zaten toparlayacağım Başkan, uzatmaya da niyetim yok. 
Şimdi,
yaşanan bu vahşetin, Cizre’de yaşanan vahşetin aynısının…
ABDULLAH
BAŞCI (İstanbul) – Sayın Başkan, bunu elli sefer dinledik biz burada. Elli
sefer dinledik biz bunu ya! Her gün bunu mu dinleyeceğiz biz ya?
ÇAĞLAR
DEMİREL (Diyarbakır) – …Sur’da yaşanmaması için Avrupa parlamenterleri
Diyarbakır’da ve bir çağrı yapıyor ama biz burada defalarca söylememize rağmen
hâlâ bir komisyon oluşturamadık,.
MEHMET
METİNER (İstanbul) – Sayın Başkan, vahşetin sorumluları da failleri de
kendileridir. 
ZEHRA
TAŞKESENLİOĞLU (Erzurum) – Ya şunun mantığını açıklar mısınız, adamların
bodrumda ne işi var? Binanın içinde durmak varken, bodrumda ne işi var?
ÇAĞLAR
DEMİREL (Diyarbakır) – Hâlâ buna yönelik bir adım atamadık ve şu anda çocuklar
çok ağır bir şekilde yaralı ve kadınlar yaralı orada. 
Ben
toparlayarak ifade ediyorum ki, bir an önce bu Parlamentonun görev alması ve bu
sorunu yerinde çözmesi gerekir.
Teşekkür
ediyorum.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
A) CUMHURBAŞKANLIĞI (Devam)
1) Cumhurbaşkanlığı 2016 Yılı
Merkezî Yönetim Bütçesi
2) Cumhurbaşkanlığı 2014 Yılı
Merkezî Yönetim Kesin Hesabı
B) TÜRKİYE BÜYÜK MİLLET
MECLİSİ (Devam)
1) Türkiye Büyük Millet
Meclisi 2016 Yılı Merkezî Yönetim Bütçesi
2) Türkiye Büyük Millet
Meclisi 2014 Yılı Merkezî Yönetim Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu
2016 Yılı Merkezî Yönetim Bütçesi
2) Kamu Denetçiliği Kurumu
2014 Yılı Merkezî Yönetim Kesin Hesabı
Ç) SAYIŞTAY (Devam)
1) Sayıştay 2016 Yılı Merkezî
Yönetim Bütçesi
2) Sayıştay 2014 Yılı Merkezî
Yönetim Kesin Hesabı
D) ANAYASA MAHKEMESİ (Devam)
1) Anayasa Mahkemesi 2016 Yılı
Merkezî Yönetim Bütçesi
2) Anayasa Mahkemesi 2014 Yılı
Merkezî Yönetim Kesin Hesabı
E) YARGITAY (Devam)
1) Yargıtay 2016 Yılı Merkezî
Yönetim Bütçesi
2) Yargıtay 2014 Yılı Merkezî
Yönetim Kesin Hesabı
F) DANIŞTAY (Devam)
1) Danıştay 2016 Yılı Merkezî
Yönetim Bütçesi
2) Danıştay 2014 Yılı Merkezî
Yönetim Kesin Hesabı
G) BAŞBAKANLIK (Devam)
1) Başbakanlık 2016 Yılı
Merkezî Yönetim Bütçesi
2) Başbakanlık 2014 Yılı
Merkezî Yönetim Kesin Hesabı
Ğ) MİLLÎ İSTİHBARAT
TEŞKİLATI MÜSTEŞARLIĞI (Devam)
1) Millî İstihbarat Teşkilatı
Müsteşarlığı 2016 Yılı Merkezî Yönetim Bütçesi
2) Millî İstihbarat Teşkilatı
Müsteşarlığı 2014 Yılı Merkezî Yönetim Kesin Hesabı
H) MİLLÎ GÜVENLİK KURULU
GENEL SEKRETERLİĞİ (Devam)
1) Millî Güvenlik Kurulu Genel
Sekreterliği 2016 Yılı Merkezî Yönetim Bütçesi
2) Millî Güvenlik Kurulu Genel
Sekreterliği 2014 Yılı Merkezî Yönetim Kesin Hesabı
I) DİYANET İŞLERİ BAŞKANLIĞI (Devam)
1) Diyanet İşleri Başkanlığı
2016 Yılı Merkezî Yönetim Bütçesi
2) Diyanet İşleri Başkanlığı
2014 Yılı Merkezî Yönetim Kesin Hesabı
İ) RADYO VE TELEVİZYON ÜST KURULU (Devam)
1) Radyo ve Televizyon Üst
Kurulu 2016 Yılı Merkezî Yönetim Bütçesi
2) Radyo ve Televizyon Üst
Kurulu 2014 Yılı Merkezî Yönetim Kesin Hesabı
J) BASIN-YAYIN VE
ENFORMASYON GENEL MÜDÜRLÜĞÜ
(Devam)
1) Basın-Yayın ve Enformasyon
Genel Müdürlüğü 2016 Yılı Merkezî Yönetim Bütçesi
2) Basın-Yayın ve Enformasyon
Genel Müdürlüğü 2014 Yılı Merkezî Yönetim Kesin Hesabı
K) TÜRKİYE İNSAN HAKLARI
KURUMU (Devam)
1) Türkiye İnsan Hakları
Kurumu 2016 Yılı Merkezî Yönetim Bütçesi
2) Türkiye İnsan Hakları
Kurumu 2014 Yılı Merkezî Yönetim Kesin Hesabı
BAŞKAN
– Evet, sayın milletvekilleri, birinci turdaki konuşmalar tamamlanmıştır.
Şimdi,
yirmi dakika süreyle soru-cevap işlemi yapacağız.
Yirmi
dakikanın on dakikası sorulara ayrılacak, on dakikada soruları Hükûmet cevaplandıracaktır.

Daha
önceden sisteme giren sayın milletvekillerine sırasıyla söz vereceğim.
Sayın
Haberal, buyurun.
ERKAN
HABERAL (Ankara) – Teşekkür ederim Sayın Başkan.
İktidarınız
süresince Avrupa İnsan Hakları Mahkemesine kaç vatandaşımız başvuru yapmış, bu
davaların kaçı sonuçlanmıştır? Sonuçlanan davaların kaçında Avrupa İnsan
Hakları Mahkemesi Türkiye’yi haksız bulmuştur. Haksız bulunduğumuz davalarda ne
kadar tazminat ödenmeye mahkûm olmuşuzdur? 
İkinci
sorum: Teröristbaşı ve terörist unsurlarla geçmişte olduğu gibi yapılan gizli
görüşmeler var mıdır? Türk milletinin bunlardan haberi olacak mıdır? 
Üçüncü
sorum: İstinaf mahkemeleri ne zaman açılıp yargı içinde, özellikle Yargıtaydaki
paralel unsurlar temizlenecektir? 
Teşekkür
ederim. 
BAŞKAN
– Sayın Erdoğan… 
MEHMET
ERDOĞAN (Muğla) – Teşekkür ediyorum Sayın Başkan.
Sayın
Bakan, Sayın Cumhurbaşkanının Başbakanlık görevinden ayrılmadan birkaç gün önce
örtülü ödenekten 100 milyon TL para çektiği doğru mudur? 
Cumhurbaşkanlığının
50 yeni araç alacağı doğru mudur? Cumhurbaşkanının 50 araç alması israf değil
midir? 
Ayrıca
fahri Kur'an kursu öğreticilerine kadro vermeyi düşünüyor musunuz? Vekil
imamlara kadro vermeyi düşünüyor musunuz?
Teşekkür
ediyorum. 
BAŞKAN
– Sayın Aydın… 
KAMİL
AYDIN (Erzurum) – Teşekkür ederim Sayın Başkan. 
Başta
enerji kurumları olmak üzere bazı kurumsal özelleştirmeler sonucu birçok
haksızlıklar ve mağduriyetler hasıl olmuştur. Seçim bölgem olan Erzurum’daki
TEDAŞ müessesesinin özelleştirilmesi sonucu farklı kamu kurumlarına dağıtılan
personelin maaşları, çalışma şartları, iş tanımları ve pozisyonlarıyla ilgili
belirsizlikten doğan haksızlıkların giderilmesi için gerekli düzenlemelerin
yapılması ve Türkiye’ye şamil kılınması konusunda bir çalışmanız var mı? 
Teşekkür
ederim. 
BAŞKAN
– Sayın Sarıhan… 
ŞENAL
SARIHAN (Ankara) – Birleşmiş Milletler İnsan Hakları Komitesinin 13 Ekim 2012
tarihli sonuç gözlemlerinde “Devlet, ulusal İnsan Hakları Kurumunu kuran 2012
tarihli yasayı, yapısal ve mali bağımsızlığı garanti altına alacak şekilde ve
tam anlamıyla Paris Prensiplerine uyumlu olarak değiştirmelidir.” denilmişti.
Aynı görüş 2015’te Birleşmiş Milletler periyodik değerlendirme toplantısında da
yer aldı. Son olarak da 64’üncü Hükûmetin 2016 Yılı Eylem Planı’nda Türkiye
İnsan Hakları Kurumunun etkinliğinin artırılacağı söyleniyordu. Şimdi, yeni
yasa tasarısı yapısal ve mali bağımsızlığı tamamen ortadan kaldıran bir yapıya
sahip. Acaba bu konuda herhangi bir değişiklik yapılması düşünülüyor mu? Çünkü,
aksi hâlde gerçekten bağımsız bir kurumun oluşması mümkün olmayacak.
Teşekkür
ederim.
BAŞKAN
– Sayın Şimşek…
BAKİ
ŞİMŞEK (Mersin) – Teşekkür ediyorum Sayın Başkan.
Sayın
Bakanıma soruyorum: Çukurova havaalanı ihalesi ekim ayında yapılacak diye
“billboard”lara astık, daha sonra ocak ayında ihaleye çıkılacaktı ama
yap-işlet-devret modeliyle bu ihale yapılamadı. Şimdi “Kendimiz yapacağız,
devlet yapacak.” diyoruz. Bununla ilgili somut bir ihale tarihi verebiliyor
musunuz? Mersin halkı bunu bekliyor. 
2
milyon nüfusu olan Mersin Devlet Hastanesinde maalesef bir yanık ünitesi
bulunmamaktadır. Şu anda Tarsus Devlet Hastanesinde yüzde 95 yanık olan Kutluay
Elvan adındaki hasta üç gündür sevk edilecek yer bulamamaktadır. Çığır
açtığımız sağlıkta geldiğimiz durum bu mudur? 
Yine,
yazın nüfusu 100 bini bulan Çamlıyayla’da diyaliz ünitesi yoktur. İnsanlar her
gün 120 kilometre yolu gidip gelmek zorunda kalıyorlar. 
2013
yılında açacak olduğumuz Pamukluk barajı maalesef yine durmuştur, çalışan
işçiler maaşını alamamaktadır, müteahhit firma zor durumdadır. Bu konuda
yardımcı olacak mısınız? 
Bir
de, Hükûmetiniz Salih Müslim’le görüştü mü? Buna Türk pasaportu verdi mi? Bu
konudaki düşüncelerinizi almak istiyorum.
Teşekkür
ederim. 
BAŞKAN
– Sayın Kuyucuoğlu…
SERDAL
KUYUCUOĞLU (Mersin) – Teşekkürler Sayın Başkan.
“Tam
bağımsız Türkiye, kahrolsun emperyalizm, yaşasın Kürt ve Türk halklarının
kardeşliği” diyen deniz Gezmiş’i saygıyla anıyorum. 
Sayın
Mersinli Bakanımız “Vaatlerimizin yüzde 82’sini yerine getirdik, neyin sözünü
verdiysek yapıyoruz.” dedi. Seçim öncesi binlerce “billboard”da, onlarca sözler
verdiniz bölgemizle ilgili. Özellikle iki tanesini belirtmek istiyorum. “Tarsus
Kazanlı turizm bölgesinin yol istimlaki için acele istimlak kararı alındı.”
dediniz ama altı ay geçti, bugüne kadar herhangi bir işlem yapılmadı. 
Yine,
Çukurova havaalanıyla ilgili “15 Ocakta Resmî Gazete’de yayınlandı -seçim
öncesi biliyorsunuz- ihaleye çıkıyoruz.” dediniz ve “Söz verdik, yapıyoruz.”
dediniz, “billboard”lara astınız ama aralık ayında seçimlerden sonra bu
ihalenin iptal edildiği Resmî Gazete’de yayınlandı. 
BAŞKAN
– Sayın Aydın…
ERKAN
AYDIN (Bursa) – Sayın Bakan, Devlet Denetleme Kurulu, Türkiye Cumhuriyeti
Cumhurbaşkanlığına bağlı olarak çalışan, yönetim işlerinin hukuka uygun,
düzenli ve verimli bir şekilde yürütülüp geliştirilmesi amacıyla kurulmuş
denetim kurumudur. 
Kurulun
temel görevlerinden biri, kurum ve kuruluşlardaki yolsuzluk ve usulsüzlükleri
araştırmaktır; oysa 17-25 Aralık soruşturmaları gibi önemli iddiaların yer
aldığı durumlarda ve son yıllarda kurulun çalıştırılmadığını görmekteyiz. 
Öte
yandan, kurulun soruşturma sonuçları da kamuoyuna yansımamaktadır. Kurulun
açıkladığı en son rapor 14 Şubat 2014 tarihindedir. 
Uzun
dönem temiz bir toplumun umudu olan Devlet Denetleme Kurulu neden
çalıştırılmamaktadır?
BAŞKAN
– Sayın Türkmen…
ELİF
DOĞAN TÜRKMEN (Adana) – Teşekkür ederim Başkanım.
1)
Sayın Bakan, 8/2/2016 tarihli bir elektrik faturasında enerji tüketim bedeli
239 lira 50 kuruş, ödenecek tutar 437 lira 20 kuruş; vatandaş, neredeyse
kullandığı elektrik bedeli kadar dağıtım bedeli, Enerji Fonu, TRT payı, KDV
ödemekte. 
Asgari
ücretin 1.300 TL olduğu Türkiye’de elektrik fiyatlarında iyileştirme düşünüyor
musunuz?
2)
Adana Merkez Yüreğir ilçesinde Karataş’tan E-5’e kadar hizmet eden Karşıyaka
Devlet Hastanesi kapatılmıştır. Bu bölgede mesai saatleri içinde aile hekimi
dışında vatandaşın sağlığa erişimi söz konusu olamamaktadır. Bu bölge için bir
hastane düşünüyor musunuz? 
3)
Feke-Mansurlu-Gaffaruşağı yolunun bakım çalışmaları için bir planlama yapılmış
mıdır?
Teşekkür
ederim. 
BAŞKAN
– Sayın Sertel…
ATİLA
SERTEL (İzmir) – Sayın Başkan, Sayın Bakan; Ödemiş-Çaylı-Kiraz-Beydağ-Kaymakçı
yolu çok gezdiğim seçim sathı mahallindeki bir yolumuz; çok dar ve kötü bir
yol. İzmir’e değer verilmesini ve o yolların yapılmasını istiyorum. 
Ayrıca,
çok önemli bir konu; Arıkbaşı köyünde yaklaşık üç yüz dört yüz yıllık ağaçlar
var ve yaklaşık yedi sekiz yıldır da Torbalı-Bayındır-Ödemiş-Kiraz yolu
bölünmüş yol olarak yapılmaya çalışılıyor ama bir türlü bitirilmedi. Fakat bu
ağaçlar orada kesilmek isteniyor. Sayın Nükhet Hotar Hanımefendi söz vermişti
AKP Genel Başkan Yardımcısı “Bu ağaçlar kesilmeyecek.” diye. Şimdi bu ağaçların
işaretlendiği ve kesileceği söyleniyor. Köylüler dâhil herkes orada tedirgin.
Bu ağaçları kurtarmamız ve yolu orada değerlendirmemiz gerekir diye
düşünüyorum. 
Saygılar
sunuyorum.
BAŞKAN
– Sayın Akın…
AHMET
AKIN (Balıkesir) – Sayın Bakan, maliyetinin 5 milyar lirayı aştığı ve kaçak
olarak yapıldığı tartışmaları süren, ülkemizde lüks ve şatafatın, örneği görülmemiş
israfın simgesi hâline gelen Cumhurbaşkanlığı Sarayı’nın yıllık elektrik
giderinin 14 milyon yani eski parayla 14 trilyon lirayı geçtiği iddia ediliyor.
Enerjide dışa bağımlılığımızın çok yüksek olduğu ve enerji arz güvenliğimizin
sağlanamadığı bir ortamda 11 bin asgari ücretlinin aylık gelirine eşit olan
sarayın elektrik faturasını düşürmek, daha mütevazı rakamlara indirmek için bir
çalışma yapılmakta mıdır? Cumhurbaşkanlığı Sarayı’nda halkımıza örnek teşkil
edecek şekilde hem elektrik faturasında hem de diğer savurgan harcamalarında
bir tasarruf düşünülmekte midir? 
Teşekkürler.
BAŞKAN
– Sayın Çam…
MUSA
ÇAM (İzmir) – Teşekkür ederim Sayın Başkan. 
Sarayın
gerçek maliyeti, bugüne kadar harcanan paranın toplamı ne kadardır, aylık doğal
gaz giderleri ne kadardır? Bugüne kadar saraya taşınan muhtarların sayısı
kaçtır, bunları kim belirliyor ve bunların giderleri, masrafları hangi bütçeden
karşılanıyor? 
Teşekkür
ediyorum.
BAŞKAN
– Evet, teşekkür ediyoruz.
Şimdi,
soruları cevaplandırmak üzere… 
CEYHUN
İRGİL (Bursa) – Sorularımız kaldı Sayın Başkan.
MUSA
ÇAM (İzmir) – Bir kişi daha sorabilir.
BAŞKAN
– …Hükûmet adına Başbakan Yardımcısı Sayın Lütfi Elvan.
Buyurun
Sayın Elvan.
BAŞBAKAN
YARDIMCISI LÜTFİ ELVAN (Mersin) – Sayın Başkan, çok teşekkür ediyorum.
Öncelikle,
şu anda, Mersin’de yanık hastası durumunda olan kişiyle ilgili olarak,
Gaziantep’teki bir hastaneye nakli gerçekleştiriliyor. Onunla ilgili olarak
arkadaşlarımız devreye girdiler, yardımcı oluyorlar. 
Mersin’deki
hastaneyle ilgili olarak, biliyorsunuz, Türkiye’nin ilk şehir hastanesi
Mersin’de açılacak. Haziran ayına kadar bu çalışmalar tamamlanıyor. 1.200 yatak
kapasiteli hastane, Mersin Şehir Hastanemiz tüm üniteleriyle birlikte Mersinli
hemşehrilerimizin hizmetine girecek.
Diğer
taraftan, bir başka soru, Çukurova havaalanına yönelik yöneltildi. Bu konuyla
ilgili olarak bildiğiniz gibi Çukurova havaalanı daha önce yap-işlet-devret
modeli çerçevesinde ihale edilmişti. Ancak ilgili müteahhit maalesef bu projeyi
tamamlayamadı, aşağı yukarı 50 milyon euro civarında bir para harcamasına
rağmen bu yatırımı tamamlayamadı. Bunun üzerine seçim öncesi tekrar
yap-işlet-devret modeli çerçevesinde ihaleye çıkıldı ve çıkılan bu ihalede de
maalesef, tek bir teklif gelmesi nedeniyle Ulaştırma Bakanlığımız bu ihaleyi
iptal etti. Bunun üzerine… 
SERDAL
KUYUCUOĞLU (Mersin) – İhale yapılmadan iptal edildi.
BAŞBAKAN
YARDIMCISI LÜTFİ ELVAN (Mersin) – Efendim, tek bir teklif geliyor.
SERDAL
KUYUCUOĞLU (Mersin) – İhale tarihinden bir ay önce.
BAŞBAKAN
YARDIMCISI LÜTFİ ELVAN (Mersin) – Tek bir teklif gelmesi ve böyle bir teklif
verilemeyeceği yönünde ifadede bulunulması nedeniyle iptal edildi. Bunun
üzerine, ben Ulaştırma Bakanımızla bir araya gelip bu sorunun kökünden çözümü
için karşılıklı konuştuk, tartıştık ve bunun kamu tarafından, bizatihi
Ulaştırma Bakanlığımız tarafından yapılması konusunda hemfikir olduk ve bu
çerçevede Devlet Hava Meydanları İşletmesi Genel Müdürlüğümüz tüm çalışmalarını
tamamladı ve kamu tarafından yani Ulaştırma Bakanlığımız tarafından yapılması için
Yüksek Planlama Kurulu kararı gerekiyor idi. Yüksek Planlama Kurulu kararı için
gerekli yazışmalar yapıldı hem Maliye Bakanlığından hem Kalkınma Bakanlığından
hem de Hazine Müsteşarlığından uygun görüşler alınarak imzaya açıldı. Dün
itibarıyla Yüksek Planlama Kurulu kararı tamamlanmış oldu ve önümüzdeki
günlerde muhtemelen iki hafta içerisinde Çukurova havaalanımızın ihalesine
çıkacağız ve Ulaştırma Bakanlığımız tarafından tüm masrafları karşılanmak üzere
bu yatırımı gerçekleştireceğiz.
Diğer
bir husus, İnsan Hakları Kurumuna yönelik olarak. Öncelikle şunu ifade
etmeliyim: İnsan Hakları Kurumumuz idari ve mali açıdan özerk bir yapıdadır.
Diğer birçok örnek ülkede olduğu gibi -biraz önce de konuşmamda ifade ettim-
kurul yapısı, Bakanlar Kurulu ve Cumhurbaşkanlığı tarafından atanan bir
şekilde. Bunun çok sayıda Avrupa’da örnekleri var. Ancak, İnsan Hakları
Kurumumuza “İdari ve mali açıdan özerk değil.” gibi bir ifade kullanılması bu
kurumumuza yönelik doğru bir ifade değil, idari ve mali açıdan özerk bir kurumdur.

İnsan
hakları ve eşitlik kurumuna gelince, yeni kuracağımız kuruma gelince, bunu
sizler de biliyorsunuz, ayrımcılıkla mücadeleye yönelik bir kanun tasarısı
hazırlandı ve daha sonra bu ayrımcılıkla ilgili husus ile İnsan Hakları
Kurumunun birleştirilmesi ve tek bir kurum olması konusunda karar verildi.
Bunun gerekçesi de şu idi: İnsan hakları konusunu ayrımcılıktan ayırabilmeniz
mümkün değil, ayrımcılığı da insan haklarından ayırabilmeniz mümkün değil.
Dolayısıyla, diğer örnek olabilecek ülkelere baktığımızda ülkelerin, özellikle
Avrupa ülkelerinin bir çoğunda insan hakları konusu ile ayrımcılığın aynı kurum
tarafından yürütüldüğünü görüyoruz. Biz de bu çerçevede İnsan Hakları Kurumu
ile ayrımcılıkla mücadele için oluşturacağımız kurumu birleştirip tek bir kurum
hâline dönüştürme kararı aldık. “İnsan hakları ve eşitlik kurumu” adını verdik.
Bu kurum üç temel işlevi yerine getirecektir. Bir, insan hakları konusu, resen
inceleme yapma yetkisi olacak. İki, işkence ve kötü muameleye yönelik olarak
ulusal önleme mekanizması olarak çalışabilecek ve Birleşmiş Milletler Ek
İhtiyari Protokolü’ne ek konuyla alakalı olarak. Üçüncü ise, ayrımcılıkla
mücadele edebilecekler. 
Kurumun
yapısına gelince, ben bunu İnsan Hakları Komisyonunda da açıkladım, son derece
esnek bir yapı oluşturuyoruz. Kurumun kendi içinde kurul üyelerinin kendi daire
başkanlarını, ilgili birimleri ve o birimlerin hangi görevleri üstlenebileceği
görevini, yetkisini biz kurula verdik. Bizim geleneksel olarak kurumlarımıza
baktığınızda bu yetki yasayla düzenleniyor. Örneğin bir daire başkanlığı, daire
başkanının görevleri, bunların tamamı yasayla düzenleniyor ve bu yasa
çerçevesinde bir işlem yapılıyor. Ama biz yasada genel yapması gereken
sorumluluklar nelerdir, görevleri nelerdir, bunları belirledik ve bu çerçevede
kurula çok geniş bir yetki verdik, esnek bir yapı oluşturduk ki gelecek olan
talepler doğrultusunda kurum kendi içerisinde esnek hareket edebilsin
düşüncesiyle.
Burada,
şunu tekrar etmek istiyorum: Önemli olan atamanın nasıl ve ne şekilde yapıldığı
değildir, önemli olan o kurumun işlevsel bağımsızlığıdır. Yani, kurum çalışmaya
başladığı andan itibaren işlevsel bağımsızlığıdır. Evet, İnsan Hakları
Kurumunun etkinleştirileceğini biz söyledik ama takdir edersiniz ki yarı
zamanlı çalışan kurul üyeleriyle ve 15-20 civarında personelle o İnsan Hakları
Kurumunun etkin olarak çalışabilmesi mümkün değil. Peki, biz ne yaptık? İnsan
Hakları ve Eşitlik Kurumunun kadrosunu 150’ye çıkardık. 
BAŞKAN
– Sayın Elvan, Sayın Kurtulmuş’a da biraz süre kalsın dilerseniz. 
BAŞBAKAN
YARDIMCISI LÜTFİ ELVAN (Mersin) – Bunun dışında, 150’ye çıkarmanın dışında,
yine biliyorsunuz, kurul üyelerini tam zamanlı çalışan, fiilî olarak o kurumda
zaman harcayabilecek bir yapıya dönüştürdük ki o kurul üyeleri tam mesailerini
İnsan Hakları ve Eşitlik Kurumuna verebilsinler diye. 
Ben
çok teşekkür ediyorum efendim. 
BAŞKAN
– Buyurun Sayın Kurtulmuş. 
BAŞBAKAN
YARDIMCISI NUMAN KURTULMUŞ (Ordu) – Sayın Başkan, değerli arkadaşlar; sorulan
bazı soruları vakit darlığı dolayısıyla yazılı cevaplandırırız. 
Özgür
Bey burada yok. Yani, demin ben nasıl sataştım da hangi sataşmadan dolayı söz
verdiniz, onu anlamadım. Ancak, şunu açık söyleyeyim: Eğer herhangi bir şeklide
bir arkadaşımıza bir şey söylemek istersem çok açık bir şekilde bunu söylerim,
herhangi bir sataşma yoluyla bunu ifade etmem. Çünkü, ben oradan konuşurken ya
da buradan konuşurken burada bulunan arkadaşlarımızı siyasi rakiplerimiz olarak
görürüm, düşmanlarımız olarak görmem; lafları dolaştırarak, eğip bükerek bir
şey söylemeyi de asla kendime yediremem. Ne söyleyeceksem açıkça, derim ki:
“Musa Bey kardeşim, Garo Bey arkadaşım, şunu söylüyorum.” derim, açıkça
söylerim. Dolayısıyla herhangi bir sataşma yoktu ama konuşmuş oldu. Eyvallah. 
Şunu
söyleyeceğim: Değerli arkadaşlarım, Türkiye zor bir süreçten geçiyor. Bizim
bütün bu süreçlerden çıkış yolumuz, Türkiye’nin reform istikametindeki
yürüyüşünü hızlandırması. Biz bu reformları hep beraber, Parlamentonun
iradesiyle el ele yapabilme becerisini gösterirsek, ekonomi alanındaki, siyaset
alanındaki ve hukuk alanındaki reformlarımızı yaparsak… Şimdi vakit yok,
konuşamıyoruz ama her biriniz onu takdir edeceksiniz ki, on iki sene evvel, on
beş sene evvel, yirmi sene evvelki Türkiye’yle siyasi ekonomik sistem
bakımından, reformlar açısından baktığınızda mesafe alınmış. Yeterli mi? Değil.
Demin de ifade ettim, henüz Süper Lig’e çıkmadık, “Play-off”ta oynuyoruz.
Birileri Türkiye’yi tekrar bir aşağıya indirmek istiyor, biz de Türkiye’yi
yukarıya, Süper Lig’e çıkaracağız. Bunun yolu, karşımızdaki arkadaşımızın ne
dediğini anlamaya çalışmaktan geçiyor, eleştirilerimizi açık ve net, yürekli
bir şekilde ortaya koymaktan geçiyor. Biz de bunları dinleriz. Ama sonuç
itibarıyla, Türkiye’nin herhangi bir şekilde bu reform istikametinden geri
gitmesi bu çatı altında bulunan ve bulunmayan bütün siyasi partilerin tamamının
aleyhinedir. Dolayısıyla, Türkiye’nin hem iktisadi reformlarını tamamlaması
lazım -bu dinamik bir süreç- zaman içerisinde yenilemesi lazım, siyasi
reformlarını tamamlaması lazım ve Türkiye’nin hukuki reformlarını, başta
Anayasa olmak üzere, diğer yasalar olmak üzere, diğer antidemokratik yasalar
olmak üzere bunları tamamlaması lazım. Bunu yapacak olan yer de… Birileri başka
bir yerden gelip bunu yapmayacak; birilerinin telkinleriyle, birilerinin
tavsiyeleriyle bunlar olmayacak. Emri alacağımız yer bellidir. Milletin
kendisinden, 80 milyonun tamamından bu emri alacağız. 
(Mikrofon
otomatik cihaz tarafından kapatıldı) 
BAŞKAN
– Buyurun tamamlayın Sayın Bakan. 
BAŞBAKAN
YARDIMCISI NUMAN KURTULMUŞ (Ordu) – İnşallah, burada oluşan millî irade
istikametinde de reformlarımızı tamamlayacağız. 
Çok
teşekkür ediyorum. 
BAŞKAN
– Teşekkürler.
ERKAN
HABERAL (Ankara) – Biz teşekkür ediyoruz Sayın Bakan. 3 soru sordum 1’ine cevap
vermediniz efendim, sağ olun! 
ATİLA
SERTEL (İzmir) – Sayın Bakan, ağaçları sormuştum, ağaçları. Arıkbaşı’nda
ağaçlar kesilecek mi?
MUSA
ÇAM (İzmir) – Sayın Başkanım, sorularımıza yazılı cevap verilecek mi,
verilmeyecek mi?
KAMİL
AYDIN (Erzurum) – Efendim, soruların hiçbirine cevap alamadık. Bu nasıl
“Play-off”ta oynamak ya, bu takım küme düşer. Daha bir soruya cevap
veremiyorsunuz!
BAŞKAN
– Şimdi sırasıyla birinci turda yer alan bütçelerin bölümlerine geçilmesi
hususunu ve bölümlerini ayrı ayrı okutup oylarınıza sunacağım. 
Cumhurbaşkanlığı 2016 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
Bölümleri okutuyorum:
01)
CUMHURBAŞKANLIĞI
1) Cumhurbaşkanlığı 2016 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu
Hizmetleri 434.096.000
BAŞKAN – Kabul edenler… Etmeyenler… Kabul edilmiştir.
 GENEL
TOPLAM 434.096.000
BAŞKAN – Kabul edenler... Etmeyenler... Kabul
edilmiştir.
Cumhurbaşkanlığı 2016 yılı merkezî yönetim bütçesinin
bölümleri kabul edilmiştir.
Cumhurbaşkanlığı 2014 yılı merkezî yönetim kesin
hesabının bölümlerine geçilmesini oylarınıza sunuyorum: Kabul edenler...
Etmeyenler... Kabul edilmiştir.
2) Cumhurbaşkanlığı 2014 Yılı
Merkezî Yönetim Kesin Hesabı
BAŞKAN – (A) cetvelinin genel toplamını okutuyorum:
(A) CETVELİ






(TL)



Toplam
Ödenek 266.936.000,00
Bütçe
Gideri 244.631.156,70
İptal
Edilen Ödenek 22.304.843,30
BAŞKAN – (A) cetvelini kabul edenler... Etmeyenler...
Kabul edilmiştir.
Cumhurbaşkanlığı 2014 yılı merkezî yönetim kesin
hesabının bölümleri kabul edilmiştir.
Türkiye Büyük Millet Meclisi 2016 yılı merkezî yönetim
bütçesinin bölümlerine geçilmesini oylarınıza sunuyorum: Kabul edenler...
Etmeyenler... Kabul edilmiştir.
Bölümleri okutuyorum:
02)
TÜRKİYE BÜYÜK MİLLET MECLİSİ 
1) Türkiye Büyük Millet Meclisi 2016 Yılı Merkezî
Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu
Hizmetleri 840.029.000
BAŞKAN – Kabul edenler… Etmeyenler… Kabul edilmiştir.
 GENEL
TOPLAM 840.029.000
BAŞKAN – Kabul edenler... Etmeyenler... Kabul
edilmiştir.
Türkiye Büyük Millet Meclisi 2016 yılı merkezî yönetim
bütçesinin bölümleri kabul edilmiştir.
Türkiye Büyük Millet Meclisi 2014 yılı merkezî yönetim
kesin hesabının bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
2) Türkiye Büyük Millet
Meclisi 2014 Yılı Merkezî Yönetim Kesin Hesabı
BAŞKAN – (A) cetvelinin genel toplamını okutuyorum:
(A) CETVELİ






(TL)



Toplam
Ödenek 779.516.094,95
Bütçe
Gideri 689.220.324,21
İptal
Edilen Ödenek 82.313.822,73
Ertesi
Yıla Devredilen Ödenek 7.981.948,01
BAŞKAN – (A) cetvelini kabul edenler... Etmeyenler...
Kabul edilmiştir.
Türkiye Büyük Millet Meclisi 2014 yılı merkezî yönetim
kesin hesabının bölümleri kabul edilmiştir.
Kamu Denetçiliği Kurumu 2016 yılı merkezî yönetim
bütçesinin bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
Bölümleri okutuyorum:
40.60)
KAMU DENETÇİLİĞİ KURUMU
1) Kamu Denetçiliği Kurumu 2016 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 03 Kamu Düzeni ve
Güvenlik Hizmetleri 19.288.000
BAŞKAN – Kabul edenler... Etmeyenler... Kabul
edilmiştir.
 GENEL
TOPLAM 19.288.000
BAŞKAN – Kabul edenler... Etmeyenler... Kabul
edilmiştir.
(B) cetvelini okutuyorum:
(B) CETVELİ



Kodu


Açıklama


(TL)



 04 Alınan
Bağışlar ve Yardımlar ile Özel Gelirler 19.068.000
BAŞKAN – Kabul edenler... Etmeyenler... Kabul
edilmiştir.
 05 Diğer Gelirler 220.000
BAŞKAN – Kabul edenler... Etmeyenler... Kabul
edilmiştir.
 TOPLAM 19.288.000
Kamu Denetçiliği Kurumu 2016 yılı merkezî yönetim
bütçesinin bölümleri kabul edilmiştir.
Kamu Denetçiliği Kurumu 2014 yılı merkezî yönetim kesin
hesabının bölümlerine geçilmesini oylarınıza sunuyorum: Kabul edenler...
Etmeyenler... Kabul edilmiştir.
2) Kamu Denetçiliği Kurumu
2014 Yılı Merkezî Yönetim Kesin Hesabı
BAŞKAN – (A) cetvelinin genel toplamını okutuyorum:
(A) CETVELİ






(TL)



Toplam
Ödenek 14.483.730,00
Bütçe
Gideri 13.157.943,83
İptal
Edilen Ödenek 1.325.786,17
BAŞKAN – (A) cetvelini kabul edenler... Etmeyenler...
Kabul edilmiştir.
Kesin hesap (B) cetvelini okutuyorum:
(B) CETVELİ



Kodu


Açıklama


(TL)



Genel Toplam 13.543.000,00
Tahsilat 13.725.165,67
Ret ve İadeler 191,69
Net Tahsilat 13.724.973,98
BAŞKAN – (B)
cetvelini kabul edenler… Kabul etmeyenler… Kabul edilmiştir.
Kamu Denetçiliği Kurumu 2014 yılı merkezî yönetim kesin
hesabının bölümleri kabul edilmiştir.
Sayıştay Başkanlığı 2016 yılı merkezî yönetim
bütçesinin bölümlerine geçilmesini oylarınıza sunuyorum: Kabul edenler... Kabul
etmeyenler... Kabul edilmiştir.
Bölümleri okutuyorum:
06)
SAYIŞTAY BAŞKANLIĞI
1) Sayıştay Başkanlığı 2016 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel Kamu
Hizmetleri 25.437.500
BAŞKAN – Kabul edenler... Kabul etmeyenler... Kabul
edilmiştir.
 02 Savunma
Hizmetleri 20.000
BAŞKAN – Kabul edenler... Kabul etmeyenler... Kabul
edilmiştir.
 03 Kamu Düzeni ve
Güvenlik Hizmetleri 195.699.000
BAŞKAN – Kabul edenler... Kabul etmeyenler... Kabul
edilmiştir.
 09 Eğitim
Hizmetleri 4.500.000
BAŞKAN – Kabul edenler... Kabul etmeyenler... Kabul
edilmiştir.
 GENEL
TOPLAM 225.656.500
BAŞKAN – Kabul edenler... Kabul etmeyenler... Kabul
edilmiştir.
Sayıştay Başkanlığı 2016 yılı merkezî yönetim
bütçesinin bölümleri kabul edilmiştir.
Sayıştay Başkanlığının 2014 yılı merkezî yönetim kesin
hesabının bölümlerine geçilmesini oylarınıza sunuyorum: Kabul edenler... Kabul
etmeyenler... Kabul edilmiştir.
2) Sayıştay Başkanlığı 2014
Yılı Merkezî Yönetim Kesin Hesabı
BAŞKAN – (A) cetvelinin genel toplamını okutuyorum:
(A) CETVELİ






(TL)



Toplam
Ödenek 175.493.300,00
Bütçe
Gideri 151.161.108,06
İptal
Edilen Ödenek 24.332.191,94
BAŞKAN – (A) cetvelini kabul edenler... Kabul
etmeyenler... Kabul edilmiştir.
Sayıştay Başkanlığı 2014 yılı merkezî yönetim kesin
hesabının bölümleri kabul edilmiştir.
Anayasa Mahkemesi
Başkanlığı 2016 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Kabul etmeyenler… Kabul edilmiştir.
Bölümleri
okutuyorum:
03) ANAYASA MAHKEMESİ BAŞKANLIĞI
1) Anayasa Mahkemesi Başkanlığı 2016 Yılı Merkezî
Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 11.130.000
BAŞKAN – Kabul
edenler… Kabul etmeyenler… Kabul edilmiştir.
 03 Kamu Düzeni ve Güvenlik
Hizmetleri 43.844.000
BAŞKAN – Kabul
edenler... Kabul etmeyenler... Kabul edilmiştir.
 GENEL
TOPLAM 54.974.000
BAŞKAN – Kabul
edenler... Kabul etmeyenler... Kabul edilmiştir.
Anayasa
Mahkemesi Başkanlığı 2016 yılı merkezî yönetim bütçesinin bölümleri kabul
edilmiştir.
Anayasa
Mahkemesi Başkanlığı 2014 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Anayasa Mahkemesi Başkanlığı 2014 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 39.069.000,00
Bütçe Gideri 30.952.795,45
İptal Edilen Ödenek 8.116.204,55
BAŞKAN – (A)
cetvelini kabul edenler... Etmeyenler... Kabul edilmiştir.
Anayasa
Mahkemesi Başkanlığı 2014 yılı merkezî yönetim kesin hesabının bölümleri kabul
edilmiştir.
Yargıtay 2016
yılı merkezî yönetim bütçesinin bölümlerine geçilmesini oylarınıza sunuyorum:
Kabul edenler… Etmeyenler… Kabul edilmiştir.
Bölümleri
okutuyorum:
04) YARGITAY
1) Yargıtay 2016 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 37.191.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 177.961.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 215.152.000
BAŞKAN – Kabul
edenler... Etmeyenler... Kabul edilmiştir.
Yargıtay 2016
yılı merkezî yönetim bütçesinin bölümleri kabul edilmiştir.
Yargıtay 2014
yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
2) Yargıtay 2014 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 156.842.520,00
Bütçe Gideri 146.477.742,19
İptal Edilen Ödenek 10.364.777,81
BAŞKAN – (A)
cetvelini kabul edenler... Etmeyenler... Kabul edilmiştir.
Yargıtay 2014
yılı merkezî yönetim kesin hesabının bölümleri kabul edilmiştir.
Danıştay 2016
yılı merkezî yönetim bütçesinin bölümlerine geçilmesini oylarınıza sunuyorum:
Kabul edenler… Etmeyenler… Kabul edilmiştir.
Bölümleri
okutuyorum:
05) DANIŞTAY
1) Danıştay 2016 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 27.209.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 112.578.000
BAŞKAN – Kabul
edenler... Etmeyenler... Kabul edilmiştir.
 09 Eğitim Hizmetleri 6.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 139.793.000
BAŞKAN – Kabul
edenler... Etmeyenler... Kabul edilmiştir.
Danıştay 2016
yılı merkezî yönetim bütçesinin bölümleri kabul edilmiştir.
Danıştay 2014
yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
2) Danıştay 2014 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 97.131.000,00
Bütçe Gideri 95.126.073,95
İptal Edilen Ödenek 2.004.926,05
BAŞKAN – (A)
cetvelini kabul edenler... Etmeyenler... Kabul edilmiştir.
Danıştay 2014
yılı merkezî yönetim kesin hesabının bölümleri kabul edilmiştir.
Başbakanlık 2016 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
Bölümleri okutuyorum:
07)
BAŞBAKANLIK
1) Başbakanlık 2016 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu
Hizmetleri 973.243.000
BAŞKAN – Kabul edenler… Etmeyenler… Kabul edilmiştir.
 02 Savunma
Hizmetleri 2.346.000
BAŞKAN – Kabul edenler... Etmeyenler... Kabul
edilmiştir.
 03 Kamu Düzeni ve
Güvenlik Hizmetleri 9.141.000
BAŞKAN – Kabul edenler... Etmeyenler... Kabul
edilmiştir.
 04 Ekonomik İşler
ve Hizmetler 58.415.000
BAŞKAN – Kabul edenler... Etmeyenler... Kabul
edilmiştir.
 06 İskan ve
Toplum Refahı Hizmetleri 150.000.000
 BAŞKAN – Kabul edenler... Etmeyenler... Kabul edilmiştir.
 07 Sağlık
Hizmetleri 722.000
 BAŞKAN – Kabul edenler...
Etmeyenler... Kabul edilmiştir.
 10 Sosyal
Güvenlik ve Sosyal Yardım Hizmetleri 101.344.000
BAŞKAN – Kabul edenler... Etmeyenler... Kabul
edilmiştir.
 GENEL
TOPLAM 1.295.211.000
BAŞKAN – Kabul edenler... Etmeyenler... Kabul
edilmiştir.
Başbakanlık 2016 yılı merkezî yönetim bütçesinin
bölümleri kabul edilmiştir.
Başbakanlık 2014 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Başbakanlık 2014 Yılı
Merkezî Yönetim Kesin Hesabı
BAŞKAN – (A) cetvelinin genel toplamını okutuyorum:
(A) CETVELİ






(TL)



Toplam
Ödenek 2.402.323.377,29
Bütçe
Gideri 2.310.918.050,37
İptal
Edilen Ödenek 91.405.326,92
BAŞKAN – (A) cetvelini kabul edenler... Etmeyenler...
Kabul edilmiştir.
Başbakanlık 2014 yılı merkezî yönetim kesin hesabının
bölümleri kabul edilmiştir.
Millî İstihbarat Teşkilatı Müşteşarlığı 2016 yılı
merkezî yönetim bütçesinin bölümlerine geçilmesini oylarınıza sunuyorum: Kabul
edenler... Etmeyenler... Kabul edilmiştir.
Bölümleri okutuyorum:
07.75) MİLLÎ İSTİHBARAT TEŞKİLATI MÜŞTEŞARLIĞI
1) Millî İstihbarat Teşkilatı Müsteşarlığı 2016 Yılı
Merkezî Yönetim Bütçesi
ÖDENEK CETVELİ



Kodu


Açıklama


(TL)



 03 Kamu Düzeni ve
Güvenlik Hizmetleri 1.636.803.000
BAŞKAN – Kabul edenler... Etmeyenler... Kabul
edilmiştir.
 GENEL
TOPLAM 1.636.803.000
BAŞKAN – Kabul edenler... Etmeyenler... Kabul
edilmiştir.
Millî İstihbarat Teşkilatı Müsteşarlığı 2016 yılı
merkezî yönetim bütçesinin bölümleri kabul edilmiştir.
Millî İstihbarat Teşkilatı Müsteşarlığı 2014 yılı
merkezî yönetim kesin hesabının bölümlerine geçilmesini oylarınıza sunuyorum:
Kabul edenler... Etmeyenler... Kabul edilmiştir.
2) Millî İstihbarat Teşkilatı
Müsteşarlığı 2014 Yılı Merkezî Yönetim Kesin Hesabı
BAŞKAN – (A) cetvelinin genel toplamını okutuyorum:
(A) CETVELİ






(TL)



Toplam
Ödenek 1.047.889.869,87
Bütçe
Gideri 1.021.684.117,23
İptal
Edilen Ödenek 26.205.752,64
Ertesi
Yıla Devredilen Ödenek 13.727.079,67
BAŞKAN – (A) cetvelini kabul edenler... Etmeyenler...
Kabul edilmiştir.
Millî İstihbarat Teşkilatı Müsteşarlığı 2014 yılı
merkezî yönetim kesin hesabının bölümleri kabul edilmiştir.
Millî Güvenlik Kurulu Genel Sekreterliği 2016 yılı
merkezî yönetim bütçesinin bölümlerine geçilmesini oylarınıza sunuyorum: Kabul
edenler... Etmeyenler... Kabul edilmiştir.
Bölümleri okutuyorum:
07.76) MİLLÎ GÜVENLİK KURULU GENEL SEKRETERLİĞİ
1) Millî Güvenlik Kurulu Genel Sekreterliği 2016 Yılı
Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu
Hizmetleri 25.702.000
BAŞKAN – Kabul edenler… Etmeyenler… Kabul edilmiştir.
 GENEL
TOPLAM 25.702.000
BAŞKAN – Kabul edenler... Etmeyenler... Kabul
edilmiştir.
Millî Güvenlik Kurulu Genel Sekreterliği 2016 yılı
merkezî yönetim kesin hesabının bölümlerine geçilmesini oylarınıza sunuyorum:
Kabul edenler... Etmeyenler... Kabul edilmiştir.
2) Millî Güvenlik Kurulu
Genel Sekreterliği 2014 Yılı Merkezî Yönetim Kesin Hesabı
BAŞKAN– (A) cetvelinin genel toplamını okutuyorum:
(A) CETVELİ






(TL)



Toplam
Ödenek 21.181.420,00
Bütçe
Gideri 21.148.841,64
İptal
Edilen Ödenek 32.578,36
BAŞKAN – (A) cetvelini kabul edenler... Etmeyenler...
Kabul edilmiştir.
Millî Güvenlik Kurulu Genel Sekreterliği 2014 yılı
merkezî yönetim kesin hesabının bölümleri kabul edilmiştir.
Diyanet İşleri Başkanlığı 2016 yılı merkezî yönetim
bütçesinin bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
Bölümleri okutuyorum:
07.86)
DİYANET İŞLERİ BAŞKANLIĞI
1) Diyanet İşleri Başkanlığı 2016 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel Kamu
Hizmetleri 46.024.000
BAŞKAN – Kabul edenler… Etmeyenler… Kabul edilmiştir.
 02 Savunma
Hizmetleri 215.000
BAŞKAN – Kabul edenler... Etmeyenler... Kabul
edilmiştir.
 03 Kamu Düzeni ve
Güvenlik Hizmetleri 10.205.000
BAŞKAN – Kabul edenler... Etmeyenler... Kabul
edilmiştir.
 07 Sağlık
Hizmetleri 1.103.000
BAŞKAN – Kabul edenler... Etmeyenler... Kabul
edilmiştir.
 08 Dinlenme,
Kültür ve Din Hizmetleri 6.424.119.000
BAŞKAN – Kabul edenler... Etmeyenler... Kabul
edilmiştir.
 09 Eğitim
Hizmetleri 1.313.000
BAŞKAN – Kabul edenler... Etmeyenler... Kabul
edilmiştir.
 GENEL
TOPLAM 6.482.979.000
BAŞKAN – Kabul edenler... Etmeyenler... Kabul
edilmiştir.
Diyanet İşleri Başkanlığı 2016 yılı merkezî yönetim
bütçesinin bölümleri kabul edilmiştir.
Diyanet İşleri Başkanlığı 2014 yılı merkezî yönetim
kesin hesabının bölümlerine geçilmesini oylarınıza sunuyorum: Kabul edenler...
Etmeyenler... Kabul edilmiştir.
2) Diyanet İşleri Başkanlığı
2014 Yılı Merkezî Yönetim Kesin Hesabı
BAŞKAN – (A) cetvelinin genel toplamını okutuyorum:
(A) CETVELİ






(TL)



Toplam
Ödenek 5.730.644.464,46
Bütçe
Gideri 5.705.466.534,09
Ödenek
Üstü Gider 98.239.930,05
İptal
Edilen Ödenek 123.412.964,93
Ertesi
Yıla Devreden Ödenek 4.895,49
BAŞKAN – (A) cetvelini kabul edenler... Etmeyenler...
Kabul edilmiştir.
Diyanet İşleri Başkanlığı 2014 yılı merkezî yönetim
kesin hesabının bölümleri kabul edilmiştir.
Radyo ve
Televizyon Üst Kurulu 2016 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
42.01) RADYO VE TELEVİZYON ÜST
KURULU
1) Radyo ve Televizyon Üst Kurulu 2016 Yılı Merkezî
Yönetim Bütçesi



Kodu


Açıklama


(TL)



 01 Genel Kamu Hizmetleri 198.008.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 1.800.000
BAŞKAN – Kabul
edenler… Etmeyenler… Kabul edilmiştir.
 08 Dinlenme, Kültür ve Din
Hizmetleri 47.192.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 247.000.000
BAŞKAN – Kabul
edenler... Etmeyenler... Kabul edilmiştir.
Yalnız, bir
hususu açıklayacağım: “Kabul etmeyenler” deyince kırmızı kart gösteriyorsunuz,
tersinin tersini kabul etmiş oluyorsunuz öyle olunca, bakın; kabul etmemeye
kırmızı kart gösteriyorsunuz, ona göre. (AK PARTİ sıralarından alkışlar)
BÜLENT TURAN
(Çanakkale) – Kayıtlara böyle geçsin Sayın Başkan. Kırmızı kart kaldırmayı bile
beceremediler. 
BAŞKAN – (B)
cetvelini okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 55.555.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 191.445.000
BAŞKAN – Kabul
edenler… Etmeyenler… Kabul edilmiştir.
 TOPLAM 247.000.000
BAŞKAN – Kabul
edenler... Etmeyenler... Kabul edilmiştir.
Radyo ve
Televizyon Üst Kurulu 2016 yılı merkezî yönetim bütçesinin bölümleri kabul
edilmiştir.
Radyo ve
Televizyon Üst Kurulu 2014 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Radyo ve Televizyon Üst Kurulu 2014 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 457.000.000,00
Bütçe Gideri 180.449.741,82
İptal Edilen Ödenek 276.550.258,18
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 457.000.000,00
Tahsilat 174.298.792,43
Ret ve İadeler 913.430,99
Net Tahsilat 173.385.361,44
BAŞKAN – (B)
cetvelini kabul edenler… Etmeyenler… Kabul edilmiştir.
Radyo ve
Televizyon Üst Kurulu 2014 yılı merkezî yönetim kesin hesabının bölümleri kabul
edilmiştir.
Basın-Yayın
ve Enformasyon Genel Müdürlüğü 2016 yılı merkezî yönetim
bütçesinin bölümlerine geçilmesini oylarınıza sunuyorum: Kabul edenler… Kabul
etmeyenler…Kabul edilmiştir.
II.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Sayın Başkan, yoklama talebimiz var AKP Grubunun talebi
üzerine; tutanaklara geçsin. “20 kişiniz yok.” dediler, “Var.” dedim, iddia
ettiler, “Tutanağa geçsin.” dediler, yoklama talep ediyoruz. Vallahi İlknur
Hanım ısrar ediyor.
BAŞKAN
– Sayın Özel, şu bütçenin insicamını bozmayalım; bak, ne güzel gidiyoruz.
ÖZGÜR
ÖZEL (Manisa) – Yok, yok, bozmayız.
BAŞKAN
– Tamam, sizin 20 kişiniz var, ben gördüm, tasdik ediyorum, bunu kapatalım
isterseniz.
ÖZGÜR
ÖZEL (Manisa) – Hayır, hayır, yoklama istiyoruz, bakalım 184 var mı. Yoklama
talep ediyoruz efendim.
BAŞKAN
– Sayın Özel, son kararınız mı?
ÖZGÜR
ÖZEL (Manisa) – Son, son. Sayın İnceöz’ün talebi üzerine yoklama talebimiz var.
BAŞKAN
– Yani, bence sayınızın olduğunu bizler çok net bir şekilde gördük. Gelin, beni
kırmayın.
Buyurun,
devam edelim.
BÜLENT
TURAN (Çanakkale) – Sayın Başkan, eksik varsa tamamlarız, 20 kişi yoksa
tamamlarız, sorun yok.
BAŞKAN
– Peki, 20 kişiyi bulalım.
Sayın
Özel, Sayın Çam, Sayın Sertel, Sayın Kuyucuoğlu, Sayın Türkmen, Sayın Bayır,
Sayın Yarkadaş, Sayın Öz, Sayın Özdemir, Sayın Aydın, Sayın İrgil, Sayın Akın,
Sayın Pehlivanoğlu, Sayın Yıldız, Sayın İlgezdi, Sayın Bakan, Sayın Bilgehan,
Sayın Doğan, Sayın Yüksel, Sayın Tüm.
Yoklama
için bir dakika süre veriyorum.
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı vardır. (AK PARTİ sıralarından
alkışlar) 
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
A) CUMHURBAŞKANLIĞI (Devam)
1) Cumhurbaşkanlığı 2016 Yılı
Merkezî Yönetim Bütçesi
2) Cumhurbaşkanlığı 2014 Yılı
Merkezî Yönetim Kesin Hesabı
B) TÜRKİYE BÜYÜK MİLLET
MECLİSİ (Devam)
1) Türkiye Büyük Millet
Meclisi 2016 Yılı Merkezî Yönetim Bütçesi
2) Türkiye Büyük Millet
Meclisi 2014 Yılı Merkezî Yönetim Kesin Hesabı
C) KAMU DENETÇİLİĞİ KURUMU (Devam)
1) Kamu Denetçiliği Kurumu
2016 Yılı Merkezî Yönetim Bütçesi
2) Kamu Denetçiliği Kurumu
2014 Yılı Merkezî Yönetim Kesin Hesabı
Ç) SAYIŞTAY (Devam)
1) Sayıştay 2016 Yılı Merkezî
Yönetim Bütçesi
2) Sayıştay 2014 Yılı Merkezî
Yönetim Kesin Hesabı
D) ANAYASA MAHKEMESİ (Devam)
1) Anayasa Mahkemesi 2016 Yılı
Merkezî Yönetim Bütçesi
2) Anayasa Mahkemesi 2014 Yılı
Merkezî Yönetim Kesin Hesabı
E) YARGITAY (Devam)
1) Yargıtay 2016 Yılı Merkezî
Yönetim Bütçesi
2) Yargıtay 2014 Yılı Merkezî
Yönetim Kesin Hesabı
F) DANIŞTAY (Devam)
1) Danıştay 2016 Yılı Merkezî
Yönetim Bütçesi
2) Danıştay 2014 Yılı Merkezî
Yönetim Kesin Hesabı
G) BAŞBAKANLIK (Devam)
1) Başbakanlık 2016 Yılı
Merkezî Yönetim Bütçesi
2) Başbakanlık 2014 Yılı
Merkezî Yönetim Kesin Hesabı
Ğ) MİLLÎ İSTİHBARAT
TEŞKİLATI MÜSTEŞARLIĞI (Devam)
1) Millî İstihbarat Teşkilatı
Müsteşarlığı 2016 Yılı Merkezî Yönetim Bütçesi
2) Millî İstihbarat Teşkilatı
Müsteşarlığı 2014 Yılı Merkezî Yönetim Kesin Hesabı
H) MİLLÎ GÜVENLİK KURULU
GENEL SEKRETERLİĞİ (Devam)
1) Millî Güvenlik Kurulu Genel
Sekreterliği 2016 Yılı Merkezî Yönetim Bütçesi
2) Millî Güvenlik Kurulu Genel
Sekreterliği 2014 Yılı Merkezî Yönetim Kesin Hesabı
I) DİYANET İŞLERİ BAŞKANLIĞI (Devam)
1) Diyanet İşleri Başkanlığı
2016 Yılı Merkezî Yönetim Bütçesi
2) Diyanet İşleri Başkanlığı
2014 Yılı Merkezî Yönetim Kesin Hesabı
İ) RADYO VE TELEVİZYON ÜST
KURULU (Devam)
1) Radyo ve Televizyon Üst
Kurulu 2016 Yılı Merkezî Yönetim Bütçesi
2) Radyo ve Televizyon Üst
Kurulu 2014 Yılı Merkezî Yönetim Kesin Hesabı
J) BASIN-YAYIN VE
ENFORMASYON GENEL MÜDÜRLÜĞÜ
(Devam)
1) Basın-Yayın ve Enformasyon
Genel Müdürlüğü 2016 Yılı Merkezî Yönetim Bütçesi
2) Basın-Yayın ve Enformasyon Genel
Müdürlüğü 2014 Yılı Merkezî Yönetim Kesin Hesabı
K) TÜRKİYE İNSAN HAKLARI
KURUMU (Devam)
1) Türkiye İnsan Hakları
Kurumu 2016 Yılı Merkezî Yönetim Bütçesi
2) Türkiye İnsan Hakları
Kurumu 2014 Yılı Merkezî Yönetim Kesin Hesabı
BAŞKAN – Basın-Yayın ve Enformasyon Genel Müdürlüğü 2016
yılı merkezî yönetim bütçesinin bölümlerine geçilmesini oylarınıza sunuyorum:
Kabul edenler… Etmeyenler… Kabul edilmiştir.
Bölümleri
okutuyorum:
07.77) BASIN-YAYIN VE ENFORMASYON
GENEL MÜDÜRLÜĞÜ
1) Basın-Yayın Enformasyon ve Genel Müdürlüğü 2016 Yılı
Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 22.780.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 945.000
BAŞKAN – Kabul
edenler… Etmeyenler… Kabul edilmiştir.
 08 Dinlenme, Kültür ve Din
Hizmetleri 257.892.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 281.617.000
BAŞKAN – Kabul
edenler... Etmeyenler... Kabul edilmiştir.
Basın-Yayın ve
Enformasyon Genel Müdürlüğü 2016 yılı merkezî yönetim bütçesi kabul edilmiştir.
Basın-Yayın ve
Enformasyon Genel Müdürlüğü 2014 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
2) Basın-Yayın ve Enformasyon Genel Müdürlüğü 2014 Yılı
Merkezî Yönetim Kesin Hesabı
(BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 211.152.000,00
Bütçe Gideri 207.513.058,36
İptal Edilen Ödenek 3.638.941,64
BAŞKAN – (A)
cetvelini kabul edenler… Etmeyenler… Kabul edilmiştir.
Basın-Yayın ve
Enformasyon Genel Müdürlüğü 2014 yılı merkezî yönetim kesin hesabının bölümleri
kabul edilmiştir.
Türkiye İnsan Hakları Kurumu 2016 yılı merkezî yönetim
bütçesinin bölümlerine geçilmesini oylarınıza sunuyorum: Kabul edenler… Etmeyenler…
Kabul edilmiştir.
Bölümleri okutuyorum:
40.61)
TÜRKİYE İNSAN HAKLARI KURUMU
1) Türkiye İnsan Hakları Kurumu 2016 Yılı Merkezî
Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu
Hizmetleri 5.742.000
BAŞKAN – Kabul edenler... Etmeyenler... Kabul
edilmiştir.
 03 Kamu Düzeni ve
Güvenlik Hizmetleri 215.000
BAŞKAN – Kabul edenler... Etmeyenler... Kabul
edilmiştir.
 GENEL
TOPLAM 5.957.000
BAŞKAN – Kabul edenler... Etmeyenler... Kabul
edilmiştir.
(B) cetvelini okutuyorum:
(B) CETVELİ



Kodu


Açıklama


(TL)



 04 Alınan
Bağışlar ve Yardımlar ile Özel Gelirler 5.917.000
BAŞKAN – Kabul edenler... Etmeyenler... Kabul
edilmiştir. 
 05 Diğer Gelirler 40.000
BAŞKAN – Kabul edenler... Etmeyenler... Kabul
edilmiştir.
 TOPLAM 5.957.000
BAŞKAN – (B)
cetvelini kabul edenler… Etmeyenler… Kabul edilmiştir.
Türkiye İnsan Hakları Kurumu 2016
yılı
merkezî yönetim bütçesinin bölümleri kabul edilmiştir.
Türkiye İnsan Hakları Kurumu 2014
yılı
merkezî yönetim kesin hesabının bölümlerine geçilmesini oylarınıza sunuyorum:
Kabul edenler… Etmeyenler… Kabul edilmiştir.
2) Türkiye
İnsan Hakları Kurumu 2014 Yılı Merkezî Yönetim Kesin Hesabı
BAŞKAN – (A) cetvelinin genel toplamını okutuyorum:
(A)
CETVELİ






(TL)



Toplam Ödenek 4.517.000,00
Bütçe Gideri 1.105.003,70
İptal Edilen Ödenek 3.411.996,30
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B)
CETVELİ






(TL)



Bütçe Geliri Tahmini 4.517.000,00
Net Tahsilat 1.660.157,34
BAŞKAN – (B)
cetvelini kabul edenler… Etmeyenler… Kabul edilmiştir.
Türkiye İnsan
Hakları Kurumu 2014 yılı merkezî yönetim kesin hesabının bölümleri kabul
edilmiştir.
Böylece,
birinci turda yer alan kuruluşların bütçeleri ve kesin hesapları kabul
edilmiştir, hayırlı olmasını temenni ediyorum.
Sayın
milletvekilleri, birinci tur görüşmeleri böylece tamamlanmıştır. (AK PARTİ
sıralarından alkışlar)
Programa
göre kuruluşların bütçe ve kesin hesaplarını sırasıyla görüşmek için, 28 Şubat
2016 Pazar günü saat 11.00’de toplanmak üzere birleşimi kapatıyorum.
Hayırlı
geceler diliyorum.
Kapanma Saati: 23.01




(x) 118 ve 119 S. Sayılı Basmayazılar ve
Ödenek Cetvelleri 26.02.2016 tarihli 45’inci Birleşim Tutanağı’na eklidir.


(x) Bu bölümlerde hatip tarafından Türkçe
olmayan kelimeler ifade edildi.







