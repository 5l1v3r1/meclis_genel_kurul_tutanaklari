



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 35’inci
Birleşim
 17
Aralık 2018 Pazartesi

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- 2019 Yılı Merkezi Yönetim Bütçe Kanun Teklifi (1/276) ile Plan ve
Bütçe Komisyonu Raporu (S. Sayısı: 10)
2.- 2017 Yılı Merkezi Yönetim Kesin Hesap Kanunu Tasarısı (1/275), 2017
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan,
2017 Yılı Genel Uygunluk Bildiriminin Sunulduğuna Dair Sayıştay Başkanlığı
Tezkeresi (3/38); 6085 Sayılı Sayıştay Kanunu Uyarınca Hazırlanan 2017 Yılı Dış
Denetim Genel Değerlendirme Raporu, 2017 Yılı Faaliyet Genel Değerlendirme
Raporu ve 2017 Yılı Mali İstatistikleri Değerlendirme Raporunun Sunulduğuna
Dair Sayıştay Başkanlığı Tezkeresi (3/39); 6085 Sayılı Sayıştay Kanunu Uyarınca
Hazırlanan 2017 Yılı Kalkınma Ajansları Genel Denetim Raporunun Sunulduğuna
Dair Sayıştay Başkanlığı Tezkeresi (3/41); 5018 Sayılı Kamu Mali Yönetimi ve
Kontrol Kanunu ile 6085 Sayılı Sayıştay Kanunu Uyarınca Hazırlanan 183 Adedi
Merkezi Yönetim Kapsamındaki Kamu İdarelerine, 2 Adedi Sosyal Güvenlik
Kurumlarına ve 10 Adedi Diğer Kamu İdarelerine Ait Olmak Üzere Toplam 195 Adet
Sayıştay Denetim Raporunun Sunulduğuna Dair Sayıştay Başkanlığı Tezkeresi
(3/40) ile Plan ve Bütçe Komisyonu Raporu (S.Sayısı: 11) 
A) SANAYİ VE TEKNOLOJİ
BAKANLIĞI
1) Sanayi ve Teknoloji
Bakanlığı 2019 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2017 Yılı Merkezî yönetim Kesin Hesabı
B) GAP BÖLGE KALKINMA İDARESİ BAŞKANLIĞI
1) GAP Bölge Kalkınma İdaresi Başkanlığı 2019 Yılı Merkezî
Yönetim Bütçesi
2) GAP Bölge Kalkınma İdaresi Başkanlığı 2017 Yılı Merkezî
Yönetim Kesin Hesabı
C) DOĞU ANADOLU PROJESİ BÖLGE KALKINMA İDARESİ BAŞKANLIĞI
1) Doğu Anadolu Projesi Bölge Kalkınma İdaresi Başkanlığı
2019 Yılı Merkezî Yönetim Bütçesi
2) Doğu Anadolu Projesi Bölge Kalkınma İdaresi Başkanlığı
2017 Yılı Merkezî Yönetim Kesin Hesabı
Ç) KONYA OVASI PROJESİ BÖLGE KALKINMA İDARESİ BAŞKANLIĞI
1) Konya Ovası Projesi Bölge Kalkınma İdaresi Başkanlığı
2019 Yılı Merkezî Yönetim Bütçesi
2) Konya Ovası Projesi Bölge Kalkınma İdaresi Başkanlığı
2017 Yılı Merkezî Yönetim Kesin Hesabı
D) DOĞU KARADENİZ PROJESİ BÖLGE KALKINMA İDARESİ BAŞKANLIĞI
1) Doğu Karadeniz Projesi Bölge Kalkınma İdaresi Başkanlığı
2019 Yılı Merkezî Yönetim Bütçesi
2) Doğu Karadeniz Projesi Bölge Kalkınma İdaresi Başkanlığı
2017 Yılı Merkezî Yönetim Kesin Hesabı
E) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2019 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2017 Yılı Merkezî Yönetim
Kesin Hesabı
F) TÜRK STANDARTLARI
ENSTİTÜSÜ
1) Türk Standartları Enstitüsü
2019 Yılı Merkezî Yönetim Bütçesi
2) Türk Standartları Enstitüsü
2017 Yılı Merkezî Yönetim Kesin Hesabı
G) TÜRK PATENT VE MARKA
KURUMU
1) Türk Patent ve Marka Kurumu
2019 Yılı Merkezî Yönetim Bütçesi
2) Türk Patent ve Marka Kurumu
2017 Yılı Merkezî Yönetim Kesin Hesabı
Ğ) TÜRKİYE BİLİMSEL VE
TEKNOLOJİK ARAŞTIRMA KURUMU
1) Türkiye Bilimsel ve
Teknolojik Araştırma Kurumu 2019 Yılı Merkezî Yönetim Bütçesi
2) Türkiye Bilimsel ve Teknolojik
Araştırma Kurumu 2017 Yılı Merkezî Yönetim Kesin Hesabı
H) TÜRKİYE BİLİMLER
AKADEMİSİ
1) Türkiye Bilimler Akademisi
2019 Yılı Merkezî Yönetim Bütçesi
2) Türkiye Bilimler Akademisi
2017 Yılı Merkezî Yönetim Kesin Hesabı
I) MİLLÎ SAVUNMA BAKANLIĞI
1) Millî Savunma Bakanlığı 2019 Yılı Merkezî Yönetim Bütçesi
2) Millî Savunma Bakanlığı 2017 Yılı Merkezî Yönetim Kesin
Hesabı
İ) DIŞİŞLERİ BAKANLIĞI 
1) Dışişleri Bakanlığı 2019 Yılı Merkezî Yönetim Bütçesi
2) Dışişleri Bakanlığı 2017 Yılı Merkezî Yönetim Kesin
Hesabı
J) AVRUPA BİRLİĞİ BAŞKANLIĞI
1) Avrupa Birliği Başkanlığı 2019 Yılı
Merkezî Yönetim Bütçesi
2) Avrupa Birliği Bakanlığı
2017 Yılı Merkezî Yönetim Kesin Hesabı
K) TÜRK AKREDİTASYON KURUMU
1) Türk Akreditasyon Kurumu
2019 Yılı Merkezî Yönetim Bütçesi
2) Türk Akreditasyon Kurumu
2017 Yılı Merkezî Yönetim Kesin Hesabı

IV.- AÇIKLAMALAR
1.- Çanakkale Milletvekili Bülent Turan’ın, Bursa Milletvekili Ahmet
Kamil Erozan’ın Trump ve Erdoğan değerlendirmesi yaparken kullandığı sözün yaş,
tecrübe, diplomasi kültürüyle bağdaşmadığına ilişkin açıklaması
2.- Kars Milletvekili Ayhan Bilgen’in, 17-25 Aralığın hem işçi hakları
açısından hem milletvekillerinin ve Parlamentonun saygınlığı açısından hem de
demokrasi açısından son derece önemli olduğuna ilişkin açıklaması
3.- Manisa Milletvekili Özgür Özel’in, AK PARTİ Genel Başkanı Recep
Tayyip Erdoğan’ın Esenler’deki açılış töreninde demokrasiden ne anladığı ve
protesto hakkını nasıl yorumladığıyla ilgili açıklamalarını kabul etmelerinin
mümkün olmadığına ilişkin açıklaması
4.- Çanakkale Milletvekili Bülent Turan’ın, demokrasilerde rekabetin,
yarışın sandıkta olduğuna ama kendine güvenmeyen, kendisi ile milleti arasında
diyalog kuramayan partilerin “sokak” demesinde hangi saiklerin olduğunu iyi
bildiklerine ve usulün esastan önce geldiğine ilişkin açıklaması
5.- Kars Milletvekili Ayhan Bilgen’in, bir ülkede toplumun diğer
kesimlerini rahatsız etmeden kendisini sokakta ifade etmenin imkânı yokmuş gibi
algı oluşturulursa o ülkenin demokratik ülkeler kategorisinden çıkacağına ve
bir sunucunun “Gezi’ye katılanların başları koparılmalı.” sözlerine sessiz
kalınırsa Türkiye’nin Suçluların İadesi Anlaşması’nı işletemeyeceğine ilişkin
açıklaması
6.- Manisa Milletvekili Özgür Özel’in, sandığın birçok faşist
diktatöryal rejimde bulunduğuna ama özgür meydanın, özgür sokağın sadece
demokrasilerde olduğuna, bir delilin usulsüz yoldan toplanmasının o delili
gerçek dışı kılmayacağına ilişkin açıklaması
7.- Çanakkale Milletvekili Bülent Turan’ın, 17 Aralığın FETÖ’nün
avukatları, savcıları, yargıçlarınca yapılan sahte delillerle ortaya konulan
bir gerçek olduğuna, her partinin yasal zemin içerisinde meydanlarda toplantı,
gösteri yaptığına ama Türkiye’nin demokrasisine, millî egemenliğine kasteden
hiçbir harekete bu milletin izin vermediğine ve vermeyeceğine ilişkin
açıklaması
8.- Sakarya Milletvekili Muhammed Levent Bülbül’ün, Milliyetçi Hareket
Partisinin var olduğu günden bugüne Türk siyasetinde ilkeli ve seviyeli siyaset
anlayışıyla yoluna devam ettiğine ilişkin açıklaması
9.- Kocaeli Milletvekili Fatma Kaplan Hürriyet’in, terörle mücadele
sırasında yaralanmış ancak Türk Silahlı Kuvvetleri Sağlık Yeteneği
Yönetmeliği’ndeki “yüzde 40 uzuv kaybı” şartı nedeniyle gazilik haklarını
alamayan vatandaşların mağduriyetinin ne zaman giderileceğini merak ettiklerine
ilişkin açıklaması
10.- Mersin Milletvekili Baki Şimşek’in, 17 Aralık Kayseri’de yapılan
hain saldırının saneidevriyesinde şehitlere Allah’tan rahmet dilediğine ve
Suriyelilerin çatışmaların sona erdiği bölgelere döndürülmesi konusunda
Mersinli hemşehrilerinin Dışişleri Bakanından talebi olduğuna ilişkin
açıklaması
11.- Kahramanmaraş Milletvekili İmran Kılıç’ın, Kahramanmaraş ilinin
ülkenin makro hedeflere ulaşmasında en çok katkı sağlayan iller arasında yer
aldığına ilişkin açıklaması
12.- Antalya Milletvekili Feridun Bahşi’nin, tek tip askerlik ve bedelli
askerlik konusunda verdikleri yasa teklifinin Genel Kurula ne zaman sevk
edileceğini öğrenmek istediğine ilişkin açıklaması
13.- Batman Milletvekili Mehmet Ruştu Tiryaki’nin, Batman ilinin
işsizliğin en yüksek olduğu ve her geçen yıl yükseldiği kentlerden biri
olduğuna ilişkin açıklaması
14.- Kocaeli Milletvekili Saffet Sancaklı’nın, FIVB Kadınlar Dünya
Kulüpler Voleybol Şampiyonası’nda şampiyon olan VakıfBank’ı ve 3’üncü olan
Eczacıbaşı VitrA’yı kutladığına ilişkin açıklaması
15.- Manisa Milletvekili Özgür Özel’in, Sakarya Milletvekili Muhammed
Levent Bülbül’ün yaptığı açıklamasındaki bazı ifadelerine ilişkin açıklaması
16.- Sakarya Milletvekili Muhammed Levent Bülbül’ün, Milliyetçi Hareket
Partisinin “yolsuzluklar” adı altında yapılabilecek ne varsa her türlü
soruşturmada duruşunun net olduğuna, Türkiye’nin içinden geçtiği netameli
süreçte siyasi partilerin ortak millî tavır içerisinde yer almasını talep
ettiklerine, Cumhur İttifakı’nın Türkiye’nin dünyada süper güç hâline
gelebilmesi ülküsünü barındıran birliktelik olduğuna ilişkin açıklaması
17.- Kars Milletvekili Ayhan Bilgen’in, Türkiye’nin 17-25 Aralık
konusunda uluslararası arenada zor duruma düşürüldüğüne ve toplantı gösteri yürüyüşleriyle
ilgili AİHM’de tazminata mahkûm edildiği çok sayıda dava olduğuna, bütçe
görüşmelerinin ruhu, saygınlığı açısından rücu davalarıyla ilgili inandırıcı
açıklamaların yapılmasının önemli olduğuna ilişkin açıklaması
18.- Tokat Milletvekili Özlem Zengin’in, Kocaeli Milletvekili Fatma
Kaplan Hürriyet’in yaptığı açıklamasındaki bazı ifadelerine ve 17-25 Aralıkla
ilgili İstanbul Cumhuriyet Başsavcılığının takipsizlik kararı verdiğine ilişkin
açıklaması
19.- Manisa Milletvekili Özgür Özel’in, “Tırnağı çizilse gazi
sayılacak.” ifadesinin Binali Yıldırım’a ait olduğuna, 15 Temmuz gazilerinin
yararlandığı haktan terörle mücadele eden gazilerin de yararlanması
gerektiğine, Sakarya Milletvekili Muhammed Levent Bülbül’ün “Genel Başkanımızın
sözünün de sonuna kadar arkasındayız.” ifadesine ilişkin açıklaması
20.- Sakarya Milletvekili Muhammed Levent Bülbül’ün, 17-25 Aralıkla
alakalı süreçlerin devam ettiğine ve Reza Zarrab’ın suistimali varsa hesabının
Türk mahkemelerinde görüleceğine, Milliyetçi Hareket Partisinin Meclis
soruşturma komiyonunda bakanların Yüce Divana sevki yönünde tavır ortaya
koyduğuna ilişkin açıklaması
21.- Manisa Milletvekili Özgür Özel’in, Sakarya Milletvekili Muhammed
Levent Bülbül’ün yaptığı açıklamasındaki bazı ifadelerine ilişkin açıklaması
22.- Tokat Milletvekili Özlem Zengin’in, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
23.- Düzce Milletvekili Ümit Yılmaz’ın, Meclis kürsüsünden Türkçenin
dışında başka bir dil kullanılarak ne söylendiği anlaşılmayan sözler
söylenilmesini esefle kınadığına ilişkin açıklaması
24.- Aksaray Milletvekili Ayhan Erel’in, Aksaray’da yüzde 75’i
tamamlanmış havaalanının Hava Kuvvetleri Komutanlığına devredilerek hem askerî
hem de sivil uçuşlara açılıp açılamayacağını Millî Savunma Bakanından öğrenmek
istediğine ilişkin açıklaması
25.- Bursa Milletvekili Erkan Aydın’ın, Yunanistan’ın Doğu Akdeniz ve
Ege’de karasularını genişletme çalışmasıyla ilgili Türkiye’nin politikasının ne
olacağını Dışişleri Bakanından öğrenmek istediğine ilişkin açıklaması
26.- Bitlis Milletvekili Mahmut Celadet Gaydalı’nın, ücretli
öğretmenlerin kadroya alınarak özlük haklarına kavuşmayı talep ettiklerine
ilişkin açıklaması
27.- Hatay Milletvekili Hüseyin Yayman’ın, büyüyen Türkiye’nin kalkınmasını
inşa eden Sanayi ve Teknoloji Bakanlığı ile hariciye siyasetini yürüten
Dışişleri Bakanlığının, yerli ve millî harp sanayisiyle dosta güven, düşmana
korku salan Millî Savunma Bakanlığının bütçesinin hayırlı olmasını temenni
ettiğine ilişkin açıklaması

28.- İstanbul Milletvekili Erkan Baş’ın, emperyalizmin maşası örgütün 16
Aralıkta da, 2010’da da, 2005’te de suç işlediğine ve iktidarın bu suçlara
ortak olduğuna, İstanbul ve Ankara Büyükşehir Belediye Başkanının FETÖ terör
örgütüyle iltisakının olup olmadığını ve terör örgütünün sahibi olduğu bilinen
şirketlerin bu belediyelerden ne kadar ihale aldığını, bu ihalelerden kaç para
kazandığını ve bu kazandıkları paraları halk düşmanı faaliyetlerinde kullanıp
kullanmadığını öğrenmek istediğine ilişkin açıklaması
29.- Kocaeli Milletvekili Lütfü Türkkan’ın, Türk siyasi haritasında
“kürdistan” denilen bölgenin neresi olduğunu öğrenmek istediğine ilişkin
açıklaması
30.- Sakarya Milletvekili Muhammed Levent Bülbül’ün, Şanlıurfa
Milletvekili Ayşe Sürücü’nün, Diyarbakır Milletvekili İmam Taşçıer’in,
Şanlıurfa Milletvekili Nimetullah Erdoğmuş’un ve Diyarbakır Milletvekili Hişyar
Özsoy’un 10 sıra sayılı 2019 Yılı Bütçe Kanun Teklifi ile 11 sıra sayılı 2017
Yılı Kesin Hesap Kanunu Tasarısı’nın yedinci tur görüşmelerinde HDP Grubu adına
yaptığı konuşmalarındaki bazı ifadelerine ve bu ifadelerinden dolayı İç
Tüzük’ün 161’inci maddesinin (3) ve (4) numaralı bentleri gereğince işlem
yapılmasını talep ettiklerine ilişkin açıklaması
31.- Kars Milletvekili Ayhan Bilgen’in, Diyarbakır Milletvekili Hişyar
Özsoy’un konuşmasındaki ifadenin Suriye’nin bir leş gibi görülmemesi
gerektiğine dair vurgu olduğuna, Suriye’deki vesayet savaşını doğru
bulmadıklarına ve özgürlüklerin önü açılırsa çatışmanın zemininin ortadan
kalkacağına ilişkin açıklaması
32.- Manisa Milletvekili Özgür Özel’in, Mevlüt Çavuşoğlu’nun “Esad’la
iletişim kurulabilir, Esad’la görüşülebilir.” ifadesi ile Arjantin’de Trump’ın
FETÖ’nün iadesini düşündüğü, bu konuda çalışmalar yaptığı sözünü verdiği
mesajına, köşe yazarı yazmadığında, muhalefet milletvekili konuşmadığında esas
sıkıntının doğacağına ilişkin açıklaması
33.- Çanakkale Milletvekili Bülent Turan’ın, herkesin ortak değerlerinin
olduğuna ve bu ortak değerleri yok edecek ifadelerin kimseye faydası
olmadığına, bütçenin halkın bütçesi olduğuna, AK PARTİ’nin demokrasinin, fikir
hürriyetinin, basın hürriyetinin partisi olduğuna ve daha sağlıklı, iletişimi
olan, birbirini anlayan bir dile ihtiyaç olduğuna ilişkin açıklaması
34.- Sakarya Milletvekili Muhammed Levent Bülbül’ün, Kars Milletvekili
Ayhan Bilgen’in yaptığı açıklamasındaki bazı ifadelerine ilişkin açıklaması
35.- Kars Milletvekili Ayhan Bilgen’in, Sakarya Milletvekili Muhammed
Levent Bülbül ve Çanakkale Milletvekili Bülent Turan’ın yaptığı
açıklamalarındaki bazı ifadelerine ilişkin açıklaması
36.- Diyarbakır Milletvekili Hişyar Özsoy’un, dilin hem literal anlamı
hem de metaforik anlamı olduğuna ve metafor kullandığına ilişkin açıklaması
37.- Manisa Milletvekili Özgür Özel’in, Adalet ve Kalkınma Partisi Genel
Başkanının konuşmasındaki üsluba ve Kemal Kılıçdaroğlu’na hitap şekline ilişkin
açıklaması
38.- Çanakkale Milletvekili Bülent Turan’ın, her turda farklı iddialar
ortaya koymanın belirlenen görüşme usulünün dışında olması gerektiğine ilişkin
açıklaması
39.- Dışişleri Bakanı Mevlüt Çavuşoğlu’nun, Bursa Milletvekili Erkan
Aydın ve Manisa Milletvekili Özgür Özel’in yaptığı açıklamalarındaki bazı
ifadelerine ilişkin açıklaması
40.- İzmir Milletvekili Tamer Osmanağaoğlu’nun, Suriye’de terör devleti
oluşturma girişiminin sadece Türkiye için değil, komşu ülkeler için de beka
sorunu olduğuna, Fırat’ın doğusunda yapılacak barış harekâtının bölgeye Türk
mührünün vurulacağı anlamına geleceğine ilişkin açıklaması
41.- Niğde Milletvekili Ömer Fethi Gürer’in, Niğde ilinin sulama suyuna
Konya Ovası Projesi’nin çözüm üretip üretemeyeceğini ve çiftçinin sulama suyu
nedeniyle borçlandığı elektrik yükünden ne zaman kurtarılacağını öğrenmek
istediğine ilişkin açıklaması
42.- Adana Milletvekili Kemal Peköz’ün, AKP iktidarının sağlık
sistemindeki gelişmelerle övünürken hastaların Adana gibi büyük bir şehirden
Kahramanmaraş’a nakledilmek zorunda kalındığına ilişkin açıklaması
43.- Trabzon Milletvekili Hüseyin Örs’ün, Trabzon’un Ortahisar ilçesi,
Erdoğdu Mahallesi’ndeki Fatma Aydın isimli annenin feryadını dile getirmek
istediğine ilişkin açıklaması
44.- Diyarbakır Milletvekili Oya Eronat’ın, 15 Temmuz gazilerinden malul
gazi olanların maaş aldığına ilişkin açıklaması
45.- İstanbul Milletvekili Nazır Cihangir İslam’ın, Meclis kürsüsüne
dava açanların Zülfü Demirbağ ve Efkan Ala’yla birlikte 13’e yükseldiğine,
Cumhurbaşkanlığı seçim döneminde Ali Fuat Başgil olayını çağrıştıran olay
yaşandığına, Gezi olaylarına tam bir ret veya tam bir onama vermediğine,
Şebiarus Haftası’nda bir gazetecinin ve bazı siyasetçilerin tehdit ediliyor
olmasını kaygı verici bulduğuna ilişkin açıklaması
46.- Çanakkale Milletvekili Bülent Turan’ın, Konya Milletvekili
Abdüllatif Şener’in 10 sıra sayılı 2019 Yılı Bütçe Kanun Teklifi ile 11 sıra
sayılı 2017 Yılı Kesin Hesap Kanunu Tasarısı’nın yedinci tur görüşmelerinde CHP
Grubu adına yaptığı konuşmasındaki bazı ifadelerine ilişkin açıklaması
47.- Konya Milletvekili Abdüllatif Şener’in, Çanakkale Milletvekili
Bülent Turan’ın yaptığı açıklamasındaki bazı ifadelerine ilişkin açıklaması
48.- İstanbul Milletvekili Arzu Erdem’in, ülkede bulunan göçmenlerle
ilgili “asimilasyon” kelimesini kullanmak istemediğine ve düzelttiğine ilişkin
açıklaması
49.- Bursa Milletvekili Mustafa Hidayet Vahapoğlu’nun, Bursa ilindeki
organize sanayi bölgelerinden birini münhasıran savunma sanayisine ayırıp
desteklemeyi düşünüp düşünmediklerini Millî Savunma Bakanından öğrenmek
istediğine ilişkin açıklaması
50.- Diyarbakır Milletvekili Adnan Selçuk Mızraklı’nın, Dicle Barajı’nın
bakım ve onarımının, kontrollerinin, risk analizinin, personel eğitiminin
yapılıp yapılmadığını, periyodik bakım çizelgelerinin durumunun ne olduğunu,
barajda kaç mühendisin çalıştığını, iş güvenliği uzmanının olup olmadığını,
zarar tespitlerine ne zaman başlanacağını Sanayi ve Teknolojie Bakanı Mustafa
Varank’tan öğrenmek istediğine ilişkin açıklaması
51.- Bursa Milletvekili Yüksel Özkan’ın, küçük ve orta ölçekli firmalara
desteğin, reklam ve pazarlama faaliyetlerine katkıların kaldırılıp
kaldırılmadığını Sanayi ve Teknolojie Bakanı Mustafa Varank’tan öğrenmek
istediğine, yurt dışı marka tescil destek işlemleri için KOSGEB’e başvuru
yapılamadığına ilişkin açıklaması
52.- Antalya Milletvekili Feridun Bahşi’nin, Tebrizli bir Türk olan
Rahim Cavadbeyli’nin gözaltında tutulma sebebinin İran’ın iade talebi olup
olmadığını ve uluslararası anlaşmalara göre iadesi mümkün olmadığına göre ne
zaman serbest bırakılacağını Dışişleri Bakanından öğrenmek istediğine ilişkin
açıklaması
53.- İstanbul Milletvekili İbrahim Özden Kaboğlu’nun, Avrupa
Mahkemesinin kararı bağlayıcı iken siyasal hedefin Avrupa Mahkemesi kararının
icra yükümlülüğünü ortadan kaldırıp kaldıramayacağını Dışişleri Bakanından
öğrenmek istediğine ilişkin açıklaması
54.- İstanbul Milletvekili Nazır Cihangir İslam’ın, FETÖ’nün siyasi
ayağının ortaya çıkmasına niçin direndiğini Sanayi ve Teknoloji Bakanı Mustafa
Varank’tan öğrenmek istediğine ilişkin açıklaması
55.- Afyonkarahisar Milletvekili Gültekin Uysal’ın, bulunulan
coğrafyanın çatışmaların her dakika tetiklenebildiği bir coğrafya olduğuna,
mülteciler başta olmak üzere dış politikada çok boyutlu değerlendirmeler yapmak
gerektiğine, Türkiye’nin doğru siyasal akılla dış politikasını ete kemiğe
büründürmeye ihtiyacı olduğuna ilişkin açıklaması
56.- İstanbul Milletvekili Mehmet Akif Hamzaçebi’nin, İstanbul’un birçok
ilçesinde, birçok mahallesinde mülkiyet, imar ve ecrimisil sorunu yaşandığına,
sorunun çözümü için yasal düzenleme gerektiğine, 4706 sayılı Kanun’da yapılacak
değişiklikle ilgili kanun teklifini TBMM Başkanlığına vermiş olduğuna ilişkin
açıklaması
57.- Siirt Milletvekili Meral Danış Beştaş’ın, AİHM’in Selahattin
Demirtaş kararı kapsamında 18’inci madde ihlaline ilişkin Dışişleri Bakanının
düşüncelerini öğrenmek istediğine, Dışişleri Bakanlığının tutarlı bir dış politika
adına ne yapmayı düşündüğünü, AİHM kararlarının uygulanmasının Cumhurbaşkanının
talimatlarına mı bırakıldığını, AİHM’in kararlarının Türkiye’deki yerinin ne
olduğunu ve lobicilikte büyük paralar harcanıp harcanmadığını Dışişleri
Bakanından öğrenmek istediğine ilişkin açıklaması
58.- Tokat Milletvekili Özlem Zengin’in, Siirt Milletvekili Meral Danış
Beştaş’ın yaptığı açıklamasındaki bazı ifadelerine ilişkin açıklaması
59.- Siirt Milletvekili Meral Danış Beştaş’ın, Tokat Milletvekili Özlem
Zengin’in yaptığı açıklamasındaki bazı ifadelerine ilişkin açıklaması
60.- Sanayi ve Teknoloji Bakanı Mustafa Varank’ın, Genel Kurula
“Kıymetli misafirler” diye hitap etmesinde kasıt olmadığına, sözünü geri
aldığına ilişkin açıklaması
61.- Denizli Milletvekili Kazım Arslan’ın, Sanayi ve Teknoloji Bakanının
göstermiş olduğu fotoğrafa ve ifadelerine ilişkin açıklaması
62.- Sanayi ve Teknoloji Bakanı Mustafa Varank’ın, Denizli Milletvekili
Kazım Arslan’ın yaptığı açıklamasındaki bazı ifadelerine ve hakaret kastıyla
söylemediğine ilişkin açıklaması
63.- Millî Savunma Bakanı Hulusi Akar’ın, Manisa Milletvekili Özgür
Özel’in 10 sıra sayılı 2019 Yılı Bütçe Kanun Teklifi ile 11 sıra sayılı 2017
Yılı Kesin Hesap Kanunu Tasarısı’nın yedinci tur görüşmelerinde aleyhte yaptığı
konuşmasındaki bazı ifadelerine ilişkin açıklaması
64.- Manisa Milletvekili Özgür Özel’in, Millî Savunma Bakanı Hulusi
Akar’ın yaptığı açıklamasındaki bazı ifadelerine ilişkin açıklaması
65.- Tokat Milletvekili Özlem Zengin’in, parlamenter sistemdeki bakan
ile mevcut sistemdeki bakan arasında kategorik farklılığın olmadığına, milletin
referandumundan geçerek onay almış Anayasa’ya dayanan bakanları aşağılamaya
kimsenin hakkının olmadığına ilişkin açıklaması
66.- Siirt Milletvekili Meral Danış Beştaş’ın, Dışişleri Bakanının
sorulan sorulara yanıt vermek yerine had bildirmeye kalktığına ve Suriye
halklarının kendi kaderini belirleme hakkına sahip olduğuna ilişkin açıklaması
67.- Sakarya Milletvekili Muhammed Levent Bülbül’ün, Manisa Milletvekili
Özgür Özel’in 10 sıra sayılı 2019 Yılı Bütçe Kanun Teklifi ile 11 sıra sayılı
2017 Yılı Kesin Hesap Kanunu Tasarısı’nın yedinci tur görüşmelerinde aleyhte
yaptığı konuşmasını esefle kınadığına ilişkin açıklaması
68.- Kocaeli Milletvekili Lütfü Türkkan’ın, Türk Silahlı Kuvvetlerinin
Peygamber ocağı olduğuna ve bütçesi görüşülürken polemik yapmayı uygun
bulmadığına, sanayi üretiminin küçüldüğüne, İsrail’in Türkiye’nin desteğini
alarak OECD’yle ilgili yapılan oylamada örgüte kabul edildiğine, Türkiye’nin
İsrail vetosunu kaldırdığına ve ülkedeki kayıtlı Suriyeli sayısına ilişkin
açıklaması
69.- Dışişleri Bakanı Mevlüt Çavuşoğlu’nun, Mithat Sancar’ın
uygulamasına itirazı olduğuna ve Halkların Demokratik Partisinin PKK’dan izin
almadan bir şey yapamayacağına ilişkin açıklaması
70.- Siirt Milletvekili Meral Danış Beştaş’ın, Dışişleri Bakanı Mevlüt
Çavuşoğlu’nun yaptığı açıklamasındaki bazı ifadelerine ve kimseden emir
almadıklarına, hukuka bağlı demokratik bir parti olduklarına ilişkin açıklaması
71.- Tokat Milletvekili Özlem Zengin’in, hiçbir yerden emir almadıkları
gibi hiç kimseye emir vermek istemediklerine ilişkin açıklaması
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mithat Sancar’ın, üslubun kişinin
karakterinin bir parçası olduğuna, milletvekilinin kullandığı sözler için önce
bireysel ardından grup başkan vekilinin sorumluluğunun olduğuna, bu da
yetmiyorsa İç Tüzük’ün kendisine verdiği yetkileri kullanacağına ilişkin
açıklaması
2.- Oturum Başkanı TBMM Başkan Vekili Mithat Sancar’ın, gündeme
getirilen konuları bütün boyutlarıyla ortaya koyma gibi bir amaç güdülürse
bütçe görüşmelerini sürdürme imkânının olmadığına ilişkin açıklaması
3.- Oturum Başkanı TBMM Başkan Vekili Mithat Sancar’ın, Sakarya
Milletvekili Muhammed Levent Bülbül’ün talebine istinaden, yapılan konuşmaların
hiçbirinde İç Tüzük’ü ihlal eden bir husus olmadığı için işlem yapmaya gerek
görmediğine ilişkin açıklaması
4.- Oturum Başkanı TBMM Başkan Vekili Mithat Sancar’ın, İç Tüzük’te
bakanlara sataşmadan söz verilmesiyle ilgili hüküm olmadığı hâlde gerektiğinde
İç Tüzük 60’a ve 69’a göre söz vermeye bir engel olmadığı görüşünü savunduğuna
ilişkin açıklaması

VI.- SATAŞMALARA İLİŞKİN KONUŞMALAR
1.- Diyarbakır Milletvekili Hişyar Özsoy’un, Dışişleri Bakanı Mevlüt
Çavuşoğlu’nun 10 sıra sayılı 2019 Yılı Bütçe Kanun Teklifi ile 11 sıra sayılı
2017 Yılı Kesin Hesap Kanunu Tasarısı’nın yedinci tur görüşmelerinde yürütme
adına yaptığı konuşmasında HDP Grubuna ve şahsına sataşması nedeniyle konuşması

VII.-YAZILI SORULAR VE CEVAPLARI
1.- İzmir Milletvekili Murat Bakan’ın, bazı İDO seferlerinin geçici
olarak durdurulacağı açıklamasına ilişkin sorusu ve Ulaştırma ve Altyapı Bakanı
Mehmet Cahit Turhan’ın cevabı (7/5933)
17
Aralık 2018 Pazartesi
BİRİNCİ
OTURUM
Açılma
Saati: 11.00
BAŞKAN:
Başkan Vekili Mithat SANCAR
KÂTİP
ÜYELER: Şeyhmus DİNÇEL (Mardin), Emine Sare AYDIN YILMAZ (İstanbul)
-----0-----
BAŞKAN
– Türkiye Büyük Millet Meclisinin 35’inci Birleşimini açıyorum.
Toplantı
yeter sayısı vardır, görüşmelere başlıyoruz. 
Görüşmelere
başlamadan önce bugün uygulayacağımız kurallarla ilgili kısa bir bilgi aktarmak
isterim. Bütçe görüşmelerinde, malumunuz, her bir grubun yetmiş dakika söz
süresi vardır. Grup başkan vekillerinin 60’ıncı maddeye göre söz taleplerini
her bir grubun konuşması tamamlandıktan sonra karşılayacağım. Bu konuda grup
başkan vekillerinin anlayış göstermesini rica ediyorum. Aksi takdirde,
grupların konuşma bütünlüğü de zedeleniyor, süre de aşırı uzuyor. Siyasi parti
gruplarına mensup olan milletvekillerinin ve grubu bulunmayan partilere mensup
milletvekillerinin 60’a göre söz taleplerini yine, her bir bölümün sonunda
birer milletvekiline bir dakika yerinden söz vermek suretiyle karşılayacağım.
Eğer tabii, sataşmadan söz talebi olursa 69’uncu maddeye göre de onu ayrıca
değerlendireceğim.
Sayın
milletvekilleri, gündemimize göre 2019 Yılı Merkezi Yönetim Bütçe Kanun Teklifi
ile 2017 Yılı Merkezi Yönetim Kesin Hesap Kanunu Tasarısı üzerindeki
görüşmelere devam edeceğiz.
Program
uyarınca bugün yedinci turdaki görüşmeleri yapacağız.
Yedinci
turda Sanayi ve Teknoloji Bakanlığı, Bilim, Sanayi ve Teknoloji Bakanlığı, GAP
Bölge Kalkınma İdaresi Başkanlığı, Doğu Anadolu Projesi Bölge Kalkınma İdaresi
Başkanlığı, Konya Ovası Projesi Bölge Kalkınma İdaresi Başkanlığı, Doğu
Karadeniz Projesi Bölge Kalkınma İdaresi Başkanlığı, Küçük ve Orta Ölçekli
İşletmeleri Geliştirme ve Destekleme İdaresi Başkanlığı, Türk Standartları
Enstitüsü, Türk Patent ve Marka Kurumu, Türkiye Bilimsel ve Teknolojik
Araştırma Kurumu, Türkiye Bilimler Akademisi, Millî Savunma Bakanlığı,
Dışişleri Bakanlığı, Avrupa Birliği Başkanlığı, Avrupa Birliği Bakanlığı, Türk
Akreditasyon Kurumu bütçesi ve kesin hesapları yer almaktadır. 
III.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- 2019 Yılı Merkezi Yönetim Bütçe Kanun Teklifi (1/276) ile Plan ve
Bütçe Komisyonu Raporu (S. Sayısı: 10) (x) 
2.- 2017 Yılı Merkezi Yönetim Kesin Hesap Kanunu Tasarısı (1/275), 2017
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan,
2017 Yılı Genel Uygunluk Bildiriminin Sunulduğuna Dair Sayıştay Başkanlığı
Tezkeresi (3/38); 6085 Sayılı Sayıştay Kanunu Uyarınca Hazırlanan 2017 Yılı Dış
Denetim Genel Değerlendirme Raporu, 2017 Yılı Faaliyet Genel Değerlendirme
Raporu ve 2017 Yılı Mali İstatistikleri Değerlendirme Raporunun Sunulduğuna
Dair Sayıştay Başkanlığı Tezkeresi (3/39); 6085 Sayılı Sayıştay Kanunu Uyarınca
Hazırlanan 2017 Yılı Kalkınma Ajansları Genel Denetim Raporunun Sunulduğuna
Dair Sayıştay Başkanlığı Tezkeresi (3/41); 5018 Sayılı Kamu Mali Yönetimi ve
Kontrol Kanunu ile 6085 Sayılı Sayıştay Kanunu Uyarınca Hazırlanan 183 Adedi
Merkezi Yönetim Kapsamındaki Kamu İdarelerine, 2 Adedi Sosyal Güvenlik
Kurumlarına ve 10 Adedi Diğer Kamu İdarelerine Ait Olmak Üzere Toplam 195 Adet
Sayıştay Denetim Raporunun Sunulduğuna Dair Sayıştay Başkanlığı Tezkeresi
(3/40) ile Plan ve Bütçe Komisyonu Raporu (S.Sayısı: 11) (x) 
A) SANAYİ VE TEKNOLOJİ
BAKANLIĞI
1) Sanayi ve Teknoloji
Bakanlığı 2019 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2017 Yılı Merkezî yönetim Kesin Hesabı
B) GAP BÖLGE KALKINMA İDARESİ BAŞKANLIĞI
1) GAP Bölge Kalkınma İdaresi Başkanlığı 2019 Yılı Merkezî
Yönetim Bütçesi
2) GAP Bölge Kalkınma İdaresi Başkanlığı 2017 Yılı Merkezî
Yönetim Kesin Hesabı
C) DOĞU ANADOLU PROJESİ BÖLGE KALKINMA İDARESİ BAŞKANLIĞI
1) Doğu Anadolu Projesi Bölge Kalkınma İdaresi Başkanlığı
2019 Yılı Merkezî Yönetim Bütçesi
2) Doğu Anadolu Projesi Bölge Kalkınma İdaresi Başkanlığı
2017 Yılı Merkezî Yönetim Kesin Hesabı
Ç) KONYA OVASI PROJESİ BÖLGE KALKINMA İDARESİ BAŞKANLIĞI
1) Konya Ovası Projesi Bölge Kalkınma İdaresi Başkanlığı
2019 Yılı Merkezî Yönetim Bütçesi
2) Konya Ovası Projesi Bölge Kalkınma İdaresi Başkanlığı
2017 Yılı Merkezî Yönetim Kesin Hesabı
D) DOĞU KARADENİZ PROJESİ BÖLGE KALKINMA İDARESİ BAŞKANLIĞI
1) Doğu Karadeniz Projesi Bölge Kalkınma İdaresi Başkanlığı
2019 Yılı Merkezî Yönetim Bütçesi
2) Doğu Karadeniz Projesi Bölge Kalkınma İdaresi Başkanlığı
2017 Yılı Merkezî Yönetim Kesin Hesabı
E) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2019 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2017 Yılı Merkezî
Yönetim Kesin Hesabı
F) TÜRK STANDARTLARI
ENSTİTÜSÜ
1) Türk Standartları Enstitüsü
2019 Yılı Merkezî Yönetim Bütçesi
2) Türk Standartları Enstitüsü
2017 Yılı Merkezî Yönetim Kesin Hesabı
G) TÜRK PATENT VE MARKA
KURUMU
1) Türk Patent ve Marka Kurumu
2019 Yılı Merkezî Yönetim Bütçesi
2) Türk Patent ve Marka Kurumu
2017 Yılı Merkezî Yönetim Kesin Hesabı
Ğ) TÜRKİYE BİLİMSEL VE
TEKNOLOJİK ARAŞTIRMA KURUMU
1) Türkiye Bilimsel ve
Teknolojik Araştırma Kurumu 2019 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2017 Yılı Merkezî Yönetim Kesin Hesabı
H) TÜRKİYE BİLİMLER
AKADEMİSİ
1) Türkiye Bilimler Akademisi
2019 Yılı Merkezî Yönetim Bütçesi
2) Türkiye Bilimler Akademisi
2017 Yılı Merkezî Yönetim Kesin Hesabı
I) MİLLÎ SAVUNMA BAKANLIĞI
1) Millî Savunma Bakanlığı 2019 Yılı Merkezî Yönetim Bütçesi
2) Millî Savunma Bakanlığı 2017 Yılı Merkezî Yönetim Kesin
Hesabı
İ) DIŞİŞLERİ BAKANLIĞI 
1) Dışişleri Bakanlığı 2019 Yılı Merkezî Yönetim Bütçesi
2) Dışişleri Bakanlığı 2017 Yılı Merkezî Yönetim Kesin Hesabı
J) AVRUPA BİRLİĞİ BAŞKANLIĞI
1) Avrupa Birliği Başkanlığı 2019 Yılı
Merkezî Yönetim Bütçesi
2) Avrupa Birliği Bakanlığı
2017 Yılı Merkezî Yönetim Kesin Hesabı
K) TÜRK AKREDİTASYON KURUMU
1) Türk Akreditasyon Kurumu
2019 Yılı Merkezî Yönetim Bütçesi
2) Türk Akreditasyon Kurumu
2017 Yılı Merkezî Yönetim Kesin Hesabı
BAŞKAN
– Komisyon? Yerinde. 
Sayın
milletvekilleri, alınan karar gereğince, tur üzerindeki görüşmelerde siyasi
parti gruplarına ve İç Tüzük’ün 62’nci maddesi gereğince istemi hâlinde
görüşlerini bildirmek üzere yürütmeye yetmişer dakika söz verilerek bu süreler
birden fazla konuşmacı tarafından kullanılabilecek ve şahsı adına yapılacak
konuşmaların süresi ise beşer dakika olacaktır. Ayrıca, konuşmalar tamamlanınca
soru-cevap işlemi on dakika soru, on dakika cevap olarak yapılacak ve sorular
gerekçesiz olarak yerinden sorulacaktır.
Bilgilerinize
sunarım.
Yedinci
turda siyasi parti grupları, yürütme ve şahısları adına söz alanların adlarını
sırayla okuyorum:
İYİ
PARTİ: Ankara Milletvekili Koray Aydın, Antalya Milletvekili Feridun Bahşi,
Gaziantep Milletvekili İmam Hüseyin Filiz, Erzurum Milletvekili Muhammet Naci
Cinisli, Aksaray Milletvekili Ayhan Erel, Trabzon Milletvekili Hüseyin Örs,
İstanbul Milletvekili Ümit Beyaz, Ankara Milletvekili Ayhan Altıntaş, Aydın
Milletvekili Aydın Adnan Sezgin, Bursa Milletvekili Ahmet Kamil Erozan.
AK
PARTİ: Gaziantep Milletvekili Abdullah Nejat Koçer, Denizli Milletvekili Şahin
Tin, Şanlıurfa Milletvekili Mehmet Ali Cevheri, Muş Milletvekili Mehmet Emin
Şimşek, Konya Milletvekili Ahmet Sorgun, Samsun Milletvekili Fuat Köktaş,
Kocaeli Milletvekili Radiye Sezer Katırcıoğlu, Mersin Milletvekili Hacı Özkan,
Gaziantep Milletvekili Derya Bakbak, İstanbul Milletvekili Şirin Ünal, Kilis
Milletvekili Ahmet Salih Dal, Kayseri Milletvekili İsmail Emrah Karayel,
İstanbul Milletvekili Ahmet Berat Çonkar, Gaziantep Milletvekili Mehmet Sait
Kirazoğlu.
HDP:
İstanbul Milletvekili Dilşat Canbaz Kaya, Şanlıurfa Milletvekili Ayşe Sürücü,
Diyarbakır Milletvekili İmam Taşçıer, Adana Milletvekili Tulay Hatımoğulları
Oruç, Şanlıurfa Milletvekili Nusrettin Maçin, Şanlıurfa Milletvekili Nimetullah
Erdoğmuş, Diyarbakır Milletvekili Hişyar Özsoy.
CHP:
Konya Milletvekili Abdüllatif Şener, Denizli Milletvekili Kazım Arslan, Kocaeli
Milletvekili Tahsin Tarhan, Elâzığ Milletvekili Gürsel Erol, Sivas Milletvekili
Ulaş Karasu, Karaman Milletvekili İsmail Atakan Ünver, Trabzon Milletvekili
Ahmet Kaya, Samsun Milletvekili Kemal Zeybek, Kayseri Milletvekili Çetin Arık,
İzmir Milletvekili Ednan Arslan, Eskişehir Milletvekili Utku Çakırözer,
İstanbul Milletvekili Sibel Özdemir.
MHP:
İstanbul Milletvekili İzzet Ulvi Yönter, Şanlıurfa Milletvekili İbrahim
Özyavuz, Bursa Milletvekili Mustafa Hidayet Vahapoğlu, Erzurum Milletvekili
Kamil Aydın, Kayseri Milletvekili İsmail Özdemir, İstanbul Milletvekili Cemal
Çetin, İstanbul Milletvekili Arzu Erdem. 
Şahıslar:
Lehte, İstanbul Milletvekili Zafer Sırakaya, aleyhte, Manisa Milletvekili Özgür
Özel. 
Şimdi,
ilk söz İYİ PARTİ Ankara Milletvekili Koray Aydın’da. 
Buyurun
Sayın Aydın. (İYİ PARTİ sıralarından alkışlar) 
Süreniz
on dakikadır. 
İYİ
PARTİ GRUBU ADINA KORAY AYDIN (Ankara) – Sayın Başkan, değerli milletvekilleri;
Sanayi ve Teknoloji Bakanlığı bütçesi üzerine İYİ PARTİ Grubu adına söz almış
bulunuyorum. Bu vesileyle yüce heyetinizi saygıyla muhabbetle selamlıyorum.
Değerli
arkadaşlar, teknolojinin ülke kalkınmasının yanında insan hayatı için de ne
kadar önemli olduğunu geride bıraktığımız haftada yaşadığımız bir elim kazayla
bir kere daha öğrenmiş olduk. O feci kazada benim de çok yakından tanıdığım,
dünya çapında başarılara imza atmış, çok değerli bir bilim adamını kaybettik.
Ankara Üniversitesinin eski Rektör Yardımcısı olan Profesör Doktor Berahitdin
Albayrak Ankara’daki yüksek hızlı tren kazasında diğer vatandaşlarımızla
birlikte hayatını kaybetti, çok sayıda da yaralımız var. Kazada hayatını
kaybeden vatandaşlarımıza Yüce Allah’tan rahmet, yaralılarımıza da acil şifalar
diliyorum. 
Bütün
bu kazaların nedenlerini incelemek, araştırmak, analiz etmek ve önleyici
tedbirleri almak da siyaset kurumunun bir görevidir. Şimdi şunu aklımızdan
çıkarmayalım: Tren kazaları doğal afet değildir. O yüzden bunun idari ve adli
tarafının ivedilikle yapılması gerekmektedir. Bu arada ilgili Bakanımız, Sayın
Bakanımız da bir açıklama yaptı, “Sinyalizasyon sistemi, demir yolu sistemi
için olmazsa olmaz değildir.” dedi yani sinyalizasyon sisteminin olmadığını
ifade etti. Daha sonra hafta sonu gazetelerde okuduk, bu sefer de kaza anında
görev yerinde görevli olan makasçı da “Makas değiştirmeyi unutmuş olabilirim.”
dedi.
Şimdi,
buradan bir uyarıda bulunmak zorundayız: Değerli arkadaşlar, yani bu işin
sorumluluğunu üstlenen yöneticilerin görevi, makasçı makas değiştirmeyi unutsa
bile, kazaların meydana gelmesini önleyecek bir sistemi kurmaktır. Bu,
yönetenlerin bir görevidir. Eğer siz ileri teknolojili yüksek hızlı tren
işletmeciliği yapıyorsanız yüz yıl önceki yöntemleri kullanamazsınız. Bu
facianın bütün sorumluluğu makas değiştirmeyi unutan geçici görevli bir
görevliye, makasçıya kesilerek kapatılamaz. Bu işin, bu facianın siyasal
sorumluluğunu üstlenecek bir anlayışa ihtiyaç var çünkü artık bu, Türkiye’nin
temel bir problemi hâline de dönüştü. 2004 yılında kaza oldu, o zaman 51 kişiyi
kaybettik ve bu işin sorumlusu makiniste kesildi, dava kapatıldı. Aynı şekilde
geride bıraktığımız temmuz ayında Çorlu’da bir kaza yaşadık, orada da 25 kişiyi
kaybettik. Bu işin sorumlusu olarak da yağmur gösterildi, yağan yağmurla ray
altlarının boşaldığı, bunun için kazanın olduğu söylendi. Bu arada, İnşaat
Mühendisleri Odası, kapsamlı bir araştırma yaptı. Bu araştırmada “Sorumlu olan
yağmur değil, bu işi yapanlar, yaptıranlar, daha sonra da bunun denetim
mekanizmalarını kurmayarak bu faciaya sebep olanlar bu işin sorumlularıdır.”
denildi. 
Onun
için, buradan şu soruyu sormak zorundayız: Değerli arkadaşlar, bu kadar şey
olurken bir bakanın istifa etmesi ya da bir genel müdürün, bir sorumlunun
istifa etmesi için daha ne yaşanması gerekiyor, daha ne olacak, ne yaşanacak da
biz bunların istifa ettiği bir güne tanık olacağız? Buradan şu sonuç çıkıyor:
Anlaşılıyor ki bu siyasal iktidarın her konuda bu işin siyasal sorumluluğunu
üstlenme gibi bir alışkanlığı yok. 
Hatırlayın,
zamanında FETÖ’yle de bir iş birliği yapıldı, ülkenin bütün kurumları,
adliyesi, ordusu, her tarafı bunlara teslim edildi ve bu işin sonunda o kadar
ileriye gidildi ki el verildi, güç verildi, destek olundu, bütün kapılar bu
örgüte açıldı ve “Biz bunlara ne istediler de daha vermedik.” diyen bir anlayış
ortaya çıktı ve ülkeyi getirdik, 15 Temmuza götürdük. 15 Temmuzda da bu büyük
millet ağır bir bedel ödedi, sokağa düşen devletini sokaktan topladı, çıkardı
ve tam 256 tane de şehit verdik. Yani bu işin bedelini de gene milletimiz ödedi;
orada şehit olanların aileleri, yakınları ödedi ama siyasal iktidar hiçbir
bedel ödemedi. 
Bir
benzerini daha önce de yaşadık. Sözde “çözüm süreci” adı altında bir
uygulamayla, herkesin uyarmasına, “Bu işin sonu kötü olacak, bakın Türkiye çok
büyük bir belaya doğru gidiyor.” denmesine rağmen yürütülen çözüm süreci
sonunda Türkiye’nin şehirlerinin altı bombalarla dolduruldu, daha sonra
ordumuz, askerimiz devreye girdi, polislerimizle beraber oralarda âdeta bir
savaş verildi, altı yedi ay buraları geri almak için verilen mücadelede de
yüzlerce şehit verdik, bunun sorumluluğunu da gene halkımız üstlendi ve bedeli
de onlar ödedi. Düşünebiliyor musunuz değerli arkadaşlarım, bu kadar yaşanan
olay neticesinde “aldatıldık, kandırıldık” diyerek bu işin siyasal bedelini
ödemekten kaçan bir siyasal iktidarla karşı karşıyayız. Bugün yaşadığımız olay
da bu anlayışın eseri olarak önümüzde duruyor. 
Bakın,
bir hatırlatmada daha bulunacağım. Daha geçen ay yeni birtakım gelişmeler oldu,
“Yeni bir sözde çözüm süreci mi başlıyor?” sorusunu akıllara getirdi.
Geçtiğimiz ay, kasım ayında iktidar partisinin bir milletvekili başkanlığındaki
bir heyet Almanya’ya gitti. Federal sistemle ilgili görüş alışverişinde
bulunduklarını kendileri beyan etti. Hemen akabinde akiller Oslo’da sahne
aldılar. Oslo biliyorsunuz AKP iktidarının terör örgütü PKK’yla başlattığı
sözde çözüm sürecinin ilk ayağıdır. O süreci İmralı, Kandil, nihayet 28 Şubat
2015 tarihinde de Dolmabahçe Mutabakatı’na kadar vardırdılar ve Dolmabahçe’de
Öcalan’ın hazırlamış olduğu 10 maddelik anlaşmanın altına AK PARTİ’nin hem
milletvekilleri hem de o dönemki grup başkan vekilleri imza attılar. 
Şimdi
gelelim yeni Oslo görüşmelerine: İktidarın milletimizi sözde çözüm sürecinde
ikna etmek için görevlendirdiği Akil İnsanlar Heyetinden bazı isimler de
geçtiğimiz ay, Kasım ayında Oslo’da bir araya geldi. Burada “Seçimden sonra bir
çözüm süreci başlatılabilir mi?” görüşmelerini Oslo’daki terör örgütü yandaşı
bir kuruluşun davetlisi olarak bu insanlar orada müzakere ettiler. Şimdi bütün
bu yaşananlar insanların kafasına şöyle bir soru işaretini getiriyor: Acaba
iktidar seçimden sonra PKK’yla beraber tekrar bir çözüm süreci anlayışına dönüp
bu çözüm sürecini başlatacak mı? Bu soruyu sormak insanlarımızın hakkı çünkü AK
PARTİ iktidarının PKK’yla iş birliği konusunda çok kötü bir karnesi var ve geride
kalan çok kötü izlenimleri var. 
Sayın
Başkan, değerli milletvekilleri; içinde bulunduğumuz bilim ve teknoloji çağında
-sözlerimin başında da değindiğim- yüksek hızlı tren kazalarının önlenmesi için
bir dizi ilerici teknik desteğe ihtiyaç bulunduğunu söylemiştim. Sanayi ve
Teknoloji Bakanlığı bütün bu alanlarda düzenleyici, denetleyici, yol gösterici
ve destekleyici olmalıdır. Türkiye’nin yüksek teknolojiyi yakalamasının tek
yolu araştırma ve geliştirmeye kaynak ayırmasıdır, yeterince bütçe ayırmasıdır.
ARGE araştırma harcamalarının gayrisafi yurt içi hasılaya oranları bakımından
OECD sonuçları incelendiğinde İsrail, Japonya, Kore, Amerika gibi ülkelerde
gayrisafi yurt içi hasıla oranları yüzde 4’ler seviyesindeyken Türkiye bu
konuda yüzde 1 seviyelerine bile ulaşamamıştır. ARGE harcamalarında meydana
gelen her artış gayrisafi yurt içi hasılayı artırmaktadır. Buna karşılık, ARGE
harcamalarındaki azalma da gayrisafi yurt içi hasılayı azaltmaktadır. Denklem
bu kadar basittir. Türkiye ARGE projelerini desteklemeye devam etmeli ve bu
projeleri mutlaka ülke çapında yaygın hâle getirmelidir; bunun yolu da en üst
bilimsel kurumlarımızdan olan TÜBİTAK, ASELSAN, HAVELSAN gibi stratejik
kurumların daha şeffaf, daha yansız bir zihniyetle yönetilmesinden geçmektedir.
Özellikle ülke savunma sanayisinin göz bebeği olan bu ve benzeri kurumların
yandaşlığa değil, uzmanlığa dayalı bir yöntemle yönetilmesi gerekmektedir çünkü
bu kurumlar ülkenin geleceğidir. Bilimsel kurumların politize edilmesi ülke
bilimini baltalamaktan başka bir işe yaramaz. 
Değerli
arkadaşlar, süremin bittiğini de dikkate alarak sözlerimi şöyle tamamlamak
istiyorum: Araştırmadan, geliştirmeden teknoloji ve sanayi inşa edemezsiniz.
Sanayi olmadan üretemezsiniz, üretmeden istihdam yaratamazsınız, istihdam
yaratmadan ihracat yapamazsınız, ihracat olmadan büyüyemezsiniz, büyümeden de
çağdaş uygarlık seviyesini yakalayamazsınız. Bugün ülkemizin içinde bulunduğu
problemin düğümü bu söylediklerimde yatmaktadır.
Bu
duygu ve düşüncelerle sözlerime son verirken, 2019 yılı bütçesinin ülkemize ve
milletimize hayırlı ve uğurlu olmasını diliyor, İYİ PARTİ Grubu adına hepinize
selam ve saygılarımı sunuyorum. (İYİ PARTİ sıralarından alkışlar)
BAŞKAN
– Teşekkürler Sayın Aydın.
BÜLENT
TURAN (Çanakkale) – Sayın Başkan…
BAŞKAN
- Buyurun Sayın Turan. 
BÜLENT
TURAN (Çanakkale) – Hatibin bazı ithamlarına, izin verirseniz, 60’a göre
yerimden cevap vermek istiyorum. 
BAŞKAN
– Sayın Turan, ortada bir sataşma görmedim ama bir açıklama talep eden sözler
kullandı. 60’a göre söz hakkınız doğuyor ama başlangıçta belirttiğim gibi, bu
söz hakkınızı İYİ PARTİ Grubunun konuşmaları tamamlandıktan sonra
karşılayacağım.
BÜLENT
TURAN (Çanakkale) – Peki, teşekkür ediyorum.
BAŞKAN
– Teşekkür ederim.
Söz
sırası, Antalya Milletvekili Feridun Bahşi’de. 
Buyurun
Sayın Bahşi. (İYİ PARTİ sıralarından alkışlar)
Süreniz
on dakikadır.
İYİ
PARTİ GRUBU ADINA FERİDUN BAHŞİ (Antalya) – Sayın Başkan, değerli
milletvekilleri; Sanayi ve Teknoloji Bakanlığı bütçesi üzerine söz aldım.
Hepinizi saygıyla selamlıyorum.
Perşembe
günü Ceza ve İnfaz Kurumları ile Tutukevleri İşyurtları Kurumu bütçesi
görüşülürken infaz koruma memurlarının özlük haklarına ilişkin taleplerini bu
kürsüden dile getirmiş, zaman kısıtlılığı sebebiyle adliye çalışanlarına
değinememiştim, o günden bu yana mesleğin içinden de gelmem sebebiyle yoğun bir
şekilde sitem ve taleple karşılaştım. Bu sebeple bugün de adliye çalışanlarının
sıkıntılarını dile getirmek üzere söz aldım. 
Hukuk
ve adalet toplumların olmazsa olmazıdır. Adalet sisteminin olmadığı ya da
aksayarak işlediği bir ülkede ne gelişmişlikten ne de kalkınmadan
bahsedilebilir. Ülkemizin içinden geçtiği bu zor dönemde ülkemizi ayakta
tutabilecek tek değer adalettir. Kamu kurumlarında yapılan atamalarda liyakatin
kaldırılması, ülkemizi 15 Temmuz ihanet sürecine taşımıştır. Her yıl adli yıl
açılışlarında adalet sistemimizin eksikleri gündeme getirilir ama adaletin
işleyişinin olmazsa olmaz unsurları olan adalet çalışanları bu açıklamalarda
unutulur. İş yükünün ağır olması, personel sayısının azlığı ile ekonomik ve
sosyal haklarının yetersiz olması çalışanların psikolojilerini bozmaktadır.
Mesai süresi gözetmeden tozlu arşivlerde dosya yığınları arasında düşük
ücretlerle iş yükünün büyük bir kısmını omuzlayan yazı işleri müdürleri, zabıt
kâtipleri, mübaşirler, teknik hizmetler sınıfı ve diğer yardımcı hizmetler
sınıfları Adalet Bakanlığınca bugüne kadar pek hatırlanmamıştır. Adalet
Bakanlığı, yargı sisteminin sorunlarını tamamıyla ele almalı, tüm çalışanlar
için iyileştirme ve düzenlemeler yapmalıdır. 
Yargı
personelinin çok yoğun olarak şikâyetçi olduğu ve bizlerden çözüm beklediği
bazı sorunları sizinle ve kamuoyuyla bu kürsüden paylaşacağım. Sorunlara
geçmeden önce, en başta şunu söylemem gerekiyor ki 657 sayılı Devlet Memurları
Kanunu çerçevesinde mutlaka ve mutlaka adalet hizmetleri sınıfı
oluşturulmalıdır ve tüm adliye çalışanları bu sınıfa dâhil edilmelidir. Yine,
zabıt kâtiplerinin tamamına ayrıca bilgisayar kullandığı gözetilerek veri
hazırlama ve kontrol işletmenliği kadrosu verilmeli, bu çalışanların bu
kadrolara sınavsız geçişi sağlanmalıdır. Adalet hizmetleri sınıfı
oluşturulmadan yapılacak iyileştirmeler her zaman geçici kalmaktadır ve bugüne
kadar da çözüm üretememiştir. 
Değerli
milletvekilleri, adliyelerde icra müdürleri dışındaki çalışanlar hizmet içi
eğitim almadan göreve başlatılıyor ve çalışırken de icra ettiği mesleğine
ilişkin hiçbir meslek içi eğitime tabi tutulmuyor. Adliye çalışanlarının
hiçbirinin kendine mahsus bir eğitimi olmadığı gibi mantıklı bir görevde
yükselme şekli de bulunmamaktadır. Yine, aynı şekilde, kurum içi yükselme
sınavını kazanan yazı işleri müdürlerine de atama sonrası eğitim
verilmemektedir. Bu uygulama değiştirilmeli ve adli personel öncelikle eğitime
alınmalı, sonra da iş tanımları yapılarak göreve başlatılmalı ve hiçbir
personel işi dışında çalıştırılmamalı ve yükselme, atama sonrasında da yine
eğitim verilmeli.
Ayrıca,
taşrada çalışan personelin periyodik zamanlarda hizmet içi eğitimlerde sıraya
tabi tutulmak suretiyle uygulamada birliğin sağlanması ve mevzuat
değişiklikleri sonrası da hızlı bir şekilde bilgilendirme toplantıları
yapılması gerekmektedir. 
Değerli
arkadaşlar, ülkemizde memurlar arasında yapılacak bir maaş sıralaması mümkün
olsa adliye çalışanları şu anda bu sıralamanın en alt kademesindedir zira ne
mahkeme kâtipleri ne savcılık kâtipleri ya da yazı işleri müdürleri herhangi
bir uzmanlık ya da unvanları bulunmadığı için çok düşük maaş almaktadır. Unvan
ve sıfatı belirlenmemiş olan adli personele hiçbir maddi değerle ölçülemeyecek
kıymet taşıyan dava ve soruşturma dosyalarının sorumluluğu verilmektedir. Bu
denli risk altında çalışan personele diğer mesleklerde olduğu gibi iş gücü
riski tazminatı da ödenmemektedir ki mutlaka ödenmesi gerekir. 
Diğer
kurumlarda çalışan müdürlerin ek göstergeleri 3000 iken adliye yazı işleri
müdürlerinin ek göstergeleri 2200’dür. Talebimiz, ek göstergenin yazı işleri
müdürleri için 3600, zabıt kâtipleri için 3000, mübaşir dâhil diğer tüm adliye
çalışanları için de 2200 olarak düzeltilmesidir.
Diğer
kurumlarda ödenen fazla mesai veya nöbet ücretinin adliye çalışanlarına da
ödenmesi hususu net olarak düzenlenip kural hâline getirilmelidir. Adliye
çalışanları adliyelere potansiyel suçlularla birlikte giriş yapmaktadır ve
herhangi bir can güvenliği yoktur. Bu yüzden iş riski tazminatı da kesinlikle
özlük haklarına dâhil edilmelidir. İcra kâtipleri mecburen gittikleri hacizler
esnasında birçok tehlikelerle karşılaşmaktadır; yedikleri küfür, tehdit ve
hakaretlerin haddi hesabı yoktur. Bunun üzerine bir de dairelerdeki iş yoğunluğunu
eklersek yıpranma payı ve iş riski tazminatı almaları kadar da doğal bir şey
yoktur. 
Bilindiği
üzere, devlet memurlarının görevlerinden doğan suçlara ilişkin soruşturmalar
4483 sayılı Kanun’a göre yürütülmektedir. Buna göre de memur hakkında görevinden
dolayı bir ceza soruşturması yürütülebilmesi için ilgili amirlerin onay vermesi
gerekmektedir. Bunun tek istisnası vardır, o da Adalet Bakanlığında çalışan
yazı işleri müdürü, icra müdürü, zabıt kâtibi ve mübaşirlerdir. Bunlar hakkında
izne gerek olmadan direkt cezai soruşturma yapılabilmektedir ki, bu personelin
de diğer memurlar gibi soruşturulmasının daha uygun olacağı tartışmasızdır
çünkü adliye personeli olarak görevlerini idame ettiren yazı işleri müdürü,
icra müdürü, zabıt kâtibi, mübaşir özlük hakları itibarıyla 657 sayılı Devlet
Memurları Kanunu kapsamında olup yargılama şekli itibarıyla genel usule
tabidirler. Bundan mutlaka vazgeçilmesi gerekir.
Yine
adliyelerde çalışan mübaşirler yardımcı hizmetler sınıfında bulunmaktadır. Bu
durum mutlaka değiştirilmeli ve mübaşirler bir an önce genel idari hizmetler
sınıfına alınmalıdır.
Türkiye'deki
kamu kurumlarında görev yapan memurlar 3’üncü dereceye gelmekle yeşil pasaport
alma hakkına sahipken adliye personelinden bazıları 3’üncü dereceye gelemedikleri
için yeşil pasaport alamamaktadırlar. Bu sorun da çözüme kavuşturulmalıdır.
Adliye
çalışanlarının standart bir kimlik kartı bulunmamaktadır. Bu kimlik kartları
adalet komisyonlarınca ya da Adalet Bakanlığınca tek tip standart hâle
getirilmeli ve tüm personele dağıtılmalıdır. 
Değerli
milletvekilleri, adliye personeli, haklarında düzenlemeler yapılmadığı için
sürekli olarak alternatif arayışına girmekte, imkân ve fırsat bulur bulmaz
kurum değişikliğine gitmektedirler. Bunun önlenmesi için de adalet hizmetlerinin
ve adliye çalışanlarının durumlarının mutlaka yeterli seviyede iyileştirilmesi
gerekmektedir. 
Sonuç
olarak, yukarıda dile getirdiğimiz hususların yerine getirilmesi, yargının,
çağın ve Bakanlığın ileriye dönük gelişimini sağlayacak çalışmaların temelini
oluşturacağı bilinmelidir. Adalet hizmetlerinin düzenli bir sistem içerisinde
yürütülebilmesi, ekonomik ve sosyal yönden güçlendirilmiş adliye personeli
tarafından yerine getirebilecektir. 
SALİH
CORA (Trabzon) – Hangi bütçe bu?
FERİDUN
BAHŞİ (Devamla) – Bir sıkıntı mı var? 
“Geciken
adalet, adalet değildir.” sloganıyla hareket eden tüm çalışanların veri
hazırlama kontrol işletmenliği unvanına geçirilip bu çağ dışı unvanların
ortadan kaldırılması gerekmektedir. Kısaca, adalet çalışanlarına adalet
istiyoruz.
Bu
vesileyle yüce Türk milletini, Gazi Meclisimizi saygıyla selamlıyorum. (İYİ
PARTİ sıralarından alkışlar) 
BAŞKAN
– Teşekkürler Sayın Bahşi.
Şimdi,
söz sırası Gaziantep Milletvekili İmam Hüseyin Filiz’de.
Buyurun
Sayın Filiz. (İYİ PARTİ sıralarından alkışlar) 
Süreniz
beş dakikadır. 
İYİ
PARTİ GRUBU ADINA İMAM HÜSEYİN FİLİZ (Gaziantep) – Sayın Başkan, değerli
milletvekilleri; 2019 Merkezi Yönetim Bütçe Kanunu’nun GAP Bölge Kalkınma
İdaresi Başkanlığı bütçesi üzerinde İYİ PARTİ Grubu adına söz almış
bulunmaktayım. Genel Kurulu saygılarımla selamlarım. 
GAP
projesi 1976 yılında başlatılan, Güneydoğu Anadolu’da; Adıyaman, Batman,
Diyarbakır, Gaziantep, Kilis, Mardin, Siirt, Şanlıurfa ve Şırnak illerimizi
kapsayan, Cumhuriyet tarihimizin en kapsamlı, en maliyetli projesi. Bugüne
kadar hazırlanan bölgesel kalkınma programlarının en etkin olanıdır. Bu proje
bölgeler arası farklılıkları gidermek, bölgesel kalkınma yaklaşımıyla ulusal
düzeyde ekonomik kalkınmayı hedeflemiştir. 
Değerli
milletvekilleri, GAP deyince akla bu projenin mimarı 9’uncu Cumhurbaşkanımız
Sayın Süleyman Demirel gelmektedir. Kendisini rahmetle anıyorum.
Yıllar
içerisinde bu projenin gerçekleşmesinde emeği olan tüm siyasetçilere ama
özellikle mühendislerimize ve diğer çalışanlarımıza teşekkür ediyor; ölenlere
rahmet, yaşayanlara da sağlıklar diliyorum. 
22
baraj, 12 hidroelektrik santraliyle ülkemizin yüzde 10’u gibi büyük bir alana
yayılan GAP tamamen bitirildiğinde 1,82 milyon hektar alanın sulamaya açılması,
yılda 27 milyar kilovat/saat hidroelektrik enerjisi üretilmesi ve ülkemizin
enerji ihtiyacının büyük bir bölümünü karşılaması öngörülmüştür.
Şimdiye
kadar GAP’a dâhil olan barajların önemli bir bölümü bitirilmiştir. Adıyaman’da
Çetintepe, Koçali ve Gömükan barajları inşaatları devam ediyor görünüyor.
Hasankeyf’teki Ilısu Barajı da henüz tamamlanmamıştır.
Bu
arada yöremde olması itibarıyla Ardıl Barajı’yla ilgili sorunu iletmek
istiyorum. Bu barajda henüz su tutulamaması, yağmur olmaması nedeniyle sulama
yapılamıyor; köylülerin, oradaki çiftçilerin şikâyetleri var, yetkililerin bunu
değerlendirmesi istiyorum.
Ayrıca
Araban ilçesinde yılan hikâyesine dönen Araban Çat Boğazı Barajı, Araban ve
bölge köylüleri tarafından umutla beklenmektedir. Eğer bu baraj yapılırsa 130
bin dönüm arazi sulanacaktır. Şu anda 503 bin hektar alanı sulamaya açılmış
ancak GAP bölgesinde hâlâ yaklaşık 1 milyon 300 bin hektar arazinin sulamaya
açılması beklenmektedir. Enerji üretimi açısından iyi bir ilerleme kaydedilmiş
olmasına rağmen sulamada planın oldukça gerisinde kalınmıştır, başka bir
ifadeyle, mevcut sulanabilir arazilerin ancak yüzde 25’i sulanmaktadır. 
GAP
bölgesinde işsizlik bir sorun olarak devam etmektedir. GAP bitirildiğinde yine
3,8 milyon kişiye iş olanağının sağlanması planlanmış ise de, maalesef, TÜİK’in
2017 yılı iş gücü istatistiklerine göre istihdam oranı Mardin, Batman, Şırnak
ve Siirt’te yüzde 28,2, işsizlik oranı yüzde 26,9’dur. Bir de bu işe
Suriyelileri katarsanız durumun ne kadar vahim olduğu anlaşılır. 
Bölge
şehirlerinde esnaf, köylü, çiftçi ve dar gelirli vatandaşlar mutsuzdur. Gübre,
akaryakıt fiyatları, ürünlerin para etmemesi, artan enflasyon ve hayat
pahalılığı insanları canından bezdirmiştir, hayvancılık gerilemiştir. Tarımda
plansızlık devam etmektedir. Sürdürülebilir bir plan yoktur. Dededen kalma
anlayışla eğer bir yıl bir ürünün getirisi fazla ise ertesi yıl herkes aynı
ürünü ekmekte, arz, talepten fazla olunca da masrafları bile karşılamadan iflas
yoluna gitmektedir. Bunun en tipik örneği, Araban ilçemizde 30 bin dönüm sarımsak
ekimi yapılmış, kilo başına 2 kilogram masrafla üretilen sarımsak 1 TL’ye bile
satılamamıştır, çiftçinin elinde çürümeye terk edilmiştir. Sonuç olarak da bu
yıl ödeme dönemi geldiği hâlde sarımsak üreticileri Ziraat Bankasına borçlarını
ödeyemez hâle gelmiştir. Bu, bizim insanlarımızın kaderi olmamalıdır. Hükûmet
yol gösterici olmalı, yeni üretim modelleri geliştirmeli, en önemlisi AR-GE
çalışmaları yapılmalı. İki gün önce üniversitelerle ilgili konuşurken
üniversitelerin misyonu olmalı demiştim. GAP’ın merkezinde bulunan Haran
Üniversitesi, örneğin, GAP’ta tarıma yön verecek AR-GE çalışmalarını yapmalı ve
tarıma bağlı sanayinin geliştirilmesine yardımcı olmalıdır. Aynı şey bölgedeki
diğer üniversiteler için de geçerlidir. Dünyanın gelişmiş ülkelerinde böyledir.
Ön lisans ve lisans eğitimi yapan üniversiteler vardır, tarım ve hizmet
sektörüne yönelik eğitim yaparlar. Öğretim elemanlarının ayağında çizme,
sırtında önlük, bizzat uygulama yaptırarak yani yaparak öğretirler. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Filiz.
İMAM
HÜSEYİN FİLİZ (Devamla) – Biz de aynı şeyleri yapabiliriz ama odasında yapma
çiçek bulunduran ziraatçılarla değil. 
Değerli
milletvekilleri, bir tespitimi de sizinle paylaşmak istiyorum. Yıllar evvel
Şanlıurfa’da Zirai Donatım Kurumuna ait ziraat makineleri yapan bir fabrikaya
gitmiştik. Fabrikanın hiçbir eksiği yoktu. Torna tezgâhları, freze tezgâhları,
presler alınmış, hatta boyahane kurulmuş. Boyahane TOFAŞ’taki boyahanelerle
aynı nitelikte ama bu fabrikada sadece su tankeri yapılıyordu. Öyle ki presler
çalışmıyor, üstleri örtülmüş; torna tezgâhları, freze tezgâhlarının kızakları
hareket etmiyor çünkü temizlenmemiş, boyahane de çalışmıyor. İşte, sorumluluk
duygusundan mahrum, vicdanı körlenmiş insanlarla bir yere varılamayacağının
güzel bir örneğidir. 
(Mikrofon
otomatik cihaz tarafından kapatıldı) 
İMAM
HÜSEYİN FİLİZ (Devamla) – Sayın Başkan…
BAŞKAN
– Sözünüzü bağlamanız için son bir dakika ek süre veriyorum, daha sonra
uzatamayacağım. 
İMAM
HÜSEYİN FİLİZ (Devamla) – Teşekkür ederim Sayın Başkan, tamam. 
Değerli
milletvekilleri, tarımda rekorlar kıran Hollanda'nın yüz ölçümü sadece 41 bin
kilometrekare, GAP'ta sulanacak arazi ise 18.200 kilometrekare. Hollanda’nın
2017 yılı tarımsal ihracatı 100 milyar dolar, Türkiye'nin gerçekleştirdiği
tarım ürünleri ihracatı 14 milyar dolar. Hollanda’nın tarımdaki başarısının
nedeni, uzun vadeli sürdürülebilir tarım politikaları, verimli üretim modeli,
AR-GE, kooperatifleşme, pazarlama, piyasa denetimi gibi faktörlerdir. 
Sayın
milletvekilleri, ülkemiz adına büyük bir öneme sahip olan bu proje maalesef
iktidardan gerekli teveccühü görmemiştir, onun için de bitirilememiştir. 2019
yılı bütçesi 88 milyon TL’dir, bu 88 milyonun 78 milyonu iskan ve toplum
hizmetleri kalemine konulmuş; anlaşılan, GAP’ta yola devam ancak karınca
hızıyla. 
Sözlerime
son veriyorum. Bu bütçenin milletimize, ülkemize hayırlı olmasını diliyor,
saygılar sunuyorum. (İYİ PARTİ sıralarından alkışlar)
BAŞKAN
– Teşekkürler Sayın Filiz.
Şimdi
söz sırası Erzurum Milletvekili Muhammet Naci Cinisli’dedir.
Buyurun
Sayın Cinisli. (İYİ PARTİ sıralarından alkışlar)
Süreniz
beş dakikadır.
İYİ
PARTİ GRUBU ADINA MUHAMMET NACİ CİNİSLİ (Erzurum) – Sayın Başkan, sayın
bakanlar, değerli milletvekilleri; Doğu Anadolu Projesi Bölge Kalkınma İdaresi
Başkanlığının 2019 yılı bütçesi hakkında söz almış bulunuyorum. Sizleri
saygıyla selamlarım.
DAP
Bölge Kalkınma İdaresi Başkanlığının amacı, kamu yatırımlarının planlanıp
hayata geçirilmesi olarak tanımlanabilir. İdarenin faaliyet kapsamı alanında 15
il bulunmakta. İdare, 2011 senesinde çıkarılan bir KHK’yle beş yıl süre
sınırıyla kurulmuş, hedeflerine ulaşmadığı için 2019 yılı sonuna kadar görev
süresi uzatılmış. Uzatılmasına rağmen belirlenen hedefler gerçekleşir mi?
Sanmıyorum. Çünkü idarenin 200 milyon lira olan bütçesi 90 milyon liraya
düşürülmüş. Bu bütçeyle bölgemizin kalkınma politikaları sürdürülemez.
Kurumsallaşması tamamlanmamış idarenin faaliyetlerini yeterince
gerçekleştirmediğini ifade etmek isterim. 
Sayıştay
raporunda DAP İdaresi ile Doğu Anadolu Kalkınma Ajansı gibi bölgedeki kalkınma
ajansları arasında koordinasyon sorunlarının yaşandığı ifade edilmiş. Bunun
nedeni, idare ile ajans arasındaki yetki sorumluluklarını düzenleyen açık bir
yasal mevzuatın bulunmaması. Fiiliyatta ajanslar bölge planlarını yapıyor,
idare ise kamu yatırımlarının koordinasyonunu sağlıyor ancak yetki ve
sorumluluklar düzenlenmediğinden bu karışık yapıda her iki kurum da benzeri
projelere mali desteklerde bulunuyorlar. Sonuçta, kaynak israfı yapılmasıyla
birlikte son derece düşük verimlilik göze çarpıyor. Geniş coğrafyada hâlâ
dijital sisteme bile geçmemiş olan ağır bürokratik yapı süreçleri yavaşlatıyor.

Doğu
Anadolu’nun merkezi sayılan memleketim Erzurum’da hemşehrilerim yarınlarından
endişe ediyorlar. Türk tarihinde önder şehirlerin başında gelen Erzurum yapmış
olduğu fedakârlığın karşılığını maalesef alamıyor. Başta Erzurum olmak üzere
Doğu Anadolu illerinin göç vermesine göz yumulması beraberinde telafisi güç ve
vahim sonuçlar doğurabilir. 
Yarın
öbür gün göç sorunu karşımıza bir millî güvenlik sorunu olarak çıkmasından
korkarım. İnsanlar toprağını, yurdunu göç ettikleri yerlerdeki fırsatlardan
dolayı değil kendi memleketlerindeki yokluk ve fırsatsızlıklardan dolayı
gözleri arkada terk edip göç ediyorlar. Göç alan bölgelerde oluşan ekonomik ve
sosyal maliyet geri bırakılan bölgeleri kalkındırma maliyetinin çok daha
üstündedir. Sorunu göç alan yerde pahalı şekilde çözeceğimize göç veren bölgede
çözmek hem daha sağlıklı hem de ekonomik olacaktır. 
Ülkemizin
güvenliği ve birliği açısından bölgeler arası gelişmişlik farkları asgariye
indirilmeli. Önemli bir iktisadi merkez olmakla birlikte Doğu Anadolu’nun da
kalbi olan Erzurum millî gelirden yüzde 1’in altında pay alıyor. Erzurum’a yapılan
kamu yatırımları Türkiye’deki toplam yatırım ortalamasının çok altında kaldı.
Doğu Anadolu Bölgesi’nde en fazla vergi ödeyen il olan Erzurum’un son on beş
yılda kamu yatırımlarından bu kadar düşük pay alması hiçbir şekilde
açıklanamaz. Erzurum böyleyse diğer Anadolu illerini varın sizler düşünün. Doğu
Anadolu’da yarım kalmış barajlar gibi tesisler bir an önce millî ekonomiye
kazandırılmalı. Başta Erzurum olmak üzere Doğu Anadolu Bölgesi’nde kullanılan
elektrik ve doğal gazda göçü önlemede teşvik amaçlı özel indirimler
uygulanmalı.
Son
yıllarda uygulanan yanlış politikalarla Kars, Erzurum ve Doğu Anadolu
Bölgesi’ndeki hayvancılık sektörü belirsizlik içinde. Canlı hayvanın kaynağı
olan küçük işletmeler desteklenmeli, hayvancılık altyapısının geliştirilmesine
bir an önce ağırlık verilmeli. Bölge hayvancılığında önemli girdi sağlayan
zengin mera alanları ıslah edilmeli. Tarım ve hayvancılıkla ilgili meslek
eğitimi veren kurumlar aktif kullanılmalı. Bölge insanları eğitilmeli.
İnsanların terk ettikleri topraklarına geri dönmeleri için çekici imkânlar
sunulmalı. İşte o zaman bakın, görün ki utanılacak şekilde hayvan ve kırmızı et
ithalatı yapmanıza ihtiyaç kalacak mı? 
Değerli
milletvekilleri, bunların yanında üretilmiş yem bitkisine destek verilmesi
bölge ekonomisinin gelişmesine katkı sağlar. Bölgedeki şeker fabrikaları,
tarıma olduğu kadar hayvancılığa ve genel istihdama da hayati faydalar
sağladığı tamamen göz ardı edilerek acımasızca satılmıştır. Bu, bölgeye
yapılmış son ihanettir. 
Bölgedeki
şehirlerimizin genetik kodlarına uygun yatırımlara öncelik verelim. Kültür,
sağlık, kongre, kış turizmi gibi faaliyetlerin teşvik edilmesi sağlanmalı.
Bölge gençliğinin bilim, kültür, sanat ve spor alanlarında yetenekleri
doğrultusunda girişimlerine imkânlar verilmeli. 
Erzurum
ve Doğu Anadolu’da Türkiye ortalamasının üzerindeki genç nüfus mutsuz ve
umutsuz. 
(Mikrofon
otomatik cihaz tarafından kapatıldı) 
BAŞKAN
– Sözlerinizi bağlayın Sayın Cinisli.
Buyurun.
MUHAMMET
NACİ CİNİSLİ (Devamla) – Teşekkür ederim.
Üniversite
okuyan veya mezun olmuş genç kardeşlerime hedeflerini sorduğumda verdikleri
cevap “Yurt dışına gitmek istiyorum.” oluyor. Erzurum’daki gencin hedefi
İstanbul, Ankara, İzmir değil, direkt yurt dışı. “Neden?” diye sorduğumda
aldığım cevap: “Mutsuz ve ümitsiziz, bıktık.” Gelinen bu nokta hazindir.
Gençliğe ve ülkeye yazıktır. Bu örnekten sonra başka söze gerek yok. On altı
yıllık hükûmetler demek ki bugüne kadar bölgeye ve geleceğimiz olan gençleri
mutlu edecek bir şey yapmamışlar. Ne yaptıklarını ben size söyleyeyim:
Gençliğimizin kıymetli, millî ve manevi değerlerini sömürmekten başka bir şey
değil. Karşılığında beklenen tek şey verecekleri oylar. 
Bu
çerçevede, kurumlara ayrılan ve maalesef azaltılan bütçeyi tartışmaktan ziyade
asıl, bölgeyle ilgili zihniyetin değişmesini, rehabilite edilmesini tavsiye
ederim. Doğu Anadolu Bölgesi’nin toplu hâlde, akılcı bir devlet politikasıyla
ele alınmasını umar, heyetinizi saygıyla selamlarım. (İYİ PARTİ sıralarından
alkışlar)
BAŞKAN
– Teşekkürler Sayın Cinisli.
Değerli
milletvekilleri, şimdi İYİ PARTİ Grubu adına diğer söz Aksaray Milletvekili
Ayhan Erel’e ait. 
Buyurun
Sayın Erel. (İYİ PARTİ sıralarından alkışlar)
Süreniz
beş dakikadır.
İYİ
PARTİ GRUBU ADINA AYHAN EREL (Aksaray) – Sayın Başkan, Sayın Bakanlar, kıymetli
Komisyon, değerli milletvekilleri, yüce Türk milleti; Konya Ovası Projesi Bölge
Kalkınma İdaresi Başkanlığının bütçesi üzerine İYİ PARTİ Grubu adına söz almış
bulunmaktayım. Hepinizi saygıyla selamlıyorum. 
Sayın
Başkan, değerli milletvekilleri; KOP Aksaray, Karaman, Konya, Niğde, Nevşehir,
Kırşehir illerinden oluşan KOP bölgesinde yatırımların gerektirdiği araştırma,
planlama, programlama, projelendirme, izleme, değerlendirme ve koordinasyon
hizmetlerinin yerine getirilmesi suretiyle bu projelerin kapsadığı bölgelerin
kalkınması için kurulmuştur. Bölgede KOP denilince akla tarım, tarla ve
bunların su ihtiyacı gelmektedir. Ancak KOP’un faaliyetlerine baktığımızda bir
iki okula yardım, bir iki tane tarımda eğitim programı, bir de son günlerde
moda olan millet kıraathanesinin dışında hiçbir işlem yapmadığını görmekteyiz. 
Oysa
bölgenin en büyük beklentisi tarımda sulamada yaşanan sıkıntıların
giderilmesidir. Şöyle ki: İç Anadolu Bölgesi’nde olduğu gibi, Aksaray ili
geçiminin büyük bir bölümünü tarımdan elde etmektedir. Aksaray’ın özellikle çöl
adını verdiğimiz bölgede yani Eskil, Eşmekaya, Sultanhanı, Yenikent, Yeşiltepe,
Yeşilova, Ulukışla ve çevresinde vatandaşlar tarımdaki su ihtiyacını yer altı
su kaynaklarından karşılamaktadırlar. Yıllarca bilinçsiz ve vahşi sulama
neticesinde artık yer altı su kaynakları bitmek üzeredir. Daha önce 50 metreden
çıkarılan yer altı suları artık 150 metreden dahi çıkmamaktadır, çıkan sular da
tuzlu sulardır. Tarlayı sulamak için yeryüzüne çıkarılan suların boşalttığı
alanlara Tuz Gölü’nün tuzlu suları gelmekte ve vatandaş da su çektiğinde Tuz
Gölü’nün tuzlu sularıyla tarlasını, arazisini sulamayla karşı karşıya
kalmaktadır dolayısıyla bu bölge gelecekte çöl ve çorak olma tehlikesiyle karşı
karşıyadır. 
Sayın
Başkan, değerli milletvekilleri; diğer bir husus da Aksaray’da Bayıraltı adını
verdiğimiz bölgeye Mamasın Barajı’ndan tarımda kullanılan su açık kanallarla
getirilmekte idi, Hükûmet bir işgüzarlık yaparak bunları kapalı sisteme
çevirmeye kalkıştı ancak 1.600 metrekarelik bir alanda bu işi başardı, geri
kalan alanlarda bu işi başaramadığı için Bayıraltı’nda gelecek tarım sezonunda
bu bölgeye su verilip verilemeyeceği hususunda bir belirsizlik mevcuttur. Bu
bölgede bulunan Topakkaya, Bağlıkaya, Acıpınar, Sapmaz, Baymış, Yeşiltepe,
Ulukışla, Sarayhan, Altınkaya, Yeşilova belde ve köylerine su verilip
verilemeyeceği hususunda tereddütler oluştuğu için vatandaş ekim yapıp yapmama
konusunda kararsız kalmıştır. Bu bölgede daha çok ayçiçeği, mısır, yonca ekimi
ve pancar ekimi yapılmaktadır. Bu tarım ürünlerinin su olmadan yetiştirilmesi
mümkün değildir. KOP’un kek dağıtıp, çay dağıtıp kıraathanelerle uğraşıncaya
kadar Konya Ovası’nın su problemini çözmesini bekliyoruz. KOP, amacına hizmet
ederek bu sorunlara çözüm bulmak zorundadır. 
Bölgedeki
susuzluğun giderilmesinin, tarımdaki susuzluğun giderilmesinin tek çaresi: Bize
göre, hemen Aksaray’a 100 kilometre uzaklıkta bulunan Hirfanlı Barajı var,
Kızılırmak var; buradan borularla bölgeye su getirmek en kolay ve en ekonomik
çaredir. Zira, Sultanhanı ilçemizde bulunan Çinlilerin yapmış olduğu doğal gaz
depolama alanına Çin firması borularla Hirfanlı Barajı’ndan su getirmiş ve bu
suyu kullanmaktadır. Bir Çin şirketinin su getirdiği gölden Türkiye Cumhuriyeti
devleti -daha güçlüdür, daha kuvvetlidir- daha fazla su getirebilecek
durumdadır diye düşünüyoruz.
Yine,
Aksaray’da başta Bebek köyü olmak üzere Ekecik Dağlarında, su üstü köylerinde
ve Hasandağı’nın eteklerinde doğal mağaralar vardır. Bu mağaralara ulaşım
kolaylaştırılırsa doğal depo hâline gelecektir. Dolayısıyla vatandaşlarımızın
soğanları, patatesleri, narenciyeleri ekonomik bir şekilde buralarda muhafaza
edilmiş olacaktır. Ancak başta da söylediğim gibi, KOP dediğimiz daire, bu
işleri çözmek yerine, Aksaray’da 3 tane millet kıraathanesi yapma yoluna
gitmiştir. İyilerin, doğruların, salihlerin yaşadığı yer olarak Aksaray’a
iyilerin yurdu, salihlerin yurdu anlamına gelen “şehri süleha” adı verilmiştir.
Yani eğer kaynakları, doğal, tabii, kültürel mirasları iyi kullanılırsa
turizmden yeterli payı alacaktır. KOP’un amaçlarından birisi de turizme hizmet
etmek olduğu hâlde… 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Erel.
AYHAN
EREL (Devamla) – …bugüne kadar KOP’un Aksaray turizmine sağladığı bir katkıyı
biz göremedik. Oysa gerek Güzelyurt gerek Selime gerekse Ihlara Vadisi’ne
gerekli yatırımlar, gerekli düzenlemeler yapılmış olsa Aksaray turizmde
Türkiye’nin ve dünyanın göz bebeği hâline gelecektir diyorum.
Hepinizi
saygı ve sevgiyle selamlıyorum. (İYİ PARTİ ve CHP sıralarından alkışlar)
BAŞKAN
– Teşekkürler Sayın Erel.
Söz
sırası, Trabzon Milletvekili Hüseyin Örs’te.
Buyurun
Sayın Örs. (İYİ PARTİ sıralarından alkışlar)
Süreniz
beş dakikadır.
İYİ
PARTİ GRUBU ADINA HÜSEYİN ÖRS (Trabzon) – Sayın Başkan, değerli milletvekili
arkadaşlarım; Doğu Karadeniz Projesi Bölge Kalkınma İdaresi Başkanlığı kısaca
DOKAP bütçesi hakkında konuşmak üzere İYİ PARTİ Grubu adına söz aldım; hepinizi
en derin saygılarımla selamlıyorum.
Değerli
milletvekilleri, son söyleyeceğim sözü baştan söyleyerek konuşmama başlamak
istiyorum. O da şudur: Türkiye’nin gerçek anlamda sadece bir tane bölgesel
kalkınma projesi vardır ve onun da adı Güneydoğu Anadolu Projesidir yani
GAP’tır. 2011 yılında KHK’yle kurulan Doğu Anadolu Projesi yani DAP, Konya
Ovası Projesi yani KOP, Doğu Karadeniz Projesi yani DOKAP bölge kalkınma
idaresi başkanlıkları GAP’la kıyaslandıklarında gerçek anlamda bölgesel
kalkınma idaresi olmaktan uzaktırlar. Deyim yerindeyse bölgelerin gönüllerini
almak için kurulmuşlardır. 2017-2021 DOKAP Bölge Kalkınma İdaresi stratejik
planında yer alan SWOT Analizi’ndeki şu tespitlere dikkatinizi çekmek isterim.
Bu analizde deniliyor ki: “Kurumun tecrübeli personel istihdam etme imkânı
kısıtlıdır. Kurumun bütçesi bölgesel ihtiyaçlar ve öngörülen eylemlerin yerine
getirilmesinde yetersizdir. 624 sayılı KHK’yle verilen görevlerin yerine
getirilmesi için gerekli yetki genişliği ve yaptırım gücü istenen düzeyde
değildir. Mevcut izleme ve değerlendirme sistemi teknolojik tabanlı, etkin kontrol
yapısına sahip değildir. Başkanlığın bölgedeki bürokratik yapı içerisindeki
hiyerarşik konumu açık bir şekilde tanımlanmamıştır. DOKAP Eylem Planı’nda yer
alan bazı eylemler kapsamında yapılacak faaliyetler net değildir. 
Değerli
milletvekilleri, görüldüğü gibi, kurumun kendi hakkında yaptığı değerlendirmede
kuruma yüklenen görevlere rağmen kurum bu görevleri yerine getirecek yetkiye,
personele ve kurumsal kapasiteye sahip değildir. Kurum plan ve proje
hazırlayacaktır ancak plan ve projeyi yapacak elemanı yoktur. Bu manada, kurum,
fuzuli şagildir, yani gereksiz meşguliyet içindedir; avara kasnaktır, yani
motor boşa dönmektedir. 
DOKAP
stratejik planındaki en önemli proje olarak Samsun’u Artvin’e bağlayacak Yeşil
Yol Projesi gösterilmektedir. Bu yolun güzergâhı planlanacak, çarpık yapılaşma
önlenecek ve çevre korunacaktır. Ancak Hükûmetin İmar Affı’yla her türlü çarpık
yapılaşmayı âdeta yasal hâle getirdiği dikkate alınırsa, DOKAP Bölge Kalkınma
İdaresinin bu hedefi anlamını yitirmektedir. Çevrenin korunması hususunda
Hükûmetin uygulamaları ile DOKAP Bölge İdaresinin amaçları ciddi manada
çelişmektedir. Bu nedenle, hangi hedefler konulursa konulsun, kurumun bunları
gerçekleştirme şansı azdır. 
Değerli
milletvekilleri, son olarak şunu da söyleyeyim: DOKAP Bölge Kalkınma İdaresinin
Sayın Başkanının bu görevden önce ÇAYKUR’a Genel Müdür atanması, sonra da bu
yerel seçimlerde Sakarya Belediye Başkanlığına aday gösterilmesi “Acaba DOKAP
Bölge Kalkınma İdaresi Başkanlığı, Hükûmet tarafından politik bir depo, makam olarak
görülmekte midir?” sorusunu da akıllara getirmektedir.
Hepinizi
en derin saygılarımla selamlıyorum. (İYİ PARTİ sıralarından alkışlar)
BAŞKAN
– Teşekkürler Sayın Örs.
Sırada
Manisa Milletvekili Tamer Akkal’ın konuşması vardır.
Buyurun
Sayın Akkal. (İYİ PARTİ sıralarından alkışlar)
Süreniz
beş dakikadır.
İYİ
PARTİ GRUBU ADINA TAMER AKKAL (Manisa) – Sayın Başkan, kıymetli
milletvekilleri; 2019 yılı plan ve bütçe konuşmaları çerçevesinde İYİ PARTİ
Grubu adına söz almış bulunuyorum. Sözlerimin başında, bu bütçenin ülkemiz,
milletimiz ve devletimiz için hayırlı olmasını diliyorum.
Ülkemizin
ağır bir ekonomik kriz yaşadığı bu dönemde 2019 yılı bütçesini milletimiz adına
konuşuyoruz. Fakat bu bütçenin sayfalarına, satırlarına baktığımızda, geçim
zorluğu yaşayan vatandaşlarımızı; kirasını, faturasını, kredisini ödeyemeyen
Türk insanını, siftah yapmadan dükkânını kapatan esnaflarımızı göremiyoruz.
Yine, bu bütçenin sayfalarına baktığımızda, emeklilikte yaşa takılanları;
emeklilerimizi, memurlarımızı ve onların dertlerini, sorunlarını göremiyoruz.
Öğretmenler, asgari ücretliler, öğrenciler, işçiler ve kamu görevlilerimiz
burada yapılan konuşmalarda kendi dertlerini duyamıyor; burada edilen
kavgaların kendileri için olduğuna, ne yazık ki, artık inanmıyor. Hasadı tarlada
kalan, hasadı borcunu kapatamayan çiftçimiz de bu Mecliste yankılanan sesten
nasiplenemiyor.
Benden
önce konuşan birçok hatip rakamlardan, sayılardan, kurumlardan bahsetti,
örnekler verdi. İstatistikleri bir an için bir kenara bırakıp vatandaş ne diyor,
ona bakalım. 
Geçtiğimiz
hafta, Manisa’da bir vatandaş ödeyemediği elektrik faturasını bu kürsüde
gündeme getirmemi istedi. 51 liralık enerji bedelinin olduğu bu fatura, dağıtım
bedeliyle, TRT payıyla, KDV’siyle 90 liranın üzerine çıkıyor. Eğer bu Meclis
milletimiz için varsa, eğer bizler milletimizin dertlerini çözmek için burada
maaş alıyorsak gelin hemen dağıtım bedeli rezaletini, TRT payını kaldıralım;
asgari ücretlilerden, emeklilerden bu KDV’yi almayalım; 50 liralık faturanın
üzerine eklenen bu 40 lirayla halkımız evine daha fazla ekmek götürsün. Bunu
vekili olduğumuz, hizmet etmekle mükellef olduğumuz bu halka çok görmeyelim.
Gelin, biraz da halkımızın bütçesini konuşalım. 
Saygıdeğer
milletvekilleri, eminim ki iktidar sıraları da halkımızın tepesine binen bu
ağır vergi yükünün kaldırılması gerektiğini düşünüyor. Ancak millet sizi buraya
düşünesiniz diye değil, icraat yapasınız diye gönderdi. Gittiğimiz her yerde
işsiz gençlerimizin çaresizliğine, ailelerinin onlara yüklediği umutların
kırılmasına şahit oluyoruz. Bin bir zorlukla okuyan, büyük emeklerle mezun olan
gençlerimiz iş arıyor, aş arıyor, ekmek arıyor. Üniversitelerimiz bugün
-üzülerek söylüyorum ki- işsiz saklama deposuna dönmüş durumdadır. Genç
işsizliğin 5 milyonu geçtiği bir ülkede yaşıyoruz. Bir genç, akademisyen olmak
istiyorsa rektör ya da dekandan torpil bulmak zorunda, memur olmak istiyorsa
belediye başkanından ya da milletvekilinden torpil bulmak zorunda, fabrikada iş
arıyorsa AK PARTİ ilçe başkanlığından referans kâğıdı getirmek zorunda.
Bürokraside, kamu alımları ve özel sektörde adalet ve hakkaniyet yok, yeterli
istihdam yok. Biz bu kardeşlerimize iş alanı açamayacaksak, nitelikli büyümeyle
yeni sektörler oluşturamayacaksak neden bu kardeşlerimizin hayatlarından en
önemli yıllarını çalıyoruz? Neden bu kardeşlerimizin, ailelerinin verdikleri
emekleri heba ediyoruz? Gençlerimiz kıymetliler, onlar bizim evlatlarımız.
Onlara huzur içinde yaşayacakları, geleceğe güvenle bakacakları bir ülkeyi inşa
etmek bizim sorumluluğumuzdur. Bu görevi hiç gecikmeden hemen bugünden
başlayarak yerine getirmeli, refah seviyesi yüksek bir Türkiye'yi,
gençlerimizin geleceğe güvenle baktığı bir memleketi hep birlikte inşa
etmeliyiz. 
Saygıdeğer
milletvekilleri, bugüne kadar önemle üzerinde durduğum, bundan sonra da durmaya
devam edeceğim bir başka konu Soma. Bakınız, bu ilçemizde faaliyette bulunan
onlarca madenin tamamı yetersiz, tamamında güvenlik zafiyeti var. Soma Kömür
İşletmelerine bağlı Işıklar madeninde geçtiğimiz günlerde bir kaza meydana
geldi ve yaralılarımız var. Göçüğün meydana geldiği Işıklar Maden Ocağı ile
Soma’da 301 maden işçimizin şehit olduğu Eynez Maden Ocağı’nı işleten şirketler
aynı, sorumlular yine aynı. Buradaki maden kazalarıyla ilgili verdiğimiz soru
önergelerine dün cevap verilmiyordu, bugün maalesef yine verilmiyor. Yaşanılan
en son olayda ne mağdur olan işçiler ne de sendikaların konuşması mümkün
olmamış, para ve tehditlerle doğrular yine bastırılmıştır. İşin gerçeği şudur:
Kazanın yaşandığı galeri henüz tamamlanmadan insanların çalıştırıldığı bir
galeridir. Bacası tam olarak tamamlanmamıştır, bir üst kattan akan su sızıntısı
ise tam destek ayağını ortasından çökerterek içeri şılam denilen su ve kömür
balçığının sızması sonucu olası bir faciayı hazırlamıştır. 
(Mikrofon
otomatik cihaz tarafından kapatıldı)
BAŞKAN
– Buyurun tamamlayın Sayın Akkal.
TAMER
AKKAL (Devamla) – Bu, Soma’daki madenlerin neredeyse tamamında var olan
ihmaller zincirlerinden yalnızca biri. Buradan uyarıda bulunuyorum: Bu ihmaller
sonucunda bir tek maden işçisi kardeşimizin dahi burnu kanarsa bunun bu
kürsüden hesabını sormak bizim boynumuzun borcu olsun.
Saygılarımı
sunuyorum. (İYİ PARTİ sıralarından alkışlar)
BAŞKAN
– Teşekkürler Sayın Akkal.
Şimdi
sırada Aydın Milletvekili Aydın Adnan Sezgin var.
Buyurun
Sayın Sezgin. (İYİ PARTİ sıralarından alkışlar)
Süreniz
on dakikadır. 
İYİ
PARTİ GRUBU ADINA AYDIN ADNAN SEZGİN (Aydın) – Sayın Başkan, sayın
milletvekilleri; İYİ PARTİ Grubu adına Millî Savunma Bakanlığı bütçesi hakkında
söz almış bulunuyorum.
Konuşmamın
hemen başında belirtmeliyim ki millî savunmamız partimizin azami hassasiyet
gösterdiği bir alandır, Türkiye’nin ulusal güvenliği birinci önceliğimizdir.
Dolayısıyla, millî savunmamızın her türlü siyasi polemikten uzak tutulması
gerektiği anlayışına dikkat ve özenle bağlıyız. Plan ve Bütçe Komisyonunda
Millî Savunma Bakanlığı bütçesine lehte oy verdik, bu tutumumuzu muhafaza
ediyoruz. Ancak iktidarın bu konulardaki vahim hatalarını, eksikliklerini de
görüyoruz ve eleştiriyoruz; bunlar tekrarlandıkça uyarı ve tenkitlerimizi
sürdüreceğiz ve bunları ifade etmeyi devam ettireceğiz. 
On
altı yıllık AK PARTİ iktidarının bugünkü noktada ulusal güvenliğimiz açısından
durum nedir? Sayın Cumhurbaşkanının günlük ifadeleri, iktidar bloğunun
sözcülerinin beyanları, Millî Güvenlik Kurulu bildirileri ve sade vatandaşın
gözlemleri şunu söylüyor: Doğudan batıya, kuzeyden güneye ve ülkemizin içinde
millî güvenlik çıkarlarımıza karşı tahribata maruzuz, ağır risk ve tehdit
altındayız. Türkiye Cumhuriyet Dönemi boyunca, İkinci Dünya Savaşı’nın çok özel
koşulları hariç, bu denli sürekli, dinamik ve vahim tehlikelere muhatap
kalmamıştır. Bu vaziyetin sorumluluğunu sadece uluslararası gelişmelere, hasım
dış güçlere ve içerideki işbirlikçilerine yüklemek sorumsuzluğun ta kendisidir.
Bir devletin asli görevi ülkenin güvenlik çıkarlarını korumak ve tehlikeleri
asgaride tutmaktır. Bu becerilemiyorsa o devleti yönetenler ya mahsus tehlike
yaratıyordur ya yönetme ehliyeti zayıftır yahut da caydırıcı kuvveti, kudreti
yoktur. Biz Türkiye’yi saran risk ve tehditlerin on altı yıllık AK PARTİ
iktidarının bizatihi zihniyetinden ve hatalarından kaynaklandığı kanaatindeyiz.
Demokrasi eksikliğinin bunu derinleştirdiğini düşünüyor, tek adam rejiminin
bunu daha da ağırlaştırmasından derin endişe duyuyoruz. Bugünkü tehditler dünkü
hataların ve gerçeklerden uzaklaşmış bir zihniyetin neticesidir. İktidar bundan
sonra sağlam ve istikrarlı bir ulusal güvenlik politikasına yönelmek iradesine
sahipse evvel emirde bu sebep-sonuç ilişkisini kabul ve ilan etmelidir. 
Sayın
Binali Yıldırım Hükûmeti sırasında bazı iktidar sözcülerinin önceki
hükûmetlerin kararlarını eleştirerek sorumluluğu tek bir şahsa yüklemek için
Suriye konusunda hata yapıldığına dair beyanları yetersizdir, samimiyetsizdir.
Hatanın iktidarın kolektif sorumluluğunda olduğu itiraf edilebilmelidir.
Türkiye’yi Suriye krizine methaldar edenler Türkiye’yi yönetenlerdir, bunu
yaparken muhalefet edenleri dinlememişlerdir. O gün Türkiye’yi yöneten
iktidarla bugün yöneten iktidar aynı iktidardır. Dolayısıyla bugün ülkemizin
güvenlik çıkarlarına en vahim zararları veren, kısa, orta ve uzun vadede en
büyük tehdidi oluşturan Suriye konusuyla ilgili bazı sorulara mevcut iktidarın
inandırıcı cevaplar verebilmesi gerekmektedir. Bu soruları sormak Meclisin
hakkıdır, yanıtlamak da iktidarın görevidir. Bu soruların düzgün tarzda
cevaplanması karşılaştığımız zararın hafifletilmesi, risk ve tehditlerin sınırlandırılması
bakımından da gereklidir. Örneğin, Suriye krizine taraf olma hangi saik ve
hedeflere göre alınmıştır? 2012 sonbaharından itibaren tutum değiştirmemiz
gerektiğine, aksi takdirde büyük tehditlerle karşılaşacağımız yolundaki ısrarlı
telkin ve uyarılara niçin kulak tıkanmıştır? Bu telkinler hem Türkiye’de
seslendirilmiştir hem de ABD, Rusya ve Avrupa Birliği ülkelerinden gelmiştir.
İran’ın tehlikeli nüfuzuna, terörist PKK’nın Suriyeli yandaşlarının farklı
planları olduğuna, sınırımızda ikinci bir Afganistan oluşabileceğine dair
tahminler neden ciddiye alınmamıştır? “Savaşmak için savaşkan insanlar
gerekir.” mantığıyla Suriye zemininde hiç de makbul olmayan örgütlerle niye iş
birliği yapılmıştır? Zamanın Başbakanı Sayın Erdoğan’ın 2013’ün Mayıs ayındaki
Washington temaslarında hangi konular ele alınmıştır? Bu kadar farklı ve rakip
yabancı gücün, devletin Suriye’ye yerleşmesinde Türkiye’nin payı nedir?
Kahraman ordumuzun iktidarın hataları sonucunda oluşan tehditleri bertaraf ve
barışa katkıda bulunmak için gerçekleştirdiği Fırat Kalkanı ve Afrin
Harekâtı’nı elbette destekledik, elde edilmiş olan başarıyla da övünüyoruz. 
Sayın
milletvekilleri, ABD’nin Suriye’nin kuzeydoğusundaki tutum ve yaklaşımı yanlış
ve kabul edilmezdir, bundan sonra gölge etmemelidirler. Terörist PYD/YPG’ye
karşı Menbic’miş, Fırat’ın doğusuymuş, ulusal güvenliğimiz için yapılması
gereken hamle ve harekâtları da muhakkak destekleriz, bunda gecikilmiştir bile.
Bu, bir kara harekâtı hâlinde askerlerimize selamet ve başarı diliyoruz.
Süleyman Şah Türbesi’nin asli ve ebedi yeri olan Türkiye Cumhuriyeti toprağına
dönmesini bekliyoruz. Ancak bu noktalara nasıl ve niçin geldik, bunu da
bilmeliyiz ve bunu iktidardan işitmeliyiz.
Ayrıca,
bu ve başka bazı soruların sahici yanıtları, “Her seçim öncesi iktidar bu tür
hamlelere girişiyor.” şeklindeki istifhamların silinmesine de katkıda bulunur.
Oysa İdlib’te tehlike çanları yeniden çalarken oradaki teröristlerin, azılı
radikal grupların, ağır silahların nereye gideceği, hangi envanterlere
kaydedileceği sorularına dahi henüz tatmin edici yanıtlar alınamamaktadır. 
Sayın
Bakana, Komisyonda sorduğum bazı sorulara verdiği yazılı cevapların ciddiyeti
için teşekkür ediyorum. Bir cevabında, NATO Antlaşması’nın Türkiye için değerli
bir güvenlik teminatı içerdiğini, NATO üyeliğimizin uluslararası kimliğimizin
bir parçası olduğunu belirtmiştir. Peki, nasıl oluyor da güvenliğimiz açısından
bu denli önemsenen, bu denli katkı verdiğimiz, bizi de bu denli önemseyen
NATO’nun belli başlı üyeleriyle bu denli gerginlik yaşanabiliyor veya yaşandığı
izlenimi veriliyor? AK PARTİ iktidarının bazı sözcüleri, ideolojik aygıtları,
medyası hem bu ülkelerin hem de NATO’nun kendisi ile Türkiye'yi sürekli ve
yapısal ihtilaf, çatışma hâlinde takdim edebiliyor. Sayın Bakanın kullandığı
terimi kullanarak soruyorum: Bu vaziyette bir kimlik tenakuzu yok mu? Yoksa,
burada bazıları bir oyun mu oynuyor?
Bu
meyanda, kuzeyimizde, doğumuzda ve güneyimizde doğrudan veya dolaylı olarak
komşumuz Rusya’yla askerî ilişkilerimize de değinmek istiyorum. Rusya, büyük ve
ciddi bir devlettir, dostluğu önemlidir. Bu ülkeyle ilişkilerimizi karşılıklı
millî çıkarlar zemininde pekiştirerek ileriye götürme ufkunu da açık tutmalıyız
fakat Türkiye, Rusya karşısında tabi bir ülke izlenimi vermemelidir. Bu, tüm
coğrafyalardaki ilişkilerimiz açısından geçerli olmalıdır. Bazı çevrelerde hoş
olmayan yorumlar yapılmaktadır, bu inciticidir. Öte yandan, Karadeniz’deki
kuvvet dengesinin yeniden tesis edilmesi ve son olarak Rusya ile Ukrayna
arasında yaşanan krize benzer gerginlik ihtimallerinin tamamen bertaraf
edilmesi çok mühim bir konudur. 
Rusya’dan
söz ederken S-400 projesine de değinmek zorundayım. S-400’lerin, NATO’nun hava
savunma sistemimizdeki kapsayıcı konumuyla bağdaşamayacağı, bu sistemin
EUROSAM’la yürütülen NATO uyumlu hava ve füze savunma projesini de etkileme
ihtimali meseleleri çok tartışıldı. Bir de S-400’lerin üçüncü seviye ortağı
olduğumuz F35 uçaklarının teslimatıyla bağlantısı sorunu ortaya çıkarıldı. Bu,
haksız bir durumdur ama bu konuda Pentagon’un ABD Kongresi için hazırladığı
raporun kamuya açık özetinde vahim imalar mevcuttur. Bunların kuvveden fiile
geçmesi birçok konuda ve cephede kapasitemizi sarsabilecektir. 
(Mikrofon
otomatik cihaz tarafından kapatıldı)
BAŞKAN
– Buyurun, sözlerinizi bağlayın Sayın Sezgin. 
Buyurun,
bir dakika süre tanıyorum. 
AYDIN
ADNAN SEZGİN (Devamla) – Ben burada S-400 projesinin tercihi ve muhtemel
akıbeti hakkında bir iddia öne sürmek istemiyorum ama konuyu bir daha düşünelim
demekten de kendimi alamıyorum. 
Sayın
milletvekilleri, son MGK bildirisinde ifade edilen Ege Denizi ve Doğu
Akdeniz’deki hak ve menfaatlerimize karşı somut projelere ve olabilecek
gelişmelere karşı en üst düzeyde kararlılık gösterilmesi yönündeki iradenin
elbette yanında olacağız. Aynı bildiride Türkiye ve Kuzey Kıbrıs Türk
Cumhuriyeti’nin çıkarlarına aykırı hiçbir gelişmeye izin verilmeyeceğinin teyit
edilmiş olması da muhakkak ki önemli. Ancak bu konuları ulusal güvenlik
çıkarlarımızı yakından ilgilendiren tüm alanlarda olması gerektiği gibi,
muhalefetle daha yakın istişare ve ulusal uzlaşmayla değerlendirmenin bir
vecibe olduğunu, ulusal güvenlik alanında atılacak adımların hezeyan ve iç
siyaset kaygılarından arındırılarak atılması gerektiğini iktidara bir defa daha
hatırlatıyoruz ve bu çerçevede Silahlı Kuvvetlerimizin kurumsal aklına,
deneyimine ve donanımına güvendiğimizi belirtmek istiyoruz.
(Mikrofon
otomatik cihaz tarafından kapatıldı) 
BAŞKAN
– Buyurun, bağlayın lütfen.
AYDIN
ADNAN SEZGİN (Devamla) – Tabii, FETÖ'nün Türkiye'de ve Silahlı Kuvvetlerimizde
yarattığı tahribata, birtakım eğitim müesseselerinin kapatılmasına, ondan
sonra, bir türlü adil ve kalıcı öngörülebilir hâle dönüştürülemeyen askerlik
sistemimize ve şehit aileleri ile gaziler arasındaki ayrım konusuna da değinmek
isterdim, vakit darlığı nedeniyle bunları yapamıyorum. Bilahare, yeniden Sayın
Bakana ve Bakanlığa bu konuları intikal ettireceğim.
Genel
Kurulu saygıyla selamlıyorum. (İYİ PARTİ sıralarından alkışlar)
BAŞKAN
– Teşekkürler Sayın Sezgin.
Şimdi
söz sırası Ankara Milletvekili Sayın Ayhan Altıntaş’ta.
Buyurun
Sayın Altıntaş. (İYİ PARTİ sıralarından alkışlar)
Süreniz
beş dakikadır.
İYİ
PARTİ GRUBU ADINA AYHAN ALTINTAŞ (Ankara) – Sayın Başkan, değerli
milletvekilleri; hepinizi saygıyla selamlıyorum. Bütçe kanununun TÜBİTAK ve
Türkiye Bilimler Akademisi maddeleri hakkında konuşmak istiyorum.
Türkiye
Bilimler Akademisinin küçük bir bütçesi var. Esas olarak genç bilim insanlarına
destek oluyor, ödüller veriyor, teşvik ediyor. Bu açıdan, özellikle TÜBA-GEBİP
programının çok başarılı olduğunu söylemeliyim. Ancak enflasyonun yüzde 20 ila
40 arasında beklendiği, döviz kurunun yaklaşık yüzde 50 arttığı bir ortamda
TÜBA bütçesinin sadece yüzde 2 artırılmasının, Hükûmetin, TÜBA'nın bilimsel
çalışmalarına verdiği desteği en az yüzde 20 oranında azalttığı anlamına
gelmektedir. Dolayısıyla TÜBA 2019 bütçesi yetersizdir. 
TÜBİTAK
1963 yılında, özellikle doğa bilimlerinde temel ve uygulamalı akademik
araştırmaları teşvik etmek amacıyla kuruldu. 7 Temmuz 2005 tarihinde yürürlüğe
giren 5376 sayılı Kanun’la ismindeki “Teknik” kelimesi “Teknolojik” olarak
değiştirildi, misyonuna “teknoloji geliştirmek amacıyla sanayi destekleri
verilmesi” ilave edildi. Ayrıca, sosyal ve beşerî bilimler de kurumun görev
alanına dâhil edildi. 
TÜBİTAK'ın
bende özel bir yeri var. TÜBİTAK'la 14 yaşında lise bursiyeri olarak 1972
yılında tanıştım. Milletvekilliği adaylığıma kadar kırk altı yıl, bursiyer,
proje hakemi, proje yürütücüsü, Savunma Teknolojileri Araştırma Grup Üyesi,
Bilim Ödülleri Jüri Üyesi gibi çalışmalarla ilişkim devam etti. 
TÜBİTAK'ın
2019 yılı bütçesinde, 2018 yılı bütçesine göre artırım değil, yüzde 6 indirim öngörüldüğünü
üzülerek gördüm. Bilim ve teknolojik gelişmelerin gittikçe hızlandığı
bugünlerde TÜBİTAK bütçesinin kısılması, ekonomik krizin en iyi ispatıdır. 
TÜBİTAK,
hâlen hem proje destekleyen hem de bünyesindeki enstitüler marifetiyle proje
alan ve gerçekleştiren bir kurum hâlindedir. Zaman içinde yeni enstitülerin
kurulmasıyla TÜBİTAK bütçesinin yaklaşık yüzde 40'ı enstitülerde
kullanılmaktadır. Projelerin rekabetçi ve herkese eşit koşullarda verilmesi
gerekir. Bu ortamı sağlamak için enstitülerin TÜBİTAK dışında, Almanya’daki
Fraunhofer Enstitüsü gibi bir yapılanmaya gidilmesinin daha doğru olacağını
düşünüyorum. Ayrıca, bu enstitülerin yıllık performanslarının ve üç yıllık
stratejilerinin kurum dışından oluşturulacak bağımsız bir danışma komitesi tarafından
değerlendirilmesinin daha doğru olacağı kanısındayım. 
TÜBİTAK'ın
ana amaçlarından olan üniversite-sanayi iş birliği ülkemizde tam anlamıyla
olgunlaşmadı. Üniversite, sanayicinin iş tanımını akademik açıdan yetersiz
buluyor; sanayici de üniversitenin gerçeklerden uzak olduğunu düşünüyor. Biliyorsunuz,
teknoloji geliştirmede 10 dereceli teknoloji hazırlık seviyesi tanımları
vardır. Üniversiteler bu seviyelerin ilk 2 veya 3 basamağında araştırmalar
yapıyor, sanayi ise 7’nci seviyeden başlayarak ürünün pazara hazır hâle
getirilmesiyle ilgileniyor. Aradaki 4’üncü, 5’inci, 6’ncı seviyeleri kapatacak
kurumlarımız, test ve kalifikasyon laboratuvarlarımız yetersiz. TÜBİTAK
enstitüleri bu boşluğu hem üniversite hem de sanayiyle bir araya gelerek
dolduracak bağımsız kurumlar hâline getirilebilir. 
TÜBİTAK,
yakın geçmişte, evrim teorisi tartışmaları, bilim fuarları kapsamında
geliştirilen ancak bilimden uzak, bilim kadar dinimize de zarar veren
projelerle gündeme geldi. TÜBİTAK'ı bu tartışmaların içine çekmeyecek,
atamalarında liyakati esas alan uygulamalar yapılması, proje desteklerinin
artırılması, proje izlemelerinde bürokrasinin azaltılması gibi süreçlerle daha
da geliştirmek gerekmektedir. 
Bugün
dünyada bilim ve teknoloji devrimi hızla sürüyor. Dün Osmanlı’nın göremediği ve
gerisinde kaldığımız bilimsel devrimlerin sıkıntılarını bugün bizler
yaşamaktayız. Bu nedenle önümüze bakmalı ve bilimi mürşit kabul ederek yol
almalıyız. 
YÖK
bütçesiyle ilgili konuşmamda üniversitelerin 2019 bütçelerinin yetersiz olduğunu
ifade etmiştim. Bu ortamda bilimsel çalışmaları destekleyen TÜBİTAK ve TÜBA
gibi kurumların varlığı ve destekleri çok daha önemli hâle gelmektedir. Bu
bütçelerin de kısıtlanması, akademik çalışmalar yapmak isteyecek özellikle genç
araştırmacılarımızın beyin göçünü daha da artıracak, yurt dışından değerli
akademisyenleri ülkemize getirmeye yetmeyecek bir ortam oluşturacaktır. Bundan
on yıl önce, yurt dışından Türkiye’ye önemli ölçüde tersine beyin göçü oldu.
Bunun en önemli sebeplerinden biri TÜBİTAK desteklerinin önemli ölçüde
artırılması idi. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Altıntaş.
Sözlerinizi
tamamlayın lütfen.
AYHAN
ALTINTAŞ (Devamla) – 2019 yılında TÜBİTAK ve TÜBA için öngörülen bütçenin,
bilim insanlarımızın araştırmaya yönlendirilmesi, malzeme ve cihaz
ihtiyaçlarına destek olunarak teşvik edilmesi, uluslararası platformlarda daha
çok yer alınması gibi ülke bilim ve teknolojisini geliştirme amaçları açısından
yetersiz olduğunu, yine de ülkemize ve milletimize hayırlara vesile olmasını
diliyor, saygılarımı sunuyorum. (İYİ PARTİ sıralarından alkışlar) 
BAŞKAN
– Teşekkürler Sayın Altıntaş.
İYİ
PARTİ Grubu adına son söz Bursa Milletvekili Ahmet Kamil Erozan’dadır. 
Buyurun
Sayın Erozan. (İYİ PARTİ sıralarından alkışlar) 
Süreniz
on dakikadır.
İYİ
PARTİ GRUBU ADINA AHMET KAMİL EROZAN (Bursa) – Sayın Başkan, değerli
milletvekilleri, Sayın Bakan; konunun özüne girmeden önce, Dışişleri
Bakanlığının cefakâr, devlete vefakâr ve cesur memurlarını selamlayarak
sözlerime başlamak isterim. 
Devletin
temel kurumlarından biri olan Dışişleri Bakanlığımızın memurlarının mesleki
tanımlarını yapmak zordur. Aslında bu bir meslek de değildir, gecesi gündüzü
yoktur, bir yaşam tarzıdır. Bazen görev yapılan yerler cepheden farksızdır, savaşın
ortasında görev yapma veya terörist hedefi olma riskleri vardır. Şehitlerimizin
sayısı onlarla ifade edilebilir. 
Dışişleri
Bakanlığı memuru olmak cesaret ister. Bu cesaret sadece çalışan memuru için
değil, eşi ve çocukları için de geçerlidir. Bu fedakârlıkların karşılığında
yaklaşık kırk yıllık bir hizmetten sonra bir gün gelir ve emeklilik kapınızı
çalar. Hüzünlüydü benim zamanımda o ayrılıklar. “Hüzünlüydü.” diyorum “-di’li
geçmiş” olarak. Bugün ise emeklilik yaşına gelen pek çok büyükelçi kırk yıl hizmet
ettiği bir kurumdan “Çok şükür kurtuldum.” diye ayrılmaktadır. “Niye?” diye
düşünmek lazım. İzin verin de açayım kara kaplıyı ve bugünlerde yaşanan o
coşkulu ayrılışların nedenlerine eğileyim.
2002
yılının sonundan itibaren Türkiye'nin dış politikasında “eksen kayması” olarak
nitelendirilebilecek bir evrim meydana gelmiş, bu evrim 2009 tarihinden
itibaren sözde bir devrime dönüşmüştür. Bu sözde devrimin özünde, popülist bir
yaklaşımla dinin ve mezhepsel temaların dış politika araçları hâline getirilmesi
yatmaktadır. Türkiye'nin diğer devletlerle, uluslararası kuruluşlarla
iletişiminde diplomasinin geleneksel yöntem ve kanallarının yerini kamuoyumuzun
önünde ifade edilen “ey” ünlemli meydan okumalar almıştır. Ülkenin bekası âdeta
birilerinin kişisel bekalarıyla özdeşleştirilmiştir. Kapalı kapılar arkasında
kimlere “Ey…” denilebilmiş olduğu ise meçhuldür. Bu durum dış politikamızda
savrulmalara yol açmıştır. İç politikada izlenen politikaların bir yansıması
olarak gündeme gelen bu durum sonucunda Türkiye iç ve dış tehditlere açık hâle
gelmiştir. 
Orta
Doğu’da herkesin Sünni olmadığı unutularak coğrafyamızda oluşturulan, akılcı
olmaktan uzak, mezhepçi denklemlerle bölge ülkeleriyle ilişkilerimizde yanlış
tercihler yapılmıştır. Dış ilişkilerimizde ülkemizin ve devletimizin öz
çıkarlarına ve millî güvenliğimize uygun düşen bir politika değil, bir partinin
iktidar çıkarları ve hedeflerini gözeten bir politika izlenmiştir. İç politika
gündemini değiştirme maksadıyla dış politikada gündem yaratılmıştır. 
Büyük
Atatürk’ün veciz ifadesi olan “Yurtta sulh, cihanda sulh.” düsturu on yıllardır
Türkiye Cumhuriyeti’nin dış politikasının pusulası olmuşken “Komşularla sıfır
sorun.” gibi hayali hedefler yaratılmış, buna mukabil uygulanan politikalarla
dostlarımız ve komşularımız sıfırlanmıştır. Stratejik derinlikle yola çıkanlar
sadece kendilerini değil, ülkeyi bir stratejik kara deliğe sürüklemişlerdir. Bu
durumu bir başarı öyküsüne çevirmek üzere “değerli yalnızlık” tanımlaması da
yapılmıştır. 
Denize
çıkışı olan bağımsız bir Kürt devleti meydana getirmek maksadıyla Türkiye'nin
güney hudutlarına bitişik, Irak ve Suriye’nin kuzeyinde, Akdeniz’e ulaşan bir
toprak şeridine PKK, PYD, YPG unsurlarının yerleştirilmesi planı birilerince
uygulamaya konulmuştur. 
Sayın
Cumhurbaşkanı 22 Ocak 2018 tarihinde Ankara Sanayi Odasının 54’üncü yıl ödül
törenlerinde yaptığı konuşmada meselenin Kürt koridoru olmadığını da ifade
etmek suretiyle, sınırlarımızın ötesindeki müstakbel siyasi oluşuma değil,
terör koridoruna muhalefet olduğunu açıklamıştır. 
Fırat’ın
doğusuna ilişkin politika ise söylemlerden öteye gidememiştir. Sayın
Cumhurbaşkanı 12 Aralık günü savunma sanayisi konusunda yaptığı konuşmada
Amerikalılara hitap ederek “Ne yaptığınızın farkında mısınız?” sorusunu
yöneltmiştir. Trump ise büyük ihtimalle “İt ürür, kervan yürür.” yaklaşımıyla
yeni müttefikleriyle yola devam etmektedir. 
Birisi
bir kez daha “Bizi aldattılar.” demek istemiyorsa artık uyanıp Suriye konusuyla
ilgili olarak izlenen politikalarda bir yere varılamayacağı noktasından
hareketle bu güzergâhta ABD’yle artık yürümekten vazgeçilmesinin zamanı
gelmiştir. Menbic’deki sözde devriyenin de bir anlamı kalmamış olup âdeta Türk
Silahlı Kuvvetleri PYD-YPG’nin konuşlandığı kent merkezinden uzak tutulmakta ve
arazide ancak tenezzüh devriyesi yapabilmektedir. İdlib ise Gordion düğümü
konumundadır. 
Suriye’deki
gelişmelerin yan ürünü olarak yurdumuza sığınmış 4 milyona yakın Suriyeli bir
saatli bombaya dönüşmüştür. Bu saatli bombanın yaratacağı demografik, toplumsal
ve kültürel çıkmazlardan kurtulmanın yolu ise Suriye sorununun çözümü için
“Esad” da olur “Esed” de olur, kim olursa olsun onunla konuşmak ve bir an önce
bu insanların yurtlarına dönüşlerini kolaylaştıracak koşulları yaratmaktır.
Yoksa bu sorunun, bazılarınca “Kürt sorunu” olarak tanımlanan başka bir
meseleden daha da ağır sonuçları olacaktır.
Günümüzde
Türkiye hangi ülkeyle dosttur, hangisiyle düşmandır, hangisiyle mesafeli
ilişkiler sürdürmektedir; belli değildir. Devletimiz uluslararası planda
güvenilir bir aktör olmaktan çıkmış, hesabı karıştırmış, pusulayı şaşırmış, iç
politikadaki çılgın projelerin dış politikamızdaki örnekleriyle ülkemizin dost
ve müttefiklerimiz nezdindeki güvenilirlik vasfı ağır yaralar almıştır. 
Başkalarının
iç işlerine karışılmaması, iç işlerimize karışılmamasının güvencesi iken
komşunun camına taş atmaktan geri kalınmamıştır. Asırlardır sıcak denizlere
erişmek arayışında olan kuzey komşumuz Rusya güney komşumuz olmuş, keza iktidar
dama taşı oynarken üç boyutlu satranç oynama becerisiyle doğu komşumuz İran
güneyimize yerleşmiş ve Lübnan üzerinden Akdeniz’e erişmiştir.
Enerji
alanında Rusya’yla yürütülen çalışmaların bizi getirdiği durum ise içler
acısıdır. Bir başarı öyküsü olarak yansıtılan Türk Akım Projesi teknik açıdan
anlamlı olsa bile doğal gaz açısından Rusya’ya olan bağımlılığımızı daha da
artırmıştır. Akkuyu Nükleer Santrali’ne hiç girmeyeyim. 
Batı’ya,
Avrupa Birliğine bakacak olursak: Biz AB’yi sadece bir ekonomik oluşum değil,
demokrasi, insan hakları, basın özgürlüğü, ve benzeri ilkeleri de kapsayan bir
toplumsal normlar manzumesi olarak görmekteyiz. Tam üyelik perspektifinde uzun
ince bir yolda gece gündüz on yıllarca giderken ülkemizin içine düşürüldüğü,
demokrasiden, insan haklarından, hür basından yoksun tablo karşısında Avrupa
Birliği âdeta bize “Kendiniz ettiniz, kendiniz buldunuz.” demektedir. Avrupa
Birliğine üyelik yolu üzerindeki asıl meselenin iktisadi değil, ağırlıklı
olarak siyasi olduğu açıktır. Nitekim Fransa Cumhurbaşkanı bu yaz aylarında
kendi büyükelçileriyle yaptığı bir toplantıda Türkiye'nin önemini vurgulamakla
birlikte durumu çok iyi özetleyen bir cümle sarf etmiştir: “Tabii ki
Türkiye’yle ilişkilerimizi geliştirmek isteriz ama Erdoğan’ın Türkiyesi
maalesef artık Atatürk’ün Türkiyesi değildir.” Daha ne desin adam?
Sayın
Cumhurbaşkanı Erdoğan’ın birkaç yıl önce Moskova’da Putin ile görüşürken
“Türkiye’yi Şanghay Beşlisine alın da bizi şu AB’den kurtarın.” şeklinde
ifadesi ise değindiğim savrulmalarına başka bir örnektir. Bu ifadeler, Batılı
çevrelerde Türkiye’nin Batı’dan uzaklaşma niyetinin ifadesi olarak
değerlendirilmiştir. Kurucusu olduğumuz Avrupa Konseyi ve OECD gibi
uluslararası örgütlere üye olmayıp da üyelik için bugün müracaat etmiş olsaydık
yine hem siyasi hem de ekonomik kriterler temelinde bizi üyeliğe almazlardı.
Zaten Kopenhag Kriterleri’nin gerisine düşmüş ve Avrupa Konseyinin gözetimi
altına alınmış oluşumuz da bunun somut bir örneğidir.
İktidarın
çakma ve korsan veriler temelinde yansıttığı ekonomik tablo ise Sovyetler
Birliği'ni anımsatmaktadır. Sovyetler Birliği’nin 1991 yılında dağılmasından
sonra Rusya Federasyonu'nun ilk Dışişleri Bakanı olan Andrey Kozirev 1992
yılında Türkiye'yi ziyaret etmiş ve dönemin Başbakanı Rahmetli Süleyman
Demirel'e bir nezaket ziyaretinde bulunmuştur. Sohbet sırasında Kozirev bir
soru yöneltmiştir Başbakana: "Sayın Başbakan, Sovyetler Birliği hangi
alanda en güçlü ülke konumundaydı biliyor musunuz?” Rahmetli Demirel zihninde
soruya yanıt ararken Kozirev müdahale edip "Sizi yormayayım, ben size
yanıt vereyim” demiştir. "En güçlü olduğumuz alan istatistikti -keşke
damat bey burada olsaydı, o da dinleseydi- bu alanda o kadar güçlüydük ki hem
halkımızı hem kendimizi yani Politbüro’yu hem de sizi, Batılı ülkeleri
aldattık." Netice itibarıyla Kozirev sanal başarı öykülerinin temelindeki
sırrı ve SSCB'nin çöküş nedenlerinden birini itiraf etmekteydi. Allah sonumuzu
hayreylesin, inşallah başkalarının hatalarından ders alınır.
Günümüzde
Kıbrıs meselesi, millî dava olmaktan çıkarılmış ve bir sorun olarak görülmeye
başlanmıştır. Adadaki siyasi çözümsüzlüğün sonuçlarının faturası Türkiye'ye ve
Kıbrıs Türk halkına ödettirilemez. Bu, hakkaniyete, tarafsız bir siyaset ve
diplomasi anlayışına uygun değildir.
Kıbrıs
sorunundaki çözümsüzlüğün, Türkiye'nin AB sürecinin işletilmesine engel olarak
görülmesi ayrı bir muammadır. Tabii ki adadaki tarafların uzlaşarak bir çözüm
üretmelerine destek vermekteyiz. Ancak bu uzlaşının garantörlük statümüze halel
getirmemesi çok önem taşıyacaktır. 
FETÖ'nün,
Dışişleri Bakanlığının içine çöreklenmesine imkân verilmesi ise dış
politikamızda ayrı bir travma yaratmıştır. 2009 yılından itibaren sınav sistemi
değiştirilerek test sınavı kaldıracıyla her sene mutaden 30 memurun alındığı
Bakanlığa her yıl 100 memur alınmış ve sonunda 15 Temmuz darbe teşebbüsü
ertesinde 600’ü aşkın kariyer memuru Bakanlıktan uzaklaştırılmıştır. Bu sayı,
Bakanlığın kariyer personelinin yüzde 23'üne tekabül etmektedir. Hiçbir devlet
kurumunda bunun benzeri bir FETÖ yoğunlaşması yoktur. Bakanlıktan
uzaklaştırılanların hemen hemen tamamı 2009 yılından sonra Bakanlığa
alınmışlardır. Dolayısıyla, FETÖ'nün siyasi ve ekonomik ayağının araştırılması
önerilerimiz reddediliyor olsa bile biz size FETÖ'nün ayağının nerede
bulunacağı konusunda yeterli ipuçları vermekteyiz.
Başka
bir örnek vereyim: 3 tane harita alalım. Bunlardan birinin üzerine Türkiye
Cumhuriyeti'nin son on yıl içinde açtığı yeni büyükelçilikleri işaretleyelim.
Diğer haritanın üstüne yine Türk Hava Yollarının son on yıl içinde hizmete
soktuğu yeni uluslararası seferleri işleyelim. Bir üçüncü haritanın üzerineyse
FETÖ okullarının bulunduğu şehirleri işaretleyelim. Sonra bu üç haritayı üst
üste koyun. Ne kadar çok noktanın örtüştüğünü görerek şaşıracaksınız. 
(Mikrofon
otomatik cihaz tarafından kapatıldı)
BAŞKAN
– Buyurun Sayın Erozan, sözlerinizi tamamlayın, bir dakika daha süre tanıyorum.

AHMET
KAMİL EROZAN (Devamla) - FETÖ'nün siyasi ayağı mı dediniz? Kısacası, düşmanı
dışarıda aramayalım lütfen.
Sayıları
giderek artmakta olan neomonşerler yetmiyormuş gibi şimdi de aksi sabit
oluncaya kadar kazanılmış hak olarak “büyükelçi” sıfatı ulufe gibi dağıtılmaya
çalışılmaktadır. NeomonşerIer konusu başka bir nedenle de önem taşımaktadır.
Zira bu kategorideki büyükelçiler bulundukları ülkeyle ikili ilişkilerimizdeki
sorunları biat kültüründen dolayı kendilerini atayan makama yansıtmaktan imtina
edecekler, dolayısıyla neomonşerlerin görev yaptığı ülkelerle ilişkilerimiz bu
ülkelerin Ankara'daki büyükelçileri üzerinden yürütülmeye başlanacaktır.
Diplomasi kültür ve uygulamalarından yoksun olan neomonşerIerse giderek daha da
işlevsizleşeceklerdir. 
Sadece
eleştirmekle kalmayıp izin verirseniz iktidara geldiğimizde neyi, nasıl ve ne
zaman yapacağımızı da anlatmak isteriz. Türk dünyasındaki gelişmeleri, yurt
dışındaki vatandaşlarımızın sorunlarını izninizle 19 Aralık günü bütçenin bir
başka kalemi hakkında söz aldığım dile getireceğim. Bizi izlemeye devam ediniz.
Teşekkür
ederim, saygılarımı sunarım. (İYİ PARTİ sıralarından alkışlar)
BAŞKAN
– Teşekkürler Sayın Erozan. 
Böylece
İYİ PARTİ Grubunun konuşmaları tamamlanmış oldu. 
Şimdi,
60’a göre söz taleplerini karşılayacağım. Öncelikle grup başkan vekillerinin
varsa söz taleplerini karşılamakla başlıyorum.
Buyurun
Sayın Turan.
IV.- AÇIKLAMALAR
1.- Çanakkale Milletvekili Bülent Turan’ın, Bursa Milletvekili Ahmet
Kamil Erozan’ın Trump ve Erdoğan değerlendirmesi yaparken kullandığı sözün yaş,
tecrübe, diplomasi kültürüyle bağdaşmadığına ilişkin açıklaması
BÜLENT
TURAN (Çanakkale) – Sayın Başkan, teşekkür ediyorum.
Usulle
ilgili uyarınıza riayet ederek, aralarda söz almayarak İYİ PARTİ Grubunun
sözünün bitmesini bekledik. Aslında birçok hatibin belki de konuşmasında
grubumuza yönelik bazı ithamları cevap hakkını doğurmuştu ama bütçenin kendine
has özellikleri gereği bunları da duymadık tabiri caizse. Fakat son konuşmacının
Trump ve Erdoğan değerlendirmesi yaparken kullandığı sözüm ona atasözünün yaş,
tecrübe, diplomasi kültürü, hiçbiriyle yakışmadığını, bağdaşmadığını ifade
etmek istiyorum. 
Meclisin
mehabetini bir yerde geçtim, vekillerin kendi arasındaki iletişimi bir yerde
geçtim fakat bu kadar tecrübesi olan bir devlet adamının bu tarz bir ifadeyi
kullanıyor olmasını şık bulmadığımı, eğer aynı ifadeyi ben de iade edecek olsam
bu ifade için söz almamam gerektiğini düşünüyorum. Sadece bu ifadeye
katılmadığımı ifade etmek için söz aldım Sayın Başkan. 
Teşekkür
ediyorum. 
BAŞKAN
– Teşekkürler Sayın Turan. 
Sayın
Bilgen…
2.- Kars Milletvekili Ayhan Bilgen’in, 17-25 Aralığın hem işçi hakları
açısından hem milletvekillerinin ve Parlamentonun saygınlığı açısından hem de
demokrasi açısından son derece önemli olduğuna ilişkin açıklaması
AYHAN
BİLGEN (Kars) – Sayın Başkan, galiba sistem sorunu devam ediyor dünden beri bu
söz istemeyle…
BAŞKAN
– Yok, orada bir açıklama yapayım Sayın Bilgen: Sisteme 30 kişi girdikten
sonraki girişler görünmüyor. Sizin işaret etmeniz yeterlidir grup başkan vekili
olarak, ben buradan söz vereceğim, mikrofonu açtıracağım. 
AYHAN
BİLGEN (Kars) – Yok, biz dün oturumu yöneten Sayın Şentop’la bunu sistem sorunu
olarak tartıştığımız için, o ironi için sadece yaptım. 
BAŞKAN
– Buyurun. 
AYHAN
BİLGEN (Kars) – Sayın Başkan, bugün 17 Aralık. 17-25 Aralık daha önce burada
bulunan birinci grup haricindeki neredeyse tüm partilerin “yolsuzluklarla
mücadele haftası” gibi ele alıp değerlendirdiği bir dönüm noktasıydı. Elbette
ki hem delillerin toplanması hem medyaya sunulması itibarıyla niyeti, amacı,
usul ve hukuk açısından kabul edilemez birçok boyutu olmakla birlikte, işin
esasına dair yolsuzluk konusuna yaklaşımla ilgili ciddi bir yaklaşım, ciddi bir
perspektif sorunumuz var. 
Darbeler
ile yolsuzluklar arasındaki ilişkiyi Türkiye 17-25 Aralıktan beri tersine
kuruyor. Sanki yolsuzluğu örtmek, yolsuzluk yapanlarla ilgili soruşturma ve
yargılama sürecini işletmemek rejimi korumak gibi tarif ediliyor. Oysa, dünyanın
bütün demokrasilerinde paradigma tam tersidir. Yolsuzlukla mücadele,
demokrasiye sahip çıkmaktır. Şeffaflık, demokrasidir ama yolsuzluklarla
mücadele konusunda zaaf göstermek de siyaset üzerinde vesayet mekanizmalarının
kurulmasına zemin oluşturmaktır. Darbeyi bir kere püskürtebilirsiniz ve bu
yolsuzluk iddiaları darbeye zemin oluşturmak için yapılmış bile olsa sonuçta
yeniden darbe koşullarını oluşturacak gelişmelere muhatap ve maruz kalırsınız.
Dolayısıyla 17-25 Aralığı doğru okumak, doğru değerlendirmek ve bu konuda çifte
standartsız hareket etmek zorundayız. 
(Mikrofon
otomatik cihaz tarafından kapatıldı) 
BAŞKAN
– Buyurun. 
AYHAN
BİLGEN (Kars) – O günkü telefon dinlemelerinin usule aykırı olması nasıl
önemliyse aynı yapıların aynı yöntemlerle, yine usulsüz telefon dinlemelerinin
bugün yargılama süreçlerinde dosyalarda delil olarak tutuluyor olması elbette
ki kabul edilemez bir durumdur. 
Yine,
o gün sayın bakanların yargılanmaması gerektiği konusunda bu çatıda bir karar
verildi ama hemen arkasından da bizim milletvekillerimizin tamamen “düşünce
açıklaması” diye tarif edilebilecek sözleri yargılama konusu oldu ve
Anayasa’nın -ek- 20’nci maddesiyle yargılama süreci başlatıldı. 
Son
olarak da Sayın Başkan, 17-25 Aralık ve yolsuzluk konusu aslında doğrudan
işçilerin yaşadıkları ölümlerle ilişkilidir çünkü bu ülkede uzun bir süredir
komisyonculuk ve rüşvet âdeta devletin iş yapma, yaptırma biçimine dönüşmüştür.

(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Bilgen. 
AYHAN
BİLGEN (Kars) – Firmalar kâr payları düşünce bunu işçiyi daha çok çalıştırmak,
kendi kârından yaptığı feragati, komisyon payını işçinin hakkından, alın
terinden alarak telafi etme yoluna gitmektedir ki bu da daha uzun mesaileri,
dikkatsizliği, ölümleri beraberinde getirmektedir. Dolayısıyla 17-25 Aralık hem
işçi hakları açısından hem milletvekillerinin ve bu Parlamentonun saygınlığı
açısından hem demokrasi açısından son derece önemlidir, son derece kritik bir
öneme sahiptir. 
Teşekkür
ediyorum. 
BAŞKAN
– Teşekkürler Sayın Bilgen. 
Sayın
Özel, buyurunuz.
3.- Manisa Milletvekili Özgür Özel’in, AK PARTİ Genel Başkanı Recep
Tayyip Erdoğan’ın Esenler’deki açılış töreninde demokrasiden ne anladığı ve
protesto hakkını nasıl yorumladığıyla ilgili açıklamalarını kabul etmelerinin
mümkün olmadığına ilişkin açıklaması
ÖZGÜR
ÖZEL (Manisa) – Sayın Başkan, Adalet ve Kalkınma Partisi Genel Başkanı Recep
Tayyip Erdoğan dün Esenler’de bir açılış töreninde demokrasiden ne anladığını,
protesto hakkını nasıl yorumladığını anlattı. Son derece provokatif, bölen,
ötekileştiren ve hedef gösteren konuşmasında buranın bir Fransa, bir Hollanda
olmadığını söyledi. Bu konuda, tabii, Fransa’daki OHAL’e rağmen hiçbir protesto
yürüyüşünün izinsiz bırakılmadığını, toplantı ve gösteri hakkına karşı yasaklama
kararlarının alınmadığını ya da Fransa’nın 45 bin dolarlık millî gelirinin
olduğunu söylüyorsa doğru, burası bir Fransa ya da Hollanda değil ama ülkenin
Cumhurbaşkanlığı makamında oturan, 81 milyonu kucaklaması gereken… 
(Mikrofon
otomatik cihaz tarafından kapatıldı) 
BAŞKAN
– Buyurun.
ÖZGÜR
ÖZEL (Manisa) – …ve bir partinin lideri ağzıyla ve gözlüğüyle değil, aksine 81
milyonun Cumhurbaşkanı olmaya bu kürsüde yemin etmiş birinin bu sorumsuz
açıklamalarını kabul etmemiz mümkün değil.
Öncelikle
şunu söyleyelim: Bahsettiği Gezi olaylarıysa, bahsettiği haksızlığa,
hukuksuzluğa, adaletsizliğe karşı yapılmış “adalet yürüyüşü”yse, bahsettiği
hangi hak arama ve demokratik protesto hakkını kullanmaysa biz oradaydık,
oradayız, gururunu taşıyoruz, bundan sonra da oralarda olacağız. (CHP
sıralarından alkışlar) 
“Kaçamazsın”
“fırsat bulamazsın” “canını kurtaramazsın” diyerek palalı katilleri demokratik
gösteri hakkını kullanmak isteyebilecek kişilere karşı bir tehdit unsuru, bir
paramiliter güç olarak ortaya koyuyorsa eğer ülkenin Cumhurbaşkanı… 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Özel.
ÖZGÜR
ÖZEL (Manisa) – …teröre karşı, sokakları terörize eden eylemlere karşı,
Vandallığa karşı eğer bu ülkenin polisi, bu ülkenin kolluk güçleri, savcıları
varken Anayasa’nın dışına çıkıldığında meşru olarak devletin ve vatandaşın
hakkını koruyacak her türlü imkân elindeyken ve bu yetkileri fazlasıyla
kullanıyorken 15 Temmuz göndermesi yaparak demokrasiye karşı girişilmiş bir
Fetullahçı, dinci, alçak darbe girişimine karşı toplumun verdiği ortak ve
yüksek refleksi kendi arkasında gösterip demokratik hak kullanacaklara,
işçilere, emekçilere veya çevre duyarlılığından sokağa çıkmış, bundan sonra
gerekirse çıkacak olanlara karşı bu had bildirmeye çalışana şunu söylüyoruz:
Size “diktatör” dendiğinde korkuyorsunuz veya karşı çıkıyorsunuz, dava
açıyorsunuz. Unutmayın ki bütün diktatörler en çok meydanlardan korkarlar. (CHP
sıralarından alkışlar)
MUSTAFA
KÖSE (Antalya) – Hadi oradan be!
BAŞKAN
– Bağlayın lütfen, Sayın Özel.
Buyurun.
ÖZGÜR
ÖZEL (Manisa) – Bütün diktatörler en çok meydanlardan korkarlar.
MUSTAFA
KÖSE (Antalya) – Yürü, yürü be!
ÖZGÜR
ÖZEL (Manisa) – Gerektiğinde demokratik hakkımızı kullanmaya, o meydanları
doldurmaya; FETÖ’cülerle iş birliği hâlinde yaşam biçimine müdahaleye, doğaya
müdahaleye, İstanbul’daki yaşam biçimine müdahaleye…
KEMAL
ÇELİK (Antalya) – Bağırma, bağırma!
MUSTAFA
KÖSE (Antalya) – Sakin, sakin, Özgür sakin!
ÖZGÜR
ÖZEL (Manisa) – Türkiye’deki her türlü demokratik hakka karşı olan faşizme
direnmek gerektiğinde meydansa meydan, sokaksa sokak, yürüyüşse yürüyüş, biz
buradayız, pabuç bırakmayız. (CHP sıralarından alkışlar)
BAŞKAN
– Teşekkürler Sayın Özel.
MUSTAFA
KÖSE (Antalya) – “Sandıksa sandık.” değil mi, “Sandıksa, sandık.” 
KEMAL
ÇELİK (Antalya) – Sandık, yüzde 22.
BAŞKAN
– Başka söz talebi yok gruplardan galiba.
Buyurun
Sayın Turan. 
4.- Çanakkale Milletvekili Bülent Turan’ın, demokrasilerde rekabetin,
yarışın sandıkta olduğuna ama kendine güvenmeyen, kendisi ile milleti arasında
diyalog kuramayan partilerin “sokak” demesinde hangi saiklerin olduğunu iyi
bildiklerine ve usulün esastan önce geldiğine ilişkin açıklaması
BÜLENT
TURAN (Çanakkale) – Sayın Başkan, teşekkür ediyorum.
Öncelikle,
Özgür Bey sabahın bu kadar erken saatinde niye bağırdı, anlayamadım. Yani bu
işler bağırarak değil, konuşarak olur. Çok bağırıyor olmak haklı kılmaz insanı.
Sözü olan sakin konuşur, derdini ortaya koyar.
Sayın
Cumhurbaşkanımızın ifade ettiği çok nettir: Demokrasilerde, terör faaliyetleri
bağlamında sokakta olmak halk tarafından, millî irade tarafından cevap
verilecek bir adımdır. Eğer Özgür Bey meydansa biz de buradayız, söylüyoruz:
Korkumuz yok. Fakat, değerli arkadaşlar, siyasi partilerin varlığı demokrasinin
gereği olarak sandığı işaret etmektir, Meclisi işaret etmektir. Biz Mecliste
her şeyi söylüyoruz, her şeyi konuşuyoruz, o yüzden buradayız. Meclis olmasa
belki -tırnak içerisinde- “sokağın” anlamı olur. Fakat siz tutar da iktidardan
sonra Mecliste en büyük ana muhalefet bağlamında bir parti olup da hâlâ “sokak”
diyorsanız;
1)
Bu, sizin acziyetinizi gösterir.
2)
Demokratik olmadığınızı gösterir.
(Mikrofon
otomatik cihaz tarafından kapatıldı)
BAŞKAN
– Buyurun Sayın Turan.
BÜLENT
TURAN (Çanakkale) – Biz diyoruz ki: Demokrasilerde rekabet, yarış sandıkta
olur. O yüzden, 31 Mart akşamı tekrar buraya geleceğiz; halk ne derse baş tacı.
(AK PARTİ sıralarından alkışlar) Ama kendine güvenmeyen, kendisi ile milleti
arasında diyalog kuramayan partilerin “sokak” demesinde hangi saikler olduğunu
iyi biliyoruz. Sokaktan korktuğumuz yok. Aynı şeyi tekrar ediyorum: 15 Temmuzda
bu milletin sokaklarına nasıl sahip çıktıysak aynen çıkarız, kimseden korkumuz
yok fakat bir siyasi liderin tekrar tekrar “sokak” demesini milletimizin
demokratik kültürüne, terbiyesine bırakıyorum. 
Sayın
Başkan, bir diğer husus: Az önce kıymetli grup başkan vekili bugün, 17
Aralıktan yola çıkarak bazı ithamlarda bulundu. 
Sayın
Başkan, bakınız, hukukçusunuz, Ayhan Bey de hukukçu. Usul, esastan önce gelir.
Ahlaksız bir usulle, yöntemle elde edilen delilin bu Mecliste yıllar sonra bir
daha gündeme gelmesini doğru bulmuyorum. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Turan. 
BÜLENT
TURAN (Çanakkale) – Sayın Başkan, diyorum ki: Usul, esastan önce gelir.
Ahlaksız yöntemlerle, hukuksuz yöntemlerle sözüm ona elde edilen delillerin
ortaya konduğu bir yargılama sürecinin bu ülkede herkes tarafından bir darbe
girişimi olduğu bilinmesine rağmen, savcının dışarıda bildiri dağıttığı, sahte
delillerin Mecliste gündem yapıldığı, aynı heyetlerin, ekiplerin sonraki
adımlarda Ergenekon başta olmak üzere birçok davaya öncülük ettiği herkes
tarafından bilinmesine rağmen, bugün, sözde yolsuzluk iddiasıyla bir daha
gündemde bulunmasını doğru bulmuyorum Sayın Başkan. 
17
Aralık meselesi, aynen Brezilya’da olduğu gibi, devlet başkanının farklı
saiklerle ülkesinden gönderilme girişimiydi. 17 Aralığı başaramayanlar 15
Temmuzda ayağa kalktılar; onu da başaramadılar. 
(Mikrofon
otomatik cihaz tarafından kapatıldı) 
BAŞKAN
– Bağlayın lütfen Sayın Turan. 
Buyurun.

BÜLENT
TURAN (Çanakkale) – Gezi’de Erdoğansız Türkiye’yi başaramayanlar, 17 Aralıkta
sahte delillerle Erdoğansız Türkiye’yi başaramayanlar, 17 Aralıktan sonraki 15
Temmuz girişiminde de Erdoğansız Türkiye’yi başaramadılar. O yüzden, oralara
sığınıyor olmanın bir grup başkan vekiline yakışmadığı kanaatindeyim. Usul,
esastan önce gelir. O delillerle, belgelerle hiçbir şeyin savunulamayacağını
hepimiz gördük. 
Teşekkür
ediyorum Sayın Başkan. 
BAŞKAN
– Teşekkürler. 
Sayın
Bilgen… 
5.- Kars Milletvekili Ayhan Bilgen’in, bir ülkede toplumun diğer
kesimlerini rahatsız etmeden kendisini sokakta ifade etmenin imkânı yokmuş gibi
algı oluşturulursa o ülkenin demokratik ülkeler kategorisinden çıkacağına ve
bir sunucunun “Gezi’ye katılanların başları koparılmalı.” sözlerine sessiz
kalınırsa Türkiye’nin Suçluların İadesi Anlaşması’nı işletemeyeceğine ilişkin
açıklaması
AYHAN
BİLGEN (Kars) – Sayın Başkan, ben de çok uzatmayacağım ama ben de zaten telefon
dinlemeleriyle ilgili tutarsız ve çelişkili yaklaşıma dikkat çektim. 
Şimdi,
elbette ki -insanların özel hayatının gizliliği ve bu konuda- son derece
kurnazca, sinsice planlarla neredeyse herkesin telefonunun dinlenmiş olması
kabul edilemez. Ben, o dönemde Tevhid Selam örgütü üyesi olma iddiasıyla beş
yıl dinlenenlerden birisiyim birçok bürokratla birlikte, siyasetçiyle birlikte.
Ama şimdi o dönem dinlemeleri, hâlâ devam eden yargılanmama, dosyaya ek delil
olarak konuldu. Bu, bir yıl önce oldu arkadaşlar, 17-25 Aralıktan bahsetmiyorum.
Hâlâ bir yıl öncesine kadar delil olarak bu usulsüz dinlemeler benim, diğer
arkadaşlarımızın dosyalarına konulabiliyorsa ya hâlâ inisiyatif başkalarında ya
siz kendinize geldiğinde tavır koyuyorsunuz ama başkası olduğunda bundan
faydalanmayı umuyorsunuz.
(Mikrofon
otomatik cihaz tarafından kapatıldı)
BAŞKAN
– Buyurun.
AYHAN
BİLGEN (Kars) – Sokakla ilgili durum çok nazik bir durum. Eğer bir ülkede
çevreye zarar vermeden, toplumun diğer kesimlerini rahatsız etmeden kendisini
sokakta ifade etmenin imkânı yokmuş gibi bir algı oluşturulursa o ülke
demokratik ülkeler kategorisinden çıkar ve bunun bedelini dışarıda Türkiye'yi
savunanlar, Dışişleri çok zor biçimde ödemek zorunda kalır.
Bakın,
çok küçük bir örnek vereceğim: Zeliha Bilgin, Çorlu tren kazasında 2 kardeşi ve
yeğenini kaybetmiş. Değerli arkadaşlar, anma yapmak istiyor sadece, diyor ki:
“Biz devlet düşmanı değiliz.”
Şimdi,
bir kişinin, yakınlarını kaybetmiş bir kişinin -yakınlarını kaybetmese bile
tren kazasıyla ilgili bir anma da değil, protesto yapmak için bile- çevreye
zarar vermedikçe kendisini ifade etmek istediğinde “Devlet düşmanı değiliz.”
diye beyanda bulunmak zorunda kalması kötü bir şeydir değerli arkadaşlar.
Devlet, suçlu olanı ispat etmek zorundadır. Vatandaş kendisini suçsuz olduğunu
ispat etmek zorunda hissediyorsa…
(Mikrofon
otomatik cihaz tarafından kapatıldı)
BAŞKAN
– Bağlayın Sayın Bilgen.
AYHAN
BİLGEN (Kars) – …durum gerçekten vahim bir noktaya gelmiştir eğer insanlar en
temel haklarını kullanma konusunda böyle bir beyanda bulunmak zorunda
kalıyorlarsa.
Son
olarak, Sayın Başkan, bakın, birkaç gündür bir televizyon kanalının sunucusu
çok net biçimde diyor ki: “Gezi’ye katılanların başları koparılmalı.”
Şimdi,
değerli arkadaşlar, size soruyorum: Buna hiçbir tepki vermiyorsunuz. Bu, her
sabah hani “Ver mehteri!” filan diyor ya, bildiğiniz o malum şahıs, her
dönemde, 28 Şubatta da benzer tarz yayınlar yapıyordu, başkalarını hedef
gösteriyordu. Şimdi, bir televizyon kanalının sunucusu bütün Gezi eylemine
katılanları… Ki o gösterilere katılanların içinde ilk günlerde kimi bakanların
çocuklarının da olduğunu hepimiz biliyoruz. Ama eğer siz böyle açıklamalara
sessiz kalırsanız, Türkiye, suçluların iadesi anlaşmasını nasıl işletecek Allah
aşkına? Avrupa’dan, darbeye doğrudan karışanların iadesini nasıl
sağlayacaksınız? Demez mi insanlar “Siz Gezi’ye katılanların kafasının
kesilmesini savunabiliyorsanız…”
(Mikrofon
otomatik cihaz tarafından kapatıldı) 
BAŞKAN
– Son olarak bağlayın lütfen. 
AYHAN
BİLGEN (Kars) – Gezi’ye katılanların, şiddete bulaşmamış, hakkında yargılama
olmamış, orada pasif biçimde oturmuş, sonra çadırları yakılmış, sonunda
yakanların suçlu olduğuna dair bir iddia ortaya çıkmış, o zabıtaların başka
birtakım bağlantıları ortaya çıkmış ve Gezi’ye katılanların hepsinin başının
kesilmesini savunabiliyorsa siz suçluların iadesi kapsamında hiçbir ülkeyi, hiç
kimseyi inandırıp suçluların iadesini sağlayamazsınız çünkü Türkiye o zaman
ancak bu şekilde algılanan bir ülke kategorisinde kalır.
Teşekkür
ediyorum. 
BAŞKAN
– Teşekkürler.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, son bir kez söz vereyim ve bu tartışmayı burada noktalayalım
lütfen.
Buyurun
Sayın Özel.
6.- Manisa Milletvekili Özgür Özel’in, sandığın birçok faşist
diktatöryal rejimde bulunduğuna ama özgür meydanın, özgür sokağın sadece
demokrasilerde olduğuna, bir delilin usulsüz yoldan toplanmasının o delili
gerçek dışı kılmayacağına ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan.
2018
yılında Türkiye Büyük Millet Meclisinde en çok sandalyeye sahip partiye böyle
bir cevap vermek zorunda kaldığım için utanç içindeyim. Arkadaşlar, meydanlar
iktidarın gururudur; Beyaz Saray’ın önünde kurdukları bir daire etrafında
insanların, ellerinde pankartlarla ve etraflarında bir tane polis olmaksızın dönerek
yaptıkları protesto Beyaz Saray’ı zayıflatmaz, Beyaz Saray’ı güçlendirir.
Almanya’da, Fransa’da, İngiltere’de, dünyanın herhangi bir yerinde bir meydan
doluyorsa, o meydanda insanlar protesto haklarını kullanıyorlarsa, eleştiride
bulunuyorlarsa, isyanlarını dile getiriyorlarsa o ülkede demokrasinin olduğunu
gösterir. Sandık, birçok faşist diktatöryal rejimde vardır ama özgür meydan,
özgür sokak sadece demokrasilerde vardır. Sizin anlamadığınız, çelişki
duyduğunuz mesele bu.
(Mikrofon
otomatik cihaz tarafından kapatıldı) 
BAŞKAN
– Bağlayın lütfen.
Buyurun.

ÖZGÜR
ÖZEL (Manisa) – Elbette yakmaya yıkmaya, elbette şiddete, mala, cana zarar
verme noktasına gelindiğinde orada devlet ve devletin meşru gücü devreye girer,
gerekli tedbirleri alır. Fransa’da kimse sarı yeleklilerin toplanmasını
yasaklamıyor, “Çıkarsanız, diğer insanları size saldırtırız.” demiyor. 
MUSTAFA
KÖSE (Antalya) – Polisler ne yapıyor?
ÖZGÜR
ÖZEL (Manisa) – Sarı yelekliler şiddete başvurursa, polis onlara karşı…
MUSTAFA
KÖSE (Antalya) – Ne şiddeti ya!
BAŞKAN
– Lütfen müdahale etmeyin arkadaşlar.
Devam
edin.
ÖZGÜR
ÖZEL (Manisa) – Arkadaş, adam taş atıyor mu? Sarı yelekliler şiddet gösterirse
polis oradan sonra devreye giriyor. Polisin yaptığı aşırı güç kullanımına biz
de tepki gösteriyoruz ama sizin gibi, sokakları, meydanları protestoya
yasaklayıp sandık işaret etmek, doğrudan doğruya diktatöryal bir rejime işaret
etmektir. 
MUSTAFA
KÖSE (Antalya) – Ne zaman yasakladık?
ÖZGÜR
ÖZEL (Manisa) – Siz, 17-25 Aralıkta da yolsuzluğun olup olmamasıyla hiç
ilgilenmediniz, dediniz ki “Sandıkta hesaplaşalım.” Bakkala borcunuz olsa,
parayı ödemeyip “Sandığa gel.” diyorsunuz. 
(Mikrofon
otomatik cihaz tarafından kapatıldı) 
BAŞKAN
– Bağlayın lütfen Sayın Özel.
KEMAL
ÇELİK (Antalya) – Sandıktan niye kaçıyorsunuz?
ÖZGÜR
ÖZEL (Manisa) – Yeri gelmişken, Cumhuriyet Halk Partisi olarak, daha önce de
buradaki birçok parti 17-25’teki durumunu açıklamıştı hatta şu anda muhalefet
partilerinden bir tanesinin lideri “Odamdaki saat 17’yi 25 geçiyor, hep orada
duracak.” demişti. “17-25, yolsuzlukla mücadele haftası” diye, kendileri resmî
hesaplarından paylaşımda bulunmuşlardı. 
Bu
Mecliste, 17-25 sürecinde delillerin toplanmasının usulsüzlüğünü hep söyledik
ancak şu gerçeğin altını çizelim: Bir delilin usulsüz yoldan toplanması, o
delili gerçek dışı kılmaz, sadece o delilin sonucunda yargılama ve hüküm
yapılmasına engel olur. 
ABDULLAH
GÜLER (İstanbul) – Usulsüz toplanma değil, sahte sahte!
ALPAY
ANTMEN (Mersin) – Dinle, dinle, öğren biraz!
ÖZGÜR
ÖZEL (Manisa) – Şunu çok net söylüyoruz: Kasa kasa paralar çıktığında
“FETÖ’cüler koydu.” deyip, sonra parayı faiziyle geri talep edenlerin, ortaya
çıkan paraları geri alanların…
(Mikrofon
otomatik cihaz tarafından kapatıldı) 
BAŞKAN
– Bağlayın lütfen Sayın Özel. 
ÖZGÜR
ÖZEL (Manisa) – …yolsuzluk yapmadığı, rüşvet yemediği anlamına gelmez; o
rüşvetler alındı, o yolsuzluklar yapıldı. O zamanlar sizin yol ortağınız, günü
gelirse, şantaja ihtiyaç olursa diye o delilleri topladı. Biz hep sizi uyardık
“Ayarını bozduğun kantar, gün gelir sizi de tartar.” dedik. O usulsüz deliller,
o kanunsuz dinlemeler geldi, 17-25’te pisliğinizi ortaya döktü. Delilin usulsüz
toplanması…
ABDULLAH
GÜLER (İstanbul) – Sahte, sahte!
ÖZGÜR
ÖZEL (Manisa) – …o delilin pisliğini…
ABDULLAH
GÜLER (İstanbul) – Delilin içeriği sahte!
ÖZGÜR
ÖZEL (Manisa) – …o delilin ortaya çıkardığı kokuşmuşluğu ve sizin o süreçteki 4
bakanı… Hem de o dönemdeki Başbakanınız Davutoğlu’nun, “Hırsızlık yapan
kardeşim olsa kolunu koparırım.” demişken bir süre sonra kafasının koparıldığı
gerçeğini de ortadan kaldırmaz. 
Teşekkür
ediyorum. (CHP sıralarından alkışlar)
BAŞKAN
– Teşekkürler.
Sayın
Turan, söz vereceğim ama artık bu tartışmayı bu turda noktalayalım, diğer
gündemlere geçelim. 
MUHAMMED
LEVENT BÜLBÜL (Sakarya) – Sayın Başkan, biz de arkasından söz alalım lütfen.
BAŞKAN
– Tabii ki Sayın Bülbül, size de söz vereceğim.
Buyurun
Sayın Turan. 
ABDULLAH
GÜLER (İstanbul) – O ses kayıtlarının hepsi sahte, raporlar var. 
7.- Çanakkale Milletvekili Bülent Turan’ın, 17 Aralığın FETÖ’nün
avukatları, savcıları, yargıçlarınca yapılan sahte delillerle ortaya konulan
bir gerçek olduğuna, her partinin yasal zemin içerisinde meydanlarda toplantı,
gösteri yaptığına ama Türkiye’nin demokrasisine, millî egemenliğine kasteden
hiçbir harekete bu milletin izin vermediğine ve vermeyeceğine ilişkin
açıklaması
BÜLENT
TURAN (Çanakkale) – Sayın Başkan, değerli milletvekilleri… 
ABDULLAH
GÜLER (İstanbul) – Raporlar var, sahte.
ÖMER
FETHİ GÜRER (Niğde) – Gerçek ya!
BAŞKAN
– Değerli arkadaşlar, sevgili milletvekilleri; lütfen yerimizden tartışmayalım.
BÜLENT
TURAN (Çanakkale) – Aynı ifadeyi bir daha kullanıyorum: Birbirimizi duyuyoruz,
üstelik mikrofon da var. Bolu Beyi gibi bağırmanın ne anlamı var? Niye
bağırıyorsun Özgür Bey? 
ÖZGÜR
ÖZEL (Manisa) – Genel Başkanına sor, Esenler’de mikrofon yok muymuş, bize o
kadar bağırmış? (AK PARTİ sıralarından gürültüler)
BÜLENT
TURAN (Çanakkale) – Sakin konuş, anlaşalım. Bağırma, duyuyorum, bağırma,
duyuyorum, sakin ol. 
ÖZGÜR
ÖZEL (Manisa) – Genel Başkanına sor, dün Esenler’de mikrofon yok muymuş da o
kadar bağırmış?
BÜLENT
TURAN (Çanakkale) – Sayın Başkan, şu mikrofon niçin var Allah aşkına?
BAŞKAN
– Evet, karşılıklı konuşmayalım. Siz devam edin Sayın Turan, devam edin.
BÜLENT
TURAN (Çanakkale) – Duyalım diye var, anlayalım diye var. Bir insan bağırınca
haklı olmaz, bir daha söylüyorum. 
ÖZGÜR
ÖZEL (Manisa) – O zaman Recep Tayyip Erdoğan’a söyle bağırınca haklı
olunmuyorsa. 
MUHAMMED
FATİH TOPRAK (Adıyaman) – Dinle dinle, dinlesene ya! Dinlesene kardeşim, biz
seni dinledik! (CHP ve AK PARTİ sıralarından gürültüler)
MAHMUT
TANAL (İstanbul) – Biraz önce bize bağırmıyor muydunuz? Hem orada
konuşacaksınız hem de siz müdahale edeceksiniz.
BAŞKAN
– Siz devam edin Sayın Turan.
BÜLENT
TURAN (Çanakkale) – Bakın, Sayın Başkan, Gezi’nin amacı neyse sonradan daha net
anlaşıldı. (AK PARTİ ve CHP sıraları arasında karşılıklı laf atmalar)
BAŞKAN
– Sayın Turan, biraz bekleyin.
Değerli
milletvekilleri, lütfen karşılıklı tartışmayalım, karşılıklı bağrışmayalım. 
MAHMUT
TANAL (İstanbul) – Saygı karşılıklı olur.
BAŞKAN
– Değerli milletvekilleri, lütfen… Lütfen…
BURCU
KÖKSAL (Afyonkarahisar) – Terbiyeni takın! 
ÖZGÜR
ÖZEL (Manisa) – Ben konuşurken bağırıyor, Bülent konuşurken bağırılmasın!
BURCU
KÖKSAL (Afyonkarahisar) – Bu nasıl bir üslup! Sokakta mıyız?
MAHMUT
TANAL (İstanbul) – Allah’ım ya!
BÜLENT
TURAN (Çanakkale) – Sayın Başkan…
BAŞKAN
– Açtıracağım mikrofonu.
Lütfen
sakin olalım, Sayın Turan’ı dinleyelim. 
BÜLENT
TURAN (Çanakkale) – Sayın Başkan, keşke kameralar şu konuşmaları alabilse,
görüntüleri, ifadeleri, yüz ifadelerini bir alabilse. 
ÖMER
FETHİ GÜRER (Niğde) – Onu da siz yasaklıyorsunuz, çeksin.
BAŞKAN
– Sayın Gürer, lütfen…
BÜLENT
TURAN (Çanakkale) – Sayın Başkan, bu bir tartışma adabı değil. Geçen gün
söylemiştim, bir daha söylüyorum. Şu tarz çok geçmişte kaldı: Her şeyi
söyleyeceksin, iddia, yaklaşım, birçok konuyu ortaya koyacaksın, karşı taraf
ağzını açınca bağıracaksın. Bunun anlamı şudur: “İstiklal Mahkemelerini
kuralım, siz konuşmayın, yargılayalım, asalım, sonra savunursunuz.” demektir.
Bu doğru bir şey değil. Arkadaşlar, toplam iki dakika konuşacağım ya, iki
dakika konuşacağım. İnsan sabreder, sakin olur. 
BAŞKAN
– Buyurun devam edin Sayın Turan, Genel Kurula hitap edin. 
BÜLENT
TURAN (Çanakkale) – “CHP zihniyeti” diye ifade ettiğimiz mesele bu işte.
Konuşacak, bağıracak, hiç cevap almayacak. Arkadaşlar, 17 Aralık baştan aşağı
FETÖ’nün avukatları, savcıları, yargıçlarınca yapılan sahte, yersiz delillerle
ortaya konan bir gerçek olduğunu herkes anladı. Bakınız, bunu söylemeye
çalışıyorum.
(Mikrofon
otomatik cihaz tarafından kapatıldı)
BAŞKAN
– Buyurun Sayın Turan.
BÜLENT
TURAN (Çanakkale) – Usul, esastan önce gelir. Zekeriya Öz’ün İstanbul’da
söylediğini Ankara’da tekrar etmek bir siyasal yaklaşım değildir, ancak onun
avukatlığını yapmış olursunuz. Bu doğru değil. Ben bir daha aynaya bakın derim.
Sayın
Başkan, diğer mesele… Sokağa çıkmak meselesini sabote edercesine bu tarz
ifadelerle değerlendirmek doğru değil. Her parti yasal zemin içerisinde
meydanlarda zaten toplantı yapıyor, gösteri yapıyor; hatta bir kısmı Ankara’dan
çıkıyor, İstanbul’a yürüyor. Bunlarda problem yok. Ama söylediğimiz şu: Terör
faaliyetleri yapan, sokağı sabote eden, farklı argümanlarla milleti tahrik
eden; Türkiye’nin demokrasisine, millî egemenliğine kasteden hiçbir harekete bu
millet izin vermedi, vermeyecek. Yoksa hangi partinin yasal meydanlarda miting
yapmasına, yürüyüş yapmasına bu ülkede karışılıyor ki? Bakınız ama siz o
pankartları alır, AKM’ye asarsanız, terör faaliyetlerini işin merkezine
koyarsanız…
(Mikrofon
otomatik cihaz tarafından kapatıldı) 
BAŞKAN
– Bağlayın Sayın Turan.
Buyurun.
BÜLENT
TURAN (Çanakkale) – …tabii ki bu ülkenin yargısı, Emniyeti, benzer kurumları
dur diyecektir ama her şeyden önce bu milletin kendisi irfanıyla, izanıyla bu
tarz terör faaliyetlerinin yaklaşımına izin vermeyecektir Sayın Başkanım.
BAŞKAN
– Teşekkürler.
Anlaşılmıştır
argümanlar. Artık burada bitirirsek daha iyi olur sanıyorum çünkü argümanlar
tekrar ediliyor.
ÖZGÜR
ÖZEL (Manisa) – Sayın Başkan, o zaman şöyle… Sayın Başkan, uzatmamak için
tekrar yerimden söz istemeyeceğim, tutanağa geçsin, bir çarpıtma olmasın.
17-25
Aralıkta toplanan, yapılan bütün dinlemelerin usule uygunluğu tam.
FEHMİ
ALPAY ÖZALAN (İzmir) – Başkanım, gündeme geçsek artık, gündeme geçelim.
BAŞKAN-
Sayın Özalan, tamam, siz bekleyin.
ÖZGÜR
ÖZEL (Manisa) – Neden? Çünkü emanet edilmiş FETÖ’cüler yapıyor.
ABDULLAH
GÜLER (İstanbul) – Hayır, hepsi sahte. Ses “hack”lemeleri var, hepsi sahte.
ÖZGÜR
ÖZEL (Manisa) – Deliller usulsüz toplandıysa bile delillerin gerçekliği o
dönemde…
ABDULLAH
GÜLER (İstanbul) – Usulsüz değil, sahte, sahte!
ÖZGÜR
ÖZEL (Manisa) – Sahte parayı niye geri istiyorsun faiziyle?
BAŞKAN
– Sayın Özel, karşılıklı olmasın lütfen.
ABDULLAH
GÜLER (İstanbul) – Sahte, sahte, sesler sahte. Mahmut Bey biliyor, sesler
sahte.
ÖZGÜR
ÖZEL (Manisa) – Sahte parayı niye geri istiyorsun? Para sahte olsa geri verir
misin? Hazineye irat kaydetseydin. Sahte parayı niye veriyorsun?
BAŞKAN
– Sayın milletvekili…
MAHMUT
TANAL (İstanbul) – 6 tane kasa sahte olur mu ya?
LÜTFÜ
TÜRKKAN (Kocaeli) – Parayı geri aldı, parayı. Para, para, para…
ÖZGÜR
ÖZEL (Manisa) – Ya, paraları niye geri veriyorsun, paraları?
ABDULLAH
GÜLER (İstanbul) – Mahmut Bey biliyor, sesler sahteydi.
BAŞKAN
– Teşekkürler.
Artık
burada… Sayın Bilgen, lütfen, sadece bir dakika. 
LÜTFÜ
TÜRKKAN (Kocaeli) – Paralar sahte mi, paralar? 
MAHMUT
TANAL (İstanbul) – Para nerede, faiziyle birlikte nereye gitti o para? 
BAŞKAN
– Sayın milletvekilleri, biraz sakin olalım. Sakin olalım, karşılıklı
bağrışmayla olmaz. 
BÜLENT
TURAN (Çanakkale) – Sayın Başkanım, aynı şeyi 5 defa söyledim, Zekeriya Öz’ün
ağzıyla konuşmak bu partiye yakışmaz. 
BAŞKAN
– Anlaşılmıştır Sayın Turan. 
ÖZGÜR
ÖZEL (Manisa) – Sayın Başkan, Sayın Başkan… 
LÜTFÜ
TÜRKKAN (Kocaeli) – Bari susun, sesiniz çıkmasın ya! 
UĞUR
AYDEMİR (Manisa) – Paranın ne olduğunu izah ettiler ya zaten. Paranın nereden
geldiğini izah ettiler, paranın kime ait olduğu belli. 
FEHMİ
ALPAY ÖZALAN (İzmir) – Sayın Başkan, gündeme geçelim. 
LÜTFÜ
TÜRKKAN (Kocaeli) – Parayı faiziyle geri aldı, parayı. 
UĞUR
AYDEMİR (Manisa) – Tamam, paranın kime ait olduğu belli.
LÜTFÜ
TÜRKKAN (Kocaeli) – Susun, sesiniz çıkmasın, ayıbınız ortaya çıkmasın.
UĞUR
AYDEMİR (Manisa) – Ya, ne ayıp olacak, ne var, ne susacağız! Sen oradan işaret
yapacaksın… Senin yaptığın ayıp! 
BAŞKAN
– Değerli milletvekilleri, böyle yaparsanız ara vermek zorunda kalacağım çünkü
böyle bir görüşme düzenini yürütmemiz mümkün değil. 
LÜTFÜ
TÜRKKAN (Kocaeli) – Susun da ayıbınız ortaya çıkmasın. 
BAŞKAN
– Sayın Bülbül’ün söz talebi var. Bütün grup başkan vekilleri defalarca
konuştu, Sayın Bülbül bekliyor. 
ÖZGÜR
ÖZEL (Manisa) – Tabii, tabii ama Sayın Başkan…
BAŞKAN
– Sayın Özel, lütfen yerinize oturun, daha sonra, Sayın Bülbül’den sonra… 
LÜTFÜ
TÜRKKAN (Kocaeli) – Sayın Özel, çok söz aldınız, biz de bir söz alalım
kardeşim! 
ÖZGÜR
ÖZEL (Manisa) – Sayın Başkanım, bir daha bu konuya girmeyeceğim, sırf şunu
söylüyorum… 
LÜTFÜ
TÜRKKAN (Kocaeli) – Sayın Özel, çok söz aldınız siz! 
FEHMİ
ALPAY ÖZALAN (İzmir) – Efendim, hâlâ konuşuyor. Sayın Başkan söz vermediniz ki!

ÖZGÜR
ÖZEL (Manisa) – …eğer dedikleri paralar sahteyse sahte paraya devlet niye faiz
ödedi de iade etti? Adamlara faiziyle geri ödediniz! (AK PARTİ sıralarından
gürültüler) 
BAŞKAN
– Tamam Sayın Özel. 
ABDULLAH
GÜLER (İstanbul) – Sesler sahte, sesler! 
ÖZGÜR
ÖZEL (Manisa) – Paralar nerede, paralar? Parayı geri verdiniz adamlara. Aldılar
rüşveti, kabul et! Ne oldu o 4 bakana? 
ÖMER
FETHİ GÜRER (Niğde) – Hırsızı savunmayın ya, hırsızı! 
BAŞKAN
– Sayın Özel, Sayın Turan; lütfen oturun çünkü bu böyle devam etmez, yine
görüşmeler geç saatlere kadar devam eder. Lütfen sessizlik, lütfen sessizlik… 
Sayın
Bülbül, buyurun. 
8.- Sakarya Milletvekili Muhammed Levent Bülbül’ün, Milliyetçi Hareket
Partisinin var olduğu günden bugüne Türk siyasetinde ilkeli ve seviyeli siyaset
anlayışıyla yoluna devam ettiğine ilişkin açıklaması
MUHAMMED
LEVENT BÜLBÜL (Sakarya) – Sayın Başkan, teşekkür ederim. 
Şimdi,
Sayın Özel Milliyetçi Hareket Partisini kastettiğini tahmin ettiğimiz bir görüş
serdettiler. Milliyetçi Hareket Partisi var olduğu günden bugüne Türk
siyasetinde ilkeli ve seviyeli bir siyaset anlayışıyla yoluna devam etmektedir.
(CHP sıralarından gürültüler) 
BURCU
KÖKSAL (Afyonkarahisar) – Tabii, tabii! 
MUHAMMED
LEVENT BÜLBÜL (Sakarya) – Evet, evet, arkadaşlar, tarihimiz buna delildir.
Bizler 17-25 Aralık sürecinde, o süreçte ortaya çıkan ne kadar isim varsa, ne
varsa, bunlarla alakalı ne kadar şüphe varsa bunların giderilmesi gerekliliğini
dün olduğu gibi bugün de ifade ediyoruz. En son, Rıza Zarrab dosyasında Sayın
Genel Başkanımız da ifade etmiştir, Amerika’da yargılandığı süreçte o
şarlatanın Türkiye’ye getirilmesi, sonuna kadar yargılanmasının Türk yargısı
önünde… 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Bülbül. 
MAHMUT
TANAL (İstanbul) – Serbest bırakan kimdi Rıza Zarrab’ı?
MUHAMMED
LEVENT BÜLBÜL (Sakarya) – Serbest bırakan ben değilim. 
Türkiye’ye
getirilmesi, yargılanması, cezasını çekmesi ve arkasından da Türk
vatandaşlığından çıkarılması noktasındaki görüşünü daha yeni, Halk Bankası
yargılamaları yapılırken Amerika’da, yeniden ifade etmiştir. Onun yargılanması
demek o süreçlerin tamamıyla aydınlatılması demektir, bunu hepiniz çok iyi
biliyorsunuz. Milliyetçi Hareket Partisi yolsuzluklar konusunda her zaman ilkeli
olmuştur. Bununla alakalı olarak, Türk siyasetinde, özellikle Yüce Divan
süreçlerinde, hükûmet döneminde bakanımız pozisyonunda olanların, haklarında
birtakım şayialar çıktığı dönemde, buradan istifa edip, arkasından Yüce Divanda
yargılanıp hukuk önünde hesap vermeyi dahi kendisine borç bilen bir siyasi
harekettir. 
(Mikrofon
otomatik cihaz tarafından kapatıldı) 
BAŞKAN
– Buyurun.
MUHAMMED
LEVENT BÜLBÜL (Sakarya) – Kendi belediye başkanlarıyla alakalı bir şayia ortaya
çıktığı zaman “Derhâl görevinizi bırakın, hukuk önünde bunun hesabını verin,
aklanın öyle gelin.” diyen bir lider şu an Türkiye’de sadece ve sadece Devlet
Bahçeli’dir, bunun altını çizmek isterim. (MHP sıralarından alkışlar)
Ayrıca,
17-25 Aralıkla alakalı saat göndermesi yaparken, 2015 7 Haziranından sonra
istikşafi görüşmeler sürecinde, beraber, otuz beş gün sütlaç yerken, muhallebi
yerken, Sayın Özel’in beyanlarını da şu an hafızam çok taze, çok iyi
hatırlıyorum. “Adalet ve Kalkınma Partisi Türkiye genelinde büyük bir şekilde,
büyük bir halk kesimi tarafından oy almış bir partidir. Bizim hiçbir ön
şartımız yoktur. Hiçbir ön şartımız olmadan biz bir koalisyon içerisinde olmak
isteriz.” şeklinde beyanlarını ve diğer CHP’lilerin beyanlarını da çok iyi
hatırlıyoruz. 
(Mikrofon
otomatik cihaz tarafından kapatıldı) 
BAŞKAN
– Artık bağlayın lütfen Sayın Bülbül.
MUHAMMED
LEVENT BÜLBÜL (Sakarya) – Bağlıyorum. Biz de bu kadar bir konuşalım.
BAŞKAN
– Buyurun, buyurun. 
MUHAMMED
LEVENT BÜLBÜL (Sakarya) – Milliyetçi Hareket Partisi o gün de ilkelerini ortaya
koymuştur. “Terörle mücadele edilmelidir.” demiştir, “Çözüm süreci
bitirilmelidir.” demiştir. Yine aynı şekilde “Yolsuzlukların üzerine
gidilmelidir.” demiştir. Bu konular 7 Hazirandan sonraki süreçte de Milliyetçi
Hareket Partisinin, bir koalisyon olacaksa ön şartı olmuştur. O koalisyon
sürecinde yine de ilkeli tavrını sürdürürken Milliyetçi Hareket Partisi,
Türkiye'nin önünü tıkayan “Hayır.” diyenler olarak bu ilkelerinden dolayı
Milliyetçi Hareket Partisini suçlayanlardan bir tanesi de şu an karşımızda
oturan Cumhuriyet Halk Partisidir. Bu noktada, Milliyetçi Hareket Partisi, dün
olduğu gibi bugün de ilkeli tavrında ısrarcıdır; Türkiye’de kim çaldıysa kim
çırptıysa kendi partimizin içerisinden çıksa da bunun hesabının sonuna kadar
görülmesini, hukuk önünde hesap verebilmesini savunan, bunu her yerde dile
getiren bir partidir.
(Mikrofon
otomatik cihaz tarafından kapatıldı)
BAŞKAN
– Artık, bağlayın lütfen Sayın Bülbül.
MUHAMMED
LEVENT BÜLBÜL (Sakarya) - Bağlıyorum.
Milliyetçi
Hareket Partisinin “Kendi içerisinden kötü örnek çıkmaz.” diye bir iddiası
yoktur. Mutlaka her partinin, her yapının içerisinden kötü örnekler çıkabilir
ama Milliyetçi Hareket Partisi himaye etmez. 
Bu
tavrımızın tekrar Meclis kayıtlarımıza geçmesini rica ediyor, sizlerin
takdirine sunuyorum efendim. (MHP sıralarından alkışlar) 
BAŞKAN
– Birleşime on dakika ara veriyorum.
Kapanma Saati: 13.03
İKİNCİ OTURUM
Açılma Saati: 13.17
BAŞKAN: Başkan Vekili Mithat
SANCAR
KÂTİP ÜYELER: Şeyhmus DİNÇEL
(Mardin), Fatma KAPLAN HÜRRİYET (Kocaeli)
-----0-----
BAŞKAN
– Türkiye Büyük Millet Meclisinin 35’inci Birleşiminin İkinci Oturumunu
açıyorum. 
ÖZGÜR
ÖZEL (Manisa) – Sayın Başkan, bir itirazımı kayda geçireyim.
BAŞKAN
– Buyurun. 
ÖZGÜR
ÖZEL (Manisa) – Siz yeni bir usul ihdas ettiniz; grupları konuşturuyorsunuz,
sataşma dışında yerinden söz haklarını sonda kullandırtıyorsunuz. 
Biraz
önce sayın grup başkan vekilinin konuşmasında parti olarak cevap vermemiz
gereken hususlar vardı ama sizin usul konusundaki yaklaşımınıza saygımızdan
bunu bir sonraki söz dönemine ertelediğimi ve cevapsız bırakmayacağımızı kayda
geçirmek istedim.
Teşekkür
ederim.
BAŞKAN
– Çok teşekkür ederim Sayın Özel.
Bu
konuda sizden anlayış bekliyorum çünkü gruplara, grup başkan vekillerine her
bir grubun konuşması tamamlandıktan sonra söz verme konusunda başta zaten
sizden yardım rica etmiştim, tutumumun böyle olacağını sizlere duyurmuştum.
Gördüğünüz gibi, grup başkan vekillerine söz verdiğimizde sürekli bir cevap
isteği de doğuyor. Bazen bu haklı olabiliyor, bazen tekrara düşme şeklinde
kullanılıyor. Bütçe görüşmelerinin özellikleri var, bunu da hepimiz gayet iyi
biliyoruz. Grupların konuşmalarını bütünlüklü yapabilmesi ve bugün makul bir
sürede görüşmeleri tamamlayabilmemiz için bir düzen tutturmamız gerekiyor, bunu
hep birlikte yapacağımıza inanıyorum. Herhangi bir adaletsizliğe, haksızlığa
mahal vermemek, yol açmamak için elimden gelen gayreti sarf ediyorum. Bu konuda
eksikliklerim veya hatalarım olursa bunları da sizlerin yardımıyla giderme
konusunda her türlü iş birliğine açık olduğumu tekrar duyurayım. 
Teşekkür
ediyorum. 
2019
Yılı Merkezi Yönetim Bütçe Kanun Teklifi ile 2017 Yılı Merkezi Yönetim Kesin
Hesap Kanunu Tasarısı üzerindeki görüşmelere devam ediyoruz.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276) ile Plan ve
Bütçe Komisyonu Raporu (S. Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı (1/275), 2017
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan,
2017 Yılı Genel Uygunluk Bildiriminin Sunulduğuna Dair Sayıştay Başkanlığı
Tezkeresi (3/38); 6085 Sayılı Sayıştay Kanunu Uyarınca Hazırlanan 2017 Yılı Dış
Denetim Genel Değerlendirme Raporu, 2017 Yılı Faaliyet Genel Değerlendirme
Raporu ve 2017 Yılı Mali İstatistikleri Değerlendirme Raporunun Sunulduğuna
Dair Sayıştay Başkanlığı Tezkeresi (3/39); 6085 Sayılı Sayıştay Kanunu Uyarınca
Hazırlanan 2017 Yılı Kalkınma Ajansları Genel Denetim Raporunun Sunulduğuna
Dair Sayıştay Başkanlığı Tezkeresi (3/41); 5018 Sayılı Kamu Mali Yönetimi ve
Kontrol Kanunu ile 6085 Sayılı Sayıştay Kanunu Uyarınca Hazırlanan 183 Adedi
Merkezi Yönetim Kapsamındaki Kamu İdarelerine, 2 Adedi Sosyal Güvenlik
Kurumlarına ve 10 Adedi Diğer Kamu İdarelerine Ait Olmak Üzere Toplam 195 Adet
Sayıştay Denetim Raporunun Sunulduğuna Dair Sayıştay Başkanlığı Tezkeresi
(3/40) ile Plan ve Bütçe Komisyonu Raporu (S.Sayısı: 11) (Devam)
A) SANAYİ VE TEKNOLOJİ
BAKANLIĞI (Devam)
1) Sanayi ve Teknoloji
Bakanlığı 2019 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2017 Yılı Merkezî yönetim Kesin Hesabı
B) GAP BÖLGE KALKINMA İDARESİ BAŞKANLIĞI (Devam)
1) GAP Bölge Kalkınma İdaresi Başkanlığı 2019 Yılı Merkezî
Yönetim Bütçesi
2) GAP Bölge Kalkınma İdaresi Başkanlığı 2017 Yılı Merkezî
Yönetim Kesin Hesabı
C) DOĞU ANADOLU PROJESİ BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge Kalkınma İdaresi Başkanlığı
2019 Yılı Merkezî Yönetim Bütçesi
2) Doğu Anadolu Projesi Bölge Kalkınma İdaresi Başkanlığı
2017 Yılı Merkezî Yönetim Kesin Hesabı
Ç) KONYA OVASI PROJESİ BÖLGE KALKINMA İDARESİ BAŞKANLIĞI (Devam)
1) Konya Ovası Projesi Bölge Kalkınma İdaresi Başkanlığı
2019 Yılı Merkezî Yönetim Bütçesi
2) Konya Ovası Projesi Bölge Kalkınma İdaresi Başkanlığı
2017 Yılı Merkezî Yönetim Kesin Hesabı
D) DOĞU KARADENİZ PROJESİ BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi Bölge Kalkınma İdaresi Başkanlığı
2019 Yılı Merkezî Yönetim Bütçesi
2) Doğu Karadeniz Projesi Bölge Kalkınma İdaresi Başkanlığı
2017 Yılı Merkezî Yönetim Kesin Hesabı
E) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2019 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2017 Yılı Merkezî
Yönetim Kesin Hesabı
F) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2019 Yılı Merkezî Yönetim Bütçesi
2) Türk Standartları Enstitüsü
2017 Yılı Merkezî Yönetim Kesin Hesabı
G) TÜRK PATENT VE MARKA
KURUMU (Devam)
1) Türk Patent ve Marka Kurumu
2019 Yılı Merkezî Yönetim Bütçesi
2) Türk Patent ve Marka Kurumu
2017 Yılı Merkezî Yönetim Kesin Hesabı
Ğ) TÜRKİYE BİLİMSEL VE
TEKNOLOJİK ARAŞTIRMA KURUMU (Devam)
1) Türkiye Bilimsel ve
Teknolojik Araştırma Kurumu 2019 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2017 Yılı Merkezî Yönetim Kesin Hesabı
H) TÜRKİYE BİLİMLER
AKADEMİSİ (Devam)
1) Türkiye Bilimler Akademisi
2019 Yılı Merkezî Yönetim Bütçesi
2) Türkiye Bilimler Akademisi
2017 Yılı Merkezî Yönetim Kesin Hesabı
I) MİLLÎ SAVUNMA BAKANLIĞI (Devam)
1) Millî Savunma Bakanlığı 2019 Yılı Merkezî Yönetim Bütçesi
2) Millî Savunma Bakanlığı 2017 Yılı Merkezî Yönetim Kesin
Hesabı
İ) DIŞİŞLERİ BAKANLIĞI
(Devam)
1) Dışişleri Bakanlığı 2019 Yılı Merkezî Yönetim Bütçesi
2) Dışişleri Bakanlığı 2017 Yılı Merkezî Yönetim Kesin
Hesabı
J) AVRUPA BİRLİĞİ BAŞKANLIĞI (Devam)
1) Avrupa Birliği Başkanlığı 2019 Yılı
Merkezî Yönetim Bütçesi
2) Avrupa Birliği Bakanlığı
2017 Yılı Merkezî Yönetim Kesin Hesabı
K) TÜRK AKREDİTASYON KURUMU (Devam)
1) Türk Akreditasyon Kurumu
2019 Yılı Merkezî Yönetim Bütçesi
2) Türk Akreditasyon Kurumu
2017 Yılı Merkezî Yönetim Kesin Hesabı
BAŞKAN
– Komisyon yerinde.
Şimdi
sıra AK PARTİ Grubu adına yapılacak konuşmalarda. 
İlk
söz Gaziantep Milletvekili Abdullah Nejat Koçer’de.
Buyurun
Sayın Koçer. (AK PARTİ sıralarından alkışlar)
Süreniz
beş dakikadır.
AK
PARTİ GRUBU ADINA ABDULLAH NEJAT KOÇER (Gaziantep) – Sayın Başkan, sayın
milletvekilleri; Sanayi ve Teknoloji Bakanlığı bütçesi üzerinde AK PARTİ Grubu
adına söz almış bulunuyorum. Gazi Meclisimizi ve aziz milletimizi saygıyla
selamlıyorum.
Sayın
milletvekilleri, finansal saldırılara ve spekülatif ataklara rağmen, Türkiye
üretmeye, istihdam yaratmaya, ihracat yapmaya ve büyümeye devam ediyor.
Bölgesinde ve dünyada siyasi, ekonomik ve ticari ilişkilerini geliştiren
Türkiye, küresel alanda önemli bir merkez hâline geliyor. Kasım ayında 168
milyar dolarlık ihracatla cumhuriyet tarihimizin en yüksek ihracat rakamına
ulaşılmış, ihracatın ithalatı karşılama oranı yüzde 96,3 düzeyine yükselmiştir.
Kur ve faiz dengesi kısa sürede sağlanmıştır. Güçlü dış ticaret rakamlarıyla
birlikte ekonomik güven artış göstermeye başlamış durumdadır. Uygulanan kararlı
ve akılcı politikalarla Türkiye, İş Yapma Kolaylığı Endeksi’nde 199 ülke
arasında 43’üncü sıraya yükselmeyi başarmıştır. Bu durum, ülkemizin ekonomik
alanda uluslararası düzeyde rekabet gücünün artması açısından son derece önemli
bir gelişmedir. 
Sayın
milletvekilleri, Türkiye'nin dünden ve bugünden çok daha farklı, çok daha ileri
bir noktaya ulaşması için sağlıktan eğitime, turizmden sanayiye her alanda
belirlediği yeni ve büyük hedefleri vardır. Sanayi ve Teknoloji Bakanlığımız da
bu hedeflere uygun bir vizyonla yatırımcı dostu politika ve hamleler
gerçekleştirmektedir. Teknoloji, tasarım, markalaşma ve inovasyona dayalı
üretime hız kazandırmakta ve Türkiye, artık, teknolojiyi takip eden ülke
olmaktan çıkarak teknolojiyi tasarlayan ve üreten bir ülkeye dönüşmeye başlamış
durumdadır. 
Yüksek
teknoloji ürünlerinin üretimindeki yüzde 8,7’lik artış, kısa zamanda
ürettiğimiz teknolojiyi geliştirerek ihraç eden ülke konumuna ulaşacağımızı
gösteriyor. Özel sektöre, girişimcilere ve KOBİ’lere verilen teknoloji ve
AR-GE’yi teşvik eden desteklerin üretime dönüştüğünü memnuniyetle görmekteyiz. 
TÜBİTAK’ın
son yıllarda 16 bin projeye 8 milyar Türk liralık kaynak kullandırması,
Türkiye'nin özellikle sanayi alanında ihtiyacı olan yapısal ve dijital dönüşüme
hız kazandırmaktadır. Sanayi Bakanlığımız, TÜBİTAK destekleriyle geleceğin
bilim insanlarının ve teknoloji girişimcilerinin ortaya çıkmasına katkı
sağlamaktadır. Bu süreçte AR-GE, inovasyon ve patentin önemini kavrayan
firmalarımız, markalaşmada önemli başarılara imza atmaktadırlar. 
Dünya
genelinde geçen yıl yüzde 5,8 artış gösteren patent başvurusu ülkemizde yüzde
24,9 artış göstermiş, yine marka tescil başvurusu Türkiye’de yüzde 8,4 artışla
247 bine ulaşmıştır. Türkiye Avrupa’da marka başvurusunda 1’inci, tasarımda
2’nci sıraya ulaşmıştır. Ülkemizde 54 bin çalışanıyla 1.038 AR-GE merkezi, 5
bin çalışanıyla 283 tasarım merkezi inovatif projeler için faaliyetlerini
sürdürmektedirler. 
Savunma
sanayimiz yüzde 65 millîlik ve yerlilik oranıyla art arda yüksek katma değerli
ürünler geliştirip üretirken ülkemiz, savunma sanayisinde söz sahibi bir ülke
hâline gelmiştir. 6,7 milyar dolar ciro ve 2 milyar dolarlık ihracat
gerçekleştirerek savunma ve havacılık, uzay teknolojisi alanında küresel bir
güç hâline gelmiştir. 
Nitelikli
insan gücümüze güç katmak, bilim insanlarımız başta olmak üzere tersine beyin
göçünü başlatmak için hazırlanan Uluslararası Lider Araştırmacılar Programı’nı
ülkemiz adına çok önemsiyor, bu projeyi takdirle karşılıyorum.
Sanayi
Bakanlığımızın sanayide dijital değişimi ve dönüşümü başlatmak için başlattığı
yeni projesini katma değerli ve yüksek teknolojili üretim için bir fırsat
olarak görüyorum. İçlerinde Türkiye'nin en büyük organize sanayi bölgesine
sahip, 6’ncı büyük ihracat şehri Gaziantep’in de bulunduğu beş pilot ilimizde
model fabrikaların kurulmaya başlanmasını bir vizyon değişikliği olarak
takdirle karşılıyorum.
Değerli
milletvekilleri, Sanayi ve Teknoloji Bakanlığı, ülkemiz sanayisini,
teknolojisini üreterek üretenlere destek sağlanmasıyla gelişmesi yönünde önemli
faaliyetler yürütüyor. Bu faaliyetler için başta Sayın Cumhurbaşkanımız Recep
Tayyip Erdoğan, Sayın Bakanımız Mustafa Varank olmak üzere tüm Bakanlık
çalışanlarımıza teşekkürlerimi sunuyorum. 
Sanayi
Bakanlığımızın 2019 bütçesinin ülkemiz, milletimiz ve sanayimiz için hayırlı
uğurlu olmasını diliyor, yüce heyetinizi ve aziz milletimizi saygıyla
selamlıyorum. (AK PARTİ sıralarından alkışlar)
BAŞKAN
– Teşekkürler Sayın Koçer.
Şimdi
sıra Denizli Milletvekili Şahin Tin’dedir.
Buyurun
Sayın Tin. (AK PARTİ sıralarından alkışlar)
AK
PARTİ GRUBU ADINA ŞAHİN TİN (Denizli) – Sayın Başkan, değerli milletvekilleri;
Gazi Meclisimizde görüşülmekte olan 2019 Yılı Merkezi Yönetim Bütçe Kanun
Teklifi’nde yer alan Sanayi ve Teknoloji Bakanlığı bütçesi üzerine grubumuz
adına söz almış bulunmaktayım. Yüce heyetinizi ve milletimizi saygıyla
selamlıyorum.
Değerli
milletvekilleri, sanayi sektöründe döviz kuru başta olmak üzere her türlü
saldırıya rağmen, piyasanın beklentilerini de aşan bir üretim yaşanıyor.
Özellikle son dönemde yeni teknoloji üretimi alanında ülkemiz büyük bir atağa
geçti. Bu, son derece sevindirici bir gelişmedir. Öncelikli hedeflerimiz
arasında olan sanayi sektöründeki girdileri yerlileştirme ile sanayideki ara
malı ithalatını azaltma konusunda önemli mesafeler katettik. Yazılım ve
teknoloji yoğun ürünlerde özellikle kamu içinde yapılan mal alım ihalelerinde
yerli malı için uygulanan yüzde 15 fiyat avantajının zorunlu hâle gelmesi buna
en bariz örneklerden biridir. Ülkemizde teknoloji geliştirme bölgeleri kuruldu.
Burada faaliyet gösteren işletmelere hibe destekleri başta olmak üzere vergisel
muafiyet ve prim istisnası gibi birçok imkân ve kolaylıklar sunuldu. Yine,
AR-GE, yenilik ve tasarım faaliyetlerini kendi bünyesinde yapmak isteyen
firmalar için devletimizin tüm imkânları seferber ettiğini ifade etmek
istiyorum. 
Güçlü
bir otomotiv yan sanayisi üreticisi olan Türkiye'nin asırlık hayali yerli
otomobil geliştirme ve üretim konusu da en dikkat çeken hamlelerimizden
biridir. İnşallah, 2019 yılı sonunda yerli otomobilin ilk prototipi üretilmiş
olacak.
Değerli
milletvekilleri, uzun yıllardan beri sanayi alanında faaliyet gösteren bir
kardeşiniz olarak şunu belirtmek isterim ki elbette, tüm sorunları hemen aşmak
kolay değil. Bu bir zaman ve süreç gerektiriyor. Sadece eleştirip bir kenara
oturmakla da sanayileşme ve üretim olmuyor; yürümekle, meydanlara çıkıp, döküp,
yakmakla, bağırıp çağırmakla da sanayileşme olmuyor. 
ÖMER
FETHİ GÜRER (Niğde) – Afişe otomobil ve uçak resmi koymakla da olmuyor.
ŞAHİN
TİN (Devamla) - Demokratik hakları sandıkta aramalıyız. İktidar olmanın yolu da
sandıktır. İstikrar ve düzen olmadığı takdirde ülkeye ne yabancı sermaye gelir
ne de sanayicilik ürer ve büyür. Türkiye'nin kurtuluşu üretim, üretim ve
üretimdir. (AK PARTİ sıralarından alkışlar) 
Sanayicilerimizin
Endüstri 4.0 gibi yalın üretim ve dijital dönüşümü konusunda büyük hassasiyet
gösteriyor ve bu alanda önemli çalışmalara imza atıyoruz. Özellikle sanayi
alanında ihtiyaç duyulan nitelikli eleman ve ara eleman konusunda da çalışmalar
yapmaya ihtiyacımız olduğunu bizler de biliyoruz. İnşallah bu alanda daha fazla
mesleki ve teknik okulların açılması, gençlerimize daha cazip hâle getirilmesi
suretiyle üreticimizin talep ettiği kalifiye eleman ihtiyacını karşılayacağız.
Sadece büyük sanayicilerimizi değil, aynı zamanda küçük ve orta ölçekli
işletmelerimizi de destekleme konusunda önemli adımlar atmayı sürdürüyoruz. On
altı yıllık iktidarımız döneminde işletmelere KOSGEB, TKDK, TÜBİTAK gibi birçok
kurumumuzla güçlü destekler sağladık. KOSGEB vasıtasıyla on altı yılda 220 bin
işletmeye 5,9 milyar lira destek sağladık. KOBİ finansman destek kredi
programıyla 520 bin işletmeye 3,9 milyar lira kaynak aktararak 20 milyar TL
kredi hacmi oluşturduk. 
Değerli
milletvekilleri, yerli ve millî sanayiyi büyütmek için var gücümüzle çalıştık
ve bundan sonra da aynı kararlılıkla çalışmayı sürdüreceğiz. Bu bağlamda,
üreticilerimizin makine ve teçhizat alımında yerli mal alması veya kullanması
hâlinde ilave destekler sağladığımızı vurgulamak istiyorum. Biz, ülkemizi hak
ettiği en iyi noktaya taşıma konusunda kararlıyız. Uzay teknolojileri,
stratejik sanayi ürünleri gibi bilimsel konular ile yerli üretim ve millî
büyüme konusunda önümüzde duran bütün engelleri ortadan kaldıracağız. 
Bu
vesileyle, Denizli Makine İhtisas Organize Sanayi Bölgesi’nin kurulumu başta
olmak üzere organize sanayi bölgelerimize, teknoloji yoğun ürün üreten
işletmelerimize, sanayicilerimize ve KOBİ’lerimize sağladığı desteklerden
dolayı başta Sayın Bakanımıza ve Bakanlık bürokratlarına şükranlarımı
sunuyorum. 2019 yılı bütçesinin hayırlara vesile olmasını temenni ediyorum. (AK
PARTİ sıralarından alkışlar) 
BAŞKAN
– Teşekkürler Sayın Tin.
Sırada
Şanlıurfa Milletvekili Mehmet Ali Cevheri var. 
Buyurun
Sayın Cevheri. (AK PARTİ sıralarından alkışlar) 
Süreniz
beş dakikadır.
AK
PARTİ GRUBU ADINA MEHMET ALİ CEVHERİ (Şanlıurfa) – Sayın Başkan, değerli
milletvekilleri; konuşmama başlamadan önce 2019 yılı bütçemizin ülkemize,
milletimize hayırlı olmasını diler, yüce heyetinizi saygıyla selamlarım. 
Kısa
adıyla kamuoyunda GAP olarak bilinen Güneydoğu Anadolu Projesinin bütçesi
üzerinde AK PARTİ Grubu adına söz almış bulunmaktayım. 
3
Nisan 1977’de temeli atılan GAP, bölgede “yedi küpeli gelin” olarak
bilindiğinden o gün Şanlıurfa’da “yedi küpeli gelin”e izafeten yedi temel
atılmıştı. GAP’ın temeli, çimento fabrikası, zirai aletler fabrikası, ziraat
fakültesi, sosyal sigortalar hastanesi, Şanlıurfa havaalanı ve dar gelirli
aileler için sosyal konutların temeli atılmıştı. Bir hayaldi bizim için GAP,
Kuzey Mezopotamya’nın susuzluktan çatlamış bereketli topraklarının yer aldığı
ovalarımız, suya kavuşacak, ovalardan bereket fışkıracak, sadece Şanlıurfa’nın
değil, bölgenin makûs talihi değişecekti. 
MAHMUT
TOĞRUL (Gaziantep) – Su kanalları yapılmadı ama Sayın Hatip. 
MEHMET
ALİ CEVHERİ (Devamla) - Sayın Başkan, değerli milletvekilleri; GAP, Güneydoğu
Anadolu Bölgesi’nin sahip olduğu kaynakları değerlendirerek insanımızın gelir
düzeyini yükseltmeyi, hayat standartlarını artırmayı, sosyal tabakalar ve
bölgeler arasındaki gelişmişlik farklarını eşitlemeyi hedefleyen, ülkemizi
uluslararası alanda markalaştırmayı amaçlayan, artık bölgesel değil, ulusal bir
kalkınma projesi olup dünyanın sayılı projelerinden biridir. Adıyaman, Batman,
Diyarbakır, Gaziantep, Kilis, Mardin, Siirt, Şanlıurfa ve Şırnak illerini
kapsayan GAP, coğrafi alan ve nüfus olarak ülkemizin yaklaşık yüzde 10’unu
kapsamaktadır. Bölgenin su havzaları, Türkiye’nin su potansiyelinin yüzde
28’ini oluşturmaktadır. Fırat yüzde 17, Dicle ise yüzde 11 su potansiyeline
sahiptir. Bugüne kadar GAP bünyesinde 22 baraj, 19 hidroelektrik santraliyle
221 metre uzunluğundaki ana kanalın ve sulama şebekelerinin inşası büyük oranda
tamamlanmıştır. GAP’ın tamamlanmasıyla 1,822 milyon hektar arazinin sulanması
ve yılda 27 milyar kilovatsaat hidroelektrik enerjisinin üretilmesi
öngörülmüştür. GAP’la gerçekleştirilen yatırımlarla bölgenin sosyoekonomik
göstergeleri iyileştirilmiştir. En temel göstergelerden biri olan ihracatta
önemli ilerlemeler kaydedilmiş, 2007 yılında 3,3 milyar dolar olan ihracat
tutarı yüzde 260 artarak 2017 yılında 8,6 milyar dolara ulaşmış. Bölgenin
ihracat içindeki payı yüzde 3,1’den 5,5’e çıkmıştır. 
Sayın
Başkan, değerli milletvekilleri; GAP projesiyle bölgede 2018 ve 2016 yılları
itibarıyla ülke genelinde istihdam edilen kişi sayısında yüzde 31’lik artışa
karşılık, bölgede istihdam edilen kişi sayısı yüzde 67 artmıştır. 2002 yılında
yatırımlar için 155 teşvik belgesi verilmiş, 872 milyon TL sabit yatırım ve
8.753 kişilik istihdam hedeflemiş iken 2017 yılında 970 belge ile 8.350 milyon
TL sabit yatırım ve 41.417 kişilik istihdam öngörülmüştür. 
Eğitim
alanında gerçekleştirilen çalışmalarla okullaşma oranında önemli artışlar
kaydedilmiştir. İlköğretimde 2007-2008 eğitim öğretim yılında derslik başına
düşen öğrenci sayısı 44 iken 2017-2018 döneminde 30’a kadar düşmüştür. Sadece,
benim ilim olan Şanlıurfa’da 2002 yılında derslik sayısı 5.037 iken bugün bu
sayı 2018 yılı başı itibarıyla 17.892 dersliğe çıkmış, 2018 yılında temeli
atılan yaklaşık 300 okulun devreye alınmasıyla derslik sayımız 22 bine
yükselecektir. Bölgede 6 yeni devlet üniversitesi kurularak üniversite sayısı
9’a çıkmıştır. 2007 yılında 48 fakülte, 19 yüksekokul ve 19 meslek yüksekokulu
açılmıştır. 
Sağlık
alanında da önemli yatırımlar yapılmıştır. 2002 yılında 63 hastane ve toplam
8.223 yatak bulunmakta iken 2016 yılında hastane sayısı 124, yatak sayısı ise
19.548 olmuştur. 10 bin kişiye düşen hasta yatak sayısı ise 13’ten 23’e
yükselmiştir. Toplam hekim sayısı 2002 yılında 4.430 iken 2016 yılında
10.392’ye yükselmiştir. 
Bölgede
tüm illerin içme suyu sorunu çözülmüştür. GAP kapsamında tamamlanan HES’lerin
işletmeye alınmasından 2017 yılı sonuna kadar 443,8 milyar kilovatsaat elektrik
enerjisi üretilmiş olup üretilen bu enerjinin parasal değeri 26,63 milyar ABD
doları olmuştur.
(Mikrofon
otomatik cihaz tarafından kapatıldı)
BAŞKAN
– Buyurun tamamlayın Sayın Cevheri.
MEHMET
ALİ CEVHERİ (Devamla) – Teşekkür ediyorum.
GAP
enerji yatırımlarındaki yüzde 24 düzeyindeki fiziki gerçekleşme, Ilısu
Barajı’nın devreye girmesiyle yüzde 90’ı bulacaktır. 2002 yılında 198.854
hektar arazi sulanırken 2017 yılında 552.779 hektar arazi sulamaya açılmış
bulunmaktadır. İlim olan Şanlıurfa’da ise 403.830 hektar arazi suya
kavuşmuştur. 8 havaalanıyla bölgenin tüm illere ulaşımı sağlanmıştır. Projeyle
birlikte sanayi altyapısı geliştirilmiş, bölgedeki OSB sayısı 17’ye, küçük
sanayi sitesi ise 18’e yükselmiştir. 
Sözlerime
son verirken hem GAP bütçemizin hem de merkezi yönetim bütçemizin hayırlı
olmasını diler, saygılar sunarım. (AK PARTİ sıralarından alkışlar)
BAŞKAN
– Teşekkürler Sayın Cevheri.
Şimdi
söz sırası, Muş Milletvekili Mehmet Emin Şimşek’te. 
Buyurun
Sayın Şimşek. (AK PARTİ sıralarından alkışlar)
Süreniz
beş dakikadır.
AK
PARTİ GRUBU ADINA MEHMET EMİN ŞİMŞEK (Muş) – Sayın Başkan, değerli
milletvekilleri; Doğu Anadolu Projesi Bölge Kalkınma İdaresi Başkanlığı 2019
yılı bütçesi üzerinde grubum adına söz almış bulunmaktayım. Yüce heyetinizi
saygıyla selamlıyorum.
DAP
Bölge Kalkınma İdaresi Başkanlığı 8 Haziran 2011 tarih ve 642 numaralı Kanun
Hükmünde Kararname’yle kurulmuştur. DAP Bölge Kalkınma İdaresi Başkanlığı, Doğu
Anadolu Bölgesinin sosyal, ekonomik, bölgenin kalkınmasını hızlandırmak,
bölgenin gelişme seviyesini diğer bölgelere eşit duruma getirmek, uygulamaları
yerinde koordine etmek, araştırmak, planlamak, programlamak, projelendirmek,
izlemek ve değerlendirmek amacıyla teşkil edilmiştir. Bölgemizin tarım ve
hayvancılık bölgesi olması sebebiyle bitkisel üretimde katma değerin ve
sulanabilir arazinin artırılması amacıyla 2013 ve 2018 yılları arasında küçük
ölçekli tarımsal sulama programı kapsamında 763 proje için 356 milyon TL
ödenekle bölgede toplam 3.767 kilometre sulama şebekesiyle 148 bin hektar alan
sulamaya açılmıştır. 
Mera
hayvancılığının geliştirilmesi ve bölge çiftçilerinin gelir düzeyinin
yükseltilmesi amacıyla, 2014-2018 yılları arasında, bölge illerinde, 41 milyon
TL ödenekle, 193 adet hayvan içme suyu göleti ve tesisi yapılmıştır. Bölgede hayvan
hareketlerinin kontrol altına alınması, hayvan hastalıklarının yayılmasının
önlenmesi ve üretime katma değerin sağlanması amacıyla, son üç yılda, 24 milyon
TL ödenekle, 30 adet ruhsatlı canlı hayvan pazarı ve 26 adet ruhsatlı kesimhane
projesi desteklenmiştir ve yine küçükbaş hayvancılıkta hayvan hastalıklarının
yayılmasının önlenmesi amacıyla, DAP İdaresi ile Atatürk Üniversitesi Ziraat
Fakültesi Tarım Makineleri Bölümü ile yine bölge üniversitelerinden ziraat ve
veterinerlik fakültelerinin fiziki altyapılarının iyileştirilmesi ve yine
çiftçilere yönelik konaklamaya dair uygulamalı eğitim imkânlarının verilmesi
amacıyla, 10,8 milyon TL ödenek tahsis edilmiş, bölgede 3 adet çiftçi eğitim
merkezi kurulmuştur. 
Bölgede
bitkisel ürünlerde üretimin verimliliğinin ve çeşitliliğinin artırılması,
illerin teknolojiye dayalı üretime yönlendirilmesi, altyapı sorunlarının
çözülmesi ve tarımın bitkisel üretim sektöründe refah düzeyinin yükseltilmesi
amacıyla, 2014 yılından bu yana, 34,4 milyon TL ödenek tahsis edilerek 82 proje
desteklenmiştir. Bu kapsamda, 775 dekar alanda meyve bahçeleri ve uygulamalı
sera kurulmuş, 88 adet makine ekipman dağıtımıyla 21.373 dekar alanda yeni
çeşit yem bitkileri ekimi sağlanmıştır. Kişi başına düşen yeşil alan miktarının
artırılması amacıyla DAP bölgesinde rekreasyon alanlarının geliştirilmesi
kapsamında 11 adet proje için 34,8 milyon TL ödenekle 310 dekar yeşil alan
oluşturulmuştur. 
Bölgede
kitap okuma oranlarını artırmak ve okuma kültürünü geliştirmek üzere, 21 milyon
TL ödenekle, 137 adet semt kütüphanesi kurulmuştur. 
DAP
bölgesindeki sınır ilçelerin sosyoekonomik gelişimi için Sınır İlçeler Ekonomik
ve Sosyal Kalkınma Programı kapsamında, 2015 ve 2016 yıllarında, 16,1 milyon TL
ödenekle, gençlik ve kültür merkezi, spor kompleksleri, mobilite, köy
okullarının onarımı ve benzeri projeler olmak üzere toplam 34 adet proje
desteklenmiştir. Bölge illerinde yaşayan 18 yaş altı bireylerin bilim, kültür,
sanat ve spor alanlarında, yetenekleri doğrultusunda gelişmelerini sağlamak
amacıyla, Muhtelif Kültür Projeleri kapsamında, 2016 ve 2018 yılları arasında
sinema salonu kurumu, sanat atölyeleri, bilim atölyeleri, yazar buluşmaları ve
benzeri projeler olmak üzere toplam 9,2 milyon TL ödenekle 39 adet proje
desteklenmiştir. 
Bir
taraftan, ülkenin genelinde otoyollar, tüneller, havaalanları, şehir
hastaneleri, barajlar, sulama sahaları gibi mega projelere imza atarken diğer
taraftan, bölgemizdeki DAP gibi kuruluşlarla da her noktaya ulaşmayı ihmal
etmiyoruz ve inşallah etmeyeceğiz.
2019
yılı bütçesinin hayırlı ve uğurlu olmasını diliyor, yüce heyetinizi saygıyla
selamlıyorum. (AK PARTİ sıralarından alkışlar)
BAŞKAN
– Teşekkürler Sayın Şimşek. 
Söz
sırası, Konya Milletvekili Ahmet Sorgun’da.
Buyurun
Sayın Sorgun. (AK PARTİ sıralarından alkışlar)
Süreniz
beş dakikadır.
AK
PARTİ GRUBU ADINA AHMET SORGUN (Konya) – Sayın Başkan, çok değerli
milletvekilleri; KOP Bölge Başkanlığının 2019 yılı bütçesi üzerine AK PARTİ
Grubu adına söz almış bulunmaktayım. Bu vesileyle, Genel Kurulu ve aziz
milletimizi saygıyla selamlıyorum.
KOP’a
geçmeden önce bir hususa dikkatinizi çekmek istiyorum. Geçtiğimiz perşembe günü
sabah saatlerinde Ankara-Konya seferini yapan hızlı tren bir kaza yaptı
-hepiniz biliyorsunuz- ve bu kazada 9 canımız hayatını yitirdi, birçok vatandaşımız
da yaralandı. Vefat edenlere Cenab-ı Hak’tan rahmet, yaralılarımıza da şifalar
diliyorum ki Konya milletvekilleri olarak bütün yaralılarımızı hastanelerde
ziyaret ettik. Ancak üç gündür, hızlı tren üzerine Mecliste yapılan
konuşmalarda bazı haksızlıklar yapıldığını görüyorum ve bu konuda bir açıklama
yapma ihtiyacı hissetmiş bulunmaktayım. 
MAHMUT
TOĞRUL (Gaziantep) - Ölenlere yapıldı haksızlık, ölenlere yapıldı haksızlık ya.

AHMET
SORGUN (Devamla) - 13,5 milyon yolcu taşındı 2011 yılından bu tarafa. Elbette
kazaların hiçbir zaman mazur gösterilmesini savunamayız. 
SERPİL
KEMALBAY PEKGÖZEGÜ (İzmir) – Savunuyorsunuz ama.
AHMET
SORGUN (Devamla) - Sorumlusu kimse, sebebi neyse mutlaka araştırılmalı…
SERPİL
KEMALBAY PEKGÖZEGÜ (İzmir) – İstifa eden kimseyi göremiyoruz.
AHMET
SORGUN (Devamla) – Mutlaka araştırılarak hukuk önünde hesabı verilecektir,
bundan asla ve asla şüphemiz yoktur.
SERPİL
KEMALBAY PEKGÖZEGÜ (İzmir) – Neyi araştırıyorsunuz, her şey ortada.
AHMET
SORGUN (Devamla) - Ancak şöyle bir hususa dikkat çekmek istiyorum: 13,5 milyon
yolcunun… 
SERPİL
KEMALBAY PEKGÖZEGÜ (İzmir) – Gene rakamlara sığınıyorsunuz.
AHMET
SORGUN (Devamla) - …otomobille taşındığını düşündüğümüzde, bir otomobilde 3
kişi olduğunu düşündüğümüzde 13,5 milyon yolcu yaklaşık 4,5 milyon otomobil
etmekte. Veya bir otobüste 40 kişi olduğunu düşündüğümüzde yaklaşık 337.500
otobüsle, kara yoluyla taşınması gerekmektedir. 
SERPİL
KEMALBAY PEKGÖZEGÜ (İzmir) – Siz otomobillerde de öldürüyorsunuz, trafik de
öldürüyor, yollar da öldürüyor.
AHMET
SORGUN (Devamla) - Bunun sonuçlarının da düşünülmesini istirham ediyorum. Asla
kazalara bir savunma, mazeret gösterilemez. 
SERPİL
KEMALBAY PEKGÖZEGÜ (İzmir) – Gösteriyorsunuz, istifa etmiyorsunuz, sorumlular
istifa etmiyor, hesap vermiyorsunuz.
AHMET
SORGUN (Devamla) - Bunun altını çizerek… Ve giden canların hiçbir şeyle
telafisi mümkün değildir; bunu altını çizerek söylüyorum. Hiçbir canın parayla
bedeli ölçülemez, bunu altını çizerek söylüyorum. 
KOP’a
gelince, çok değerli milletvekilleri: KOP idaresi yine 2011 yılında GAP gibi,
DAP gibi, DOKAP gibi çok hayırlı hizmetler yapmış ve ilk önce 4 ili kapsayacak
şekilde kurulmuştu biliyorsunuz; Konya, Karaman, Aksaray, Niğde ve 65 bin
kilometrekarelik bir alana hitap etmekteydi ama 2016 yılında 4 il daha buna
eklendi: Kırıkkale, Kırşehir, Yozgat, Nevşehir olmak üzere. Alan da 100
kilometrekareye çıkmış oldu. Bugüne kadar yapılan bu hayırlı hizmetler için çok
çok teşekkür ediyoruz. Zira, kullara teşekkür etmeyen, Allah’a şükretmiş olmaz.
Ama bu hizmetleri de yeterli gördüğümüzü asla söyleyemeyiz. 
Ancak
KOP Eylem Planı doğrultusunda daha fazla çalışılması gerektiğini ifade
ediyoruz. Bilindiği gibi, eylem planının temel amacı, bölgesinde kapsamlı bir
müspet dönüşümü gerçekleştirmektir. Tarım başta olmak üzere, sanayi, ticaret,
ulaşım ve enerji gibi alanlarda yapılacak çalışmalarla bölgenin rekabet gücünü
artırmak, öncelikli hedefler arasında olmalıdır. 
Allah,
bütün nimetleri, bütün imkânları, bütün özellikleri ve güzellikleri bir yere,
bir bölgeye, bir gruba vermediği gibi bütün mahrumiyetleri, bütün eksiklikleri
ve olumsuzlukları da bir yere, bir bölgeye vermez, yer yüzünde adilane dağıtır;
böylece insanları da birbirine bağlar. Petrolü olur suyu olmaz, suyu olur
toprağı olmaz, toprağı olur güneşi olmaz. Önemli olan, Allah’ın yer yüzüne
bahşettiği bu imkân ve nimetlerin yine yer yüzünde yaşayan insanlar arasında
adilane, hakça bölüşülmesi, paylaşılmasıdır. 
Bu
cümleden olmak üzere 100 bin kilometrekare toprağa sahip KOP bölgesi, aynı
zamanda Türkiye’nin en az yağış alan bölgesidir ve en az su kaynaklarına sahip
olan bölgesidir. Doğu Karadeniz Bölge’miz yılda 2.500 milimetre yağış alırken
KOP bölgesi, Karapınar, Tuz Gölü havzası yılda sadece 250 milimetre yağış
almaktadır. Yani bunun en açık ifadesi, KOP bölgesinde toprak var, su yok
demektir. Türkiye tarım arazilerinin yüzde 20’si KOP bölgesindedir.
Değerli
milletvekilleri, bölgede toprak ile su arasında bir dengesizlik söz konusudur. 
(Mikrofon
otomatik cihaz tarafından kapatıldı)
BAŞKAN
– Buyurun tamamlayın Sayın Sorgun. 
AHMET
SORGUN (Devamla) - Elbette öncelik mevcut su kaynaklarımızın en tasarruflu ve
en verimli şekilde kullanılmasıdır ama yerin yüzlerce metre altından su çekerek
yapılan tarımla, bölge çiftçisinin rekabet etme şansı söz konusu değildir, üstelik
sürdürülemez de. O zaman çözüm, havza dışından bölgeye su transferi. Gerçekten
yüz yıllık hayal olan Göksu Nehri’nden Konya kapalı havzasına Mavi Tünel
vasıtasıyla 414 milyon metreküp suyun aktarılması çok önemli bir hizmet
olmuştur ve başta Sayın Cumhurbaşkanımız olmak üzere emeği geçenlere teşekkür
ediyoruz. Bölgeye bir can suyu olmuştur ama yeni su kaynaklarına da ihtiyaç
açıkça ortadadır.
Son
söz olarak Sayın Başkanım, bugün 17 Aralık. 17 Aralık, Hazreti Mevlâna’nın
Hakk’a yürüdüğü, Hakk’a Vuslat Yıl Dönümü’dür; 745’inci Vuslat Yıl Dönümü’dür
ve Şebiarus’tur. Kendisini rahmetle anarken birkaç sözünü de sizlerle paylaşmak
isterim. 
(Mikrofon
otomatik cihaz tarafından kapatıldı)
BAŞKAN
– Bir dakika bekleyin, mikrofonu açalım, böylece bağlamış olursunuz.
Buyurun
Sayın Sorgun.
AHMET
SORGUN (Devamla) – Bağlıyorum.
Hazreti
Mevlâna diyor ki: “Dil, hem tükenmeyen bir hazine hem dermanı olmayan bir
derttir. Kişi, dilinde gizlidir. Aynı dili konuşanlar değil, aynı duyguları
paylaşanlar anlaşır. Her şey incelikten, insan ise kalınlıktan kırılır.
Düşünmeden söz söyleyen, nişan almadan atan avcıya benzer. İyi dostu olanın,
aynaya ihtiyacı yoktur. Her zaman iyilik tohumu ekedur, ekmedikçe hiçbir şey
biçemezsin. Akıllı insan, düşündüğü her şeyi söylemez ama söylediği her şeyi
düşünür.”
Bütçenin
hayırlara vesile olmasını diliyor, hepinizi saygıyla, sevgiyle selamlıyorum.
(AK PARTİ sıralarından alkışlar) 
BAŞKAN
– Teşekkürler Sayın Sorgun.
Söz
sırası, Samsun Milletvekili Fuat Köktaş’tadır.
Buyurun
Sayın Köktaş. (AK PARTİ sıralarından alkışlar) 
Süreniz
beş dakikadır.
AK
PARTİ GRUBU ADINA FUAT KÖKTAŞ (Samsun) – Teşekkür ediyorum Sayın Başkan.
Sayın
Başkan, değerli milletvekilleri; görüşülmekte olan Doğu Karadeniz Projesi Bölge
Kalkınma İdaresi Başkanlığı (DOKAP) bütçesi üzerine grubum adına söz almış
bulunmaktayım, yüce Meclisi ve ekranları başında bizleri izleyen
hemşehrilerimizi saygıyla selamlıyorum.
2012
yılında kurulan DOKAP, Samsun, Ordu, Giresun, Trabzon, Rize, Artvin, Bayburt,
Gümüşhane ve Tokat illerimizi kapsamaktadır ve merkezi, Giresun’dadır.
Kurulduğu yıldan itibaren Doğu Karadeniz Bölgesi’nin sahip olduğu kaynakları
değerlendirmek, ulusal düzeyde ekonomik gelişime katkı sağlayarak, yörede
yaşayan insanlarımızın gelir düzeyini ve yaşam kalitesini yükseltmek, bölgeler
arası ve bölge içi farklılıkları gidermeyi amaçlamıştır. 
Sayın
Başkan, değerli milletvekilleri; başlamış projeler 2023 yılında
tamamlanacaktır. Burada asıl olan, istihdam artışından konaklama sayılarının
artışında yaşanacak olan artışlarla bölgenin çehresi değişecektir. Doğu
Karadeniz Bölgesi, zengin tarihi ve kültürel değerleriyle, yeşiliyle,
yaylasıyla, ören yerleriyle, güneşi, denizi ve konaklama tesisleriyle,
balığıyla, sebzesiyle ve en önemlisi de çalışkan, üretken, vefakâr ve cefakâr
insanıyla, sahip olduğu ulaşım ağlarıyla, önemli ticaret merkezlerine yakınlığı
yanında, ülke ekonomisine önemli katkı sağlayan sanayi ve ticaret bölgesidir.
DOKAP
Eylem Planı, turizm ve çevresel sürdürülebilirlik, ekonomik kalkınma, altyapı
ve kentsel gelişme, sosyal gelişme, yerel düzeyde sosyal kapasitenin
geliştirilmesi gibi, 5 temel eksen etrafında kurgulanmıştır.
Sayın
Başkan, değerli milletvekilleri; DOKAP Eylem Planı dâhilindeki Yeşil Yol
Projesi, kimi kesimler tarafından dile getirildiği gibi, doğayı katleden bir
proje değildir; aksine, doğayı koruyarak gelişimi hedefleyen bir projedir.
Ayrıca kamuoyunun yanlış bilgilendirildiği gibi, yaylalarımıza yeni yollar
açılarak birbirine bağlayan bir yol projesi de değildir. Yeşil Yol Projesi’nin
ana teması, mevcut yayla yollarının iyileştirilmesi üzerine kurgulanmış en
önemli eylem planlarından bir tanesidir. 
DOKAP
Eylem Planı kapsamında sertifikalı tohum ve fidan üretiminin desteklenmesinden,
fındık ve çay ürünlerinin kalitesinin artırılmasına, arıcılığın desteklenmesinden
tıbbi aromatik bitkilerin envanterinin çıkarılmasına, bölge ihracatının
artırılması için özel nitelikli programlar uygulanmasından bölge tersanelerinin
desteklenmesine, bölgede bulunan limanların etkin kullanım stratejilerinin
geliştirilmesinden insan ve yük taşımacılığı için modern teleferik
sistemlerinin kurulmasına, büyük su işlerinin hızlandırılarak sulama
altyapısının geliştirilmesinden KÖYDES projeleri kapsamında kırsal altyapı
sorunlarının çözülmesine, bölgenin enerji üretim altyapısının iyileştirilmesinden
bölgede yenilenebilir enerji çalışmalarının desteklenmesine, engelli bireylerin
hizmetlere ulaşımı ve yaşam kalitelerinin artırılmasından sosyal içerikli
projelerin uygulanmasına, bölgenin kültür varlıkları envanterinin
çıkarılmasından spor altyapısının gelişimine kadar birçok alanda faaliyet
göstermektedir. DOKAP Eylem Planı kapsamında biraz önce bahsettiğim alanlarda
birçok çalışmalar yapılmıştır.
Kalkınma,
çok unsurlu bir kavramdır. Öyle ki seçtiğiniz herhangi bir sektörde ortaya
koyduğunuz çalışmalar, birçok sektörle entegre hâlde ele alınmazsa başarıya
ulaşmak mümkün değildir. Bu kapsamda, DOKAP Bölge Kalkınma İdaresi Başkanlığı,
15 farklı ilde projeyi hayata geçirmiştir. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Köktaş.
Buyurun.

FUAT
KÖKTAŞ (Devamla) - 2014-2018 yılı haziran ayı itibarıyla da 16,9 milyar TL kamu
yatırımı bu bölgeye harcanmıştır. Bölgemizin yaylalarının güvenliğinin
sağlanması, buralardaki insanlarımızın mal ve güvenliğinin korunması için son
dönemlerde özel gayretler gösterilmiştir. Bu gayreti özellikle gösteren,
“İnsanı yaşat ki devlet yaşasın.” anlayışıyla bu güne kadar hareket eden Sayın
Cumhurbaşkanımız Recep Tayyip Erdoğan başta olmak üzere, emeği geçen bütün
bakanlarımıza, yöneticilerimize, personelimize teşekkür ediyorum. 
2019
yılı bütçesinin ülkemize, milletimize hayırlı olmasını diliyor, yüce Meclisi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkürler Sayın Köktaş. 
Söz
sırası, Kocaeli Milletvekili Radiye Sezer Katırcıoğlu’ndadır. 
Buyurun
Sayın Katırcıoğlu. (AK PARTİ sıralarından alkışlar) 
Süreniz
beş dakikadır. 
AK
PARTİ GRUBU ADINA RADİYE SEZER KATIRCIOĞLU (Kocaeli) – Çok teşekkürler. 
Sayın
Başkan, değerli milletvekilleri; 2019 yılı bütçesi üzerine AK PARTİ Grubu adına
söz almış bulunmaktayım. Gazi Meclisimizi ve aziz milletimizi saygıyla
selamlıyorum. 
Değerli
milletvekilleri, dünyanın geleceği, ekonominin ve üretimin hakça paylaşımı,
planlı çalışma, inovasyon peşinde koşma ve bilginin gelişmesine bağlıdır. Bu
oluşumun kilit noktası da hiç kuşkusuz ekonomik büyümedir. Ekonominin
lokomotifi ise sanıldığı gibi büyük, ünlü markalar değil, kocaman kocaman
şirketler değil, küçük ve orta büyüklükteki şirketler dediğimiz KOBİ’lerdir.
KOBİ’ler dünyada iş gücünün yüzde 60’ını karşılarlar. KOBİ’ler işsizliği
azaltır, yeni istihdamlar oluşturur, ekonomik, sosyal kalkınmayı sağlar.
Özellikle, ekonomik büyümenin tabana yayılmasını, toplumun her türlü katmanına
ulaşmasına, gerçek bir refah oluşturulmasına uygun ortamları sağlarlar. 
Değerli
milletvekilleri, 2002 yılında ülkemizde işletmelerin 1,7 milyonu KOBİ’lerdi,
bugün ise bu sayı 3,6 milyondur. Türkiye'nin üretimi, istihdamı ve ihracatının
büyük bir bölümünü KOBİ’lerle karşılamaktayız. Rakamlarla ifade etmek gerekirse,
KOBİ’lerin ülkemizin istihdamındaki payı yüzde 74,2, cirodaki payı yüzde 66,2,
ihracattaki payı yüzde 56,2 ve ithalattaki payı da yüzde 38,8’dir. Dolayısıyla,
KOBİ’ler ülkemizin atardamarı, can damarıdır. Diyoruz ki: KOBİ’ler büyürse,
Türkiye büyür. 
Değerli
milletvekilleri, KOBİ’lerin payını ve etkinliğini artırmak, rekabet güçlerini
yükseltmek, sanayide entegrasyonlarını geliştirmek üzere KOSGEB kurulmuştur.
KOSGEB ne yapar? Öncelikle, girişimcilik destekleri verir, AR-GE çalışmalarını
destekler, teknolojik üretim ve yerleşme desteklerini verir, işletme
geliştirme, büyüme ve finansman sağlama başta olmak üzere, 4 ana başlıkta 11
programıyla KOBİ’leri destekler. KOBİGEL Programı kapsamında da 2.545 işletmeye
toplamda 5 milyon TL vermektedir KOSGEB’imiz. Ayrıca, KOSGEB’imiz bir çalışma
daha yaptı: KOBİ tanımını değiştirerek, 8.846 işletmeye KOBİ vasfı vererek bu
işletmelerimizin bu desteklerden faydalanmasını sağladı. 
Değerli
milletvekilleri “10’uncu büyük ekonomiye sahip olmak için ülkemizin en önemli
kaynağı olan beşerî sermayemizi yani kadınımızı ve erkeğimizi bu sürece dâhil
etmeliyiz.” dedik. Biliyorsunuz, girişimciler, ülkelerin ekonomilerini domine
ederler ve girişimci ruhuna sahip olan insan kaynağımızı ortaya çıkarırlar. Bu
amaçla KOSGEB, 2013’ten bugüne 1 milyondan fazla kişiye girişimcilik eğitimi
verdi, finansman desteği verdi ve bunun yarısından fazlasını da kadınlarımız
aldı. “Verilen destek nedir?” derseniz, 50 bin TL’si geri ödemesiz, toplamda
150 bin TL. Burada önemli bir detayın altını çizmek isterim: Kadın, engelli,
şehit yakını ve gazi olduğu zaman geri ödemesiz yani faizsiz destek, artı,
yüzde 20 olarak artırılmakta, pozitif bir ayrımcılık yapılmaktadır. Ayrıca,
2013-2017 yılları arasında yaklaşık 45 bin işletmeye de 1 milyar TL kadar
destek verilmiş, yine bu desteğin yarısını kadınlarımız almıştır. 
Ben,
burada somut örnekleri sizlerle paylaşmak istiyorum. Adıyaman’dan bir örneğimiz
var: Naile Şahin kardeşimiz, kendi gıda markasını oluşturmuş ve iş kadını
olmuş. Ardahan’dan, Posof ilçesinden Serpil Özcan ise yine faizsiz krediyle
birlikte kendi halı yıkama iş yerini açmış. Tekirdağ’dan bir örnek vermek
istiyorum: Göknur Damat, kendisi kansere yakalanmış, hayata tutunmayı tercih
etmiş, KOSGEB girişimcilik desteğini, eğitimi alarak iş hayatına atılmış ve
kendi işinin patronu olmuş, bu moral ve motivasyonla da kanseri yenmiş. Diğer
bir isim ise Gülfer Kızılçay, Komisyon Başkanlığım döneminde KEFEK Farkındalık
Ödülü’nü almıştır ki kendisi yerelde eğitim düzeyi düşük bir kadın, bugün, KOSGEB
destekleriyle birlikte ihracat yapan bir iş kadını. 
Başka
isim de Kars’tan, Zümran Ömür. Yine, Komisyon Başkanlığım döneminde kırsalda
kadını güçlendirmek yönünde kendisini ziyaret etmiştik. Şöyle diyor Zümran
Ömür: “Üretmeyen toplum, mahvolmaya mahkûmdur.” Şu an eğitim düzeyi düşük
olmasına rağmen Fransızca öğrenmiş, köylerinde ekoturizmi başlatmıştır.
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın Sayın Katırcıoğlu.
RADİYE
SEZER KATIRCIOĞLU (Devamla) - Bu örnekler on binleri bulmakta. 
Değerli
milletvekilleri, gurur verici bu örneklere hiç şaşırmamak gerekiyor. Neden
derseniz? Medeniyet köklerimize bakmamız yeterli. Anadolu’da Bacıyan-ı Rum
(Ticaret Yapan Kadın Teşkilatı), Osmanlı’da vâkıf yürekli sultanlarımız,
kadınlarımız, analarımız. Bir diğeri ise inançlarımızda saklı. “Rızkın onda
dokuzu ticarettedir.” diyen Peygamber Efendimiz (SAV) ve değerli eşleri Hazreti
Hatice annemiz başarılı bir iş kadını.
İşte,
bu kıymetli kadim değerlerimiz bizim en güçlü mirasımız. On altı yıl boyunca
kadınımıza ait sorunları hızla ele aldık, değişim ve dönüşümü âdeta sessiz bir
devrim olarak gerçekleştirdik. 
Ben
bize yani kadına inanan, güvenen ve destek veren dünya liderimiz
Cumhurbaşkanımız Recep Tayyip Erdoğan’a, huzurlarınızda, ilk önce kendi adıma
ve tüm kadınlar adına teşekkürü bir borç biliyorum. (AK PARTİ sıralarından
alkışlar) Ayrıca KOSGEB Başkanımıza ve Bakanımıza kadınlara uyguladığı pozitif
ayrımcılık ve verdiği destek için teşekkür ediyorum. 
(Mikrofon
otomatik cihaz tarafından kapatıldı) 
BAŞKAN
– Sözlerinizi bağlayın.
RADİYE
SEZER KATIRCIOĞLU (Devamla) – Cumhurbaşkanlığı Hükûmet sistemimizin hayırlı
olmasını ve bereketli olmasını diliyorum. 
Teşekkür
ediyorum. (AK PARTİ sıralarından alkışlar) 
BAŞKAN
– Teşekkürler Sayın Katırcıoğlu.
Şimdi
sıra Mersin Milletvekili Hacı Özkan’da.
Buyurun
Sayın Özkan. (AK PARTİ sıralarından alkışlar) 
Süreniz
beş dakika.
AK
PARTİ GRUBU ADINA HACI ÖZKAN (Mersin) – Sayın Başkan, değerli milletvekilleri;
Sanayi ve Teknoloji Bakanlığı ve ilgili kuruluşlarından Türk Standartları
Enstitüsü ile Türk Patent ve Marka Kurumunun 2019 yılı bütçesi üzerine AK PARTİ
Grubumuz adına söz almış bulunmaktayım. Ekranları başında bizleri izleyen
Mersinli hemşehrilerim başta olmak üzere aziz milletimizi ve Gazi Meclisimizi
saygıyla selamlıyorum.
Ülkemizin
rekabet gücünü artırmak, ulusal ve uluslararası düzeyde ticaretini
kolaylaştırmak ve toplumun yaşam düzeyini yükseltmek için standardizasyon,
uygunluk değerlendirme, deney ve kalibrasyon faaliyetlerini tarafsız, bağımsız,
etkin ve güvenilir olarak sağlamayı amaçlayan TSE, ülkemizi ileriye taşıyacak
politikaların oluşturulmasında ve takibinde bilime, teknolojiye, bilişime,
yazılıma, AR-GE'ye, inovasyona ve tasarıma ek olarak önemli bir misyonu yerine
getirmektedir.
Türkiye,
TSE’nin ortaya koyduğu çalışmalarla, standartları uygulayan değil, standartları
belirleyen ülke olma yolunda önemli bir mesafe almıştır. Artık gelişmiş
ülkelerce belirlenen standartları kendi pazarımıza tatbik etmekle yetinmiyor,
kendi üretim ve tüketim ihtiyaçlarımıza uygun olarak, dünya ticaretinin daha
adil ve şeffaf bir ortama taşınmasını sağlayacak küresel standartların
oluşmasına da azami derecede katkı sağlamak için çaba harcıyoruz.
Bilim
merkezi, teknoloji üssü ve ileri sanayi ülkesi bir Türkiye inşası
perspektifiyle çalışan Sanayi ve Teknoloji Bakanlığımızın ilgili kuruluşu olan
TSE’nin bu hedeflerinin gerçekleşmesi için bütün ekonomi politikalarımızın
merkezinde yer alan “AR-GE” ve “inovasyon” kavramlarının yanında
“standardizasyon” kavramının da çok önemli bir tamamlayıcı unsur olduğuna
inanıyoruz.
Hem
küresel rekabet iddiamızı sürdürmek hem de kendi imkân ve kabiliyetlerimiz
doğrultusunda, hiç kimseyi kopyalamadan ilerlemek mümkündür. Rekabet gücünü
artıracak ve üretimde yapısal dönüşümü gerçekleştirecek politikalarla yüksek ve
sürdürülebilir büyüme oranlarına ulaşmanın yolu marka değerlerimizi üreterek,
dünya pazarlarında değerlendirmekten geçiyor.
Sayın
Başkan, değerli milletvekilleri; bilinmelidir ki standardı koyan üretici pazara
erken giriyor ve hâkimiyeti ele geçiriyor. Türkiye’nin küresel pazarda daha
güçlü olmak için standardizasyon kuruluşlarında aktif bir biçimde yer aldığı ve
kuruluşlarını son dönemde büyüttüğü görülmektedir. Türkiye, özellikle AK PARTİ
hükûmetleri döneminde sınai mülkiyet hakları konusunda geçmiş dönemlerden çok
farklı bir yaklaşım ve vizyon ortaya koymuştur. Patent, marka, tasarım ve
coğrafi işaretlerden oluşan sınai mülkiyet haklarının her biri hak ettiği
değeri ve önemi görmeye başlamıştır. Nitekim, mülkiyet ve sınai haklarla ilgili
sayısız politika, strateji ve eylem üretilmiş ve bunlar birer birer hayata
geçirilmiştir.
Bugün
gelmiş olduğumuz noktada Türkiye, sınai mülkiyetin tüm alanlarında ciddi
anlamda söz sahibi ülkelerden biri hâline gelmiştir. Memnuniyetle belirtmek
isterim ki Türk iş adamları dünyanın her yerinde seçkin bir markadır. Yerli ve
millî markamızı yaygınlaştırma ve pekiştirme yolunda atılacak her adım bizim
için çok kıymetlidir. Bu bağlamdaki adımlarımızı güçlü kılacak olan, 2023
hedeflerimizden sapmadan, her alanda ülkemizin standartlarını geliştirerek,
Cumhurbaşkanımız Sayın Recep Tayyip Erdoğan’ın liderliğinde, büyük ve güçlü
Türkiye yolunda hep birlikte ilerlemektir.
Bu
duygu ve düşüncelerle, 2019 yılı bütçemizin ülkemize, milletimize hayırlı olmasını
diliyor, Genel Kurulu saygıyla selamlıyorum. (AK PARTİ sıralarından alkışlar) 
BAŞKAN
– Teşekkürler Sayın Özkan.
Söz
sırası Gaziantep Milletvekili Derya Bakbak’ta.
Buyurun
Sayın Bakbak. (AK PARTİ sıralarından alkışlar) 
Süreniz
beş dakikadır.
AK
PARTİ GRUBU ADINA DERYA BAKBAK (Gaziantep) – Sayın Başkan, değerli
milletvekilleri; Türkiye Bilimsel ve Teknolojik Araştırma Kurumu ile Türkiye
Bilimler Akademisi bütçesi üzerine AK PARTİ Grubum adına söz almış
bulunmaktayım.
Yarım
asırlık geçmişe sahip TÜBİTAK son on altı yılda yapmış olduğu teknolojik
hamlelerle dünya literatürüne âdeta adını yazdırmıştır. Genç ve dinamik
yapısıyla özellikle savunma ve teknoloji alanında yerlileşme atılımı yapan
TÜBİTAK, gururla ifade etmek isterim ki dosta güven, düşmana korku yaşatacak
güce ulaşmıştır. TÜBİTAK’ın birikimi Türkiye'nin birikimidir, TÜBİTAK’ın gücü
Türkiye'nin gücüdür. 
Cumhurbaşkanımız
ve Genel Başkanımız Sayın Recep Tayyip Erdoğan’ın öncülüğünde on altı yıllık AK
PARTİ iktidarlarında bu yaklaşımı esas alarak bilim ve teknolojiye yönelik
altyapımızı geliştirmeye ve bu alanda nitelikli insan gücü yetiştirmeye özel
önem verdik. Akıl merkezimiz konumundaki TÜBİTAK’la, araştırmacıların önünü
açan, teşvik ve burslarla bilim insanlarını destekleyen, çocuklarımızı, gençlerimizi
bilim ve teknolojiye yönlendiren, ülkemizin bilimsel anlamdaki rekabet gücünü
artıran bir yol çizdik. Başta uydu teknolojileri ve savunma alanları olmak
üzere yerli ve millî üretim esaslı, başarılı birçok projeye imza attık.
Başlattığımız millî teknoloji hamlesiyle kendi füze sistemini üreten Türkiye,
bu alanda üretim üssü olma hedefine hızla ilerlemektedir. 
Gazi
Mustafa Kemal Atatürk’ün “Göklerini korumayan uluslar yarınlarından emin
olamazlar.” sözünü hatırlatmak isterim. AK PARTİ iktidarlarına kadar ihmal
edilen göklere, son on altı yılda özellikle savunma alanında yaptığımız
atılımlarla sahip çıktık. En yüksek teknolojiyi içeren Türkiye'nin füze ailesi
Göktuğ, Bozdoğan ve Gökdoğan TÜBİTAK SAGE’nin gurur projesi oldu. Bu füze
sistemleri sayesinde Türkiye artık kendi göbeğini kendisi kesecek. 
Türk
Silahlı Kuvvetleri tarafından Fırat Kalkanı ve Zeytin Dalı Harekâtlarında
başarıyla kullanılan Hassas Güdüm Kiti-2 ile kanatlı güdüm kitleri, Nüfuz Edici
Bomba, hassas güdümlü akıllı seyir füzesi SOM-J ve lazer güdümlü minyatür İHA
füzesi BOZOK Türkiye'nin bu alanda yaptığı sıçramanın en somut örnekleridir.
İlk millî haberleşme uydumuz TÜRKSAT 6A 2021’de tamamlanacak ve 3 kıtada geniş
bant internet, radyo, televizyon yayını ile GSM hizmeti verecek.
Bakınız,
4 önemli proje yürütüyoruz; TÜRKSAT 6A, İMECE, Millî Yer İstasyonu Geliştirme
Projesi ve son olarak da 31 Ekimde Cumhurbaşkanımız ve Genel Başkanımız Sayın
Recep Tayyip Erdoğan’ın açılışını yaptığı Optik Sistemler Araştırma Merkeziyle
Türkiye’ye uzay alanında sınıf atlatacağız. 
Türkiye’nin
bilim bayrağını Antarktika’da da dalgalandıracağız. 2019’da Türk bilim üssünü
kuracağımız Antarktika’ya 25 Ocakta üçüncü seferi düzenliyoruz.
Değerli
milletvekilleri, bulut bilişimle kamunun ihtiyacı doğrultusunda açık kaynak
kodlu bulut yazılımlarını ve büyük veri analitik yazılımlarını geliştirdik.
Ülkemizin bilimsel alandaki rekabet gücünü artırmayı hedefleyen Ulusal Akademik
Ağ ve Bilgi Merkeziyle on beş yıldır süper bilgisayarlara yatırım yapıyoruz. 2
bin araştırmacıya hizmet sağlıyoruz. Ulusal Akademik Ağ ile üniversitelerimizin
Avrupa Akademik Ağ ve internet bağlantısını sağlıyoruz; üniversitelerimiz, Türk
Silahlı Kuvvetleri, AR-GE birimleri, Millî Kütüphane, YÖK ve ÖSYM’nin içinde
bulunduğu 210 farklı kurum, 160 bin araştırmacı ve 7 milyonun üzerinde
üniversite öğrencimiz yararlanıyor. Elektronik Kaynaklar Ulusal Akademik
Lisansı kapsamında araştırma kurumlarının akademik yayınlara erişimini
sağladık. 
Değerli
milletvekilleri, dikkatinizi çekmek istiyorum, Sanayi Doktora Programı’yla,
üniversitelerle iş birliği içerisinde, sanayide doktoralı araştırmacı
istihdamını teşvik ediyoruz. Ayrıca, TÜBİTAK’ın Uluslararası Lider
Araştırmacılar Programı’yla başarılı çalışmalar yapan bilim insanlarına
kapılarımızı açıyor, teşvikler sunuyoruz. Bu sayede yerli ve millî
teknolojilerin geliştirilmesi için akademi ve sanayide ihtiyaç duyduğumuz
bilginin ülkemize transferini hedefliyoruz. Geleceğin bilim insanlarını
yetiştireceğimiz bilim merkezlerini bir bir açıyoruz. Şu ana kadar İstanbul,
Konya, Kocaeli, Bursa, Kayseri ve Elâzığ’da kurduğumuz…
(Mikrofon
otomatik cihaz tarafından kapatıldı)
BAŞKAN
– Sözlerinizi bağlayın Sayın Bakbak.
Buyurun.
DERYA
BAKBAK (Devamla) – …Gaziantep ve Antalya’da da kuracağımız bilim merkezleriyle öğrencilerimizin
bilim merakı duygusunu harekete geçirirken hayal ettiğini gerçeğe dönüştüren
bireyler yetiştireceğiz. 
Ayrıca
çocuklarımız için 81 ilde DENEYAP teknolojik atölyesi çalışmaları başlattık.
2019’da 30 ilimizde bu atölyeleri hizmete açacağız. Bu atölyelerde
öğrencilerimiz robotik kodlama, nanoteknoloji, siber güvenlik, tasarım, mobil
uygulama ve yapay zekâ gibi çeşitli alanlarda eğitim alacaklar, projeler
geliştirecekler. Özel sektöre yönelik destek programları kapsamında on altı
yılda 16 bin proje için 8,2 milyar ödeme yaptık, 12 milyar liralık bir AR-GE
hacmi oluşturduk. Akademik AR-GE destek programlarıyla on altı senede 20.155
projeye 10 milyar liranın üzerinde destek sağladık. 
Değerli
milletvekilleri, bir de sizlere Türkiye Bilimler Akademisinden bahsetmek
istiyorum. 
(Mikrofon
otomatik cihaz tarafından kapatıldı)
BAŞKAN
– Sözlerinizi bağlayın Sayın Bakbak.
Buyurun.
DERYA
BAKBAK (Devamla) - Yirmi beş yıldır bilim insanını özendirmeyi ve
ödüllendirmeyi sürdüren TÜBA bugüne kadar 480 bilim insanı ile 196 bilimsel
eseri ödüllendirmiştir. Bilim eğitimi, kök hücre, kanser, gıda, enerji gibi
çalışma grupları ve üniversite konferanslarıyla bilimsel konuların ve
sorunların tartışılmasını sağlayan TÜBA uluslararası akademiler dünyasında
ülkemizi temsil etmektedir. 
Tıpkı
Cemil Meriç’in dediği gibi “Bilgi, sonu gelmeyen bir fetihtir.” Bu anlayışla
faaliyetlerini sürdüren, ülkemiz politikalarına yön veren TÜBİTAK ve TÜBA bilim
dünyası arasında iletişim köprüsü olmaya devam edecek ve ülkemizin kalkınma hamlesinde
kilit rol oynayacaktır. 
Bu
duygularla Gazi Meclisi selamlıyor, bütçemizin ülkemize ve milletimize hayırlı
olmasını diliyorum.
Hepinizi
sevgiyle, saygıyla selamlıyorum. (AK PARTİ sıralarından alkışlar)
BAŞKAN
– Teşekkürler Sayın Bakbak.
Söz
sırası İstanbul Milletvekili Şirin Ünal’da.
Buyurun
Sayın Ünal. (AK PARTİ sıralarından alkışlar)
Süreniz
beş dakikadır.
AK
PARTİ GRUBU ADINA ŞİRİN ÜNAL (İstanbul) - Sayın Başkan, değerli
milletvekilleri; Millî Savunma Bakanlığımızın 2019 yılı bütçesi hakkında söz
almış bulunmaktayım. Bu vesileyle Gazi Meclisimizi ve aziz milletimizi saygıyla
selamlıyorum.
Değerli
milletvekilleri, Türkiye Cumhuriyeti’nin bekası ve güvenliğini sağlamak üzere,
millî savunma stratejisi doğrultusunda, millî niteliğini koruyarak hızlı
gelişen bilgi ve teknoloji çağına uyum sağlayan, güvenlik ortamında meydana
gelen değişimlere bağlı olarak ortaya çıkan ve coğrafi sınırlarla bağlı olmayan
belirsizlik, risk ve tehditlerle mücadele edebilecek nitelikleri haiz Türk
Silahlı Kuvvetlerinin ihtiyaçlarını dinamik ve proaktif bir yaklaşımla
karşılayan Millî Savunma Bakanlığımız, son on altı yılda büyük Türkiye yolunda
millî güç unsurları arasında iş birliği ve süreklilik temelinde konumlanan,
millî değerlerimiz ve menfaatlerimiz üzerinde yükselen etkin, yerli ve
yenilikçi bir politika izlemektedir. Millî savunma sanayisini geliştirmek,
ülkemizin güvenliğine hâkim olmak, geleceğimizi başka ülkelere emanet etmemekle
eş değer önemi haizdir. Bu bakış açısıyla, Türk Silahlı Kuvvetlerini ve
güvenlik güçlerimizin ihtiyaçlarını tedarik ederken Türk savunma sanayisini
geliştirmek için de özellikle çalışılmaktadır. 
Bu
çerçevede, 2002 yılında yüzde 20’ler seviyesinde bulunan savunma sanayisi
yerlilik oranımızı, Cumhurbaşkanımız Sayın Recep Tayyip Erdoğan’ın ortaya
koyduğu liderlik, vizyon, güçlü destek ve takibiyle bugün itibarıyla hamdolsun
yüzde 65’ler seviyesine ulaştırmış durumdayız. İnşallah şeref ve gururla
kutlayacağımız cumhuriyetimizin 100’üncü yılında yani 2023 yılında bu yerlilik
oranını yüzde 100’e ulaştırmayı da hedefliyoruz. (AK PARTİ sıralarından
alkışlar)
Sayın
Başkan, değerli milletvekilleri; Türk Başlangıç ve Temel Eğitim Uçağı
Geliştirme Projesi olarak başlatılan ve ilk etapta 2 adet prototipi
geliştirilen HÜRKUŞ’un bir sonraki aşaması olarak jet eğitim uçaklarımızın da
yerli ve millî imkânlarla üretilmesini amaçlayan HÜRJET Projesi için çalışmalar
başlatılmıştır. Millî Muharip Uçak Projesi’yle, Hava Kuvvetleri
Komutanlığımızın 2030’lu yıllardan sonraki muharip uçak ihtiyacının yurt içinde
özgün tasarım modeliyle karşılanması amaçlanmaktadır. Projenin
gerçekleştirilmesiyle Türkiye, dünyada muharip uçak üretebilecek altyapı ve
teknolojiye sahip 4 ülkeden 1’i olacaktır. Yirmi dört saat kadar havada
kalabilme kapasiteleri ve silahlı görev yapabilme kabiliyetleriyle hâlihazırda
sahada etkin bir şekilde kullanılmakta olan insansız hava araçlarımız ve
silahlı insansız hava araçlarımız güvenlik güçlerimizin gücüne güç katmaktadır.
2019 yılında ise, yine, İHA ve SİHA alanında geldiğimiz noktayı bir sonraki
aşamaya taşıyacak, çok daha fazla faydalı, yük taşıma kabiliyetine sahip
taarruzi insansız hava aracımız Akıncı ilk uçuşunu yapacaktır. 
Öte
yandan, MİLGEM Projesi’yle ülkemiz kendi savaş gemisini tasarlayıp inşa
edebilen sınırlı sayıda ülke arasına girmiştir. Proje kapsamında, 4’üncü gemi
Kınalıada’nın seyir testleri devam etmekte olup fırkateyn sınıfında olan 5’inci
gemi İstanbul’un inşası ise sürmektedir. 
Deniz
Kuvvetleri Komutanlığımızın gücüne güç katmak için sürdürülen çalışmalar
kapsamında, çok kapsamlı amfibi hücum gemimiz TCG Anadolu, tek kalemde
yürütülmekte olan en büyük projemiz niteliğindedir. Ana muharebe tankının millî
imkânlarla tasarlanması, geliştirilmesi ve üretimini içeren Altay Projesi’yle
prototip tanklarımız başarıyla üretilmiş, seri üretim için de ihalesi
sonuçlandırılarak sözleşme imzalanmıştır. 
Uzun
Menzilli Bölge Hava ve Füze Savunma Sistemi Projesi kapsamında, S-400 alımına
ilişkin imzalanan sözleşmeyle de 1 adedi opsiyonlu olmak üzere 2 adet sistem
tedarik edilecektir. Projenin bir aşaması olarak, uzun menzilli bir hava
savunma sisteminin millî imkân ve kabiliyetler göz önünde bulundurularak
tasarlanıp üretilmesine yönelik çalışmalar da sürdürülmektedir. 
Değerli
milletvekilleri, Türkiye artık kendi silahını, kendi savaş gemisini, kendi
tankını, kendi insansız hava araçlarını ve helikopterlerini yapabilecek kadar
büyük bir ülke olmuştur. Güçlü Türkiye’nin teminatı olan AK PARTİ’yle dışa
bağımlılığın son bulacağına, savunma ve güvenlik teknolojilerinde uluslararası
ortamda lider ve yol gösterici bir Türkiye için gerekli atılımları yaparak 2023
hedeflerimize ulaşacağımıza yürekten inanıyorum. 
(Mikrofon
otomatik cihaz tarafından kapatıldı) 
BAŞKAN
– Sözlerinizi bağlayın Sayın Ünal. 
Buyurun.

ŞİRİN
ÜNAL (Devamla) – Allah kahraman ordumuzu karada, denizde ve havada her daim
muzaffer eylesin. 
Sözlerime
son verirken 2019 yılı bütçemizin hayırlı olmasını diliyor, hepinizi saygıyla
selamlıyorum. (AK PARTİ sıralarından alkışlar)
BAŞKAN
– Teşekkürler Sayın Ünal. 
Söz
sırası Kilis Milletvekili Ahmet Salih Dal’da. 
Buyurun
Sayın Dal. (AK PARTİ sıralarından alkışlar)
Süreniz
beş dakikadır. 
AK
PARTİ GRUBU ADINA AHMET SALİH DAL (Kilis) – Sayın Başkan, değerli
milletvekilleri, sayın bakanlarımız ve ekranları başında bizi izleyen aziz
milletimizi sevgi ve saygıyla selamlıyorum. 
Değerli
milletvekilleri, 2019 Yılı Merkezî Yönetim Bütçe Kanun Teklifi’nde Millî
Savunma Bakanlığı bütçesi üzerinde AK PARTİ Grubu adına söz almış
bulunmaktayım. 
Sınırları
belirlenmiş her ülke kendi devamlılığını sağlayabilmek için bu sınırları
korumakla mükelleftir. Bu mükellefiyeti gerçekleştirmek için ihtiyaç duyulacak
araç ve gereçler ülkeler tarafından temin edilmek zorundadır. Bu maksatla,
Türkiye’de de çevresindeki istikrarsızlık ve belirsizlik ortamında risk ve
tehdit odakları üzerinde caydırıcı etki sağlayacak bir askerî gücün olması
elzemdir. Bu maksatla millî askerî stratejimizin temelini oluşturmaktayız. 
Türkiye,
altı yüz yıl dört kıtaya hükmeden ve çeşitli kavimleri barış içerisinde
birlikte yaşatabilmeyi başarabilen bir imparatorluğun vârisi olarak İslam
dünyasının da umudu hâline gelmiştir. Osmanlı’nın parçalanmasının ardından
savaş, kan ve gözyaşının eksik olmadığı İslam dünyası, Türkiye’ye ve onun
köklerinden gelen birleştirici gücüne bugün hiç olmadığı kadar ihtiyaç
duymaktadır.
Türkiye
jeopolitik konumundan dolayı daima çeşitli devletlerin hedefi durumunda
olmuştur. Ülkemizin Akdeniz’in egemenlik kapılarından biri olan Marmara Denizi
ve boğazlar bölgesine hâkim olması; Orta Doğu, Basra Körfezi ve Ege dâhil Doğu
Akdeniz’i kontrol edecek bir coğrafyada olması, dünya güç merkezleri arasında
ekonomik ve ticari ilişkileri irtibatlandıran ulaşım yolu üzerinde bulunması
bize bölge devleti olma özelliği kazandırmaktadır. Bu nedenle sürekli dinamik
ve güçlü kalmak zorundayız. 
Yukarıda
saydığım jeopolitik konum, Osmanlı’nın vârisi olarak İslam dünyasının
bayraktarlığını yapması gibi birçok nedenden dolayı Türkiye'nin güçlü bir
savunma sanayisine ve dolayısıyla güçlü bir orduya sahip olması gerekmektedir.
Bölgede bir taraftan terör örgütleriyle, diğer taraftan bu terör örgütlerine
her türlü lojistik destek ve maddi yardımlar yapan ülkelerle mücadelemiz devam
edecektir. 
AK
PARTİ, iktidara geldiği günden itibaren, Türkiye'nin bölgesinde küresel bir güç
olması, dünyada sözü dinlenilen bir konuma gelmesi için kendi ordusunun savunma
amaçlı yapacağı hamlelerde araç ve gereçlerini öz kaynaklarıyla yapmış ve
bütçesini oluştururken de millî savunmaya özel önem vermiştir. 
Bugüne
kadar dışa bağımlı olarak savunma sanayisini ikame eden Türkiye son on yılda
Silahlı Kuvvetlerimizin ihtiyacını millî kaynaklardan elde etmeyi sağlamış
olmakla beraber dünya devletlerine ihracatını da artırır hâle gelmiştir. 
Kara,
Hava ve Deniz Kuvvetlerine ürettiğimiz millî silahlar, araç ve gereçlerle
ordumuzun gücüne güç katmış ve yakın tarihte El Bab ve Zeytin Dalı
Operasyonlarında bu ürettiğimiz silahlarla ordumuzun nasıl hareket kabiliyetini
artırdığımızı tüm dünyaya göstermiş bulunmaktayız. 
Bölgemizde
barışın tesisi için güçlü bir Türkiye'nin şart olduğu bilinciyle çalışıyoruz.
Son yıllarda ülkemize karşı yoğunlaşan saldırıların arkasındaki sebeplerden
birinin de uyguladığımız bağımsız politikalara duyulan tepki olduğunun
bilincindeyiz. Siyasi olarak ne kadar bağımsız olursak olalım eğer savunma
sanayimiz güçlü olmazsa bölgede ve dünyada söz sahibi olma noktasında istenilen
seviyeye ulaşamayız. Eğer bütçelerimizi gerçekten uzak, hayali bütçeler olarak
yapsaydık bugün savunma sanayisinde dışa bağımlılıktan kurtulamaz ve ordumuzun
bugünkü kazandığı başarılardan belki de söz edemezdik. 
Bağımsız
ve güçlü bir Türkiye yolunda savunma sanayimizdeki hedefimiz, özgün tasarım ve
ileri teknolojiyle Türkiye’yi savunma ve güvenlik alanında küresel bir güç
hâline getirmektir. Bu ileri teknolojiyle emperyal güçlerin yaptığı gibi nerede
bir yer altı zenginliği varsa, nerede petrol yatakları varsa oradaki mazlum
insanların kanı üzerinden, gözyaşı üzerinden siyaset yapıp, silah üretip kendi
egemenliğimizi koruma amacımız yok. 
(Mikrofon
otomatik cihaz tarafından kapatıldı)
BAŞKAN
– Sözlerinizi bağlayın Sayın Dal.
Buyurun.
AHMET
SALİH DAL (Devamla) – Teşekkür ederim.
Tek
amacımız -tam tersine- gerek Myanmar’da gerek Doğu Türkistan’da gerek Afrika’da
gerek yanı başımızdaki Suriye’de mazlum ve mağdur insanlara yardım elimizi
uzatmak, emperyal güçlerin orada yaptıkları oyunlarını onların başına çevirmek
olacaktır. (AK PARTİ sıralarından alkışlar) Temel hedefimiz ve temel
stratejimiz, yıllar önce Mustafa Kemal’in söylediği gibi, sathı müdafaadır. Bu
sathı müdafaa 783 bin kilometrekare alanla sınırlı değildir. “Ümmetin sesi yok
mu, bana bir el uzatacak bir ümmet yok mu?” diyen dünyanın dört bir tarafındaki
mağdur Müslümanlara ve gayrimüslimlere elimizi uzatacak, onların sesi olmaya
devam edeceğiz.
Sayın
Başkan, değerli milletvekilleri; bütçemizin ülkemize, milletimize hayırlı ve
uğurlu olmasını diliyorum. Geçmişten bugüne kadar vatan ve toprak için,
ülkemizin birlik ve beraberliği için, güvenlik ve huzurumuz için şehit olan tüm
kardeşlerimize Allah’tan rahmet diliyorum.
Genel
Kurulu saygıyla selamlıyorum. (AK PARTİ sıralarından alkışlar)
BAŞKAN
– Teşekkürler Sayın Dal.
Şimdi
söz sırası Kayseri Milletvekili İsmail Emrah Karayel’e ait.
Buyurun
Sayın Karayel. (AK PARTİ sıralarından alkışlar)
Süreniz
beş dakikadır.
AK
PARTİ GRUBU ADINA İSMAİL EMRAH KARAYEL (Kayseri) – Sayın Başkan, değerli
milletvekilleri; Gazi Meclisimizi ve siz değerli milletvekillerimizi saygıyla
selamlıyorum.
Öncelikle,
17 Aralık 2016 tarihinde Kayseri’de bombalı araçla gerçekleştirilen, 14
askerimizin şehit olduğu terör saldırısının 2’nci yıl dönümünde bir kez daha
tüm şehitlerimize Allah’tan rahmet, ailelerine ve yakınlarına tekrar başsağlığı
diliyorum. Bu vesileyle, ülkemizin bekasına ve masumların canlarına kasteden
tüm teröristleri ve terör örgütlerini bir kez daha lanetleniyorum. 
Bugün,
Dışişleri Bakanlığımızın 2018 yılı bütçesi üzerine söz almış bulunuyorum.
Dışişleri Bakanlığımız, büyük Türkiye'nin yurt dışı ayağını oluşturan,
çalışmaları ve çalışanlarıyla büyük Türkiye’nin yurt dışında tanınması, yerleşmesi
ve dış siyasetinin uygulanmasını amaç edinmiş, devlet ve Hükûmet hedeflerimizi
yurt dışına taşıyan, âdeta devletimizin yurt dışındaki sinir uçlarıdır. 
Yurt
dışıyla ilgili siyasetimizin sahadaki uygulayıcısı, gerektiğinde ülkemizin yurt
dışındaki ilk savunma hattı, ilk iletişim noktası, sınırlarımız dışında yaşayan
vatandaşlarımızın hamisi ve kültür coğrafyamızda daha da etkin hâle gelmemiz
için yapılacak çalışmaların öncüsüdür. Türkiye, dış politikasında ülkemizin
menfaatlerini, adaleti ve merhameti temel eksen olarak belirlemiştir.
Ülkemizde, bölgemizde ve dünyada barış, istikrar, güvenlik ve refahın hâkim
olması için var gücümüzle çalışmaktayız. Türkiye, dünyanın kalbi olan bu
coğrafyada istikrar, güven ve umut abidesi olarak yükselmeye devam etmektedir.
Türkiye
Cumhuriyeti, sadece bu milletin ve bölgenin değil, dünyadaki yüz milyonlarca
mazlumun da hamisidir. Cumhurbaşkanımız Sayın Recep Tayyip Erdoğan’ın da dediği
gibi, Türkiye'nin sendelemesi demek gözlerini ve gönüllerini bize kilitlemiş
kardeşlerimizin de sendelemesi demektir.
Devlet
olarak insani dramlarda sessiz kalmıyoruz. Yemen’de 2014 yılından beri 50 bini
çocuk olmak üzere yüz binlerce insan ölmüştür. 14 milyon insan açlık nedeniyle
ölüm riskiyle karşı karşıyadır. BM’nin raporuna göre, her on dakikada 1 çocuk
yetersiz beslenmeden ölmektedir. Dünyanın her yerindeki mazlumlara sahip
çıktığımız gibi bugün de Yemen’deki kardeşlerimize sahip çıkarak Yemen’de
yaraları sarmak için seferber olmuştur.
Türkiye'nin
Suriye ve Irak’ta yaşanan insani dramlar karşısındaki duruşu da başlı başına
bir insan hakları timsalidir. Türkiye, Suriye ve Irak’taki istikrarsızlıktan
beslenen DEAŞ ve PKK gibi bölgenin en kanlı terör örgütleriyle kıyasıya bir
mücadele içindedir. Bunun yanında, ülkemizin meşru demokratik rejimini kanlı
bir darbeyle değiştirmeye teşebbüs eden FETÖ terör örgütüyle de mücadelemiz
devam etmektedir. PYD-YPG’nin ve DEAŞ’ın sınırlarımıza yönelik saldırılarına
karşı Suriye'de başlattığımız Fırat Kalkanı ve Zeytin Dalı Harekâtı’yla bölge
bu örgütlerden temizlenmiştir. Teröristlerden temizlediğimiz bölgeye binlerce
Suriyeli aile geri dönerek yerleşmektedir. Harekâtlarla birlikte, Türkiye’nin
Suriye’deki jeopolitik denklem içindeki yeri kuvvetlenmiş, Türkiye olmadan
bölgeye barış ve huzurun gelemeyeceği ispatlanmıştır. 
Yine,
Dışişleri politikamız dâhilinde, Körfez bölgesinde, Balkanlarda, Kafkasya’da,
Orta Asya ve Türk Cumhuriyetleri ile Asya, Latin Amerika ve Afrika ülkeleriyle
iş birliğimizi geliştirmek için üst düzey temaslar gerçekleştiriyoruz. 
Önemli
bir konu olan Avrupa Birliğinde, Hükûmetimiz tarafından Avrupa Birliği
üyeliğinin stratejik hedef olduğu bir kez daha vurgulanmıştır. Son dört ayda 2
defa yapılan Reform Eylem Grubu toplantıları bu iradeyi göstermesi açısından
önemlidir. Avrupa Birliği bağlamında Mecliste Karma Parlamento Komisyonu olarak
77’nci Karma Parlamento Komisyonu Toplantısı’nı üç yıl aradan sonra 26 Nisan
2018 tarihinde Brüksel’de gerçekleştirdik. Avrupa Parlamentosu Türkiye Forumu
üyeleri, Meclisimiz ve Avrupa Parlamentosu arasında parlamenter diyaloğun
geliştirilmesi, Türkiye’ye ilişkin ön yargıların giderilmesi ve doğru
bilgilendirmenin sağlanması amacıyla Ankara ve Gaziantep’te ağırlanmıştır.
Heyet Nizip (2) Konteyner kampına ziyarette bulunmuş, heyete insani yardımda dünya
lideri olan Türkiye’nin Suriyeli sığınmacılar için yaptıkları yerinde
gösterilmiştir.
Yine,
2018 yılında gerçekleştirilen Avrupa Parlamentosu ziyaretlerimizde 100’e yakın
Avrupalı parlamenterle görüşülmüştür. 78’inci KPK Toplantısı bu hafta inşallah,
19-20 Aralık tarihlerinde Meclisimizde gerçekleşecektir. 
Sözlerime
son verirken özellikle ifade etmek isterim ki Filistinliler 30 Marttan bu yana
abluka altındaki Gazze Şeridi’nin İsrail sınırında “Büyük Dönüş Yürüyüşü” adı
altında barışçıl gösteriler düzenlemektedir; İsrail askerleri ise sürgün
edildikleri topraklara geri dönmeyi ve 2016’dan beri Gazze’ye uygulanan
hukuksuz ablukanın kaldırılmasını talep eden sivil halkın üzerine gerçek
mermilerle ateş açmaktadır. Gösterilerin başladığı 30 Marttan bu yana, 200’den
fazla Filistinli İsrail askerlerinin saldırılarında şehit olmuştur. 
MURAT
ÇEPNİ (İzmir) – Size Gezi’yi hatırlatıyor mu?
İSMAİL
EMRAH KARAYEL (Devamla) – Bu vesileyle İsrail’in uyguladığı devlet terörünü
lanetliyorum. 
(Mikrofon
otomatik cihaz tarafından kapatıldı) 
BAŞKAN
– Sözlerinizi bağlayınız Sayın Karayel.
İSMAİL
EMRAH KARAYEL (Devamla) – Kudüs ve Filistin davasında yürüttüğü etkin
siyasetten dolayı Hükûmetimizi ve Dışişleri Bakanlığımızı tebrik ediyorum. Bu
konuşma vesilesiyle emeği geçen herkese bakanlarımızın şahsında teşekkür
ediyor, bakanlık bütçelerinin hayırlı olmasını diliyorum. (AK PARTİ
sıralarından alkışlar)
BAŞKAN
– Teşekkürler Sayın Karayel.
Sırada
İstanbul Milletvekili Ahmet Berat Çonkar’ın konuşması vardır. 
Süreniz
beş dakikadır.
Buyurun
Sayın Çonkar. (AK PARTİ sıralarından alkışlar)
AK
PARTİ GRUBU ADINA AHMET BERAT ÇONKAR (İstanbul) – Sayın Başkan, değerli
milletvekilleri; Dışişleri Bakanlığı bütçesi üzerinde AK PARTİ Grubu adına söz
aldım. Sizleri ve aziz milletimizi saygıyla selamlıyorum.
Bugün
dünyamız çok sayıda kriz, ihtilaf ve çatışmayla karşı karşıyadır ve maalesef ki
yakın coğrafyamızda bu ihtilaflar en yoğun şekilde yaşanmaktadır. Türkiye
olarak kendimizi bölgemizden soyutlama imkânına sahip olmadığımız gibi,
böylesine çalkantılı bir ortamda dış politikamızın doğru bir vizyona ve manevra
yeteneğine sahip, hedef ve ilkelerine bağlı nitelikte yürütülmesi büyük önem
arz etmektedir. AK PARTİ hükûmetlerimizin uyguladığı millî ve yerli dış
politikamız, aynı zamanda girişimci kimliğimizin, insani ve manevi
değerlerimizin bir yansımasıdır. Türkiye artık seyirci değil, gelişmelere yön
veren ve krizleri başarıyla yönetebilen bir ülkedir. Uluslararası toplum
tarafından takdir edilen; öz güvenli, çok boyutlu ve akılcı dış politika uygulayan
önemli bir aktör konumundadır.
Değerli
milletvekilleri, ülkemizin başlıca dış politika önceliklerinden olan terörle
mücadele, içeride ve dışarıda azim ve kararlılıkla sürdürülmektedir. Bu
mücadelede kullanılan, savunma sanayimizce geliştirilen millî imkân ve
kapasite, ülkemizin bağımsız kararlar alıp etkili operasyonlar yapmasındaki en
önemli etkendir. PKK/PYD terör örgütünün ülkemizi ve milletimizi hedef alan
eylemleri gereken cevabı almaktadır. DAİŞ’e karşı mücadelede en etkin rolü
Türkiye oynamaktadır. FETÖ’yle kapsamlı mücadelemiz çerçevesinde yurt dışındaki
FETÖ okullarının kapatılması, bu okulların FETÖ unsurlarından arındırılması ve
devralınması süreçlerinde Türkiye Maarif Vakfımızın çalışmaları takdire
şayandır.
Değerli
milletvekilleri, bölgemizdeki krizlerin çözümü için çabalarımız sürüyor.
Suriye’de çatışma ortamının sona erdirilmesi ve istikrarın sağlanması için
Rusya ve İran’la birlikte Astana ve Soçi’de ulaşılan mutabakatlarla sahada
sükûneti pekiştirdik, milyonlarca Suriyeliyi yeni bir insani felaketten koruduk
ve kanamaya devam eden yaranın büyümesine izin vermedik. Suriye’de akan kanın
durdurulması ve buradan bize yönelen tehdidin yok edilmesi önceliğimizdir. Bu
çerçevede, Fırat’ın doğusunda da batısında da PKK’nın tüm yapılanmasını yok
etmek öncelikli hedefimizdir. Ülkemizin bu konudaki kararlılığını tüm dünya
görecektir. Ülke olarak, Irak’ın birliğini ve toprak bütünlüğünü destekliyoruz.
Yeni Hükûmetten, Irak halkının taleplerini ön planda tutmasını, mezhepler üstü
ve kapsayıcı olmasını bekliyoruz ve iş birliğimizi geliştirmek için
çabalıyoruz. 
Rusya’yla
enerji, ekonomi, turizm ve savunma sanayisi alanında güçlenen iş birliğimizi
toplumsal ve kültürel sahada da tahkim ediyoruz. 
Kuzey
Afrika, İran, Basra Körfezi ve Doğu Akdeniz’deki kritik gelişmeleri çok
yakından takip ediyor, Türkiye’mizin ve KKTC’nin hayati çıkarlarını
kararlılıkla koruyacak adımları zamanlıca atıyoruz. 
Azerbaycan’la
ilişkilerimizi somut projelerle stratejik bir boyuta taşıyoruz. 
İsrail’in
zulmünü, işgal ve hukuk tanımazlığını kabul etmemiz mümkün değildir. Filistin
meselesi adil bir şekilde çözülmeden Orta Doğu’ya barış ve huzurun
gelemeyeceğini, Orta Doğu’daki sorunlar çözülmeden komşu coğrafyaların istikrar
ve refah içinde yaşayamayacağını başından beri söylüyoruz. 
Kudüs,
Türkiye'nin ve tüm Müslümanların kırmızı çizgisidir, bu unutulmamalıdır. “İslam
İşbirliği Teşkilatı Dönem Başkanı” sıfatıyla, Cumhurbaşkanımızın himayelerinde,
2017 ve 2018’de zirve toplantıları yaparak konuyu BM Genel Kuruluna ve Güvenlik
Konseyine taşıdık ve tüm dünyaya kuvvetli bir mesaj verdik. 
Değerli
arkadaşlar, Avrupa Birliğine üyelik sürecimizi olumlu bir mecraya sokmak için
karşılıklı çıkar ve saygıya dayanan bir müzakere sürecinin önemli olduğuna
inanıyoruz. Savunma ve güvenlik politikalarımızın ana sütunlarından olan
NATO’ya katkı yapmaya devam ediyoruz. Afrika, Latin Amerika ve Asya’ya açılım
politikalarımızı kararlılıkla sürdürüyoruz. 
Ülkemiz,
TİKA, AFAD ve Kızılay gibi kurumlarımızla, ayrım gözetmeksizin, ihtiyacı olan
herkese yardım elini uzatıyor. İnsani yardımlarda dünyada ilk sıradayız. Ara
buluculuk çalışmalarında BM, AGİT ve İslam İşbirliği Teşkilatında Eş Başkan
olan tek ülkeyiz. 
Sayın
Cumhurbaşkanımız “Dünya 5’ten büyüktür.” diyerek tüm insanlığın vicdanına
tercüman olmaktadır. Dünyanın her yerinde soydaşlarımızın ve tüm mazlumların
hakkını kararlılıkla savunmaya devam edeceğiz. 
Dünyanın
en yaygın 5’inci diplomatik ağını oluşturan, 241 temsilcilikle bölgesel ve
küresel çapta somut, yapıcı iş birlikleri geliştiren Dışişleri Bakanlığımız,
ülkemizin hedeflerine erişmesi ve millî değerlerimizin uluslararası düzleme
taşınması için çaba harcamaktadır. Bu noktada, 46 ülkede 56 kültür merkezi
açarak bu onurlu misyona katkı veren Yunus Emre Enstitüsü de her geçen gün
güçlenmeye devam etmektedir.
(Mikrofon
otomatik cihaz tarafından kapatıldı) 
BAŞKAN
– Buyurun, konuşmanızı bağlayın Sayın Çonkar.
AHMET
BERAT ÇONKAR (Devamla) - Değerli arkadaşlar, Türkiye’yle iyi geçinme niyetinde
olmayan, güçlenmemizden ve hedeflerimize yürümemizden rahatsızlığını
saklamayan, güvenliğimizi tehdit eden ülkelerle ve organizasyonlarla iyi
geçinmek, yaptıklarını sineye çekmek mümkün değildir. Güven, iyi niyet ve
karşılıklı çıkar çok boyutlu dış politika ilişkilerimizde belirleyicidir. Dış
politikamıza eleştiri yöneltenler bu noktaları göz önünde bulundurmak
durumundadır. 
Sözlerimi
tamamlarken Değerli Cumhurbaşkanımıza, Sayın Dışişleri Bakanımıza ve
Bakanlığımızın tüm fedakâr çalışanlarına hizmet ve gayretleri için teşekkür
ediyorum. 
Tüm
şehitlerimizi rahmet ve minnetle anıyorum. 
2019
bütçemizin hayırlı olmasını temenni ediyor, sizlere saygılar sunuyorum. (AK
PARTİ sıralarından alkışlar) 
BAŞKAN
– Teşekkürler Sayın Çonkar. 
AK
PARTİ Grubu adına son konuşmacı, Gaziantep Milletvekili Mehmet Sait
Kirazoğlu’dur. 
Buyurun
Sayın Kirazoğlu. (AK PARTİ sıralarından alkışlar) 
Süreniz
beş dakikadır.
AK
PARTİ GRUBU ADINA MEHMET SAİT KİRAZOĞLU (Gaziantep) – Sayın Başkan, saygıdeğer
milletvekilleri; Dışişleri Bakanlığı, Avrupa Birliği Başkanlığı ve Türk
Akreditasyon Kurumunun 2019 mali yılı bütçesi üzerinde AK PARTİ Grubu adına söz
almış bulunmaktayım. Bu vesileyle Genel Kurulu ve aziz milletimizi saygılarımla
selamlıyorum.
Ülkemizin
jeopolitik konumu, tarihî, ekonomik, sosyal ve kültürel bağları çok yönlü ve
aktif bir dış politika izlenmesini gerektirmektedir. Bu, Türkiye’yi
Cumhurbaşkanımız Sayın Recep Tayyip Erdoğan’ın liderliğinde insani ve vicdani
bir yaklaşımı esas alarak bölgesel ve küresel anlamda yeni iş birliği alanları
geliştirmeye yönlendirmiş, uluslararası alanda ülkemiz çok önemli bir aktör
konumuna gelmiştir. Türkiye'nin izlediği bu girişimci, insani ve çok yönlü dış
politikanın stratejik hedeflerinden biri de Avrupa Birliğiyle tam üyelik için
yürütülen katılım müzakereleridir.
1999
yılında aday ülke olmamızdan önce de uzun bir geçmişi olan Türkiye-AB
ilişkilerini ve katılım öncesi süreci yürütmek üzere kurulan Avrupa Birliği
Genel Sekreterliği, 2011 yılında Avrupa Birliği Bakanlığına dönüşmüştür.
AB
Bakanlığı, Cumhurbaşkanlığı hükûmet sisteminde Dışişleri Bakanlığına bağlı bir
Başkanlık olarak yapılandırılmış ve AB sürecindeki kararlılığımızın bir
göstergesi olarak da özerk yapısı korunmuştur. 
Avrupa
Birliği Başkanlığı, gümrük birliğinden mali iş birliğine, topluluk
programlarından sivil toplum diyaloglarına kadar pek çok alanı kapsayan
Türkiye-AB ilişkilerinde koordinasyonu sağlamaktadır.
AB
Başkanlığı, mali iş birliği kapsamında katılım öncesi yardım aracı yani IPA
fonlarını, yerelden ulusala, kamudan sivil topluma, sosyal politikadan gıda
güvenliğine, çevreden ulaştırmaya, kırsal kalkınmadan eğitim ve kültür alanına
kadar halkımızın yaşam standartlarını yükseltmeye yönelik projelerde
kullandırmaktadır. 
Sayın
Başkan, saygıdeğer milletvekilleri; Avrupa Birliğiyle tam üyelik hedefine
yönelik müzakerelerde ilişkilerimizin uzun soluklu ve inişli çıkışlı doğası
dikkate alınarak ülkemiz açısından en üst düzeyde fayda sağlanmaya
çalışılmaktadır. Nitekim, AK PARTİ hükûmetleri, bugüne kadar, bu hedef
doğrultusunda önemli adımlar atmış, AB standartlarını yakalamak için kararlı
bir reform süreci yürütmüş ve yürütmeye de devam etmektedir.
AB’ye
katılım müzakereleri sürerken ülkemizin adaylığının önüne siyasi engeller
konulduğu ve çifte standartlar uygulandığı hepimizin malumudur. Türkiye her
defasında bu engelleri aşarak AB sürecine kararlılıkla sahip çıkmaya çalışmış
ve bazı üye ülkelerin siyasi engellemeleri nedeniyle müzakere sürecinin hak
ettiğimiz şekilde ilerlememesi sadece ve sadece Türk halkının AB’ye olan
güvenini zayıflatmaya neden olmuştur. 
Sayın
Başkan, değerli milletvekilleri; bütçesi üzerinde söz aldığım diğer kurum olan
Türk Akreditasyon Kurumu 1999 yılında kurulmuş ve ülkemizde uygunluk
değerlendirme kuruluşlarını ulusal ve uluslararası standartlara göre akredite
eden tek yetkili yasal otoritedir. 
TÜRKAK,
2004 yılından bu yana tüm giderlerini kendi gelirleriyle finanse etmektedir.
Kamu ve özel sektörden, yurt içinden ve yurt dışından deney, kalibrasyon ve
tıbbi laboratuvarlar, muayene kuruluşları, ürün, sistem ve personel
belgelendirme kuruluşları, doğrulayıcı kuruluşlar ve referans malzeme
üreticileri gibi, toplam 1.700’e yakın uygunluk değerlendirme kuruluşu TÜRKAK
tarafından akredite edilmiştir. 
Sözlerime
son vermeden önce söylemek istediğim iki husus var: Öncelikle, TÜRKAK’ın
verdiği bu hizmetler, üretici, sanayici, ihracatçı ve her şeyden önemlisi,
tüketicilere güvenli mal ve hizmet sunulmasına katkı sağlamaktadır. Diğer
husus, AB tarafından ülkemizdeki Suriyeliler için verilen yardım sözüne
ilişkindir. 
Malumunuz
olduğu üzere, 400 bini güneydoğunun incisi olan memleketim Gaziantep’te olmak
üzere Kilis, Hatay, Kahramanmaraş ve Şanlıurfa dâhil, bölgemizdeki tüm illerde
“Veren el, alan elden üstündür ve hayırlıdır.” anlayışıyla misafir edilen yoğun
bir Suriyeli nüfus bulunmaktadır. AB tarafından Suriyeliler için verilen bu
yardım sözünün yerine getirilmesini bekliyoruz. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Kirazoğlu.
Buyurun.
MEHMET
SAİT KİRAZOĞLU (Devamla) – Dış yardımların ve AB fonlarının artırılarak
bölgemizdeki temel ve altyapı ihtiyaçlarının yanı sıra, Suriyelilerin Suriye’de
oluşturulan güvenli bölgelere geri dönüşünü sağlayacak projelerin finansmanı
için de kullanılması gerekmektedir. 
Bu
çerçevede, Dışişleri Bakanlığının, Avrupa Birliği Başkanlığının ve Türk Akreditasyon
Kurumunun 2019 yılı bütçesinin ülkemize hayırlı olmasını diliyor, Gazi
Meclisimizi ve aziz milletimizi saygıyla sevgiyle selamlıyorum. (AK PARTİ
sıralarından alkışlar)
BAŞKAN
- Teşekkürler Sayın Kirazoğlu. 
Değerli
milletvekilleri, AK PARTİ Grubu adına konuşmalar tamamlanmıştır. 
Şimdi,
sisteme giriş sırasına göre her partiden bir milletvekiline yerinden bir dakika
süreyle söz vereceğim. Daha sonra grup başkan vekillerinin söz taleplerini
karşılayacağım. 
İsimlerini
okuyacağım milletvekilleri, sisteme girmiş olan milletvekilleridir. Burada, bu
turlarda konuşan milletvekillerinin isimleri listeden çıkarılacaktır. Daha
sonra tekrar sisteme giriş yaparak listede adlarının yer almasını
sağlayabilirler. Soru-cevap kısmında şimdi konuşan milletvekillerinin, ancak
sıra gelirse konuşabileceklerini de hatırlatayım.
Sayın
Gaytancıoğlu? Yok.
ÖZGÜR
ÖZEL (Manisa) – Sayın Başkanım, çok özür dilerim, o liste sabah soru-cevap için
girilen liste. Şimdi, arkadaşımız “soru-cevap”a girmiştir ve akşamüstü,
örneğin, Sayın Akar’a soru sorma niyetindedir. 
BAŞKAN
– Sayın Özel, sorun şudur ki: 30 kişiden fazlasını sistem almıyor ve 60’a göre
söz taleplerini düzenlemek için başka bir ölçüt bulamadım. 
ÖZGÜR
ÖZEL (Manisa) – Sayın Başkanım…
BAŞKAN
– Buyurun. 
ÖZGÜR
ÖZEL (Manisa) – Bir önerim olsun, şöyle olabilir eğer diğer arkadaşlar da uygun
bulursa: Şimdi, bu arkadaşlarımız, hangi partiden olursa olsun, bütçe
görüşmelerinde takvimde de belli olan son kısımdaki yirmi dakikalık
“soru-cevap”a talipler. Orada da hepimizin malumu ki ilk 10 kişiye, belki 11
kişiye söz verilebiliyor. Bence o ilk 10 kişiden sonraki 11’inci kişiden
başlayarak İç Tüzük 60’a göre bakarsanız, olur. 
MAHMUT
TANAL (İstanbul) – Aynen, aynen.
ÖZGÜR
ÖZGÜR (Manisa) – Öbür türlü, bakanlara soru sorma hakları ellerinden gider veya
sorduğunuzda arkadaşımız İç Tüzük 60’a göre söz talep etmediğini beyan ederse
ona söz vermeyin, atlayın; öyle de olabilir. 
BAŞKAN
– Şimdi, bu da bir yöntem olabilir. 
Sıkıntı
şurada Sayın Özel, siz de farkındasınızdır: Sisteme 60’a göre giriş
yapılamıyor. Bu durumda, önümdeki listeyi soru-cevap için esas alırsam 60’a
göre hiçbir milletvekiline söz veremeyeceğim. Ben de bunu bir yöntem olarak
kabul ettim, eğer ismini okuduğum arkadaşlar burada söz haklarını kullanmak
istemezlerse bir sonrakine geçeceğim.
ÖZGÜR
ÖZEL (Manisa) – Peki, olur efendim. 
BAŞKAN
– Bir sonraki de istemezse hakları saklı kalır.
ÖZGÜR
ÖZEL (Manisa) – Olur efendim.
BAŞKAN
– Sisteme yeteri kadar giriş yapmamış partilerden de grup başkan vekillerinin
isim bildirmelerini rica ettim ki her grubun konuşmasının ardından bütün
partilere eşit söz hakkı tanıyabileyim diye. 
Şimdi,
ismini okuyacağım milletvekilleri eğer söz haklarını soru-cevap kısmında
kullanmak isterlerse şimdi konuşmak istemediklerini bildirebilirler, ben bir sonraki
milletvekiline geçeceğim.
Evet,
Sayın Gaytancıoğlu yoktu, 
Sayın
Özdemir…
SİBEL
ÖZDEMİR (İstanbul) – Sayın Başkanım, ben söz hakkımı soru-cevap kısmında
kullanacağımı bilginize sunuyorum.
BAŞKAN
– Teşekkür ediyorum.
Sayın
Özcan Özel…
MAHMUT
TOĞRUL (Gaziantep) – Yok Başkanım.
BAŞKAN
– Yoksa Sayın Kaya? Yok.
Sayın
Çelebi? Yok.
Şimdi,
değerli milletvekilleri, bundan sonra okuyacağım isimler 10’uncu sıradan
sonrakilerdir dolayısıyla şimdi söz haklarını kullanırlarsa belki avantaj
sağlamış olurlar çünkü daha sonra kendilerine soru-cevapta sıranın gelmemesi
ihtimali çok yüksektir.
Sayın
Kayışoğlu…
TURAN
AYDOĞAN (İstanbul) – Soru-cevapta kullanacaktır Başkanım, yok burada.
BAŞKAN
– Kullanıp kullanamayacağı o zamanki duruma bağlı olacaktır. 
Sayın
Özer? Yok.
Sayın
Hürriyet…
FATMA
KAPLAN HÜRRİYET (Kocaeli) – Kullanacağım efendim. 
BAŞKAN
– Kullanmanızı öneririm çünkü alt sıralarda yer alıyor isminiz, soru-cevapta
sıra gelmeyebilir.
Buyurun
Sayın Hürriyet.
IV.- AÇIKLAMALAR (Devam)
9.- Kocaeli Milletvekili Fatma Kaplan Hürriyet’in, terörle mücadele
sırasında yaralanmış ancak Türk Silahlı Kuvvetleri Sağlık Yeteneği
Yönetmeliği’ndeki “yüzde 40 uzuv kaybı” şartı nedeniyle gazilik haklarını
alamayan vatandaşların mağduriyetinin ne zaman giderileceğini merak ettiklerine
ilişkin açıklaması
FATMA
KAPLAN HÜRRİYET (Kocaeli) – Teşekkür ediyorum Sayın Başkan.
Soru-cevapta
bize sıra gelmeyeceği için ben de 60’a göre söz hakkımı kullanmak istiyorum.
Millî
Savunma Bakanlığına hitaben bu söz hakkımı kullanmak istiyorum. Özellikle,
benim uzun zamandır ilgilendiğim, terörle mücadele sırasında yaralanmış ancak
Türk Silahlı Kuvvetleri Sağlık Yeteneği Yönetmeliği’ndeki yüzde 40 uzuv kaybı
şartı nedeniyle gazilik haklarını alamayan vatandaşlarımız var, yaklaşık 19 bin
kişi ve her seçim dönemi bu insanlar ne yazık ki kandırılıyorlar. Hükûmet
tarafından bir KHK çıkarıldı, birçok insanı kapsamadı ama 15 Temmuzda şöyle bir
ayrım yapıldı ve bunu devletin bir ayıbı olarak görüyorum. 15 Temmuzda tırnağı
çizilen gazi sayıldı hiç yaralanma koşuluna bakmaksızın ama bu insanlar
devletin gönderdiği, terörle mücadele için gönderdiği insanlar, parmağı kopmuş,
gözü kör olmuş ama ne yazık ki gazi sayılmıyor. Binali Bey de bu konuda
özellikle demişti “7 bakanlığımız çalışıyor.” Ama hâlâ o 7 bakanlıktan bir ses
seda yok. Bu konu ne zaman çözülecek, merak ediyoruz.
BAŞKAN
– Teşekkürler Sayın Hürriyet.
Şimdi,
Milliyetçi Hareket Partisi Grubundan Sayın Şimşek…
Şimdi
kullanmak istiyor musunuz söz hakkınızı?
BAKİ
ŞİMŞEK (Mersin) – Kullanmak istiyorum Sayın Başkan.
BAŞKAN
– Buyurun Sayın Şimşek.
10.- Mersin Milletvekili Baki Şimşek’in, 17 Aralık Kayseri’de yapılan
hain saldırının saneidevriyesinde şehitlere Allah’tan rahmet dilediğine ve
Suriyelilerin çatışmaların sona erdiği bölgelere döndürülmesi konusunda Mersinli
hemşehrilerinin Dışişleri Bakanından talebi olduğuna ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan.
Öncelikle,
2016 yılında Kayseri’de yapılan hain saldırı sonucu hayatını kaybeden
şehitlerimize Allah’tan rahmet diliyorum. Bugün onların seneidevriyesi, nur
içinde yatsınlar.
Sorum
Dışişleri Bakanımıza olacak: Sayın Bakanım, seçim bölgem olan Mersin’de resmî
rakamlara göre 200 bin ama gayriresmî 300-400 bin civarında Suriyeli vatandaş
yaşıyor. Mersinli hemşehrilerimizin ve bütün Türk milletinin talebi,
Suriyelilerin bölgelerine, özellikle çatışmaların sona erdiği bölgelere bir an
önce ülkelerine döndürülmesi. Gerçekten, Mersin merkezin belli caddelerinde
dolaşırken Türkiye Cumhuriyeti’nin bir ilinde mi dolaşıyoruz yoksa Suriye’nin
bir caddesinde, sokağında mı dolaşıyoruz bunu anlayabilmemiz pek mümkün
olmuyor. Bu konuda Dışişleri Bakanlığı olarak gereğini yapmanızı bekliyoruz.
Saygılar
sunuyorum.
BAŞKAN
– AK PARTİ Grubundan Sayın Taşkın şimdi kullanmak ister mi acaba?
Eğer
Sayın Taşkın burada değilse Sayın Şeker? Yok.
Sayın
Aydın? Yok.
Sayın
Kılıç…
İMRAN
KILIÇ (Kahramanmaraş) – Kullanacağım Sayın Başkanım.
BAŞKAN
– Buyurun Sayın Kılıç.
11.- Kahramanmaraş Milletvekili İmran Kılıç’ın, Kahramanmaraş ilinin
ülkenin makro hedeflere ulaşmasında en çok katkı sağlayan iller arasında yer
aldığına ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım.
İstiklal
ve istikbal kenti Kahramanmaraş’ımız Türkiye’nin en güçlü sanayi merkezleri
arasında yer almaktadır. Şehrimiz bugün 1.800 sanayi tesisinin faaliyet
gösterdiği dev bir endüstri merkezi hâline gelmiştir; tekstil, metal mutfak
eşyaları, enerji, gıda, kâğıt sanayisi ve çimento sektöründe lider konuma
ulaşmıştır. 120 ülkeye ihracat yapan 300 ihracatçı şirketi, 150 bin kişilik
istihdam ordusuyla ülkemiz ekonomisine güç katan Kahramanmaraş’mız ülkemizin
makro hedeflerine ulaşmasına en çok katkı sağlayan iller arasında yer
almaktadır. 
Elbette
ilimiz sanayisinin bir kısım sorun, ihtiyaç ve talepleri de vardır. Bu konular
üzerinde ehlince titizlikle çalışılmış bir dosyayı gereği için Sayın Sanayi ve
Teknoloji Bakanımıza sunuyorum.
BAŞKAN
– İYİ PARTİ Grubundan Sayın Bahşi, buyurun.
Şimdi
kullanmanız gerekiyor yoksa zaten soru-cevapta size gelmeyecek Sayın Bahşi.
FERİDUN
BAHŞİ (Antalya) – Kullanacağım efendim.
12.- Antalya Milletvekili Feridun Bahşi’nin, tek tip askerlik ve bedelli
askerlik konusunda verdikleri yasa teklifinin Genel Kurula ne zaman sevk
edileceğini öğrenmek istediğine ilişkin açıklaması
FERİDUN
BAHŞİ (Antalya) – Sorum Millî Savunma Bakanına. Biz daha önceden tek tip
askerlik ve bedelli askerlik konusunda yasa teklifi vermiştik, hâlâ Komisyonda
bekletilmektedir. Özellikle bedelli askerlik için müracaat eden gençler
hayatlarını bir an önce kurmak için bu yola müracaat etmişlerdir ancak 2020
yılının Aralık ayına kadar celp sırası verilmiştir. Kendileri mağdur
durumdadır, bu hususta bir çalışma var mıdır? Tek tip askerlik ne zaman Genel
Kurula sevk edilecektir.
Teşekkür
ediyorum.
BAŞKAN
– HDP Grubundan Sayın Tiryaki.
13.- Batman Milletvekili Mehmet Ruştu Tiryaki’nin, Batman ilinin
işsizliğin en yüksek olduğu ve her geçen yıl yükseldiği kentlerden biri
olduğuna ilişkin açıklaması
MEHMET
RUŞTU TİRYAKİ (Batman) – Sayın Başkan, Doğu Anadolu Projesi Bölge Kalkınma
İdaresi Başkanlığıyla ilgili bir bilgi ve talebimi dile getirmek istiyorum.
İşsizliğin en yüksek olduğu ve her geçen yıl yükseldiği 4 kentten biri Mardin,
Siirt ve Şırnak’la birlikte seçim bölgem olan Batman’dır. Bu 4 kentin işsizlik
oranı Türkiye ortalamasının neredeyse 2 katının üstünde, 3 katına
yaklaşmaktadır. 2008 yılında yüzde 17,4 olan işsizlik oranı 2012 yılında yüzde
21,3’e, 2017 yılında ise tam yüzde 26,9’a yükselmiştir. 
Mart
2018’de Kalkınma İdaresi Başkanlığının yayınladığı il profili raporu var, bir
kitapçık; onda da GAP İdaresinin yürüttüğü proje ve faaliyetler ayrıntılı
olarak sayılmıştır. İçerisinde yer alan tarımsal faaliyet projeleri...
(Mikrofon
otomatik cihaz tarafından kapatıldı) 
BAŞKAN
– Mikrofonu açamıyoruz Sayın Tiryaki.
MEHMET
RUŞTU TİRYAKİ (Batman) – Tamam Sayın Başkan.
BAŞKAN
– Tamam.
Geçen
oturumda dileklerini tamamlayamadığını bana ileten ve bunun için de kısa bir
söz talebinde bulunan Sayın Sancaklı’ya yerinden ekstra bir söz hakkı
veriyorum. 
Buyurun.
14.- Kocaeli Milletvekili Saffet Sancaklı’nın, FIVB Kadınlar Dünya
Kulüpler Voleybol Şampiyonası’nda şampiyon olan VakıfBank’ı ve 3’üncü olan
Eczacıbaşı VitrA’yı kutladığına ilişkin açıklaması
SAFFET
SANCAKLI (Kocaeli) – Teşekkür ederim Sayın Başkan.
Cuma
günü burada Gençlik ve Spor Bakanlığı bütçesini konuşurken tabii, zaman
yetersizliğinden birçok konuyu atladık ama öyle bir konuyu atladım ki hemen,
Meclis çıkışından sonra Voleybol Federasyonu Başkanımız Sayın Akif Üstündağ
arayıp sitemini iletti bize. Konu da şu: Kadınlar Dünya Kulüpler Voleybol
Şampiyonası'nda Vakıfbank’ımız dünya şampiyonu oldu, Eczacıbaşı da dünya
3’üncüsü oldu. Bu, tarihî bir başarıdır. Oradan kutlayamamıştım; Sayın Başkan,
söz verdiğiniz için teşekkür ediyorum, buradan kutlama şansı bulduk.
Teşekkür
ederim. (MHP ve AK PARTİ sıralarından alkışlar)
BAŞKAN
– Rica ederim.
Evet,
değerli milletvekilleri, şimdi grup başkan vekillerinin varsa söz taleplerini
karşılayacağım.
Buyurun
Sayın Özel.
15.- Manisa Milletvekili Özgür Özel’in, Sakarya Milletvekili Muhammed
Levent Bülbül’ün yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, söz taleplerini blok görüşmelerden sonra
verdiğiniz için biraz önce de tutanağa geçirmiştim “Milliyetçi Hareket Partisi
Sayın Grup Başkan Vekili Bülbül’ün sözlerine cevabımı bir sonraki cevaba
erteliyorum.” diye.
Sayın
Bülbül yaptığı konuşmasında, Cumhuriyet Halk Partisi ile Adalet ve Kalkınma
Partisi arasında 7 Haziran-1 Kasım arasında yapılan koalisyon görüşmelerini,
sanki Cumhuriyet Halk Partisinin bu 17-25 Aralık sürecini affa uğrattığı, hoş
gördüğü bir süreçmiş gibi nitelendirdi. Bunu o dönem de herkes, yaşayan herkes
biliyor, şöyle de delillendirebiliriz: İşte, “14 maddede CHP’nin koalisyon
ilkeleri”ndeki ilk madde “hukukun üstünlüğü”yle başlayıp son madde
“yolsuzluklarla mücadele” diye geçiyordu. Hatta bu konu üzerinde yoğun
durmamızı Sayın Mahir Ünal -ki şu anda da gelip her zaman açıklama yapabilir-
“Süreci enfekte ediyorsunuz 4 bakanın yolsuzluğunu sürekli gündemde tutarak,
nasıl koalisyon olacak?” diyerek eleştirmişti. CHP ile AKP arasındaki koalisyon
görüşmelerinin olumsuz sonuçlanması da o gün bütün köşe yazarlarının da yazdığı
gibi en çok dış politika, millî eğitim ve yolsuzlukla mücadele konusundaki
derin görüş ayrılıkları olarak söylenmişti. 
Şimdi,
biraz önce Sayın Başkan diyor ki: “Biz durduğumuz yerde duruyoruz.” MHP’nin
durduğu yeri gösterelim bu meselede: Resmî hesaplarından “17-25 Aralık
Yolsuzluğa Hayır, Yolsuzlukla Mücadele Haftası” ve yine MHP’nin resmî
hesaplarında 17-25 Aralığı hatırlatıyorlar bu süreç öncesinde ve altında
“Korkut Ata Kongre ve Kültür Merkezi” diyor, 4 bakanın resimleri var altta,
üstüne “Hırsız var.” yazmışlar ve teşkilatlarını resmî olarak toplantıya
çağırıyorlar. 
(Mikrofon
otomatik cihaz tarafından kapatıldı)
BAŞKAN
– Buyurun. 
ÖZGÜR
ÖZEL (Manisa) – Aynı toplantıyı “Hırsız var.” yakarışlarıyla, 4 bakanın
resminin olmadığı ama aynı vurgunun yapıldığı İzmir ve İstanbul toplantılarında
da AK PARTİ logosu ve ayakkabı kutusunun içinden çıkan paralarla resmetmişler.
Hem Sayın Bülbül hem de Sayın Bahçeli 19 Haziran 2018 Star TV’de “Geçmişte bu
konuda ne dediysek arkasındayız.” diyor. 
Şimdi,
buradan Sayın Bahçeli’nin söylediği bazı sözleri söyleyerek uzatmayacağım. Ama
net bir soru soruyoruz Sayın Bülbül -samimiysek- siz diyorsunuz ki: “Zarrab
gelsin, yargılansın dedik, bu da bütün sürecin ortaya çıkmasıdır.” Zarrab’ı
yargılamak şu an elimizde değil çünkü Zarrab başka bir ülkenin elinde ama bu
Parlamentonun elinde bir şey var. 
MUHAMMED
LEVENT BÜLBÜL (Sakarya) – Niye, yargılarız?
ÖZGÜR
ÖZEL (Manisa) – Nedir o bir şey? Geçmişteki bu 4 bakan hakkında önce açılan,
daha sonra oylama erteletilerek reddedilen o süreç için Anayasa’nın 105’inci
maddesi diyor ki: “301 milletvekili eliyle bu kişiler hakkında yeniden
soruşturma komisyonu kurulabilir.” (CHP sıralarından alkışlar) 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Özel. 
ÖZGÜR
ÖZEL (Manisa) – Yani hiç polemik falan değil, bu 4 bakanın yeniden… Hem Zarrab
dosyasında ortaya çıkan yeni delillerle hem de bu yeni Parlamento dağılımıyla
yani 290 AK PARTİ’linin “hayır” dediğini bile kabul etsek soruşturma
komisyonunu kurdurabilecek sayı elimizdeyken, bırakın Zarrab’ı marrabı
-diyorsunuz ya “Zarrab’tan 4 bakana gelir.”- gelin, 4 bakanı Yüce Divana sevk
etmeyle ilgili önergeyi 301 imzayla verelim, yeni delil durumu araştırılsın;
hırsızlığa bulaştılarsa cezalarını çeksinler, bulaşmadılarsa aklansınlar. Zaten
eğer böyle bir şüphe olmasa o günden beri bu 4 bakan Adalet ve Kalkınma
Partisinde, Mecliste, bakanlıkta, yönetimde neden görev alamıyorlar? Bu
kişilerin lekelenmeme hakkı varsa buna da AK PARTİ’nin saygı duyması lazım. 
Biz
ne dediğimizi biliyoruz. MHP’ye de “Hodri meydan!” diyoruz. Hadi bakalım
hırsızları gizlemek… 
(Mikrofon
otomatik cihaz tarafından kapatıldı)
BAŞKAN
– Sayın Özel, bitirin lütfen, bağlayın.
ÖZGÜR
ÖZEL (Manisa) – Son cümle.
…hırsızları
sakınmak için de EYT’de olduğu gibi “Sol tarafımız flu oluyor, bu tarafımızla
davranamayız, biz kendi önerimizi yaparız.” mı diyeceksiniz? Hodri meydan; atın
imzaları, 301’e tamamlaması bizden.
Saygılar
sunuyorum Sayın Başkan. (CHP sıralarından alkışlar)
BAŞKAN
– Sayın Bülbül…
Sayın
Bilgen, size söz vereceğim ama, doğrudan yöneldiği için sözler…
16.- Sakarya Milletvekili Muhammed Levent Bülbül’ün, Milliyetçi Hareket
Partisinin “yolsuzluklar” adı altında yapılabilecek ne varsa her türlü
soruşturmada duruşunun net olduğuna, Türkiye’nin içinden geçtiği netameli
süreçte siyasi partilerin ortak millî tavır içerisinde yer almasını talep
ettiklerine, Cumhur İttifakı’nın Türkiye’nin dünyada süper güç hâline
gelebilmesi ülküsünü barındıran birliktelik olduğuna ilişkin açıklaması
MUHAMMED
LEVENT BÜLBÜL (Sakarya) – Sayın Başkan, Sayın Özel olmasa biz de grup başkan
vekili olarak kendimizi yetiştiremeyeceğiz bu Mecliste, Allah razı olsun,
tecrübemize katkı sağlıyor.
ÖZGÜR
ÖZEL (Manisa) – Estağfurullah; görevimiz, yapacağız.
MUHAMMED
LEVENT BÜLBÜL (Sakarya) – Allah razı olsun, sağ olun.
Şimdi,
efendim, Milliyetçi Hareket Partisinin demin ifade ederken…
MUHARREM
VARLI (Adana) – Bir tarafları kaşınıyor onun ama Allah sonunu hayretsin. 
BURCU
KÖKSAL (Afyonkarahisar) - Ne diyorsun sen ya, ne diyorsun!
MUHAMMED
LEVENT BÜLBÜL (Sakarya) - Milliyetçi Hareket Partisinin tavrını, duruşunu ifade
ederken, biz… 
(CHP
ve MHP sıraları arasında karşılıklı laf atmalar)
ÖZGÜR
ÖZEL (Manisa) – Grup başkan vekilin konuşuyor.
BAŞKAN
– Değerli milletvekilleri karşılıklı olmasın… Lütfen… Lütfen, değerli
milletvekilleri… (CHP ve MHP sıraları arasında karşılıklı laf atmalar) 
Sevgili
milletvekilleri… Lütfen yerimize oturalım ve karşılıklı bağrışmayalım.
ÖZGÜR
ÖZEL (Manisa) - Sayın Başkan, çok özür dilerim, tabii böyle bir şeye izin
vermeyiz de oradan çok ağır bir sataşma var.
BURCU
KÖKSAL (Afyonkarahisar) – “Bir tarafları kaşınıyor.” diyor Sayın Başkan, resmen
tehdit ediyor.
BAŞKAN
– Bir dakika gürültü bitsin, sizi duyamıyorum Sayın Özel. Gürültü bitsin.
ÖZGÜR
ÖZEL (Manisa) – Sayın Başkan, sinkafa varan bir sataşma var, buna tavizsiz
olacağımızı söylediniz, siz yapın görevinizi, söz hakkınıza saygı duyalım. Böyle
bir şey olmaz! 
BURCU
KÖKSAL (Afyonkarahisar) – “Bir tarafı kaşınıyor.” diyor. 
(CHP
sıralarından “Özür dilesin.” sesleri)
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mithat Sancar’ın, üslubun kişinin
karakterinin bir parçası olduğuna, milletvekilinin kullandığı sözler için önce
bireysel ardından grup başkan vekilinin sorumluluğunun olduğuna, bu da
yetmiyorsa İç Tüzük’ün kendisine verdiği yetkileri kullanacağına ilişkin
açıklaması
BAŞKAN
– Değerli milletvekilleri, üslup kişinin karakterinin bir parçasıdır. Ben
buradan milletvekillerine üslup dolayısıyla veya kullandıkları sözler
dolayısıyla özel bir hatırlatmada bulunmayı bile gereksiz bulurum. Eğer
kullanılan sözler İç Tüzük’ün disiplin hükümlerini açıkça ihlal eder nitelikte
ise ben kendim işlem başlatmam ama grup başkan vekillerinin talepleri üzerine
tutanaklar incelenir, eğer işlem yapmak gerekiyorsa o işlem yapılır. Ama, bu
tür yollara gerek kalmadan, birbirimize hitabımızda belli ölçüleri tutturmak
hepimizin başlıca sorumluluğudur, esasen bizlerin bireysel sorumluluğudur. Eğer
bu sorumluluğu yerine getirmekte sıkıntı çekiyorsak ya da gruplarda bu tür
konularda sorun yaratan milletvekilleri çıkarsa ikinci olarak grup başkan
vekillerinden bu konuda inisiyatif almalarını bekliyorum. Yani birleşimi
yöneten Meclis Başkan Vekilinin doğrudan müdahalesini talep etmeden önce
bireysel sorumluluk, ardından grup başkan vekillerinin sorumluluğu, bu
yetmiyorsa ben İç Tüzük’ün bana verdiği yetkileri kullanırım. Sonra, ara verdiğimizde
bu hususu bütün grup başkan vekilleriyle bir arada değerlendirmek isterim. 
Teşekkür
ederim. 
Sayın
Bülbül, sözlerinize devam edin lütfen. 
IV.- AÇIKLAMALAR (Devam)
16.- Sakarya Milletvekili Muhammed Levent Bülbül’ün, Milliyetçi Hareket
Partisinin “yolsuzluklar” adı altında yapılabilecek ne varsa her türlü
soruşturmada duruşunun net olduğuna, Türkiye’nin içinden geçtiği netameli
süreçte siyasi partilerin ortak millî tavır içerisinde yer almasını talep
ettiklerine, Cumhur İttifakı’nın Türkiye’nin dünyada süper güç hâline
gelebilmesi ülküsünü barındıran birliktelik olduğuna ilişkin açıklaması (Devam)
MUHAMMED
LEVENT BÜLBÜL (Sakarya) – Teşekkür ederim Sayın Başkanım. 
Milliyetçi
Hareket Partisi ilkeli ve seviyeli siyaseti Türkiye’de temsil eden bir siyasi partidir.
(CHP sıralarından “Seviye bu mu?” sesleri) Başkaları temsil etmez manasında
söylemiyorum, bu yanlış anlaşılmasın, herkes kendinden sorumlu. Milliyetçi
Hareket Partisinin, demin, geçmişten bugüne tavrını ortaya koymak adına da bazı
örnekler verdim. Milliyetçi Hareket Partisi olarak biz, vermiş olduğum bu
örneklerde görüldüğü gibi, bu baltayı, satırı veyahut da bu adalet önünde hesap
verme meselesini kendimize hiçbir ön şart olmaksızın reva görmüş bir hareket
olarak bizi başka şeylerle sınamanın herhangi bir imkânı var mı? Bu noktada,
Milliyetçi Hareket Partisinin, Türkiye’de “yolsuzluklar” adı altında
yapılabilecek ne varsa her türlü sorgulamada, her türlü soruşturmada tavrı
nettir, duruşu nettir. Hukukun üstünlüğü çerçevesinde, daha öncesinde de sayın
bakanların, bahsedilen o 4 bakanın geçmişte Yüce Divana sevkiyle alakalı olarak
Milliyetçi Hareket Partisinin karşı bir tavrı olmamıştır. Şimdi, bununla
alakalı olarak Milliyetçi Hareket Partisinin şu an içerisinde bulunduğu süreci,
bu manada zora sokacak veyahut da buradan “Hadi bakalım, hodri meydan!” diyecek
bir tavır yok; Milliyetçi Hareket Partisi o konuda nettir. Milliyetçi Hareket
Partisi, Türkiye’nin şu an içerisinde bulunmuş olduğu süreçte önceliklerini
ortaya koymaktadır, mücadele edilmesi gereken hususları ifade etmektedir… 
(Mikrofon
otomatik cihaz tarafından kapatıldı) 
BAŞKAN
– Devam edin Sayın Bülbül.
MUHAMMED
LEVENT BÜLBÜL (Sakarya) - …Türkiye’nin içinden geçtiği netameli süreçte sadece
kendisinin değil, burada bulunan bütün siyasi partilerin ortak bir millî tavır
içerisinde yer almasını talep etmektedir. Önümüzde bu kadar büyük sıkıntıların
olduğu bir aşamada, Türkiye’de bu hadiseler meydana gelirken, terörle
mücadelenin en yoğun olduğu bir dönemde sanki Türkiye güllük gülistanlıkmış gibi
veya Türkiye’de bu manada birtakım acılar yaşanmıyor veya Türkiye’nin
geleceğiyle alakalı büyük tehlikeler ortaya çıkmıyormuş gibi, devamlı bunlar
meydana geldiği zaman, konuşmalar meydana geldiği zaman “Siz dünü hatırlıyor
musunuz?” göndermelerini yapıp bugüne dair tek kelime sarf etmemektir bizim
asıl itirazımız olan husus, bu konularda oyalanmaktır veya suskun kalmaktır.
Türkiye’de Atatürk’ün kurmuş olduğu parti olmakla övünürken aynı zamanda bu
memlekete yönelen tehlikelere karşı aynı Atatürk gibi, büyük bir cesaretle ve
büyük bir celadetle hareket edecek bir yapıyı biz arzu ediyoruz.
(Mikrofon
otomatik cihaz tarafından kapatıldı) 
BAŞKAN
– Sözlerinizi bağlayın lütfen Sayın Bülbül.
MUHAMMED
LEVENT BÜLBÜL (Sakarya) – Bizim bu noktadaki, Cumhuriyet Halk Partisine
söylediğimiz, ifade ettiğimiz hususlar bunlardır. 
Evet,
Cumhur İttifakı vardır; Cumhur İttifakı, Türkiye’nin bekasına yönelen
tehditleri savuşturmak, bunları ortadan kaldırmak ve Türkiye’nin 2023, 2053,
2071 vizyonları çerçevesinde “lider ülke Türkiye” hâline gelebilmesi, dünyada
bir süper güç hâline gelebilmesi hedefini, ülküsünü barındıran bir
birlikteliktir. Şimdi, bunları “Bu birliktelik çerçevesinde oluyoruz.” deyip de
Türkiye'de Milliyetçi Hareket Partisinin ahlak ve faziletini sorguluyor olmayı
da hiçbir şekilde kabul etmemiz mümkün değildir. Efendim “Şurada flu, burada
flu…” Milliyetçi Hareket Partisi bu Meclis döneminde beraber hareket edeceği
yapıyı baştan deklare etmiştir, ortaya koymuştur, bu konuda da cesaret
göstermiştir. 
(Mikrofon
otomatik cihaz tarafından kapatıldı)
BAŞKAN
– Bağlayın lütfen Sayın Bülbül artık.
MUHAMMED
LEVENT BÜLBÜL (Sakarya) - MHP bu cesareti gösterirken Genel Kurulda sanki
beraber değilmiş gibi, kapı arkalarında yapmış oldukları ittifaklarla, illerde
yapmış oldukları ittifaklarla başka birtakım siyasi gündemler peşinde koşmayı
biz uygun görmüyoruz. Bu gündemler milletimizden gizli bir şekilde yürütülemez.
Biz her şeyimizi açık bir şekilde, net bir şekilde ortaya koyuyoruz. Genel
Başkanımızın sözünün de sonuna kadar arkasındayız, bizim de tavrımız budur. Bu
noktada diyebileceğimiz başka bir söz yoktur. (MHP ve AK PARTİ sıralarından
alkışlar)
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, size söz vereceğim ama karşılıklı olmaması için diğer grup başkan
vekillerinin de söz talepleri var, önce onlara söz vereceğim.
Sayın
Bilgen, söz talebiniz vardı. 
Sizin
de Sayın Zengin, size de söz vereceğim.
Buyurun
Sayın Bilgen.
17.- Kars Milletvekili Ayhan Bilgen’in, Türkiye’nin 17-25 Aralık
konusunda uluslararası arenada zor duruma düşürüldüğüne ve toplantı gösteri
yürüyüşleriyle ilgili AİHM’de tazminata mahkûm edildiği çok sayıda dava
olduğuna, bütçe görüşmelerinin ruhu, saygınlığı açısından rücu davalarıyla
ilgili inandırıcı açıklamaların yapılmasının önemli olduğuna ilişkin açıklaması
AYHAN
BİLGEN (Kars) – Sayın Başkan, biz birkaç kez burada Yemen’le ilgili durumu
gündemleştirdik ve biraz önce de yine birinci gruptan kimi milletvekillerinin
Yemen’deki insanlık dramına dikkat çekmesi sevindirici ama galiba biraz geç. Yemen’le
ilgili yapılan bütün uyarılara rağmen, büyük ihtimalle -en azından genel,
yaygın kanaate göre- uzun süredir, işte, kralın ölümündeki yas ilanından tutun
yakın tarihlere kadar Suudi Arabistan’la dış politikada girilen ilişkinin bir
sonucu olarak orada ne yazık ki çok sayıda çocuğun ilaçsızlıktan, sağlıklı
gıdaya ulaşamamaktan hayatını kaybetmesi karşısında ciddi, etkin tepki verme
konusunda son derece geç kalınmıştır. Şu anda Körfez ülkelerinde Türkiye
kökenli ürünlere karşı boykot kampanyaları var, sosyal medyada görebilirsiniz,
elbette ki Kaşıkçı olayıyla ve daha önceki bazı olaylarla ilgili ama bu
konularda galiba daha ilkeli ve daha erken hareket etmek gerekiyor.
İkincisi
Sayın Başkan: Biraz önce tartıştığımız konuda yani 17-25 Aralık konusunda eğer
farklı hareket edilip hızlı davranılsaydı, bugün Zarrab, muhtemelen, Amerika’da
Türkiye'ye karşı kullanılan bir koz, bir rehine gibi olmayacaktı. Şimdi düşünün
ki ortağı Zencani İran’da yargılandı ve Türkiye'de ne kadar rüşvet dağıttığına
dair çok somut rakamlar telaffuz etti. İran, idam kararı aldı ama parayı tahsil
etmeden idam yapmama konusunda da net bir irade beyanında bulundu. Şimdi ne
olup bittiğini İran biliyor; Amerika muhtemelen biliyor, Zarrab ne kadar
konuştuysa ama biz, Türkiye'de, bu konuyu hâlâ ciddi biçimde konuşup kamuoyuna
bilgi vermiyoruz. Şimdi bunun güvenlikle, devlet sırrıyla bir izahı olabilir
mi? Bu, doğrudan doğruya aslında uluslararası arenada Türkiye'nin zor duruma
düşürülmesidir.
(Mikrofon
otomatik cihaz tarafından kapatıldı)
BAŞKAN
– Buyurun devam edin Sayın Bilgen.
AYHAN
BİLGEN (Kars) – Son olarak da Sayın Başkan, son derece somut, doğrudan bütçeyi
ilgilendiren bir konuya dikkat çekmek istiyorum. Şimdi toplantı gösteri
yürüyüşleriyle ilgili Türkiye'nin AİHM’de tazminata mahkûm edildiği çok sayıda
dava var. Tek tek dosya ayrımı yapmayacağım ama daha genelleyerek bu konuya
dikkat çekmek istiyorum. 2002 ile 2012 arasındaki başvuru rakamları Adalet
Bakanlığı tarafından cevaplanmış ama sonraki yıllara dair veriler son derece
düşük. Neredeyse her yıl artan sayılarda, son yıllarda on binleri bulacak
rakamlarda başvuru yapılıyor; iki binli rakamlarla başlamış, on binlerce
rakamlarda başvuru var. Türkiye'ye hükmedilen tazminat rakamları ilk yıllarda
yaklaşık 3-4 milyon avroyla başlamış, şu anda 6-7 milyon avro civarında -2015,
2016 yıllarında- Türkiye'ye tazminat hükmedilmiş. 
(Mikrofon
otomatik cihaz tarafından kapatıldı)
BAŞKAN
– Sözlerinizi bağlayın Sayın Bilgen.
AYHAN
BİLGEN (Kars) – Şimdi bu kadar büyük rakamlarla, tazminata mahkûm olmuş bir
ülkede, yine bu iktidar döneminde çıkartılmış, Avrupa Birliği süreciyle son
derece ilişkili ve yerinde bir karar olan rücu düzenlemesinin hayata
geçirilmemesi, uygulanmaması kabul edilebilir bir durum değildir. Bu konuda en
son açıklamayı Sayın Bozdağ Adalet Bakanlığı adına yapmış, yaklaşık 80 milyon
civarında rücuyla bir tahsilat yapıldığını… Yani ihlale sebebiyet veren kamu
görevlisinin bunun bedelini millete ödetmesi değil, kendisinin ödemesi
caydırıcılık açısından son derece önemli bir düzenlemedir. Sadece rakamlar
değildir önemli olan, elbette ki ihlallerdeki haksızlıkları telafi etmek
imkânsızdır ama bir de bunun yükünün millete ödetilmesi asla kabul edilemez bir
şey. En son, 2017 yılı sorulduğunda Maliye Bakanlığı ve Adalet Bakanlığı rücuyla
ilgili herhangi kayıt bulunamadığını, hesapların karıştığını beyan etmişler. Bu
konuda ciddi, inandırıcı bir açıklama yapılırsa sanırım, bütçe görüşmelerinin
ruhu, saygınlığı açısından önemli olacak.
Teşekkür
ediyorum.
BAŞKAN
– Teşekkürler Sayın Bilgen.
Sayın
Zengin...
18.- Tokat Milletvekili Özlem Zengin’in, Kocaeli Milletvekili Fatma
Kaplan Hürriyet’in yaptığı açıklamasındaki bazı ifadelerine ve 17-25 Aralıkla
ilgili İstanbul Cumhuriyet Başsavcılığının takipsizlik kararı verdiğine ilişkin
açıklaması
ÖZLEM
ZENGİN (Tokat) – Sayın Başkan, çok değerli milletvekilleri; Sayın Başkan,
tabii, konuşulurken birden fazla konuda aslında cevaba ihtiyaç duyuyoruz ama
uzatmamak adına arka arkaya söz almayı tercih etmiyorum. O yüzden, iki konuya
dair açıklama yapmak istiyorum. 
Bunlardan
bir tanesi: Sayın Hürriyet konuşmasını yaparken gazilikle alakalı açıklamalarda
bulundu. Öyle zannediyorum her birimiz için hem gazilik hem şehitlik çok önemli
bir vakıa, Türkiye’de bir vakıa ve hepimizin çok önemsediği bir mesele. Bizim
açımızdan bakıldığı zaman, şehitler arasında bir kategorik sıralama asla
olamaz, gazilik için de aynen bu böyledir. Gaziliğin şartları zaten kanunen
belli, keyfî bir uygulama olamaz. Ana hatlarıyla muharip gaziler var, savaşta
“gazi” unvanını alanlar; bir de malul gaziler var. Bu tartışmanın malul
gazilikten çıktığı kanaatindeyim fakat tartışılacak bir mevzu yok çünkü konu
çok net. 15 Temmuzla alakalı çıkmış bir kanun hükmünde kararname var, 675
sayılı Kanun Hükmünde Kararname ve devamında da 684 sayılı Kanun Hükmünde
Kararname var. Daha sonra da bunlar kanunlaştı ve zaten hepsini içeren bir
kanun buradan geçti, 3713 sayılı Kanun. Bu kanunda kimlerin gazi olacağı ve
nasıl olacağı zaten belirtiliyor. Yani Sosyal Güvenlik Kurumunun bir çerçevesi
var -belli bir oranda bir bedensel engelinizin olması gerekiyor- bunun
şartları, nasıl oluşacağı tanımlanıyor; bunlara haizseniz siz ancak “gazilik”
unvanı alabiliyorsunuz. “Gazilik” unvanı dalga geçilecek bir unvan değil. Hiç
kimse tırnağı çizildi diye bu ülkede gazi olmadı ve olamaz, fevkalade sıkı
şartları var. O sebeple ben bu konuyu konuşurken ciddiyetle konuşmamız
gerektiğini düşünüyorum ve ayrıca bu konuda insanlar arasında incitici bir
ayrıma gitmeyi çok sıkıntılı buluyorum.
Şimdi,
diğer mesele de tabii ki 17-25 meselesi. Yani, artık yeni gündem bulamayınca
dön dolaş, eski konuları tekrar ısıt ısıt bir daha konuş. 
Şimdi,
burada mesele şudur: Bir defa geriye dönük olarak elimizde çok belirgin bir şey
var. 
(Mikrofon
otomatik cihaz tarafından kapatıldı) 
BAŞKAN
– Buyurun. 
ÖZLEM
ZENGİN (Tokat) – Çok belirgin kullanacağımız, hukuk önünde netleşmiş konular
var. 17-25 meselesi de aynen böyle. İstanbul Cumhuriyet Başsavcılığının -tarih
de söylüyorum- 18/10/2014 tarihinde verdiği tam 60 sayfa -eğer okumaya
üşenmezlerse- bir takipsizlik kararı var. Bu takipsizlik kararına binaen yine
burada, Meclisimizde Milletvekilimiz Sayın Hakkı Köylü’nün Başkanlığını
yaptığı, o zamanki iktidar partisinden 9 ve 5 muhalefet milletvekilinden oluşan
Meclis soruşturma komisyonu Yüce Divana göndermeme kararı aldı. Bu kararı
alırken de biraz evvel bahsettiğim 2014 tarihli Cumhuriyet Başsavcılığının
verdiği takipsizlik kararına istinaden bunu yaptı.
Bu
kararın çok önemli bir özelliği vardı, karar şuna dayanıyordu, bunu muhakkak
söylemek istiyorum: Bu konuyla alakalı, 17-25’le alakalı fiziki takip, ses
kaydı, dinleme, dijital verilerin tamamının sahte olarak üretildiğine karar
verdi.
Şimdi
sayın grup başkan vekili konuşurken o zamanki haberleri falan gösteriyor ve
sanki bir vakıa var, bunların dinlemesi usulsüz…
(Mikrofon
otomatik cihaz tarafından kapatıldı) 
ÖZLEM
ZENGİN (Tokat) – Bir kez daha rica ediyorum. 
BAŞKAN
– Buyurun. 
ÖZLEM
ZENGİN (Tokat) – Bir vakıa var da bunların dinleme kayıtları usulsüzmüş gibi
davranıyor. Oysa ki tamamen -bir daha söylüyorum- ses kayıtlarının, dijital
verilerin, bunların hepsinin sahte olarak üretildiğine karar verildi ve şöyle
üretildiğine karar verildi, kendileri de herhâlde “Hayır.” demeyeceklerdir:
Ergenekon ve Balyoz davalarında olduğu gibi…
ÜNAL
DEMİRTAŞ (Zonguldak) – Paralar nerede, paralar? 
ÖZLEM
ZENGİN (Tokat) – Çok sakin ve ciddice anlatıyorum, bitirdikten sonra
söylersiniz lütfen. 
BAŞKAN
– Siz devam edin Sayın Zengin. 
ÖZLEM
ZENGİN (Tokat) – Aynen Ergenekon ve Balyoz davalarında olduğu gibi, tüm
bunların da Zekeriya Öz ve ekibi FETÖ’cü hâkim ve savcılar tarafından bu
dijital verilerin sahte olarak üretildiğine karar verildi.
Tabii,
hatırlayacaklardır, Sayın Kılıçdaroğlu grupta bunları dinletmişti, çok büyük
bir marifet olarak bunları dinletmişti; onu da hatırlatmak istedim buradan.
Velhasılıkelam,
hukuk önünde bir suç olmadığı çok aleni olarak ortaya çıkmış bir konudan bir
siyasi rant üretmeyi, biraz böyle esnafın eski borç defterlerini karıştırmasına
benzettiğimi de belirtmek isterim. 
Teşekkür
ederim. (AK PARTİ sıralarından alkışlar) 
BAŞKAN
– Teşekkürler. 
Sayın
Özel, söz vereceğim, bir kısa açıklama yapmama izin verin lütfen. 
V.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Mithat Sancar’ın, gündeme
getirilen konuları bütün boyutlarıyla ortaya koyma gibi bir amaç güdülürse
bütçe görüşmelerini sürdürme imkânının olmadığına ilişkin açıklaması
BAŞKAN
– Şimdi, bu konuların her biri saatlerce tartışılabilecek, belki günlerce
tartışılması gereken konulardır. Yani bu konularda söz alındığında bütün
boyutlarıyla ortaya serme gibi bir amaç güdülürse bütçe görüşmelerini yürütme
imkânımız olmaz. Elbette grup başkan vekilleri kendi tarzlarını kendileri
belirler, içeriği de kendileri belirler ama benim önerim, 60’a göre söz talebi
çerçevesinde temel pozisyonların anlaşılır bir biçimde ortaya konulması,
karşılıklı tartışmaya yol açmayacak bilgilerin aktarılması şeklinde
kullanılmasıdır. Aksi takdirde, burada dile getirilen konuların her biri,
dediğim gibi, zaten bu Mecliste günlerce, belki aylarca tartışıldı; bunları İç
Tüzük 60 çerçevesindeki söz hakkı içine, söz süresi içine sığdırmamız mümkün
değil, belli bir noktada kesmek zorunda olduğumun da farkındasınızdır. Bu
konuda da sizden, yine, iş birliği ve anlayış rica ediyorum. 
Buyurun
Sayın Özel. 
IV.- AÇIKLAMALAR (Devam)
19.- Manisa Milletvekili Özgür Özel’in, “Tırnağı çizilse gazi
sayılacak.” ifadesinin Binali Yıldırım’a ait olduğuna, 15 Temmuz gazilerinin
yararlandığı haktan terörle mücadele eden gazilerin de yararlanması gerektiğine,
Sakarya Milletvekili Muhammed Levent Bülbül’ün “Genel Başkanımızın sözünün de
sonuna kadar arkasındayız.” ifadesine ilişkin açıklaması
ÖZGÜR
ÖZEL (Manisa) – Kısa kısa ve yeni bir tartışma yaratmadan şunu söyleyeyim:
“Tırnağı çizilse gazi sayılacak.” ifadesini eleştirdi ama ifade bize ait değil,
Binali Yıldırım’ın bizatihi ifadesidir. 
ÖZLEM
ZENGİN (Tokat) – Ona da söyledim. 
ÖZGÜR
ÖZEL (Manisa) – Karşılığı da şudur: Kanun hükümde kararnamede yüzde 1 sınırı
bile yoktur gazilik için ama diğer gazilerde yüzde 40 sınırı var. Türkiye'de 19
bin kişi kimi iki ciğerinin arasında kurşunla, kimi omuriliğinin içinde
şarapnelle yüzde 36’da, 38’de kalmış, gazi sayılmıyor ama 15 Temmuzda bu yok.
Biz demiyoruz ki 15 Temmuzdakiler gazi sayılmasın. Biz diyoruz ki bu haktan
terörle mücadele eden diğer gazilerimiz de yararlansın. Konu bu kadar basit. 
Diğer
nokta: Tartışma, delilerin hukuka uygun toplanıp toplanmadığı tartışması ama
esas nokta şu: O kasa kasa paralara önce “FETÖ koydu.” denildi. FETÖ koyduysa
Hazineye irat kaydedilecekti ama onlar, daha sonra faiziyle iade edildi. Bu da
esas meselenin içinde rüşvet, hırsızlık, pislik olduğunu ama delillerin
toplanış şeklinden dolayı hükümsüz delil olduğunu ortaya koydu. 
Son
olarak, biraz önce Sayın Bülbül’ün söylediği şu şey gerçekten altını çizmeye
değer, diyor ki: “MHP’nin içinde bulunduğu süreci zora sokmak için söylüyor
bunu.” Yani bugünkü yerel seçim ittifakı… 301 tane imzayla bu 4 bakan ki… “Biz
o 4 bakanın suçsuzluğuna inandık.” dese ben bir şey demem ama “Sözümüzün arkasındayız.”
dedi diye, 4 bakanın resminin üstüne “Hırsız var.” deyip kurumsal toplantı
yaptılar diye diyorum. O da diyor ki: “Bizim yereldeki ittifakımız daha
önemli.” Yolsuzlukla mücadele… Diyor ki: “Terörle mücadele var, güllük
gülistanlık değil.” Sizin o zaman “Yüce Divana gitsin diye oy kullandık.”
dediğiniz süreçte de bu ülkede şehitler geliyordu, gaziler vardı. Tutarlılıksa,
terörle mücadele yolsuzlukla mücadeleye engel olursa esas o zaman terörün
kaynağına gidemezsiniz. O yolsuzlukla mücadelenin içinde kara para var,
uyuşturucu ticareti var; birtakım suçluların birilerinin önüne yatması,
delilleri örtbas etmesi var.
(Mikrofon
otomatik cihaz tarafından kapatıldı) 
BAŞKAN
– Buyurun. 
ÖZGÜR
ÖZEL (Manisa) – Terörle mücadelenin en büyük zaafa uğrayacağı yer, yolsuzlukla
mücadele etmeme noktasındaki tavırdır.
Bundan
sonra da son olarak şunu söyleyeyim -bize söylediği o kadar ağır sözlerden
sonra “tutarsızlık” falan- diyor ki: “Genel Başkanımızın her sözünün, her
tavrının arkasındayız bu konuda.” O konudaki her sözünden, tavrından bir iki
tane söyleyeyim, geçmişte ne söylediğine bakın Sayın Bahçeli’nin: “Yeni
Türkiye, şerefsizliğin kürsüye çıkması, başkanlığın rütbe olmasıdır.” demiş.
Demiş ki: “Devletin kasasını zimmetine geçirirken basılmış bir adamdan Cumhurbaşkanı
olmaz.” “Şerefini gömlek gibi giyip çıkaran, tarafsızlık yeminini ampul gibi
yakıp söndüren bir şahsiyet, Türkiye'ye istikamet çizemez.” demiş. Bu tavrın mı
arkasındasınız, bu ittifakın mı arkasındasınız? 
Saygılar
sunuyorum. (CHP sıralarından alkışlar)
BAŞKAN
– Teşekkürler Sayın Özel.
MUHAMMED
LEVENT BÜLBÜL (Sakarya) – Sayın Başkan…
BAŞKAN
– Sayın Bülbül, söz vereceğim ama biraz önce yaptığım hatırlatmayı lütfen
dikkate alalım, aksi takdirde ara vermek zorunda kalacağım. 
Son
olarak söz talebinizi karşılayacağım, sonra da ara vereceğim.
Ara
verme isteğimin nedenini de açıklayayım ki araya biraz nefes alma süresi
girsin. Bu Mecliste sadece bizler çalışmıyoruz değerli arkadaşlar; emekçiler
var, stenograflar var, burada kavaslar var, yasama uzmanları var ve sizler eğer
acıkmışsanız arada gidip yemek yiyebiliyorsunuz, başka ihtiyaçlarınızı
karşılayabiliyorsunuz ama bu arkadaşlarımız ancak verdiğimiz aralarda nefes
alabiliyorlar. O nedenle son olarak sizlere sözlerinizi bitirmek üzere birer ya
da en fazla ikişer dakika süre tanıyayım, sonra ara vereyim.
Buyurun
Sayın Bülbül. 
20.- Sakarya Milletvekili Muhammed Levent Bülbül’ün, 17-25 Aralıkla
alakalı süreçlerin devam ettiğine ve Reza Zarrab’ın suistimali varsa hesabının
Türk mahkemelerinde görüleceğine, Milliyetçi Hareket Partisinin Meclis
soruşturma komiyonunda bakanların Yüce Divana sevki yönünde tavır ortaya
koyduğuna ilişkin açıklaması
MUHAMMED
LEVENT BÜLBÜL (Sakarya) – Sayın Başkanım, teşekkür ederim. 
Şimdi,
bizim yerel ittifakı önemseyerek bunların araştırılmasına karşı çıkmamız gibi
bir durum söz konusu değildir. 
ÖZGÜR
ÖZEL (Manisa) – 301 imzayı atalım.
METİN
NURULLAH SAZAK (Eskişehir) – Sus, dinle be! Dinle!
MUHAMMED
LEVENT BÜLBÜL (Sakarya) – Şimdi, bir dakika…
ÖZGÜR
ÖZEL (Manisa) – Niye “be” diyorsun, niye kabalaşıyorsun?
METİN
NURULLAH SAZAK (Eskişehir) – Dinle!
ÖZGÜR
ÖZEL (Manisa) – Niye kabalaşıyorsun?
MUHAMMED
LEVENT BÜLBÜL (Sakarya) – Arkadaşlar, bir müsaade edin, bana bir müsaade edin…
Bir dakika, arkadaşlar, lütfen… Lütfen…
301…
Şu an itibarıyla sizin bahsettiğiniz 105’inci madde Cumhurbaşkanının yargılanma
süreci. 
ÖZGÜR
ÖZEL (Manisa) – Bakanların da var. 
MUHAMMED
LEVENT BÜLBÜL (Sakarya) – 106, bakanlar ve Cumhurbaşkanı yardımcılarını
kasteden 106.
ÖZGÜR
ÖZEL (Manisa) – Öyle dedik zaten. 
MUHAMMED
LEVENT BÜLBÜL (Sakarya) – 106’ncı maddede soruşturma açılabilmesi noktasında
diyorsunuz. 
Şimdi
daha önce ifade edildiği gibi, bunlar bir soruşturma komisyonuna konu olduğu
zaman, bu meselede Milliyetçi Hareket Partisinin tavrı Meclis tutanaklarındadır.
Milliyetçi Hareket Partisi bu meselenin araştırılmasını talep edenlerdendir. O
noktadaki tavrımızı yinelemekte fayda gördüm ve ifade ettim. 
Bunun
dışında, bu soruşturulmasında kovuşturmaya yer olmadığına dair karar çıktıktan
sonra soruşturmayla ilişkili olarak, bununla alakalı Meclisin vermiş olduğu bir
karar var. Artı, bu kararın dışında bakanlarla alakalı kayıtlar, sonradan
oluşturulan, sahtelik iddiası olan, sahte olduğu ifade edilen kayıtların
dışında eğer paralarla alakalı bir sıkıntı varsa Milliyetçi Hareket Partisinin
burada dediği çok net: Reza Zarrab getirilsin ve yargılansın, bağımsız Türk
yargısının önünde yargılansın. O paraları teslim alan Reza Zarrab değil mi?
Değil mi? Reza Zarrab. 
ÖZGÜR
ÖZEL (Manisa) – Tamam, o zaman 4 bakan için niye oy kullanmıyorsunuz?
MUHAMMED
LEVENT BÜLBÜL (Sakarya) – Reza Zarrab. Öbürleri kayıt, bakanlarınkisi ses
kaydı.
ÖZGÜR
ÖZEL (Manisa) – Adam Ankara’da… 
MUHAMMED
LEVENT BÜLBÜL (Sakarya) – Bakanlarınkisi ses kaydı. 
ÖZGÜR
ÖZEL (Manisa) – Adam Amerika’da.
MUHAMMED
LEVENT BÜLBÜL (Sakarya) – Vesair deliller, bunların sahteliğiyle alakalı
mahkemeye, savcılığa intikal etmiş ve bu noktada çıkmış bir karar var. 
ÖZGÜR
ÖZEL (Manisa) – Yeni delil durumu var diyorsun, doğru.
MUHAMMED
LEVENT BÜLBÜL (Sakarya) – Ama ben diyorum ki bunun ilerisinde bir şey
söylüyorum size, bunun ilerisinde bir şey söylüyorum. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Bülbül.
MUHAMMED
LEVENT BÜLBÜL (Sakarya) – Reza Zarrab Türkiye’ye getirilsin ve Türkiye’de yargılansın.
Türkiye’de yargılandığı zaman, sizin dayanak olarak kabul ettiğiniz “Hazineye
irat olarak kaydedilirdi şimdi niye böyle oldu?”nun sorusunun cevabı Reza
Zarrab’ın yargılanmasıyla ortaya çıkacaktır ve arkasından, o süreç de sonu
nereye gidiyorsa gitsin sonuna kadar gidilip herkesten hesap sorulacağı bir
süreç olmalıdır. Bu tavrımız da nettir. Ama Reza Zarrab’ın sahte mahkemelerde
yargılanma sürecine karşı tavrımızı da bu arada ifade etmiş bulunuyoruz.
Türkiye’de yargılanmalıydı ve yargılanmalıdır. 
Ve
ben şunu söylüyorum: Gün gelecek Reza Zarrab Türk mahkemeleri önünde hesap
verecektir. Bunun günü gelecek.
Şimdi,
Milliyetçi Hareket Partisi…
ÖZGÜR
ÖZEL (Manisa) – Gün bugündür; 4 bakanı yargılayabiliriz, 4 bakanı; gün
bugündür.
MUHAMMED
LEVENT BÜLBÜL (Sakarya) – Hayır efendim. 4 bakanla alakalı…
ÖZGÜR
ÖZEL (Manisa) – Gün bugündür.
MUHAMMED
LEVENT BÜLBÜL (Sakarya) – Sizin dayanağınız 4 bakan meselesi değil. 17-25’le
alakalı mesele nedir, ortaya çıkacak. 
Bu
arada, bu 17-25’i bu şekilde uygulayan, bu operasyonu yapan ve bu sahte
delilleri üretenlerle alakalı olarak da gereğinin yapılacağı bir sürecin
içindeyiz.
(Mikrofon
otomatik cihaz tarafından kapatıldı) 
MUHAMMED
LEVENT BÜLBÜL (Sakarya) – Açar mısınız efendim.
BAŞKAN
– Buyurun, bağlayın ama lütfen Sayın Bülbül.
MUHAMMED
LEVENT BÜLBÜL (Sakarya) – Efendim, bağlamaya çalışıyorum ama önemli ifadeler.
BAŞKAN
– Tamam. 
MUHAMMED
LEVENT BÜLBÜL (Sakarya) – Şimdi, 17-25 Aralık eğer bir operasyonsa, bir
komploysa, bir FETÖ tezgâhıysa –ki bugün böyle olduğu ortaya çıkmış durumda-
bununla alakalı da süreçler şu an devam etmektedir. Bununla alakalı ortaya
çıkacak olan gerçekler ışığında, Allah nasip ederse, bu mesele de eğer Reza
Zarrab’ın bir suistimali varsa, rüşvete bulaşmışsa, rüşvete bulaştırdıysa,
bunun hesabı da Türk mahkemelerinde görülür.
Bakanlarla
alakalı kurulan soruşturma komisyonunda yapılan soruşturmada Milliyetçi Hareket
Partisinin tavrı nettir. 
Orada
yazan… Ne diyor? 
ÖZGÜR
ÖZEL (Manisa) – “Hırsız var.” diyor. 4 bakan resmi koymuşsunuz.
MUHAMMED
LEVENT BÜLBÜL (Sakarya) – “Yolsuzlukla Mücadele Haftası.”
ÖZGÜR
ÖZEL (Manisa) – Tavır sürüyorsa hodri meydan! 
MUHAMMED
LEVENT BÜLBÜL (Sakarya) – Tavır aynen devam ediyor.
ÖZGÜR
ÖZEL (Manisa) – Tavır sürüyorsa hodri meydan! 4 bakana “Hırsız var.” yazmış. 
MUHAMMED
LEVENT BÜLBÜL (Sakarya) – Hayır…
BAŞKAN
– Lütfen karşılıklı konuşmayalım değerli grup başkan vekilleri, lütfen…
MUHAMMED
LEVENT BÜLBÜL (Sakarya) – Sayın Başkan, biz tavrımızın devamlılığını Mecliste
soruşturma komisyonunda bu bakanların Yüce Divanına sevki yönünde tavır koyarak
zaten göstermişiz.
(Mikrofon
otomatik cihaz tarafından kapatıldı) 
CEMAL
ENGİNYURT (Ordu) – Özgür Bey, sana…
BAKİ
ŞİMŞEK (Mersin) – 24 Hazirandan sonra niye bu kadar görüştünüz AK PARTİ’yle?
MUHAMMED
LEVENT BÜLBÜL (Sakarya) – Bir saniye… Bir saniye… Ben konuşuyorum ya! Müsaade
edin ya!
BAŞKAN
– Değerli arkadaşlar, lütfen sakin olalım, yerimize oturalım. 
Son
bir dakika tanıyayım Sayın Bülbül ve artık, lütfen, bağlayın.
MUHAMMED
LEVENT BÜLBÜL (Sakarya) – Milliyetçi Hareket Partisinin o dönemki tavrı, oraya
yansıyan tavrı neyse yüce Meclise yansıyan tavrı da o olmuştur. 
Milliyetçi
Hareket Partisi o soruşturma komisyonunda Yüce Divana sevk edilip aklanmaları
yönünde tavır göstermiştir, yargılanmaları yönünde tavır göstermiştir. Bu tavrımızın
daha ne kadar sorgulanabilir olduğunu anlayabilmiş değilim. 
Bunun
yanı sıra, yerel seçimlerle alakalı olarak “Bu meseleleri bir ittifaka kurban
ediyorsunuz.” demek bir bühtandır.
ÖZGÜR
ÖZEL (Manisa) – Sen dedin. 
MUHAMMED
LEVENT BÜLBÜL (Sakarya) – Milliyetçi Hareket Partisine hakarettir, bunu asla ve
asla kabul etmeyiz. Milliyetçi Hareket Partisi Adana Büyükşehir Belediyesini
daha yeni aldığı dönemde, birtakım şayiaları çıktığı anda, daha tek bir tane
büyükşehir belediyemiz olmasına rağmen -Adana Milletvekiliniz yanınızda
oturuyor- benim Genel Başkanım kalkıp “Aklan, hukuk önünde hesap ver, ondan
sonra gel.” diyebilmiştir. Bunu söyleyebilecek ciğer kimde var? (MHP
sıralarından alkışlar)
(Mikrofon
otomatik cihaz tarafından kapatıldı)
MUHAMMED
LEVENT BÜLBÜL (Sakarya) – Efendim, son kez açın, toparlayacağım. 
BAŞKAN
– Teşekkürler Sayın Bülbül ama bu 6’ncı kez. 
ÖZGÜR
ÖZEL (Manisa) – Sayın Başkan…
MUHAMMED
LEVENT BÜLBÜL (Sakarya) – Son kez açın, toparlayacağım.
BAŞKAN
– Tamam ama lütfen bağlayın çünkü her grup başkan vekiline bu kadar süre
verirsem bu oturum çok uzar. 
Buyurun
ama son bir dakika, bağlayın lütfen. 
MUHAMMED
LEVENT BÜLBÜL (Sakarya) – Efendim, şimdi, söylenen bir şey varsa partim adına
bunlara da cevap vermem lazım. 
BAŞKAN
– Bir dakika bekleyin Sayın Bülbül, baştan başlatacağım sürenizi. 
MUHAMMED
LEVENT BÜLBÜL (Sakarya) – Teşekkür ederim. 
BAŞKAN
– Doğrudur ama şunu söylüyorum: İç Tüzük’ün 60’ıncı maddesi çerçevesinde bu
konuları tüketmeye çalışırsak bir sonuç alamayız. Hani, ben siz bitirmeden
sözünüzü kesmeyi prensip olarak zaten doğru bulmuyorum, yapmıyorum da ama
sizden anlayış bekliyorum, bütün grup başkan vekillerinden. 
Buyurun.

MUHAMMED
LEVENT BÜLBÜL (Sakarya) – Çok teşekkür ederim.
Efendim,
biz üslup olarak polemik açan değil, meselelere açıklık getirmeye çalışan bir
anlayışla Mecliste faaliyet göstermeye çalışıyoruz. 
BAŞKAN
– Doğrudur ama İç Tüzük 60’ıncı madde çerçevesinde konuşuyoruz. 
Buyurun.

MUHAMMED
LEVENT BÜLBÜL (Sakarya) – Şimdi, burada, bizim önümüze konulup gösterilen
şeylere bakıldığında Milliyetçi Hareket Partisinin duruşunu burada
sorgulamayız. Milliyetçi Hareket Partisi o duruşunun gereğini, o gösterdiğiniz
yazıların gereğini Mecliste soruşturma komisyonunda göstermiş olduğu tavırla
göstermiştir. 
ÖZGÜR
ÖZEL (Manisa) – Şimdi imkânın var. O zaman gücün yetmedi, şimdi gücün var.
Hadi… 
METİN
NURULLAH SAZAK (Eskişehir) – Dinle, dinle!
MUHAMMED
LEVENT BÜLBÜL (Sakarya) – Milliyetçi Hareket Partisi… O bakanlarla alakalı
verilmiş olan karar ve arkasından soruşturma komisyonunda ortaya çıkan
gerçekler ki bu kayıtların sahteliğinin tamamen ortaya çıktığı bir ortamda,
bunun bir FETÖ operasyonu olduğunun ortaya çıktığı bir ortamda, Milliyetçi
Hareket Partisinin bu konuda bakışını değerlendirip arkasından bu işin
soruşturmasıyla ilgili olarak daha 2018 yılı içerisinde Reza Zarrab’la ilgili
serdettiği görüşler önemsenmeli. Bu işin düğümü, bu işte ne olacağı…
(Mikrofon
otomatik cihaz tarafından kapatıldı)
MUHAMMED
LEVENT BÜLBÜL (Sakarya) - Vermeyecek misiniz efendim?
BAŞKAN
– Artık açmayayım Sayın Bülbül, anlayış gösterin lütfen. Tamamlayın.
Ayrıca,
grubunuzun konuşmaları var bugün. Daha sıra gelmedi size, orada tamamlanır.
MUHAMMED
LEVENT BÜLBÜL (Sakarya) - Bu işin neticesinde ne olacağı o yargılamalar
neticesinde ortaya çıkacaktır.
BAŞKAN
– Şimdi, sırasıyla, Sayın Bilgen, söz talebiniz var mı?
ÖZGÜR
ÖZEL (Manisa) - Sayın Başkan, bir soru sordu, bir cümle söyleyeceğim.
BAŞKAN
– Bir dakika Sayın Özel, söz vereceğim ama sizden söz istiyorum.
ÖZGÜR
ÖZEL (Manisa) - Sadece bir dakika…
BAŞKAN
- Sadece en fazla iki dakika Sayın Zengin ve Sayın Özel. Yoksa ara vereceğim.
Bu konuda mutabık kalalım, söz vereyim çünkü çok uzadı bu.
ÖZGÜR
ÖZEL (Manisa) - Sadece bir…
BAŞKAN
– Buyurun Sayın Özel.
Sonra
Sayın Zengin. İki dakikadan fazla söz vermeyeceğim.
21.- Manisa Milletvekili Özgür Özel’in, Sakarya Milletvekili Muhammed
Levent Bülbül’ün yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) - Sayın Başkan, soru olduğu için soruya cevap: AKP’den
devşirdiğiniz Büyükşehir Belediye Başkanını yargıya teslim ettiniz ya, “Bu
yürek kimde var?” O yürek, ondan yıllar önce İSKİ yolsuzluğu ortaya çıktığında
yolsuzluğa bulaşanları kulağından tutup kendisi yargıya teslim eden CHP’de var
o yürek, onu bir kere bilin. (CHP sıralarından alkışlar) 
KEMAL
ÇELİK (Antalya) – Etmedi, etmedi. Hayır etmedi.
ÖZGÜR
ÖZEL (Manisa) - İki: Şimdi bir yürek aranıyor, bir yürek. Dün “hırsız” dediği 4
bakana “yargılansın” diye oy kullanmış, gücü yetmemiş, AKP çoğunluktaymış,
düşmüş. Şimdi AKP azınlıkta ama siz -aynı çizgide durduğunuzu söylüyorsunuz- oy
verecek olursanız yargılanma yolu 4 bakana açılacak. Bu yürek kimde var
beyefendi, bu yürek kimde var?
Sağ
olun. (CHP sıralarından alkışlar) 
BAŞKAN
– Sayın Zengin…
22.- Tokat Milletvekili Özlem Zengin’in, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
ÖZLEM
ZENGİN (Tokat) – Valla yürek tartışmasını bilmiyorum ama bir matematik hatası
var. Yani burada biz çoğunluktayız. Nerede azınlık, ben anlayamadım yani. AK
PARTİ her şeyiyle Meclisin çoğunluk partisidir. O yüzden, ister yüreğiniz var
ister yok, ne varsa getirin, biz sonuna kadar grubumuz olarak her şeyin
arkasındayız.
Şimdi,
şunu söyleyeceğim: Sayın Özel konuşmasında, argümanlarını, kendi iddiasını
desteklemek için yanlış bir şekilde, yanlış bir zeminde kullanıyor.
Bahsettiğiniz bir tek para bulunmuştur. O para da Üsküp, Makedonya’daki Balkan
Üniversitesi için olan bir para ve bu paranın…
ALİ
MAHİR BAŞARIR (Mersin) – Evde ne işi var?
ÖZLEM
ZENGİN (Tokat) – Doğru, bunda haklısınız. Evde ne işi var? Hakikaten, aynen
öyle.
Ama
nihayetinde mahkeme, bu paranın Üsküp Makedonya’daki üniversite için, Balkan
Üniversitesi için…
HAYDAR
AKAR (Kocaeli) – Evde ne işi var, evde?
ÖZLEM
ZENGİN (Tokat) – Ya, lütfen, arkadaşım, rica ediyorum.
BAŞKAN
– Değerli arkadaşlar, bir bırakın, sayın grup başkan vekili sözünü tamamlasın.
ÖZLEM
ZENGİN (Tokat) – Balkan Üniversitesi için olduğuna karar veriyor -Türkçe
konuşuyorum- o sebeple faiziyle beraber…
HAYDAR
AKAR (Kocaeli) – Genel Müdür kendi bankasına güvenememiş.
ABDULLAH
GÜLER (İstanbul) – Haydar ağabey, ya bir dinle!
BAŞKAN
– Siz de oturun lütfen.
ÖZLEM
ZENGİN (Tokat) – Arkadaşınıza bir şey söyler misiniz Sayın Özel?
BAŞKAN
– Buyurun Sayın Zengin.
ÖZLEM
ZENGİN (Tokat) – Üniversitenin parası olduğuna mahkeme karar veriyor, o sebeple
paranın faiziyle iadesini istiyor. Yani ortada çok net bir karar var. Mahkeme
kararına inanmıyorsunuz, Meclisten çıkana inanmıyorsunuz, yani sadece sizin
kanaatiniz doğrultusunda olunca mı bir kanaat doğru olacak, hukuk doğru olacak?
Biz şahsen hem Meclisin verdiği karara hem mahkemenin verdiği karara itimat
ediyoruz. O sebeple, lütfen…
ÖZGÜR
ÖZEL (Manisa) – O 4 bakanın rüşvet yemediğine yemin edebilir misiniz vicdanen?
ÖZLEM
ZENGİN (Tokat) – Ben şahsi meselelerden bahsetmiyorum, biz burada grubumuz…
ÖZGÜR
ÖZEL (Manisa) – Peki, başka sorum yok. Var mı yemin edebilecek olan?
BAŞKAN
– Lütfen… Lütfen… 
ÖZGÜR
ÖZEL (Manisa) – O 4 bakanın rüşvet almadığına yemin edecek bir cengâver
arıyoruz?
BAŞKAN
– Arkadaşlar, lütfen, sayın grup başkan vekilinin sözünü tamamlamasına izin
verelim.
ÖZLEM
ZENGİN (Tokat) – Sonuç olarak biz burada hukukla konuşuyoruz, sizin maalesef,
kullandığınız argümanlar konuyla alakasız şeyler. Elmalar ile armutları getirip
aynı yerde tartmaya çalışıyorsunuz. Lütfen doğru argümanlarla konuşalım.
Teşekkür
ediyorum.
(Mikrofon
otomatik cihaz tarafından kapatıldı) 
BAŞKAN
– Son bir dakika veriyorum Sayın Zengin, bitti mi?
ÖZLEM
ZENGİN (Tokat) – Teşekkür ediyorum. Ben kurala uymayı seviyorum. Bir işe yaramıyor,
görüyorum; kim daha çok üste çıkmaya çalışırsa zaman kazanıyor; iki, üç, altı…
ÖZGÜR
ÖZEL (Manisa) – Neden? “Bir dakika” dedik, ben bir dakika konuştum.
ÖZLEM
ZENGİN (Tokat) – Ama ben hukuktan, kuraldan yanayım yani.
Teşekkür
ederim.
BAŞKAN
– Teşekkürler.
HAYDAR
AKAR (Kocaeli) – Sayın Başkan…
BAŞKAN
– Birleşime on beş dakika ara veriyorum.
Kapanma Saati: 15.34
ÜÇÜNCÜ
OTURUM
Açılma
Saati: 15.56
BAŞKAN:
Başkan Vekili Mithat SANCAR
KÂTİP
ÜYELER: Şeyhmus DİNÇEL (Mardin), Emine Sare AYDIN YILMAZ (İstanbul)
-----
0 -----
BAŞKAN
– Türkiye Büyük Millet Meclisinin 35’inci Birleşiminin Üçüncü Oturumunu
açıyorum.
2019
Yılı Merkezi Yönetim Bütçe Kanunu Teklifi ile 2017 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276) ile Plan ve
Bütçe Komisyonu Raporu (S. Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı (1/275), 2017
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan,
2017 Yılı Genel Uygunluk Bildiriminin Sunulduğuna Dair Sayıştay Başkanlığı
Tezkeresi (3/38); 6085 Sayılı Sayıştay Kanunu Uyarınca Hazırlanan 2017 Yılı Dış
Denetim Genel Değerlendirme Raporu, 2017 Yılı Faaliyet Genel Değerlendirme
Raporu ve 2017 Yılı Mali İstatistikleri Değerlendirme Raporunun Sunulduğuna
Dair Sayıştay Başkanlığı Tezkeresi (3/39); 6085 Sayılı Sayıştay Kanunu Uyarınca
Hazırlanan 2017 Yılı Kalkınma Ajansları Genel Denetim Raporunun Sunulduğuna
Dair Sayıştay Başkanlığı Tezkeresi (3/41); 5018 Sayılı Kamu Mali Yönetimi ve
Kontrol Kanunu ile 6085 Sayılı Sayıştay Kanunu Uyarınca Hazırlanan 183 Adedi
Merkezi Yönetim Kapsamındaki Kamu İdarelerine, 2 Adedi Sosyal Güvenlik
Kurumlarına ve 10 Adedi Diğer Kamu İdarelerine Ait Olmak Üzere Toplam 195 Adet
Sayıştay Denetim Raporunun Sunulduğuna Dair Sayıştay Başkanlığı Tezkeresi
(3/40) ile Plan ve Bütçe Komisyonu Raporu (S.Sayısı: 11) (Devam)
A) SANAYİ VE TEKNOLOJİ BAKANLIĞI (Devam)
1) Sanayi ve Teknoloji
Bakanlığı 2019 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2017 Yılı Merkezî yönetim Kesin Hesabı
B) GAP BÖLGE KALKINMA İDARESİ BAŞKANLIĞI (Devam)
1) GAP Bölge Kalkınma İdaresi Başkanlığı 2019 Yılı Merkezî
Yönetim Bütçesi
2) GAP Bölge Kalkınma İdaresi Başkanlığı 2017 Yılı Merkezî
Yönetim Kesin Hesabı
C) DOĞU ANADOLU PROJESİ BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge Kalkınma İdaresi Başkanlığı
2019 Yılı Merkezî Yönetim Bütçesi
2) Doğu Anadolu Projesi Bölge Kalkınma İdaresi Başkanlığı
2017 Yılı Merkezî Yönetim Kesin Hesabı
Ç) KONYA OVASI PROJESİ BÖLGE KALKINMA İDARESİ BAŞKANLIĞI (Devam)
1) Konya Ovası Projesi Bölge Kalkınma İdaresi Başkanlığı
2019 Yılı Merkezî Yönetim Bütçesi
2) Konya Ovası Projesi Bölge Kalkınma İdaresi Başkanlığı
2017 Yılı Merkezî Yönetim Kesin Hesabı
D) DOĞU KARADENİZ PROJESİ BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi Bölge Kalkınma İdaresi Başkanlığı
2019 Yılı Merkezî Yönetim Bütçesi
2) Doğu Karadeniz Projesi Bölge Kalkınma İdaresi Başkanlığı
2017 Yılı Merkezî Yönetim Kesin Hesabı
E) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2019 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2017 Yılı Merkezî
Yönetim Kesin Hesabı
F) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2019 Yılı Merkezî Yönetim Bütçesi
2) Türk Standartları Enstitüsü
2017 Yılı Merkezî Yönetim Kesin Hesabı
G) TÜRK PATENT VE MARKA
KURUMU (Devam)
1) Türk Patent ve Marka Kurumu
2019 Yılı Merkezî Yönetim Bütçesi
2) Türk Patent ve Marka Kurumu
2017 Yılı Merkezî Yönetim Kesin Hesabı
Ğ) TÜRKİYE BİLİMSEL VE
TEKNOLOJİK ARAŞTIRMA KURUMU (Devam)
1) Türkiye Bilimsel ve
Teknolojik Araştırma Kurumu 2019 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2017 Yılı Merkezî Yönetim Kesin Hesabı
H) TÜRKİYE BİLİMLER
AKADEMİSİ (Devam)
1) Türkiye Bilimler Akademisi
2019 Yılı Merkezî Yönetim Bütçesi
2) Türkiye Bilimler Akademisi
2017 Yılı Merkezî Yönetim Kesin Hesabı
I) MİLLÎ SAVUNMA BAKANLIĞI (Devam)
1) Millî Savunma Bakanlığı 2019 Yılı Merkezî Yönetim Bütçesi
2) Millî Savunma Bakanlığı 2017 Yılı Merkezî Yönetim Kesin
Hesabı
İ) DIŞİŞLERİ BAKANLIĞI
(Devam)
1) Dışişleri Bakanlığı 2019 Yılı Merkezî Yönetim Bütçesi
2) Dışişleri Bakanlığı 2017 Yılı Merkezî Yönetim Kesin
Hesabı
J) AVRUPA BİRLİĞİ BAŞKANLIĞI (Devam)
1) Avrupa Birliği Başkanlığı 2019 Yılı
Merkezî Yönetim Bütçesi
2) Avrupa Birliği Bakanlığı
2017 Yılı Merkezî Yönetim Kesin Hesabı
K) TÜRK AKREDİTASYON KURUMU (Devam)
1) Türk Akreditasyon Kurumu
2019 Yılı Merkezî Yönetim Bütçesi
2) Türk Akreditasyon Kurumu 2017
Yılı Merkezî Yönetim Kesin Hesabı
BAŞKAN
– Komisyon yerinde.
Halkların
Demokratik Partisi Grubu adına yapılacak konuşmalara sıra gelmişti.
Şimdi
ilk söz İstanbul Milletvekili Dilşat Canbaz Kaya’ya ait.
Buyurun
Sayın Kaya. (HDP sıralarından alkışlar) 
Süreniz
on dakikadır. 
HDP
GRUBU ADINA DİLŞAT CANBAZ KAYA (İstanbul) – Sayın Başkan, değerli
milletvekilleri; sözlerime başlamadan önce, kırk gündür tecrit ve hukuksuzluğa
karşı açlık grevinde olan, Hakkâri halkının iradesi, Milletvekilimiz Leyla
Güven’in onurlu ve direngen duruşunu selamlıyorum, talebinin talebimiz olduğunu
bir kez daha tekrar etmek istiyorum. (HDP sıralarından alkışlar)
Bugün
17 Aralık ve 19 Aralık 2000 hapishaneler yıl dönümü, bunu unutmadığımızı tekrar
hatırlatmak istiyorum. 19-26 Aralık 1978 Maraş katliamını unutmadık. 28 Aralık
2011 Roboski katliamını unutmadık. Abluka ve sokağa çıkma yasaklarında
katledilen halkımızı ve Silopi’de sokak ortasında katledilen Taybet ana
şahsında tüm kadınları ve yitirdiklerimizi tekrar anıyorum ve dünden bugüne
katledilen tüm emekçileri, ezilenleri, mazlumları unutmadığımızı,
unutmayacağımızı bir kez daha hatırlatmak istiyorum. 
Bugün
hapishanelerde yaşanan insan hakkı ihlalleri had safhaya ulaşmıştır.
Milletvekilleri, siyasetçiler, gazeteciler, kadınlar, akademisyenler,
öğrenciler, işçiler hapishanelerdedir. Hapishanelerde hukuk dışı, keyfî
uygulamalar mevcuttur. Bunlara birkaç örnek vermek istiyorum: Çıplak arama,
kitap, gazete, dergi yasakları, keyfî koğuş aramaları ve sürgünler olağan hâle
gelmiştir hapishanelerde. Bugün Van F Tipi Hapishanesinde havalandırmanın tel
örgülerle kapatıldığı, sabah akşam koğuşlarda keyfî arama ve darba maruz kalan
tutsaklardan 2 tutsak 92’nci gününde bugün ölüm orucunda. Buradan Mecliste ses
olmalarını istiyoruz. Buradan Adalet Bakanlığına talebimizdir: Bir an önce bu
sese kulak verilsin ve hapishanelerdeki artık işkenceye varan bu insanlık dışı
uygulamalara son verilsin.
Sanayi
ve Teknoloji Bakanlığı bütçesi için partim adına söz almış bulunmaktayım. 
Geçen
perşembe günü Ankara’da meydana gelen kazada yaşamını yitiren yurttaşlarımızın
ailelerine başsağlığı, yaralılara şifa diliyorum. Seçimlere yönelik
hızlandırılmış projelerin bugün yarattığı tablo halkımızın can ve mal güvenliği
olmaktadır. Bugün Sayıştayın bir raporu yayınlandı -malum ki Mecliste bütün
vekiller bunun haberini almıştır- Ankara’daki kazanın meydana geldiği tren
yolundaki gibi, birçok demir yolunun sinyalizasyon sisteminin tamamlanmadan
hizmete sokulduğunun altı çizilmiştir. Rapora göre, ihale edilen 2 proje sinyalizasyon
gibi can güvenliğini etkileyen imalatlar tamamlanmadan teslim edildi. “Dün
Çorlu, bugün Ankara, peki yarın neresi?” diyeceğiz. İktidar bir an önce üzerine
düşen sorumluluğu yerine getirmeli, en güvenli ulaşım olarak adlandırılan demir
yollarındaki bu ihmaller derhâl giderilmelidir. 
Sanayi
ve Teknoloji Bakanlığının 2016 yılı genel bütçesi 4 milyar 375 milyon 275 bin
TL olup 2017 yılında bütçe 5 milyar 147 milyon 466 bin TL’ye yükselmiştir. 2018
yılında ise 5 milyar 793 milyon 391 bin TL’lik bütçe ödeneği ayrılmış olup 2018
Ağustos ayı sonu itibarıyla 3 milyar 967 milyon 876 bin 158 TL’lik kısmı
harcanmıştır. TÜBİTAK, Türkiye Bilimler Akademisi gibi bilim kurumlarını
bünyesinde barındıran Bakanlık bilimsel araştırma ve geliştirme projelerinde savaş
sanayisini öncelemiş, sosyal bilimler, fizik, kimya, matematik gibi, toplum
yaşamını doğrudan etkileyen birçok çalışma geri kalmıştır. 
Ülkemizde
bilimsel faaliyetin geliştirilmesi, özendirilmesi için ciddi hiçbir çalışma
yapmayan AKP iktidarı aksine bilim insanlarını öteleyen, hedefleyen, hedef
gösteren, bilimsel çalışmalarını engelleyen, akademik ve özgür düşünceyi baskı
altına alan politikalarını ısrarla savunmaktadır. 
OHAL
sürecine bir bakalım, 6 binden fazla akademisyen üniversitelerden ihraç edilmiştir,
yüzlerce akademisyen ifade ve fikir hürriyetlerini kullandıkları için hâlâ
yargılanmaktadırlar. Bu vesileyle, baskılar ve hukuk dışı uygulamalara boyun
eğmeyen, vicdanın, bilimin ve özgür düşüncenin savunucuları barış
akademisyenlerini saygı ve sevgiyle selamlıyorum.
Biraz
önce oturduğum yerde bir not aldım, bir vekil arkadaşımız o kadar güzel işler
yapılmış gibi -AKP iktidarının teknoloji ve bilim üzerine sunumunu yaparken-
anlattı ki, peki, bunların hangisini bilim insanların yapıyor diye sormak istiyorum.
Bugün bu kadar akademisyen, bugün bu kadar bilim insanı içeride tutsakken,
soruşturmalar açılırken biz kimlerle yapacağız? Evet, “Hayallerimizi
gerçekleştireceğiz.” demişti, hayallerimizi kimlerle gerçekleştireceğimizi
sormak istiyorum. 
AKP
iktidarı boyunca bilim, sanat, felsefe ötelenmiş, bunlarla ilgilenen insanlar
hedef gösterilmiş, bu politikaların sonucu olarak da birçok bilim insanı
ülkemizi terk etmiştir. Almanya merkezli İstihdam Araştırma Enstitüsü Beyin
Göçü Veritabanı’nın Nisan 2018 tarihli verilerine göre Ekonomik İşbirliği ve
Kalkınma örgütüne üye 20 ülke arasında yaşayan yüksekokul ve üzeri eğitim
seviyesine sahip Türkiyeli göçmenler maalesef otuz yılda 3’e katlandı. AKP
iktidarı, bilim düşmanı bu politikalarından bir an önce vazgeçmeli, bilim
insanları ve ifade özgürlüğü üzerinde baskılarına son vermelidir. 
Emperyalist,
kapitalist dünya sömürü düzeninin tüm dünyada emekçilere ve ezilen halklara
yönelik uyguladığı neoliberal politikalar her gün yaşamımızdan daha fazlasını
çalıyor. Emekçilerin cebindeki son kuruşa dahi göz diken bu barbar
sömürgeciler, yoksullardan çaldıkları yetmiyormuş gibi utanmazca çalışma
saatlerinin artırılmasını, kıdem haklarının artırılmasını ve patronlara
devredilmesini, patronlardan alınan vergilerin sınırlandırılmasını talep
etmektedirler. 
Neoliberal
sömürgecilerin ülkemizdeki on altı yıllık temsilcisi AKP bu sömürü düzeninin
ortaklığını yapmaktadır. On altı yıllık iktidarları boyunca işçilere,
emekçilere, köylülere daha fazla yoksulluk, daha fazla tasarruf ve daha fazla
borçtan başka bir şey vermeyen patron, sermaye dostu AKP iktidarı her zaman
işçiye karşı patronu, köylüye karşı tefeciyi, mazluma karşı zalimi korumuştur.
Emekçilerin en asgari taleplerini dahi jandarma copu, polis gazı, yargı
sopasıyla bastıran AKP iktidarı patronlar için ise daha fazla zenginlik
yaratmıştır. Eğitim, sağlık, sosyal politikalar ve benzeri birçok hakta
tasarrufa gitmiştir. İşçilerin İşsizlik Fonu’nu bankalara, tefecilere,
patronlara peşkeş çekmiştir. İktidarları boyunca emekçiye daha çok yoksulluktan
başka bir şey vermediler; patron kulüplerinde, birliklerinde, vakıflarda
“İşçilerden daha fazla ne çalabiliriz, ne kazanabiliriz?” üzerine tartışma
yürüttüler. Bugün patronlara daha çok refah ve kâr sağlayan AKP iktidarı işçiye
ne mi verdi? Hep birlikte bakalım: On altı yılda 20 binden fazla işçi iş
cinayetlerinde katledildi. TEKEL, PETKİM, TÜRK TELEKOM, Şeker Fabrikaları
özelleştirildi. Kâğıt fabrikaları (SEKA) kapatıldı. İşsizlik Sigortası Fonu
kuruluş amacı dışında kullanıldı, üç kamu bankasına fondan 11 milyar TL
aktarıldı. İş Kanunu’nda yapılan değişiklikle işçi kiralama büroları kuruldu;
işçiler modern köleliğe, güvencesiz çalışmalara zorlanıldı. Sömürü düzenlerini,
hırsızlıklarını ve yalanlarını saklamak için her defasında başvurdukları “millî
güvenlik” ve “devlet bekası” argümanlarıyla 15 ayrı işçi grevi yasaklandı, 15
grev ertelemesinin 7’si OHAL döneminde yani 2016-2018 yıllarında
gerçekleştirildi. Üçüncü havalimanı işçilerinin sağlıklı barınma, beslenme ve
ödenmeyen ücretlerinin ödenmesi için yaptıkları eyleme jandarma ve polis
tarafından saldırıldı, AKP iktidarının emrindeki yargıyla onlarca işçi
tutuklandı. 
Her
gün ülkemizin farklı işçi bölgelerinde ücretleri, ekonomik ve sosyal hakları
gasbedilen, sendikalı oldukları için işlerinden atılan yüzlerce işçi
direnmektedir. Bugün, Gebze’de Flormar işçileri, Bursa’da Cargill işçileri,
Aydın’da belediye işçileri, Urfa ve Muğla’da TÜVTÜRK işçileri, Mamak’ta TOKİ
işçileri; İzmir, Antep, Karaman’da Süperpark işçileri; Real, Metro ve Makro
Market işçileri hakları için direnmeye devam ediyorlar. Buradan, direnen
işçilerin direnişlerini selamlıyorum. 
On
altı yılda AKP iktidarının işçiler için âdeta bir cehennem yarattığı; Soma,
Ermenek, Şirvan, Şırnak, Afşin, Torunlar, Davutpaşa, Tuzla, Ostim, Kozlu,
Karadon, Esenyurt’taki toplu işçi katliamları hafızalarımızdaki yerini hâlâ
koruyor. Katliamların ardındaysa mutlaka AKP’nin palazladığı patronlar çıkıyor.
AKP iktidarı bu bütçeyi hazırlarken işçilerin, emekçilerin, köylülerin değil,
emperyalizmin çok uluslu şirketlerinin patronlarının, tefecilerinin, bankaların
çıkarlarını gözetmektedir. Yani bu bütçe, halkın bütçesi değil, kadınların
bütçesi değil, işçilerin bütçesi değil, öğrencinin bütçesi değil; akademinin,
sağlığın, hukukun bütçesi değil; bu bütçe sarayın, saltanatın bütçesi. Bu
bütçeye partim adına “hayır” diyoruz ve teşekkür ediyorum. (HDP sıralarından
alkışlar) 
BAŞKAN
– Teşekkürler Sayın Canbaz Kaya. 
BÜLENT
TURAN (Çanakkale) – Sayın Başkan…
BAŞKAN
– Buyurun Sayın Turan. 
BÜLENT
TURAN (Çanakkale) – Sayın Başkan, konuşmacı konuşması boyunca “sürgün” gibi
“rehin” gibi “tutsak” gibi hukukumuzda yeri olmayan, bu Meclisin mehabetine
yakışmayan çok ifade kullandı. Cevap vermek istiyorum izin verirseniz bununla
ilgili. 
BAŞKAN
– Sayın Turan, daha önce de belirttim; bir grubun konuşmaları tamamlanmadan
ilke olarak söz vermeyeceğim dedim.
BÜLENT
TURAN (Çanakkale) – Peki Sayın Başkan, grubun bitiminde o zaman.
BAŞKAN
– Bu konuda sizden de yardım ve iş birliği istedim. Konuşmalar tamamlanınca
zaten sizlere söz vereceğim. 
Teşekkürler.

ÖZGÜR
ÖZEL (Manisa) – Sayın Başkanım, burada şimdi yeni bir usul oluşurken şunu da
gözetmek gerekiyor ama: Şimdi, buradaki hak 60 mı 69 mu arasında geliyor
gidiyor ve siz 60 takdir ediyorsanız eyvallah ama örneğin, bir gruptan 12
konuşmacı üst üste, her birisi bir saldırıda bulunuyor. Grup başkan vekilinin
-bu Bülent Bey olur, yarın ben olurum, öbür gün Sayın Bülbül olur- hepsine
birden iki dakikada cevap vermesi olanaklı değil. 
BAŞKAN
– Haklısınız. 
ÖZGÜR
ÖZEL (Manisa) – Yani, 69 kapsamının bu değerlendirmenin dışında tutulması
gerekir. 
BAŞKAN
– Haklısınız Sayın Özel, zaten bugün birleşimi açarken bu hususun altını
özellikle çizdim. 
BÜLENT
TURAN (Çanakkale) – Bütçeye mahsus Sayın Başkan. 
BAŞKAN
– 60’tan söz taleplerini sonra karşılayacağım. 
ÖZGÜR
ÖZEL (Manisa) – Anladım. 
BAŞKAN
– Biraz önce belirtilen hususları eleştiri, itham olarak gördüm ama hakaret
veya sataşma olarak değerlendirmedim. 
ÖZGÜR
ÖZEL (Manisa) – Anladım efendim, tamam. 
BAŞKAN
– O nedenle, 69 kapsamına giren herhangi bir ifade kullanıldığında, böyle
olduğunu takdir ettiğimde elbette söz vereceğim kürsüden ama grup başkan
vekillerinin 60’a göre söz taleplerini her bir grubun konuşması tamamlandıktan
sonra karşılayacağım. 
ÖZGÜR
ÖZEL (Manisa) – Eyvallah, tamam Sayın Başkan. 
BAŞKAN
– Teşekkür ederim Sayın Özel. 
Şimdi
sırada Şanlıurfa Milletvekili Ayşe Sürücü var. 
Buyurun
Sayın Sürücü. (HDP sıralarından alkışlar) 
Süreniz
on dakikadır. 
HDP
GRUBU ADINA AYŞE SÜRÜCÜ (Şanlıurfa) – Sayın Başkan, değerli milletvekilleri;
öncelikle Türkiye’de demokratik bir çözümün gelişmesi ve tecridin son bulması
için kırk günden beridir bedenini açlık grevine yatıran Hakkâri Milletvekilimiz
Sayın Leyla Güven’i saygıyla selamlayarak sözlerime başlamak istiyorum. 
Evet
değerli arkadaşlar, GAP Bölge Kalkınma İdaresi üzerine söz almış bulunmaktayım.

Otuz
yılı aşkın bir süredir GAP projesi tamamlanmadığı ve bu projenin toplumsal
boyutuna dair amaçları gerçekleşmediği için bölge göç vermeye devam etmekte,
çiftçiler tarım alanlarını terk etmektedir. Bunun nedeni, projenin elektrik
enerjisi yüzde 78 oranında bitmişken sulama projelerinde gerçekleşme oranının
yüzde 47’yle yarıya yakın bir düzeyde kalmasıdır. Bölgenin kalkınmasını
sağlayacak olan asıl aşama sulamaya açılması gereken tarım alanlarıdır.
GAP
projesi sadece bölgenin değil, bütün ülkenin kalkınmasına büyük katkı
sağlayacak bir projedir ancak sakınmamız gereken bir noktayı da göz ardı
etmemeliyiz. Projenin barajlar kısmıyla bölgenin tarihî ve kutsal alanları,
bölge halkının tarihsel hafızası yok edilmekte, bölgenin ekolojik yapısı
ortadan kaldırılmaktadır. Bu nedenle, projeler yürütülürken bir bütünlük içinde
uygulanmalıdır. Bir taraftan yeni bir yaşam alanı inşa edilirken diğer taraftan
bölgenin tarihsel hafızası ve ekolojik yapısı yok edilmemelidir. 
Evet
değerli arkadaşlar, GAP bitirilmediği, tarımsal desteklemeler yetersiz ve
maliyetler yüksek olduğu için çiftçiler üretimden, hayvancılıkla uğraşanlar ise
hayvancılıktan vazgeçmektedir. Bu nedenle sebzeyi ve eti pahalı yiyoruz çünkü
tarımsal ürünleri ve eti ithal eden bir duruma düşmüşüz. GDO’lu ürünler,
hormonlu meyveler ve boyalı, tatlandırılmış gıdalar yiyoruz. 
Evet
değerli milletvekilleri, AKP’nin on altı yıllık iktidarında uyguladığı tarımsal
üretim politikası üreticinin ihtiyacı veya toplumsal ihtiyaçtan ziyade, kendi
oluşturduğu yandaş sermayenin ihtiyacına yöneliktir. Bakın; Ceylânpınar,
Viranşehir, Siverek, Bozova, Hilvan, Suruç, Harran, Akçakale, Halfeti, Birecik
ve Urfa’daki bütün çiftçilerimizin yaşadığı sorunlar görmezden gelinmektedir.
Bütün bu sorunlara ve sıkıntılara rağmen binbir emekle yetiştirilen binlerce
ton pamuk şu an ambarlarda bekletilmektedir çünkü geçen yıl tonu 3 bin TL’ye
satılan pamuk bu yıl aynı fiyata bile satılamamaktadır. Bu yıl Urfa’da yağmurun
erken yağmasıyla yağmur alan pamuğun tonu 2 bin TL’ye dahi alıcı
bulamamaktadır. Bu fiyat çiftçinin mazot, gübre maliyetini dahi karşılamıyor.
Çiftçilerimiz, pamuk tarlalarında çalışan emekçilerimiz pamuk satılamadığı için
emeklerinin karşılığını dahi alamamaktadır. AKP Hükûmetinin Urfa’da yaşayan
çiftçilerimizin bu sorunlarından haberi var mı sormak istiyoruz. 
Değerli
arkadaşlar, AKP’yle birlikte Türkiye pamuk ithal eden bir ülke noktasına
gelmiştir. 2000 yılında 566 bin ton pamuk ithalatı yapılmışken 2017 yılında 914
bin ton pamuk ithal edilmiştir. 2017 yılında pamuk ithalatı için 1,67 milyar
dolar ödenmiştir. Dolayısıyla, Türkiye bugün etini, buğdayını, gübresini,
tohumunu ithal ettiği gibi pamuğu da ithal etmektedir. Söz konusu ithalat ve
yetersiz destekleme politikalarıyla diğer tarımsal üretim alanlarında olduğu
gibi pamuk ekim alanları da gittikçe daralmaktadır. 2002 yılından 2017 yılına
kadar yüzde 30 pamuk üretim alanlarında daralma olmuştur. 
AKP,
yapısal sorunları çözmek yerine ithalat politikalarıyla sorunlara geçici çözüm
bulmaktadır. Girdi maliyetlerindeki artış, mazot, gübre, zirai ilaç ve benzeri
karşısında üretici pamuk üretiminden vazgeçmektedir. Geçen yıl çiftçinin
kullandığı gübre fiyatları bu yıl iki katına yükselmiştir. Geçen yıl zirai
ilaçların fiyatları bu yıl yüzde 300 artmıştır. Geçen yıl mazot 4,5 TL iken bu
yıl 6 liraya kadar yükselmiştir. Yani bu şekildeyse çiftçi için pamuk üretimi
sürdürülebilir olmaktan çıkmıştır. Bu nedenle pamuk, mısır, fıstık ve diğer
tarımsal ürünler için verilen destekler yeterli değildir. Bu koşullardan dolayı
pamuk, mısır ve fıstık ve diğer destekleme primleri, ekonomik kriz, ülke
koşulları göz önüne alınarak yeniden düzenlenmelidir.
Çiftçilerimiz
bir yandan bu maliyetlerle boğuşurken diğer yandan satın aldığı suyun ve
elektriğin borcunu ödemek için tüccarlara, bankalara, kooperatiflere ve
tefecilere mahkûm hâle getirilmiştir. Bugün sadece elektrik borcundan dolayı
66.978 borçlu çiftçi bulunmakta ve bunlardan 2.666 çiftçiyse icralık
durumdadır. AKP iktidarıyla çiftçinin borcu 20 kat artarak 100 milyar liraya
yaklaşmıştır. On beş yıl önce 5 milyar lira civarındayken 2018 yılındaysa 100
milyar liraya yaklaştığı ifade edilmektedir. Bu nedenle, çiftçi ürününü henüz
tarladayken yarı fiyatına satarak borçlarının bir kısmını öderken kalan
borçlarını da bankalardan ve tefecilerden aldığı yeni bir borçla kapatma
çabasındadır. Bütün bu uygulamalar göstermektedir ki AKP’nin tarım politikası
dar gelirliyi, köylüyü, yoksulu, emekçiyi önceleyen politik bir yaklaşımın
ötesinde tüccarın kârını, tüccarın ne kadar kazanacağını önceleyen bir anlayış
çerçevesinde gelişmektedir.
Evet,
değerli arkadaşlar, yine, bugün, Suruç Ovası’nda yaşanan bir soruna değinmeden
de geçemeyeceğim. Suruç Ovası’na verilen suyun tahliye kanalları açılmadığı
için binlerce dönüm tarım arazisi, mısır, pamuk ve benzeri ürünler şu an sular
altında kalmış ve hasadı yapılamamıştır arkadaşlar. Evet, şu an Suruç yani
“Pirsus” halkı bir mağduriyeti yaşıyor.
Değerli
milletvekili, bir de bölgenin mayınlı toprakları var. Toplamı 13.600 hektarı
bulan bu bereketli toprakların mayından arındırılmasıyla, ortaya, topraksız
köylüye dağıtılacak önemli bir büyüklükte bir arazi çıkıyor. Bölgede resmî
olarak yüzde 15’in üstüne çıkmış olan tarım dışı işsizliği azaltmanın yolu
tarıma dönüşte yatıyor. Etkili bir toprak reformu ve mayınların
temizlenmesiyle, kullanılmayan bütün tarım alanlarının topraksız köylünün
kullanımına verilmesi, onların demokratik kooperatiflerde örgütlenerek üretim,
pazarlama alanında etkin bir örgütlülükle hareket etmelerinin zemini
yaratılması gerekiyor. 
Değerli
milletvekilleri, Urfa’nın sadece tarımsal üretimle ilgili sorunları yok; bunun
dışında, eğitim, sağlık ve ulaşımla ilgili de sorunları var. Siverek ilçesi
Ohul/Yumrutepe köyü ve mezralarında bozuk olan köy yollarında araçlar
kullanılmadığından dolayı öğrenciler eşek sırtında okula gitmektedir. Evet,
arkadaşlar, 21’inci yüzyılda Urfa gibi kadim, Urfa gibi medeniyetlere beşiklik
etmiş bir şehirde yaşanan tablo işte budur ve AKP’nin yarattığı tablo budur. 
Yol
yapmakla övünen AKP Hükûmeti neden Siverek’in Ohul/Yumrutepe, Bejik/Dibezdüzü,
Boyuncuk ve Üstüntaş köyünü görmemektedir. Anlaşılan o ki AKP, halkın
ihtiyacına göre değil, rant hesabını yaparak istediği yere istediği yolları
yapmaktadır çünkü bu köyler çoğunluğu HDP’ye oy veren, yüksek oranda oy veren
köylerdir. 
Yine,
Viranşehir’de Kadıköy’e bağlı Arslanköy, Duzık, Kalmaz, Varlık, Hılhıl, İşhan,
Büyük Altınbaşak ve mezraları, Menekecer, Küçük Altınbaşak, Suanya, Eyüp Nebi
beldemize bağlı Kılıçlar, Ersin, Canlı, Üzümlü, Haramidere, Tahtalıköy ve
mezralarının yolları şu anki kış koşullarında kullanılmayacak durumdadır. Acaba
mevcut iktidarın bu köylülerimizin yaşadığı bu sorun ve sıkıntılardan haberleri
var mıdır? 
Değerli
milletvekilleri, Urfa’da devlet hastanelerinin cihaz ve ekipmanları, mevcut
sağlık çalışanlarının kadroları yetersiz olduğu için hastalar sürekli
Gaziantep’e veya özel hastanelere yönlendirilmektedir. 
Bakınız,
2 milyonun üzerinde nüfusa sahip Şanlıurfa’da çocuk sağlığı ve hastalıkları
bölümü yan dallarında ciddi doktor eksikliği bulunmaktadır. Çocuk
gastrolojisinde tek bir doktor görev almaktadır. 
Urfa,
kadın doğum oranının en yüksek illerinden olmasına rağmen, sadece 1 kadın doğum
ünitesi bulunmaktadır. 
Tarımsal
sulamada olduğu gibi birçok köy de içme suyu sorunu yaşamakta, köylüler kendi
imkânlarıyla evlerine su getirmektedirler ancak devlet, hiçbir hizmet
götürmediği bu köylere yüksek oranda su faturaları düzenlemektedir. 
Evet,
arkadaşlar, ben konuşmama başlamadan önce bile Siverek’ten, Viranşehir’den,
konuşacağımı bilen halkımızın da, vatandaşlarımızın da özellikle talepleri… 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Sürücü. 
AYŞE
SÜRÜCÜ (Devamla) – Urfa’nın temel sorunlarından biri de elektrik sorunudur.
Viranşehir, Siverek, Karaköprü, Haliliye, Eyyübiye ve Suruç’ta elektrikler
sürekli olarak kesilmektedir. Vatandaş sürekli kesintilerden muzdaripken, doğru
düzgün enerji ihtiyacı karşılanamazken bir de yüksek elektrik faturalarıyla
mağdur edilmektedir. Siyasi iktidarın Urfa halkının kangrenleşmiş bu elektrik
sorunlarından haberi var mıdır? 
Evet,
değerli arkadaşlar, yine, Urfa’nın çözülemeyen bütün bu yapısal sorunları
toplumsal olarak ağır sonuçlar ortaya çıkarmaktadır. Gençler işsizlik ve
yürütülen özel politikalar nedeniyle uyuşturucu pençesinde can vermektedir. AKP
iktidarı Kürt coğrafyasında yürüttüğü bu politikalarla Kürt gençlerini
uyuşturucu batağına sürüklemektedir. Urfa ve ilçelerinde uyuşturucu kullanım
yaşı 10’lu yaşlara kadar inmiştir. Geleceğimizin teminatı olan gençlerimizin
zehirlenmesine devlet göz yummakta ve özel politikalarla bu süreci
yönetmektedir. Daha dün Urfa’dan bir baba, evladının göz göre bu batağa
batmasına isyan etmiştir. Devletin uyuşturucuyla mücadelede yeteri kadar
çalışma yürütmediğini söylemiştir. 
(Mikrofon
otomatik cihaz tarafından kapatıldı)
BAŞKAN
– Artık bağlayın Sayın Sürücü, lütfen.
Buyurun.
AYŞE
SÜRÜCÜ (Devamla) – Oğlunu bu bataklıktan kurtarması gereken devletin polisleri
genci darp etmiş, baba bu duruma sitemini bu konuda “Devlete hakkımızı helal
etmiyoruz.” sözleriyle dile getirmiştir. Ülkede yıllardır devam eden, toplumu
derinden sarsan bu savaş ve çatışma sürerken yeni bir sosyal yıkım olan
uyuşturucu bağımlılığı giderek tehlikeli boyutlara ulaşmıştır. Birçok kentte
gençler arasında kullanımı artan uyuşturucu bir yandan ölüme sürüklerken diğer
taraftan toplumu da yozlaştırmaktadır. Batı’da AKP’nin neoliberal
politikalarının bir sonucu olarak ortaya çıkan uyuşturucu kullanım oranı başta
Diyarbakır, Urfa ve Mardin olmak üzere bölgede yaygınlaşmıştır. Devlet bu özel
politikalarından bir an önce vazgeçmeli ve bu konuda ivedilikle gereken
önlemleri almalıdır.
Evet,
değerli arkadaşlar, bu nedenle diyoruz ki: Biz kadınlar, gençler, köylüler, kentliler,
emekçiler olarak bu bütçeye “hayır” diyoruz, bu bütçe sarayın bütçesidir. 
Teşekkür
ediyoruz. (HDP sıralarından alkışlar)
BAŞKAN
– Teşekkürler Sayın Sürücü.
Şimdi,
konuşma sırası Diyarbakır Milletvekili İmam Taşçıer’dedir.
Buyurun
Sayın Taşçıer. (HDP sıralarından alkışlar) 
Süreniz
on altı dakikadır. 
HDP
GRUBU ADINA İMAM TAŞÇIER (Diyarbakır) – Sayın Başkan, değerli milletvekilleri;
Genel Kurulu saygıyla selamlıyorum. 
Açlık
grevinin kırkıncı gününde olan ve Kürt olduğu için cezaevinde tutulan Hakkâri
Milletvekili Leyla Güven’i de saygıyla selamlıyorum. 
Yine,
Kürt siyasetçi olan Sayın Selahattin Demirtaş ve Kürt sorununun çözümü için
uğraş veren Sayın Figen Yüksekdağ’ın şahsında, kimlik ve siyasi düşüncelerinden
dolayı hapse atılan milletvekillerini ve tüm tutsakları saygıyla selamlıyorum. 
2019
bütçesine “hayır” diyoruz. Nedeni ise; eşitlikçi, adaletli, demokratik bir
bütçe olmadığına inanıyoruz. Bu bütçe de tekçi, merkeziyetçi, güvenlikçi bir
bütçedir diyoruz. Bu bütçe de Türkiye’de yaşayan halkları ve inançları göz ardı
ederek hazırlanan bir bütçedir diyoruz. Bu bütçede Kürtler yoktur, bu bütçede
Kürt sorununun çözümüne, barışına dair herhangi bir şey de yoktur. Nüfusu 25
milyon civarında olan Kürtlerin dilini, kültürünü ve eğitimini geliştirici hiçbir
şey bu bütçede bulunmamaktadır. Maalesef, Kürtler hâlâ ana dilleriyle eğitim
alamıyor, ana dilleriyle konuşamıyor, kendilerini özgürce ifade edemiyorlar.
Onun için, konuşmamın bu bölümünde kendi ana dilim olan Kürtçeyle kendimi ifade
etmeye çalışacağım. “…”(x) (MHP ve İYİ PARTİ sıralarından
gürültüler)
BAKİ
ŞİMŞEK (Mersin) – Sayın Başkan, müdahale etsenize. Burası Türkiye Büyük Millet
Meclisi, niye müdahale etmiyorsunuz?
MUHAMMED
LEVENT BÜLBÜL (Sakarya) – Sayın Başkan, bu nasıl bir… Bir kelimeyse kelime,
nedir bu?
LÜTFÜ
TÜRKKAN (Kocaeli) – Ne yapalım şimdi; Sayın Başkan, ne yapalım?
BAKİ
ŞİMŞEK (Mersin) – Niye görevini yapmıyorsun, niye müdahale etmiyorsun? 
LÜTFÜ
TÜRKKAN (Kocaeli) – Sayın Başkan, sorumluluğunu yerine getir.
(MHP
ve İYİ PARTİ sıralarından sıra kapaklarına vurmalar)
BAŞKAN
– Değerli milletvekilleri, kendisi konuşuyor, İç Tüzük’te bunu yasaklayan
herhangi bir hüküm olmadığı…
Sayın
Taşçıer… Sayın Taşçıer, bir dakika izin verin. 
İMAM
TAŞÇIER (Devamla) – Evet.
BAŞKAN
– Sayın Taşçıer, devam edin siz.
İMAM
TAŞÇIER (Devamla) – Kendi ana dilimle Genel Kurula seslendim. Ne dedim,
duydunuz mu? Ne dediğimi anladınız mı? 
FETİ
YILDIZ (İstanbul) – Anlamadık!
MEHMET
TAYTAK (Afyonkarahisar) – Anlamadım, ne anlayacağım zaten?
İMAM
TAŞÇIER (Devamla) – Anlamanız gerekiyor…
FAHRETTİN
YOKUŞ (Konya) – Ne dedin? Küfür mü ettin? Adam gibi konuş!
İMAM
TAŞÇIER (Devamla) – 25 milyon Kürt burada yaşıyorsa, bu ülkede, o dili de
anlamanızda yarar var, o dilin burada ifade edilmesi gerekiyor. 
MUHAMMED
LEVENT BÜLBÜL (Sakarya) – Böyle söyle!
İMAM
TAŞÇIER (Devamla) – Yine, devam ediyorum. 
Bu
Mecliste basılan şu kartvizitler, talebim oldu, diğer tarafı da Kürtçe olsun;
bir taraf Türkçe, bir taraf Kürtçe; kabul edilmedi ama İngilizce basılıyor.
Neden
İngilizce basılıyor da Kürtçe basılmıyor, 25 milyon Kürt yaşıyor bu ülkede, ona
dikkat çekmek için söylüyorum.
LÜTFÜ
TÜRKKAN (Kocaeli) – Yurt dışında görev yapan arkadaşlar için burada yapanlar
değil. 
İMAM
TAŞÇIER (Devamla) – Değerli milletvekilleri, dil, bir iletişim aracı olmaktan
çok daha fazla şeyi ifade eder. Her dil, o dili konuşan toplumun tarihinin ve
kültürünün taşıyıcısıdır da ancak her insan için ana dilinin ayrı bir önemi ve
yeri vardır. Kişiliğinin, kimliğinin, duygusal ve zihinsel gelişiminin ayrılmaz
bir parçası niteliği taşıyan dildir. Ana dil, farklı dillerin varlığını inkâr
eden, onları dışlayan tek dil, tek millet ideolojisi artık terk edilmelidir.
Özellikle, çok kültürlü, çok kimlikli ve çok etnikli toplum modelini benimseyen
ve hatta bunu bir model çerçevesinde geliştiren bazı ülkelerde, egemen dilin
yanı sıra ikinci dilin de öğretilmesi politika olarak benimsenmiştir. 
Başta
İnsan Hakları Evrensel Bildirgesi olmak üzere, bu alandaki diğer ulusal
sözleşmeler ve şartların hemen hemen tümüne “evet” demiş Türkiye, doksan yıldan
fazla bir süredir Kürt halkının en temel haklarından olan ana dilde eğitim
hakkını gasbederek resmen bir kültürel soykırım suçu işlemektedir. 
Aynı
şekilde, Kürt dilinin yasaklanması sonucu Kürt müziği yıllarca yasaklı
kalmıştır. Bu durum, beraberinde Kürt edebiyatının gelişmesini de
engellemiştir. Osmanlılar zamanında bile, Kürtler, diğer halklar gibi kendi ana
dilleriyle, o günkü imkânlar çerçevesinde eğitim ve öğretimlerini
almaktaydılar, kültürlerini geliştirmekteydiler. 
Evet,
sayın milletvekilleri, tepki gösteren sayın arkadaşlar; Kültür Bakanlığı 2010
yılında, dört yüz yıl önce Ahmed-i Hani tarafından yazılmış ölümsüz eser Mem û
Zîn’i basmıştır. Kürtlerin gasbedilmiş olan ana dilde eğitim hakkı hemen
verilmeli, Kürtçe, temel eğitimden üniversiteye kadar eğitim dili olmalı ve
Türkçenin sahip olduğu tüm haklara ve ayrıcalıklara sahip olmalı, Kürtçe ikinci
resmî dil olmalı. 
MEHMET
TAYTAK (Afyonkarahisar) – Çok zeki bu ya!
İMAM
TAŞÇIER (Devamla) – Türkiye’de yaşamakta olan 25 milyon civarındaki Kürt
halkını yok saymanın, dilini ve kültürünü yasaklama çabalarının nihai amacı
asimilasyondur. Gelinen noktada 1925 Şark Islahat Planı’yla, 1935 tarihli
Mecburi İskân Kanunu’yla radikal çözüm hükümleri geliştirilmeye çalışılmış ama
bir sonuç alınamamıştır. 
Bugün
Birleşmiş Milletler üyesi 200 civarında ülke vardır. Bunlardan 135 tanesinde
1’den fazla resmî dil vardır. Hatta bazı ülkelerde 5-10 ve üstü resmî dil de
bulunmaktadır. Eğitim ve öğretimlerini birden fazla resmî dilde almaktadırlar.
Hiç beğenmediğiniz İsrail’de 2 resmî dil vardır: İbranice ve Arapça. Yine,
başta Rusya olmak üzere Hindistan, Çin, Amerika gibi büyük ülkelerde, Avrupa’da
halk, eğitimini istediği şekilde ana diliyle almaktadır. Ana dilinde eğitim
almayan çocukların eğitimin bilhassa ilk kademesinde ciddi öğrenme sorunları ve
akademik başarısızlıklar yaşadıkları bilinmektedir. Bu durumun hem eğitim hakkı
hem de eğitimde fırsat eşitliği açısından ciddi olumsuzluklar barındırdığı
açıktır. 
Türkiye’de
son yıllarda yayın yapan TRT 6, sonradan ismi TRT 6 yetersiz diye değiştirilen
TRT Kurdî yirmi dört saat Kürtçe yayın yapmaktadır ve radyosu da o şekilde,
yirmi dört saat yayın yapmaktadır. Bu, Kürtler ve Kürtçe adına tabii ki olumlu
bir gelişmedir ama keşke eğitim alanında da böyle adımlar atılsa idi. Ancak
bugün devlet okullarında ve özel eğitim veren kurumlarda ana dille eğitime
müsaade edilmemektedir. 2002 yılında iktidara gelen AKP, ana dil eğitimiyle
ilgili birçok sözü olmasına rağmen Kürtçenin gelişimi ve eğitimiyle ilgili
attığı adımları geri almış bulunmaktadır. Gelinen noktada kimi belediyelerin
desteklediği Kürtçe eğitim veren ilkokullar kapatılmış, kreş, anaokulu ve çocuk
eğitim ve gelişimi merkezleri ise yine atanan kayyumlar tarafından Türkçe
eğitimle devam etmektedirler.
Mardin
Artuklu Üniversitesi Yaşayan Diller Enstitüsünde Kürt dili üzerine çalışmalar
yapan genç akademisyenler görevden alınmış, Kürdoloji bölümü
işlevsizleştirilmiştir; öğrencilerin Kürtçe şarkı söylemeleri ve folklor
çalışmaları yasaklanmıştır. Böylece Kürtçe, KHK’lerin zoruyla kamusal alandan
uzaklaştırılmaya çalışılmaktadır. 
MEHMET
TAYTAK (Afyonkarahisar) – Onlar ondan alınmadı, FETÖ’cü diye alındı o
akademisyenler. FETÖ’cüydü onlar, FETÖ’cü.
İMAM
TAŞÇIER (Devamla) – Değerli milletvekilleri, siyasi iktidarlar ülkenin temel
sorunlarına karşı politik tutumlarını bütçe kanunu teklifleri içerisinde
yansıtırlar. 2019 Yılı Bütçe Kanunu Teklifi’nde AKP’nin Kürt sorununa yönelik
yaklaşımı da ortaya konmaktadır. Kürt sorunu, bütçe kanunu teklifinde bir
başlık olarak durmasa da AKP’nin bir sonraki yıl izleyeceği politik çizgide
Kürt sorununa nasıl yaklaşacağı konusu, bütçe kalemlerinden büyük çoğunluğunu
etkilemektedir.
Bu
kapsamda, 2019 Yılı Bütçe Kanunu Teklifi’ne bakıldığında, Kürt sorununa yönelik
yaklaşımın çözümsüzlüğü esas aldığı, doksan yıllık devlet geleneğinin devamı
olarak Kürt sorununu bir demokrasi sorunu ve özgürlükler sorunu kapsamında
görmediği gerçeğini işaret etmektedir. Söz konusu yaklaşımlarıyla Kürt
sorununun çözümünden ziyade çözümsüzlüğü derinleştirerek Türkiye’nin
demokratikleşmesine ket vurma amacı taşımakta, otoriterleşme düzeyini de
artırmaktadır. Söz konusu iktidar anlayışına karşın Kürt sorunu ve demokrasi
sorunu hiç kuşkusuz ki reddedilemeyecek gerçekliğe ve güncelliğe sahiptir. 
Cumhurbaşkanı
Erdoğan 30 Haziran 2018 tarihinde “Kürt sorunu yoktur diyoruz.” demek suretiyle
tarihin ağır yükünü sırtında taşıyan Kürt sorununu reddetti. Bu ret aynı
zamanda tarihin de sahiplenmesi anlamına gelmektedir. Aynı Erdoğan, Başbakan
olarak 2005 yılında Diyarbakır’da yaptığı konuşmada “Kürt sorunu benim
sorunumdur, bu sorunu çözmek benim boynumun borcudur.” demişti. 2002-2015
yılları arasında defalarca Kürt sorununu çözme konusunda politikalar
geliştirilmiş, ateşten gömlekten tutun da baldıran zehrine kadar söylemlerle
dile getirilmiştir. 2015 yılına kadar, AKP iktidarına baktığımızda, sadece
çözüm sürecindeki İmralı ve Kandil görüşmeleriyle değil, bir bütün olarak
Kürtlerle ilgili politikasının olduğunu görmekteyiz. Şimdi ne oldu da bu kadar
Kürt karşıtı bir politikaya dönüşmüştür? Bunu tarih de sorgulayacaktır. 
Millî
Savunma Bakanlığı bütçesini artırarak Kürt sorununu çözemeyiz. Sadece silaha
fazla para, kaynak ayırarak işçinin, emekçinin, köylünün daha da
yoksullaşmasına, işsizlik oranının artmasına neden oluruz. 
Yakın
tarihe baktığımız zaman, Kürt sorununun çözümünü baskıcı yöntemlerle ötelemeye
çalışan iktidarların hiç de başarılı olamadıklarını görüyoruz. 1925 yılında
Şark İstiklal Mahkemelerinde yargılananlar ya idam edilmiş ya da yerinden
yurdundan sürülmüşlerdir. 1935’te mecburi iskan kanunlarıyla yine okuryazar ve
Kürt toplumunun önde gelen insanlarının mal varlığına el konulmuş, yerinden
yurdundan edilerek batı illerine sürgün edilmişlerdir. Başta Dersim olmak üzere
sivil yerleşim yerleri bombalanmış; yaşlı, çocuk, kadın demeden insanlar
katledilmiştir. Hatırlarsınız, Sayın Erdoğan Başbakanlığı döneminde Dersim
halkından devlet adına da özür dilemiştir. Yine de bu tür yöntemler ne Kürtleri
bitirmiş ne de Kürt sorununu çözmüştür. 
Yakın
zamana baktığımızda ise yine Kürtler zapturapt altına alınmaya çalışılmış,
1980’de Kenan Evren ordu hiyerarşisi içinde faşist bir darbe yapmıştır. O
darbede de yine binlerce Kürt yerinden yurdundan sökülmüş, hapishanelere
atılmıştır. 
Bu
da yetmemiş, 1990’lı yıllarda DEP Diyarbakır İl Başkanı Vedat Aydın evinden
alınarak, tırnak içinde, faili meçhul bir şekilde öldürülmüştür. Devam eden bu
süre içinde de 17.500’e yakın Kürt’ün faili meçhul bir şekilde öldürüldüğü
iddia edilmektedir. Dönemin iktidarı olayların bastırılması için orduyu göreve
çağırmış ama yine de olaylar bitmemiş, 4 bin tane köy boşaltılmış, 4 milyon
insan yerinden yurdundan göç etmek mecburiyetinde bırakılmıştır. 
Bu
da yetmemiş, Kürt coğrafyasının büyük bir bölümünde yayla yasakları ilan
edilmiştir. Zaten cumhuriyet tarihi boyunca yatırım yapılmayan ve tek geçim
kaynağı hayvancılık ve tarım olan bu bölgede, getirilen yasaklarla, milyonlarca
baş hayvan beslenemez, artık hayvancılık yapılamaz duruma gelinmiştir; insanlar
yine tarımdan uzaklaşmıştır. 
Bundan
sonra, 2002 yılında iktidara gelen AKP, 1980’li ve 1990’lı yılları aratmayacak
şekilde, yeni yeni uygulamalara gitmiştir. Kasım 2015’te, Diyarbakır Baro
Başkanı, basın açıklaması yaparken, onlarca kamera açıkken, başına isabet eden
bir kurşunla öldürülmüş ama bugüne kadar failleri yakalanmamıştır. İşlenen
cinayetin faili meçhul bırakılması yeni bir dönemin başlangıcı olmuştur. 
Kürt
sorununu çözmek isteyen politikacıları ve Kürt milletvekillerini tutuklayarak,
zindanlara atarak, sivil, demokratik siyaset yapan on binlerce insanı cezaevine
tıkarak bu sorun çözülemez diyoruz.
Bu
kez, köy yakma, yıkma yerine şehirler yerle bir edildi. Yedi bin yıllık tarihi
olan Diyarbakır Suriçi, çatışmalar bittikten sonra yıkıldı. Hâlen yıkım devam
ediyor. Bölgeye üç yıla yakın bir süredir kimse giremiyor. Evi yıkılan
vatandaşlar evlerinin yerini dahi bilemiyorlardır. 
Yine,
80’li, 90’lı yıllarda olduğu gibi, yayla yasakları devam ediyor, büyük bir
bölgede sokağa çıkma yasakları ilan ediliyor, köylülerin kendi hayvanlarına dahi
gitmeleri engelleniyor. 
Bugün
ise 96 tane belediyeye kayyum atanmış ve Kürt iradesi de burada yok
sayılmaktadır. Kayyum atamakla 25 milyon Kürt’ün iradesi gasbedilmiş, “Senin
seçtiğin kişinin benim için bir önemi yok.” denilmektedir ki kayyumlar 31 Mart
seçimlerinde de aday olarak gösterilmiştir bir kısım yerlerde. Bu kapsamda,
Kürt tarihini, kültürünü, belleğini silmek için Diyarbakır’ın Kayapınar
ilçesinde Roboski, Cizre’de Orhan Doğan, Kızıltepe’de Uğur Kaymaz, Ağrı’da
Ahmedi Hani Anıtları iktidara gelen kayyumlar tarafından yıkılmıştır.
(Mikrofon
otomatik cihaz tarafından kapatıldı) 
BAŞKAN
- Tamamlayın Sayın Taşçıer.
İMAM
TAŞÇIER (Devamla) - Konuşmamın başından bu yana değindiğim konular, son
yüzyılda hep tekrar edilen yol ve yöntemlerdir. Bu yöntemlerle Kürt sorunu gibi
Orta Doğu ve dünyaya mal olmuş devasa bir sorun çözülemez. Bu sorunun çözümünün
adı “demokrasi”dir, bu sorunun çözümü yüzyıllardır iç içe yaşamış Kürt ve Türk
halklarının temsilcilerinin masaya oturmasıyla olur, bu sorunun çözüm yeri bu
Meclistir arkadaşlar.
Teşekkür
ediyorum. (HDP sıralarından alkışlar)
BAŞKAN
– Teşekkürler Sayın Taşçıer. 
Şimdi
söz sırası, Adana Milletvekili Tulay Hatımoğulları Oruç’tadır.
Buyurun
Sayın Hatımoğulları Oruç. (HDP sıralarından alkışlar) 
Süreniz
altı dakikadır.
HDP
GRUBU ADINA TULAY HATIMOĞULLARI ORUÇ (Adana) – Sayın Başkan, değerli
milletvekilleri; şunu üzülerek ifade etmeliyim ki: Her bakanlık gibi, bu
Bakanlığımız da bilimsel çalışmalardan gittikçe uzaklaşan bir Bakanlık;
uhdesindeki çalışmalar itibarıyla ifade ediyorum.
Sürem
kısıtlı diye doğrudan örneklerle başlamak istiyorum. Mesela TÜBİTAK. Evet,
TÜBİTAK, geçmiş dönemde de muhteşem çalışmalar yapmıyordu, şüphesiz ki eksiği
vardı fakat şimdi, yönetimde yapılmış olan değişikliklere baktığımızda artık
kendilerine yapılan başvuruları bilimsel kriterlerle değerlendirmek yerine,
ideolojik kriterlerle ve nereden geldiğine bakarak imza attıkları ve kabul
ettikleri için ne yazık ki birçok proje şu an durmuş durumda. Mesela bunlara
bir örnek, atık yengeçvekarides kabuklarından iyileştirmeyi
hızlandıran lifler yapmak istemiş bazı gençler, nanolif yapmayı önermiş gençler
fakat bu, TÜBİTAK tarafından reddedildi. Aynı proje, 54 ülke, 2.450 proje
içerisinde dünyada 1’inci seçilmiş ama bu projeyi TÜBİTAK reddetmiş. 
Sanayi
ve Teknoloji Bakanlığı, uhdesindeki çalışmaların tamamının şüphesiz ki bilime
dayalı bir çalışma olması dolayısıyla güçlü bir altyapıya sahip olmalı. Bunun
için de eğitimin güçlü bir altyapıya sahip olması lazım fakat Yükseköğretime
ayrılan pay, 2016, 2017, 2018 ve 2019 yıllarını sırasıyla ifade edecek olursak
yüzde 4,14; yüzde 3,97; yüzde 3,64; yüzde 3,44 gibi rakamlar. 
Değerli
arkadaşlar, Cumhurbaşkanı, Dokuz Eylül Üniversitesinin açılışında yaptığı bir
konuşmasında şunu ifade etmişti: “Türkiye'nin, nasıl oluyor da dünyanın 500
üniversitesi arasında esamesi okunmuyor?” Bu sorunun yanıtı çok açıktır. Bu
eğitim sistemini uzaylılar değiştirmedi, siz değiştirdiniz. O yüzden, dünyada
Türkiye’deki üniversitelerin esamesi tabii ki okunmaz. Fizik, kimya, biyolojide
müfredatı siz değiştirdiniz. Eğitimi dinselleştiren, gericileştiren,
cinsiyetçileştiren biz değiliz, sizsiniz; o yüzden bunun nedeni sizsiniz. 
Değerli
arkadaşlar, Konya Ovası Projesi ve Karadeniz Bölgesi Projesi Bölge Kalkınma
İdaresi Başkanlığı için de birkaç şey ifade etmek isterim.
Türkiye'nin
buğday ambarı, siz de biliyorsunuz ki Konya Ovası’dır. Konya Ovası Projesi şu
an yaklaşık 8 ili içine almış bir projedir. Fakat burada çok önemli bir
meselemiz var: Çok ciddi susuzluk yaşanmaktadır ve özellikle üzerinde durulması
gereken olaylardan biri Konya Karapınar’da oluşan obruklardır. 
Değerli
arkadaşlar, Konya Jeoloji Mühendisleri Odası Başkanı Fetullah Arık bazı
rakamlar vermiş: 2017 yılında 300, 2018 yılında 9, 2019’da 11 obruk oluşmuş durumda
ve bunlar insan yaşamını da tehdit etmektedir. Dolayısıyla burada bazı önlemler
mutlaka alınmalıdır. 
Toprak
koruma ve arazi kullanımı mutlaka planlanmalı, GDO’lu tohumlara mahkûm edilen
tarım ürünleri yerine, tarım politikaları yerine yerli üretim teşvik edilmeli,
toprağın sürdürülebilir yönetimi ve toprak koruma, erozyonla mücadele gibi
tedbirler mutlaka alınmalıdır.
Elbette
Doğu Karadeniz Projesi üzerine de konuşacak olursak ilk ifade edeceğimiz şey,
Türkiye kamuoyunun yakından takip ettiği Yeşil Yol’dur. Doğanın hiçbir hakkı
gözetilmeksizin sadece sermayedarların hakları, şirketlerin hakları gözetilerek
Yeşil Yol açılmak istenmektedir. Burada amaç birçok HES projesini, taş ocağı
projesini birbirine bağlamak ve bu bağlamda yapılan çalışmalara çeşitli
itirazlar gelişti. Sadece bir tanesini ifade etmek istiyorum. TEMA’nın açmış
olduğu davada bahsi geçen durum şöyle özetlenmiştir, mahkeme tarafında bir
belge olması hasebiyle önemlidir: “1/100.000’lik üst ölçekli çevre düzeni planı
bütünlüklü olmaması nedeniyle reddedilmiştir.” Burada yaşanacak olan
sakıncalar, seller, taşkınlar hiçbir şekilde hesaplanmıyor. “Çay üreticisi
olan, fındık üreticisi olan bölgemizde acaba bu tarım arazileri zarar görür
mü?” gibi hiçbir hesaplama yapılmıyor ve dağlık Doğu Karadeniz Bölgesi’nde
yaşayan Hemşinli dostlarımız, vatandaşlarımız ne yazık ki yine yapılan bu
çalışmalarda kendi topraklarından olmayla karşı karşıya kalmış durumda. 
Evet,
kısa vadeli çıkarlar uzun vadeli imkânları yok etmektedir. Bugün, bu bölgelerde
yaşanan ne yazık ki budur. Konya Ovası, Çukurova, Karadeniz bu ülkenin
bereketli topraklarıdır. Bu bereketli toprakların kıymetini bilmeliyiz ve ona
göre buradan politikalar üretmeliyiz. 
“Yeşil
Yol olmasın.” diye direnen köylülerden Havva Ana ne güzel söylemiş, “Kimdir
devlet? Devlet bizim sayemizde devlettir. Ben halkım.” demişti. 
Halkların
talebine kulak verin, sermaye ve rant çetelerine değil. 
Teşekkür
ederim. (HDP sıralarından alkışlar)
BAŞKAN
– Teşekkürler Sayın Hatımoğulları Oruç. 
Şimdi
söz sırası, Şanlıurfa Milletvekili Nusrettin Maçin’dedir. 
Buyurun
Sayın Maçin. (HDP sıralarından alkışlar)
Süreniz
altı dakikadır. 
HDP
GRUBU ADINA NUSRETTİN MAÇİN (Şanlıurfa) – Sayın Başkan, değerli
milletvekilleri; bilim ve teknolojinin zirvede olduğu bir çağdayız. Kapitalizm
hiçbir toplumun ulaşamadığı düzeyde teknoloji geliştirdi; sanayiden ticarete,
tarımdan hizmete, eğitimden ulaşıma, iletişime varana kadar her alanda
geliştirdi, geliştiriyor. Ancak aynı kapitalizm teknolojiyi genel olarak
insanlığın değil bir avuç egemen sınıfın hizmetinde kullandı, kullanıyor.
Teknoloji halka, işçiye, emekçiye, ancak burjuvaziye sömürü ve kâr alanı
açmasıyla orantılı olarak yansıtılıyor. 
AKP
yetkilileri on altı yılda ülkeye nasıl çağ atlattıklarını, nasıl büyük gelişme
gösterdiklerini sıkça anlatırlar ama veriler Türkiye'nin 2016 yılından bu yana
beyin göçünün, sayısal anlamda, tarihte benzeri görülmemiş bir noktaya
ulaştığını göstermektedir. Bir ülkenin sanayi, bilim ve teknoloji bütçesi o
ülkenin tek kişilik Cumhurbaşkanlığı bütçesinden daha düşükse o ülkede bilim ve
teknoloji ilerleyebilir mi? 
Türkiye
en fazla beyin göçü veren 34 ülke içinde 24’üncü sırada. Türkiye, iyi eğitim
alan her 100 kişiden 59’unu kaybetmektedir. Ülkede üniversitede okuyan
gençlerin yüzde 73’ü yurt dışında çalışmak ve yaşamak istiyor. Türkiye
İstatistik Kurumunun yayımladığı Uluslararası Göç İstatistikleri Raporu’na göre
2017’de Türkiye’den göç eden kişi sayısı bir önceki yıla kıyasla yüzde 42,5
artış göstererek 253.640 oldu. Bu durumu, 15 Temmuz darbe girişimi sonrası iki
yıl yürürlükte kalan OHAL sürecinde on binlerce kişinin kanun hükmünde
kararnamelerle işini kaybetmesinin doğurduğu sonuçlardan biri olarak
değerlendiriyoruz. 1 Eylül 2016’dan itibaren olağanüstü hâl kapsamında ilan
edilen 12 kanun hükmünde kararnameyle yükseköğretim kurumlarındaki
görevlerinden ihraç edilen akademisyenlerin 455’i profesör, 472’si doçent,
658’i yardımcı doçent, 420’si araştırma görevlisi, 243’ü öğretim görevlisi,
28’i uzman ve 70’i okutmandır. Yine, 10 Nisan 2018 tarihli Cumhuriyet
gazetesinin haberinde “Cezaevlerinde tutuklu ve hükümlü 79 bin öğrenci”
yazmaktadır. Yine, Türkiye’deki 250 üniversiteden ilk 500 arasına giren tek bir
üniversite yoktur. 
Bütün
bu yaşananlara bir anlamda hem yol açan hem de bunları kapsayan en önemli
nedenlerden biri ülkenin Kürt sorununu çözememesi, demokrasinin rayından
çıkmasıdır. Ülkede hukukun evrensel normlarından uzaklaşılması, düşünce ve
ifade özgürlüğünün sınırlanması, medya özgürlüğünün ortadan kaldırılması, yaşam
tarzına müdahale tehlikesinin varlığı son yıllarda artan beyin göçünün temel
nedenleridir. 
Dün,
İçişleri Bakanı bu kürsüde tarihî bir itirafta bulundu “Kürdistan bölgesel
yönetiminin yapmış olduğu 25 Eylül 2017 referandumunu, Türkiye'nin öncülüğünde
İran ve Irak’la birlikte boşa çıkardık.” dedi. Doğru söylüyor ama eksik
söylüyor. Küresel güçlerin de bu duruma göz yumduğunu hepimiz biliyoruz. Daha
önce, bölgesel yönetimle diplomatik, ticari ve istihbarat anlamında
ilişkilerinin ne kadar yakın olduğunu biliyoruz. Yıllık ticaret hacminin 50 bin
doların üzerinde olduğu kamuoyunca bilinmektedir. Ancak ne zamanki Kürtler
kendi gelecekleriyle ilgili tarihî bir karar ve siyasi irade beyanında
bulunduğu zaman, AKP iktidarı hem Kürt bölgesel yönetimine yönelik hem de
Rojava’ya yönelik irade kırıcı her türlü saldırıyı mübah görmektedir.
Son
yılarda Orta Doğu’da küresel güçlerin de içinde bulunduğu bir savaş durumu var
ve daha uzun bir süre bu durumun süreceği aşikârdır. Dün, nasıl ki bölgesel
yönetimden Türkiye’ye yönelik tek saldırının olmadığını hepimiz biliyorsak
Rojava’dan da Türkiye’ye bir saldırı olmayacağını biliyoruz. Bırakın Kürtler,
Suriye rejimiyle otonom mu, federasyon mu kuracaklarına Suriye halklarıyla
karar versinler. 
Bizim,
AKP’ye çağrımız: Türkiye, dış politikasını Kürt karşıtlığı üzerinden
sürdürmekten vazgeçsin. Kürtlerin kolektif haklarından bahsedildiği zaman
bölünme algısını ve kaygısını yaratmayın. Türkiye’de 20 ila 30 milyon arasında
Kürt nüfusun olduğu bilinmektedir yani nüfusun dörtte 1’i…
(Mikrofon
otomatik cihaz tarafından kapatıldı) 
BAŞKAN
– Buyurun Sayın Maçin, tamamlayın.
NUSRETTİN
MAÇİN (Devamla) – …ancak Kürtçe hâlâ resmî dil olarak kabul edilmemektedir.
Korkmayın, size bir örnek vereyim. İspanya’da 4, İsviçre’de 4, yanı başımızdaki
Kürt bölgesel yönetiminde Kürtçe, Arapça, Türkmence, Süryanice, Asurice olmak
üzere 5 resmî dil kabul edilmiştir, hiçbiri bölünmemiştir, uyum ve barış içinde
yaşamaktadır. 
Bilim,
Sanayi ve Teknoloji Bakanı Mustafa Varank konunun önemine işaret ederek
“Yıllardır yetişmiş insan kaynaklarımızı âdeta bir beyin göçüyle maalesef
kaybediyoruz.” diyor. Bilim, teknolojiyi geliştirmenin yolu özgürlüklerden,
demokrasiden ve insan haklarının evrensel değerlerini korumak ve geliştirmekten
geçer. 
Değerli
milletvekilleri, 21’inci yüzyıl biz istesek de istemesek de Orta Doğu’da
Kürtlerin yüzyılı olacaktır, Kürtler de bütün halklar gibi kendi kolektif
haklarını kullanacaktır.
İkinci
bir çağrım şudur: Teknolojinin ve sanayinin bu kadar geliştiği bir dönemde…
(Mikrofon
otomatik cihaz tarafından kapatıldı) 
BAŞKAN
– Sözlerinizi bağlayın Sayın Maçin, lütfen.
NUSRETTİN
MAÇİN (Devamla) – Evet, bağlıyorum.
Dünyada
çalışan kesim, işçi ve emekçiler normalde günlük beş ve altı saat çalışması
gerekirken tam tersi, yüz elli yılın gerisine giderek on on iki saat çalıştırılmaktadır.

Benim
çağrım, demokratik bir ülkede yol almanın yolu Kürt sorununun çözümüdür,
demokrasidir, barıştır ve insan haklarıdır.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkürler Sayın Maçin.
Şimdi
söz sırası, Şanlıurfa Milletvekili Nimetullah Erdoğmuş’tadır.
Buyurun
Sayın Erdoğmuş. (HDP sıralarından alkışlar)
Süreniz
altı dakikadır.
HDP
GRUBU ADINA NİMETULLAH ERDOĞMUŞ (Şanlıurfa) – Sayın Başkanım, çok teşekkür
ediyorum. 
Genel
Kurulu saygı ve hürmetle selamlıyorum.
Millî
güvenlik bütçesi, ülkenin, Türkiye’nin en güçlü kurumunun bütçesi. En güçlü
kurum diyoruz çünkü gücü temsil eden hem silah hem de insan gücü olarak şu anda
en önde olan bir kurum. Bir diğer yönüyle sadece güçlü olma özelliği yok. Bir
diğer özelliği de belki de en zor, gerçekten de en sıkıntılı, sorumlu bir kurum
olarak biliyoruz. Neden? Çünkü yeryüzünde insanın insanla en sevimsiz
karşılaşmasıdır çatışma, savaş ve ölüm ve bu kurum da sanat ve meslek
itibarıyla ölme ve öldürme sanatına mahkûm bir kurumdur. 
Bir
diğer özelliği de Türk Silahlı Kuvvetlerinin, her ne kadar sureta, zahiren çok
mesafeli görünse de aslında toplumsal yönü çok çok derin ve çok çok
kapsamlıdır. Neden? Çünkü yüz binlerin, yüz binlerce askerin, silah altına
alınanların devridaim yapıldığını ve ülke genelinin hepsinin âdeta o kurumun
direkt veya dolaylı olarak kendisiyle hemhâl olduğunu biliyoruz. Anneler
evlatlarıyla, evlatları yüzünden de bu kurumla hemhâldirler. 
O
zaman ben şu anda Sayın Bakana, buradan, S-400’lerden çok daha etkili ve
masrafsız, Sadi Şirazî’nin, Hafızı Şirazî’nin söylediği bir sözü paylaşmak
istiyorum. S-400’ler çok pahalı, ben masrafsız bir şey söyleyeceğim. Diyor ki
Hafızı Şirazî: “İki cihanın saadeti 2 harften ibarettir: Dostlarına karşı
mürüvvetkârane muaşeret, düşmanına karşı da sulhkârane muameledir.” Bugün her
birimizin gerçek anlamda, özü itibarıyla ihtiyaç duyduğu bu iki harfin aslında
güvencesi olabilir bu kurum. Evet, bu kurum belirleyicidir ve cumhuriyet
tarihinde de birçok yönüyle kendi etkinliğini ve belirlemesini göstermiştir,
hatta birtakım darbelerle de bu kurumun belirlemesi bilinmektedir. 
Sayın
Bakan, bir hadisişerifle sizlerden bir talepte bulunmak istiyorum. Hazreti
Peygamber buyurur ki: “Cenazelerinizi bir an önce, alelacele defnediniz.” Bu,
bir ilkedir ve burada cenazelerle ilgili inanç, kimlik vesaire hiçbir tanımlama
da yoktur. Bakınız, şu anda ülkemizde çatışmalardan dolayı, çatışmalar
neticesinde hâlen cenazesini alamayan, defnedemeyen ve bekleyen aileler var,
alanlar da âdeta birtakım işkencelere maruz kalmaktadırlar. Eğer cenaze köye
götürülüyorsa cami kapatılmakta, cami görevlisi zorunlu olarak izne
gönderilmekte, hatta taziye evinin anahtarı da oradaki resmî görevliler
tarafından muhtardan talep edilmekte; bu şekilde bir uygulamayla karşı
karşıyayız. 
SELAMİ
ALTINOK (Erzurum) – Ne olacak? Başınıza taş mı yapacağız? 
NİMETULLAH
ERDOĞMUŞ (Devamla) - Eğer düşman dahi olsa, ki bir askerin özelliği de budur,
kendi düşmanıyla çatışırken, çarpışırken o ölünceye kadardır, öldükten sonra, tarihte
birçok örnekleri var, kendi eliyle düşmanını defneden nice savaşlar ve nice
çatışmalara şahit olunmuştur. 
Son
olarak Hazreti Peygamber’den, Bedir Savaşı’ndan bir örnekle sözlerimi
tamamlamak istiyorum. Bedir Savaşı’nda her iki taraftan…
SELAMİ
ALTINOK (Erzurum) – Askerimiz ırkçı değildir.
HÜSEYİN
KAÇMAZ (Şırnak) – Dinle yahu, dinle, bağırma oradan! 
SELAMİ
ALTINOK (Erzurum) – Konuşma!
HÜSEYİN
KAÇMAZ (Şırnak) – Dinle! 
SELAMİ
ALTINOK (Erzurum) – Sana mı soracağım? Otur oturduğun yerde! 
NİMETULLAH
ERDOĞMUŞ (Devamla) – Lütfen...
BAŞKAN
– Sayın milletvekilleri, lütfen, lütfen…
NİMETULLAH
ERDOĞMUŞ (Devamla) – …kim olursa olsun…
BAŞKAN
– Siz sözlerinizi tamamlayın Değerli Milletvekili. 
NİMETULLAH
ERDOĞMUŞ (Devamla) – Tamamlıyorum. 
SELAMİ
ALTINOK (Erzurum) – Yarım saattir teröristi savunuyor.
BAŞKAN
– Lütfen Sayın Altınok. 
NİMETULLAH
ERDOĞMUŞ (Devamla) – Bedir Savaşı’nda Hazreti Peygamber hem kendi şehitlerini
hem de düşmandan yaşamını yitirenleri defnetmesi için bizzat kendi
arkadaşlarına talimat vermiştir diyorum.
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Erdoğmuş.
ZAFER
IŞIK (Bursa) – Savaş yok, sadece terörle mücadele var, terörle mücadele var. 
NİMETULLAH
ERDOĞMUŞ (Devamla) – Hepinizi saygıyla selamlıyorum. (HDP sıralarından
alkışlar) 
BAŞKAN
- Teşekkürler Sayın Erdoğmuş. 
Halkların
Demokratik Partisi Grubu adına son söz Diyarbakır Milletvekili Hişyar Özsoy’a
aittir. 
Buyurun
Sayın Özsoy. (HDP sıralarından alkışlar)
Süreniz
on altı dakikadır. 
HDP
GRUBU ADINA HİŞYAR ÖZSOY (Diyarbakır) – Teşekkür ederim. 
Sayın
Başkan, değerli milletvekilleri; Genel Kurulu saygıyla selamlıyorum. Ben de
Dışişleri Bakanlığı, Avrupa Birliği Başkanlığı ve Türk Akreditasyon Kurumunun
bütçesi üzerinde partim adına söz almış bulunuyorum. 
Konuşmama
başlarken bu tecrit meselesinin ortadan kaldırılması için, kırkıncı gününde
açlık grevinde olan Leyla Güven arkadaşımızı buradan selamlıyorum. Bu tecrit
meselesi, Sayın Öcalan üzerindeki tecrit meselesi, arkadaşlar, gereksiz
toplumsal, siyasal gerilimlere yol açmakta, aynı zamanda hukuken de tam bir
rezalet durumudur. Bunun da altını bir daha çizmek istiyorum.
Kıymetli
arkadaşlar, Türkiye, içeride ciddi ekonomik ve siyasi bir istikrarsızlıkla
uğraşırken dış politika ve diplomasi açısından da benzer bir durum söz
konusudur. Daha önce hem Komisyonda hem Mecliste değişik vesilelerle ifade
ettik, ben dış politikaya dair HDP’nin kimi görüşlerini sunup meseleyi en
sonunda dün burada bayağı bir esip gürleyen Süleyman Soylu’nun bir konuşmasıyla
konuşmamı bağlamaya çalışacağım. 
Kıymetli
arkadaşlar, Türkiye’nin Amerika’yla, Rusya’yla ve Avrupa’yla ilişkileri son
derece belirleyici, dünyanın süper gücü olan kesimler bunlar. Biliyorsunuz yani
biraz bu işin magazin boyutu oldu Rıza Zarrab meselesi, ama Halkbank davası,
Fetullah Gülen’in iadesi meselesi, Rahip Brunson meselesi, S-400’ler, bunlar
önemli meseleler olarak Türk-Amerika ilişkilerini bayağı zorladı. Ama takdir
ederseniz ki asıl mesele Amerika’nın Suriye’deki politikalarıyla Türkiye’nin
bölgesel ve Suriye politikalarında taban tabana bir zıtlaşmanın olması, birçok
noktada, özellikle de Kürt meselesinde ve önümüzdeki dönemde de bu gerilimli
durum bir şekilde devam edeceğe benziyor. 
Avrupa
Birliği’yle olan ilişkilerde birkaç başlık var biliyorsunuz. Katılım
müzakereleri zaten donmuş durumda hatta kimi kalemlerde bütçe kesintileri oldu
biliyorsunuz Avrupa Birliğinden bu katılım öncesi paylar üzerinden. 
Gümrük
birliği konusunda herhangi bir ilerleme yok, her ne kadar karşılıklı taraflar
irade beyan etse de gümrük birliği birtakım kriterlere bağlanmış durumda
demokrasi, insan hakları gibi. Orada çok bir ilerleme yok. 
Vize
serbestiyeti, hatırlıyorum 7 Hazirandan önce Ahmet Davutoğlu’nun… Tabii
siyasetten gitti kendisi, bence hiç de hak etmediği büyük bir bedel ödeyerek.
Türkiye’ye vize serbestiyeti o zaman sunmuşlardı, en büyük vaatlerden bir
tanesiydi. Şu an vize serbestiyetinin önünde yani o konu hakkında en ufak bir
ilerleme söz konusu değil. Zaten altı tane kriter kalmıştı. Bunlardan bir
tanesi çok önemli, terör tanımının Avrupa standartlarında yeniden tanımlanması.
Ki, bu konuda da öyle çok adım atılacak gibi görünmüyor. 
Türkiye’nin
Avrupa Birliğiyle olan ilişkileri çok temel olarak mülteci sorununa sıkışmış
durumda. Tabii, Sayın Bakan Mevlüt Bey ve diğer 3 bakanla -İçişleri, Hazine ve
Maliye Bakanı, Adalet Bakanı- birlikte, sanırım yakın dönemde 5’incisi yapıldı
bu Reform Eylem Grubu Toplantısı Avrupa Birliğiyle ilişkileri yeniden
canlandırmak üzere. Doğrusu, birincisi, ilk toplantı biraz heyecan uyandırmıştı
“Acaba Türkiye’de yeniden bir demokratik reform iradesi ortaya çıkabilir mi?”
diye ama, ilk toplantıdan sonra Avrupalılarda da o konuda zerre kadar bir umut
söz konusu değil. 
Avrupa
Konseyiyle olan ilişkiler: Biliyorsunuz, 2017’nin Nisanında izleme sürecine
alınmıştı Türkiye, insan hakları, demokrasi ve hukukun üstünlüğü konusunda
birçok ihlal olduğunu raporlamıştı. O günden bugüne kadar da bu konuda, yani,
demokrasi, insan hakları konusunda herhangi bir ilerleme olmadığı gibi,
olağanüstü hâl kalkmış olmakla birlikte, fiiliyatta bir olağanüstü hâl devam
etmektedir ve Türkiye ile Avrupa Konseyi arasındaki ilişkiler de öyle görünüyor
ki, önümüzdeki dönem gerilimli olmaya devam edecek. 
Kıymetli
arkadaşlar, Rusya’yla olan ilişkiler ise, Batı’yla, Avrupa ve Amerika’yla
yaşanan bu gerilimler üzerinden, böyle, başta bir taktiksel hamle olarak açığa
çıktı. Tabii, önümüzdeki dönemde bu daha büyük bir stratejik duruma dönüşür mü
dönüşmez mi bilmiyoruz ama Rusya’yla yakınlaşma meselesine de baktığınız zaman,
temelinde Orta Doğu’daki gelişmeler genel olarak, özelde Suriye ve Rojawa
meselesinde belki Rusların -Amerika’yı istediğimiz noktaya çekemedik ama-
Rusya’nın desteğiyle, Afrin işgalinde olduğu gibi acaba bir pozisyon
yakalayabilir miyiz gibi bir politika güdülüyor. Şimdi, arkadaşlar, Rusya’yla
ilişkilerin yoğunlaştığı alanlardan bir tanesi Astana Süreci’ydi. Astana
Süreci’nin çok fazla, tabii, reklamı yapıldı, “Türkiye büyük ülke, oyun kurucu
ülke.” falan ama bizim yorumlamamız şöyledir: Astana Süreci, Suriye’de Esad
karşıtı olan muhalefetin zaman içerisinde tasfiye edilmesi projesiydi ve bu
çerçevede Türkiye’ye de bir rol verildi. Daha önce, biliyorsunuz, Guta’dan,
Dera’dan, farklı yerlerden Esad karşıtı gruplar zaman içerisinde tasfiye
edildi, en son İdlib’e gelindi. İdlib’e gelindi, Türkiye ile Rusya arasında o
dönem bir makas açıldı, biliyorsunuz, operasyon başladı başlayacak, o zaman,
Amerika Birleşik Devletleri ve Fransa bu İdlib operasyonunun önüne bir hat
çektiler. Birkaç sebebi var: Birincisi, ben en önemli sebep olarak bunu da
görmüyorum işin doğrusu ama yeni bir mülteci akını Avrupa’yı zorda bırakabilir.
Merkel’in İstanbul’daki zirveye katılması yoğunlukla bununla ilgili.
İkincisi,
işin doğrusu, belki de daha önemlisi olan bu: Esad’a ve Rusya’ya Cenevre
öncesinde Amerika ve Fransa mutlak bir zafer hediye etmek istemedi, sınırı
çizdiler.
Üçüncüsü,
aynen bu kelimelerle de ifade ediyor Amerikalılar: “Bu savaşı bitirecek olan
Rusya, Esad ve İran değil, biziz.” Yani, bir anlamda “Biz başlattık, biz bitireceğiz.”
diyorlar. Orada da şu an bir pata durumu söz konusu.
Şimdi,
kıymetli arkadaşlar, Mevlüt Bey, Sayın Bakan -kendisi de buradayken bir soru
olarak da yöneltmek istiyorum- sanırım Doha’da yaptığı bir konuşmada “Esad’la,
tabii, demokratik seçimler ve seçilmesi durumunda çalışmayı
değerlendirebiliriz.” gibi… En azından basına bu şekilde yansıdı. Eğer bu
doğruysa, arkadaşlar, Esad’ın demokratik bir şekilde seçilmesi bu söylemin
meşrulaştırma aracıdır; yani “Biz, Esad’la çalışmayı değerlendirebiliriz.” diyor
Sayın Bakan. “500 bin insanın katili” denilen Esad’la biz yeniden çalışmayı
değerlendirebiliriz! Nedir bu durum? Açıkça söyleyelim, ismini koyalım. Daha
önce, malum, Türkiye’nin iki başlı bir politikası vardı: Esad gidecek ve
Türkiye’nin daha yakından çalışabileceği başka bir rejim tesis edilecekti.
Fakat bu, Esad’ın gitme meselesi sarpa sarınca Türkiye, Suriye’deki
önceliklerini teke indirgedi: Esad kalacak, gerekirse Esad’la da çalışacağız
ama Esad karşıtı olarak desteklediğimiz bütün güçleri biz tekrardan toparlayıp,
bu defa, Suriye’de Kürtlerin kazanımlarının önüne geçmek için yeniden
konumlandıracağız. Hikâye bu; bunu Afrin’de gördük, bunu başka alanlarda
görüyoruz. Şimdi de Kobani ve Cezire bölgelerinin arasına girerek, belki orayı
da böyle biraz açarak -o kantonlar birleşmişti- o mesafeyi açarak ne yapmaya
çalışıyorlar? Bilinsin diye söylüyorum, 1960’larda baba Esad’ın yaptığı Arap
Kemeri politikası; Arap nüfusu Kürt nüfusunun içerisine yerleştirerek o
bölgeleri, o coğrafik sürekliliği dağıtma. Maşallah Adalet ve Kalkınma Partisi
Hükûmeti altmış yıl sonra baba Esad’ın Arap Kemeri politikasının şu an
sürdürücüsü ve yürütücüsü. Bir yere not edelim sadece. 
Afrin’de
ne oldu? 200 bin civarında insan, ona yakın, ondan fazla -rakamlar değişiyor
ama- yüz binlerce insan yerlerinden edildi. Onların boşalttığı yerlere başka
insanlar geldiler, yerleşmeye çalışıyorlar, bir nüfus mühendislik politikası
var. Talan, mal talanı artık magazinel duruma düştü. En son mesele zeytin
hırsızlığına kadar vardı ki Tarım Bakanı çıktı “Biz o zeytinleri getiriyoruz.”
diye, kayıtsız kuyutsuz bir şekilde, sanki ganimetmiş gibi… Buraya kadar düştü.

Kıymetli
arkadaşlar, toparlamaya çalışıyorum. Temel argümanımız şudur kıymetli
arkadaşlar: Yeni bir Orta Doğu var, kuruluyor, çok çetrefilli, çok zor. Irak’ta
şu ana kadar 1 milyon insan ölmüş, Suriye’de 400-500 bin insan ölmüş, birçoğu
Müslüman. Libya paramparça, Mısır’daki durumu gördünüz, bir darbeyle durumu
ters çevirmeye çalıştılar ama istikrarsızlık her tarafta. Körfez ülkeleri darmadağın,
Yemen’de, Bahreyn’de yani bütün Orta Doğu coğrafyası baştan sona kan revan
içerisinde. Tabii, böylesi bir durumda bütün aktörler yeni bir şekilde pozisyon
alabilmek için zorlanıyorlar. Türkiye'nin bizim gördüğümüz dış politikasının
temelinde, Orta Doğu’daki bu durumda yeniden pozisyon almak için en önemli
meselesi, beka sorunu olarak gördüğü şey Suriye’deki Kürtlerin bir otonom
veyahut da federal bir bölgeye kavuşması, bunun Kürt meselesini bambaşka bir
mecraya taşıması. 
Kıymetli
arkadaşlar, Orta Doğu’da yaşadığımız kriz basitçe Sünnilerin Şiileri öldürdüğü,
Kürtlerin Türkleri öldürdüğü, Türklerin Kürtleri öldürdüğü veyahut da İsrail’in
Filistinlileri öldürdüğü… Böyle basit bir şey değil. Gerçekçi olalım, 20’inci
yüzyılın bütün ideolojileri çökmüş durumda. Bunun içerisine siyasal İslamcılığı
da dâhil ederek söylüyorum, modernleşme projeleri, sömürgeci modernleşme
veyahut da tepeden aşağı işte, Baas’ın yapmaya çalıştığı ya da Kemalizm’in
yapmaya çalıştığı bütün projeler şu an Orta Doğu’da çökmüş durumda. Yani demek
istediğim arkadaşlar, Orta Doğu’nun bu çeşitli halklarının, kültürlerinin,
dillerinin bir arada yaşayabileceği bir siyasal ve toplumsal model ortada yok,
hiç kimse bunu üretemiyor. Bunu sonunda getirip dış politika açısından
yapılabilecek şeylere bağlayacağım.
Şimdi
Suriye’de sanki -çok özür diliyorum bu ifadeyi kullandığım için- bir parça leş
var, 500 bin insan ölmüş, herkes bir tarafından tutmuş, bir tarafından parça
koparmaya çalışıyor. Suud bunun içinde, İran bunun içinde, İsrail bunun içinde
-Amerika’yı, Rusya’yı zaten geçiyorum, bölge ülkelerini diyorum- Türkiye bunun
içinde, herkesin –tırnak içinde- ulusal çıkarları üzerinden birtakım ajandaları
söz konusu ama Suriye’de şu ana kadar sayısını bilmediğimiz on milyonlara varan
insan göç etmiş, darmadağın olmuş, yıkılmadık yuva kalmamış, gittikleri
ülkelerde de Türkiye dâhil birçok zaman bir sürü ırkçılığa maruz kalmış
insanlar var bir taraftan. Diğer taraftan, artık ölülerini bile sayamıyoruz,
böyle bir durumdayız ve Türkiye'nin bu konudaki sicili bozuktur Sayın Bakan.
Türkiye bu konuda iyi bir sınav verememiştir. Eğer bu kadar kan revan
içerisinde kalmışsa bu bölge, bu bölgenin bölgesel bir gücü olarak çok daha
yapıcı şeyler yapabilirdi. Birazdan onunla bağlayacağım, ne yapabileceğine dair.

Kıymetli
arkadaşlar, Süleyman Bey dün buradaydı, esip gürlüyordu yine. Burada olmadığı
için sataşmayacağım, öyle bir şey demeyeceğim. Ben bu Mecliste en son referans
vereceğim insan herhâlde Süleyman Soylu olurdu gibi düşündüm ama kendisini
referans vereceğim. Vaktizamanında çok haklı, çok güzel bir konuşma yapmış ama
bunu 2012 yılında yapmış. Türkiye'nin temel meselelerini tartışınca şöyle
demiş: “Türkiye'nin meseleleri içerisinde en önemlisi Kürt sorunudur.” Bunu
Süleyman Soylu söylüyor ha. “Kürt sorunu çözülmeden yeni anayasa yapmak mümkün
değildir çünkü vatandaşlık tanımından dil tanımına kadar pek çok konu gelip
Kürt sorununa takılacaktır. Yani Türkiye Kürt sorununun çözümü konusunda
uzlaşmadan yeni anayasa yapması mümkün değil. Yeni anayasa Kürt sorunu
çözülmeden ya da çözülüyormuş gibi yapılarak gerçekleşirse 21’inci yüzyılın
hayal kırıklığı olur. Bir karar vermek zorundasınız. Kürt sorunu dar bir
geçitte önümüzde duran büyük bir kayadır ve bu kayayı kaldırmadan bu geçitten
çıkmak mümkün değildir.” Sonra devamında bir şeyler söylemiş. En sonunda -bu,
az önce tartışıldı, konuşuldu arkadaşlar, 3 tane Kürtçe kelime konuştu diye
arkadaşımız burada yine gerilimler oldu- Süleyman Bey o zaman kendisi inanmış
da Kürtçe ana dilde eğitim olması gerektiğine, babasını sadece ikna edemediğini
ifade etmiş. 
Şimdi,
bunu ne için söylüyorum? Beş, altı yıl önceki toplumsal, siyasal psikolojiden
Kürt meselesinde şu an geldiğimiz noktayı düşünüyorum da, dün onun için esip
gürlüyordu Süleyman Bey de... Türkiye’deki en büyük mesele, bana sorarsanız
arkadaşlar, inkârcılıktır. Kürtleri inkâr etmekten bahsetmiyorum, Ermenileri,
başka halkları, kendi kendini inkâr etmek... Bu çok ciddi bir meseledir. Bunu
Adalet ve Kalkınma Partisi için de söylüyorum. 2013-2015 yılları içerisinde bu
ülkedeki en hayırlı işin altına imza attınız, risk aldınız. Sizden ricamız,
talebimiz, o dönemi inkâr etmemek lazım, o kıymetli bir dönem. Belki ileride
durumlar değişir, bu mesele bir şekilde sulh yoluyla hâl olur. Onun için o
dönemin ruhunu mutlak surette korumak lazım.
Kıymetli
arkadaşlar, zaman az, bitiriyorum hemen Sayın Başkan. Türkiye’de -bir analoji
yaparak söylüyorum- Sultan Abdülhamit dönemi daha açılmadan kapanmıştır. Ortada
onlarca Enver ve Talat paşalar, şahsımca, kol gezmektedir. Bunun faturasını
Adalet ve Kalkınma Partisine de kanımca ödeteceklerdir.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Özsoy.
HİŞYAR
ÖZSOY (Devamla) – Bitiriyorum.
BAŞKAN
– Buyurun.
HİŞYAR
ÖZSOY (Devamla) – Kıymetli arkadaşlar, içeride tekçilik üzerinden bu kadar
ulusal retorik, milliyetçi retorik yaparsanız siz Orta Doğu’da gerçekten oyun
kurucu filan olamazsınız, taca çıkmış topları bile toplayamazsınız. Çünkü oyun
kurucu olmak, Orta Doğu’da nizam kurmak demektir.
Ben
az önce Orta Doğu’nun genel durumunu anlatınca, bütün gruplara söylüyorum, bir
bölgesel güç olduğunu iddia eden Türkiye, Orta Doğu için nasıl bir nizam
öngörüyor? Nasıl bir düzen öngörüyor? Bu değişik halkların, değişik
toplumların, dillerin, kültürlerin; birbirini öldürmeden, birbirini
boğazlamadan bir arada yaşayabilecekleri bir model önerebiliyor mu, öneremiyor
mu? Yani “Son terörist ölene kadar…” falan, ben 43 yaşındayım, bunları kırk
yıldır dinliyorum şahsen. Bunlar mesele değil. Türkiye’nin bir Kürt meselesi
var, Orta Doğu’da bölgeselleşmiş, küreselleşmiş bir mesele var. “Bu meseleyi
nasıl çözeceksiniz?” sorusuna vereceğiniz cevap, Orta Doğu’da yeni bir nizamın
kurulmasına yapacağınız en büyük katkıdır diyor, Genel Kurulu saygıyla
selamlıyorum. (HDP sıralarından alkışlar) 
BAŞKAN
– Teşekkürler Sayın Özsoy. 
Değerli
milletvekilleri, HDP Grubu adına konuşmalar tamamlanmıştır. 
Grup
başkan vekillerinin hepsine soracağım, söz vereceğim ama önce 60’a göre diğer
milletvekillerinin söz taleplerini karşılayacağım.
Birkaç
kere açıklama yaptım, belki o sırada Genel Kurulda bulunmayan milletvekilleri
de vardı. Her bir partiden 1 milletvekiline bu aralarda yerinden bir dakika
süreyle söz tanıyorum. Söz alacak isimleri belirlerken de sisteme giriş
sırasını esas alıyorum. Bu sıraya göre şimdi isimlerini okuyacağım
milletvekillerine söz vereceğim. 
Milliyetçi
Hareket Partisi Grubundan Sayın Yılmaz.
Buyurun.
IV.- AÇIKLAMALAR (Devam)
23.- Düzce Milletvekili Ümit Yılmaz’ın, Meclis kürsüsünden Türkçenin
dışında başka bir dil kullanılarak ne söylendiği anlaşılmayan sözler
söylenilmesini esefle kınadığına ilişkin açıklaması
ÜMİT
YILMAZ (Düzce) – Sayın Başkan, burada Millet Meclisi kürsüsünde tamamen faşizan
bir şekilde “Kürt coğrafyası” “Kürt kimliği”, “Kürt ismi” adına söz
söylenmesini ve Türkçenin dışında başka bir dil kullanılarak ne söylediği
bilinmeden sözler söylenmesini esefle kınıyorum. 
Saygılarımı
sunarım. 
BAŞKAN
– İyi Parti Grubundan Sayın Erel..
24.- Aksaray Milletvekili Ayhan Erel’in, Aksaray’da yüzde 75’i
tamamlanmış havaalanının Hava Kuvvetleri Komutanlığına devredilerek hem askerî
hem de sivil uçuşlara açılıp açılamayacağını Millî Savunma Bakanından öğrenmek
istediğine ilişkin açıklaması
AYHAN
EREL (Aksaray) – Sorum Millî Savunma Bakanımıza: Kara Havacılık Okulu için
Isparta’da binalar yapıldığı hâlde bugüne kadar taşınılmadığını biliyorum.
Yanlışım varsa düzeltiniz. 
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) - Taşındı. 
AYHAN
EREL (Aksaray) – O zaman sorumu başka şekilde değiştiriyorum: Konya’da askerî
hava üssü var, bunun bir yedeğinin olması gerekiyor. Aksaray’da da yüzde 75’i
tamamlanmış ama ondan sonra el atılmamış bir havaalanımız var. Bu havaalanı
Hava Kuvvetleri Komutanlığına devredilerek hem askerî hem de sivil uçuşlara
açılabilir mi? Aksaraylılar adına bunun araştırılmasını talep ediyorum. 
Teşekkür
ediyorum, sağ olun. 
BAŞKAN
– Sayın Fikret Şahin… Salonda değil galiba. 
Sayın
Güzelmansur… 
ÖZGÜR
ÖZEL (Manisa) – Yok efendim. 
BAŞKAN
– Sayın Güzelmansur da yok. 
Sayın
Aygun…
ÖMER
FETHİ GÜRER (Niğde) – Biz 11.00’de geldiğimizde kimse yoktu Başkan. Ben
geldiğimde Mecliste kimse yoktu. 
BAŞKAN
–Sayın Gürer, kişi başına düşen konuşma, sataşma ve laf atma ortalaması en
yüksek milletvekilisiniz muhtemelen ama hâlâ ısrarla söz istiyorsunuz ama
sisteme girmeniz gerekiyor ve sıranın gelmesi gerekiyor, zamanında sisteme
girmiş olmanız gerekiyor, yapacak bir şey yok. 
Sayın
Erkan Aydın, buyurun. 
25.- Bursa Milletvekili Erkan Aydın’ın, Yunanistan’ın Doğu Akdeniz ve
Ege’de karasularını genişletme çalışmasıyla ilgili Türkiye’nin politikasının ne
olacağını Dışişleri Bakanından öğrenmek istediğine ilişkin açıklaması
ERKAN
AYDIN (Bursa) – Evet, teşekkür ediyorum Sayın Başkanım. 
Dışişleri
Bakanına soruyorum: Doğu Akdeniz ve Ege’de Yunanistan’ın karasularını
genişletme çalışmaları sürüyor. Yunanistan, Tayyip Erdoğan ve AKP hükûmetleri
döneminde Ege Denizi’nde, burnumuzun dibindeki adaları işgal ederek hem
topraklarını genişletti hem de karasularını 12 mile çıkardı. Yunanistan, kendi
egemenliğinde olan adalarının 6 millik karasularına ilave olarak işgal ettiği
18 Türk adası ve 1 Türk kayalığındaki 6 millik karasularını egemenlik alanına
kattı ve böylece de 12 mil oldu. Bunu böyle kabul ediyor musunuz? Türkiye'nin
bu dönemde bununla ilgili politikası ne olacak? Açıklarlarsa seviniriz. 
BAŞKAN
– Sayın Gaydalı…
26.- Bitlis Milletvekili Mahmut Celadet Gaydalı’nın, ücretli
öğretmenlerin kadroya alınarak özlük haklarına kavuşmayı talep ettiklerine
ilişkin açıklaması
MAHMUT
CELADET GAYDALI (Bitlis) – Teşekkür ederim Sayın Başkan.
Sorum
Millî Eğitim Bakanına: Meslekleri öğretmenlik olmasına rağmen kadroya alınmayıp
ücretli öğretmenlik yapan öğretmenlerimizin sayısı her geçen gün artmaktadır.
Beş yıldır, on yıldır, hatta on beş yıldır ücretli öğretmenlik olduğu
duyuruldu. Hatta, haklarını arayabilmek için Ücretli Öğretmenler Derneğini de
kurduklarını ilettiler. Bu öğretmenlerimizin bir an önce kadroya alınıp özlük
haklarına kavuşturulmaları talep edilmektedir. 
(Mikrofon
otomatik cihaz tarafından kapatıldı) 
BAŞKAN
– Sayın Taşar, AK PARTİ Grubundan... Yok.
Eğer
yoksa yine AK PARTİ Grubundan Sayın Esgin… Yok.
Sayın
Yayman…
ÖMER
FETHİ GÜRER (Niğde) – İktidar milletvekilleri gidip bakanlarla görüşsün, o
haklar bizim olsun.
BURCU
KÖKSAL (Afyonkarahisar) – Sayın Sancar, siz bari demokrat olun biraz ya. 
BAŞKAN
– Bir itirazınız varsa iletirsiniz ama yani lütfen “Demokrat olun.” demeyin. 
BURCU
KÖKSAL (Afyonkarahisar) – Yani sabah 11’den beri bekliyoruz.
BAŞKAN
– Şimdi, Sayın Köksal, size listeleri gösterdim, böyle bir açıklama yapmak
zorunda bırakmanız beni üzdü çünkü size yöntemi anlattım, size sıraları
gösterdim.
BURCU
KÖKSAL (Afyonkarahisar) – Ama sabah 11’den beri bekliyoruz. 
BAŞKAN
– 4 kişi burada o listeleri tutuyor, hepsi de sırasına göre belirlenmiştir.
Eğer itirazınız varsa lütfen bana yazılı olarak getirin, ben de size yazılı
olarak sunayım, çok rica ediyorum. 
Buyurun
Sayın Yayman.
HÜSEYİN
YAYMAN (Hatay) – Sayın Başkanım, eğer arzu ederseniz ben söz hakkımı Fethi
Bey’e verebilirim. 
BAŞKAN
– Lütfen, siz kendiniz konuşun Sayın Yayman. 
27.- Hatay Milletvekili Hüseyin Yayman’ın, büyüyen Türkiye’nin
kalkınmasını inşa eden Sanayi ve Teknoloji Bakanlığı ile hariciye siyasetini
yürüten Dışişleri Bakanlığının, yerli ve millî harp sanayisiyle dosta güven,
düşmana korku salan Millî Savunma Bakanlığının bütçesinin hayırlı olmasını
temenni ettiğine ilişkin açıklaması
HÜSEYİN
YAYMAN (Hatay) – Teşekkür ederim, sağ olun Sayın Başkanım.
Sayın
Başkan, değerli milletvekilleri; hepinizi saygıyla sevgiyle selamlıyorum.
Cumhurbaşkanı
Turgut Özal “21’inci asır, Türkiye'nin yüzyılı olacak.” demişti. Bu sözün
üzerinden yirmi beş yıl geçtikten sonra geldiğimiz noktada gerçekten
Türkiye'nin büyüyen, gelişen ve dünyanın en önemli merkezlerinden biri olduğunu
görüyoruz ve dolayısıyla, bugün artık Türkiye, aritmetik büyüme rakamlarından
ziyade politik özgül ağırlık bakımından dünyanın merkezinde olduğunu bir kez
daha ortaya koyuyor. Bu vesileyle, büyüyen, kalkınan Türkiye’nin kalkınmasını
inşa eden Sanayi ve Teknoloji Bakanlığı ile hariciye siyasetini yürüten Dışişleri
Bakanlığımızın, yerli ve millî harp sanayisiyle…
(Mikrofon
otomatik cihaz tarafından kapatıldı) 
HÜSEYİN
YAYMAN (Hatay) – …dosta güven, düşmana korku salan Millî Savunma Bakanlığımızın
bütçesinin hayırlı uğurlu olmasını temenni eder, saygılar sunarım. 
BAŞKAN
– Teşekkürler. 
Şimdi
de grubu bulunmayan siyasi partilerden Türkiye İşçi Partisi Genel Başkanı Sayın
Erkan Baş’a üç dakika süreyle yerinden söz vereceğim.
Buyurun
Sayın Baş.
28.- İstanbul Milletvekili Erkan Baş’ın, emperyalizmin maşası örgütün 16
Aralıkta da, 2010’da da, 2005’te de suç işlediğine ve iktidarın bu suçlara
ortak olduğuna, İstanbul ve Ankara Büyükşehir Belediye Başkanının FETÖ terör
örgütüyle iltisakının olup olmadığını ve terör örgütünün sahibi olduğu bilinen
şirketlerin bu belediyelerden ne kadar ihale aldığını, bu ihalelerden kaç para
kazandığını ve bu kazandıkları paraları halk düşmanı faaliyetlerinde kullanıp
kullanmadığını öğrenmek istediğine ilişkin açıklaması
ERKAN
BAŞ (İstanbul) – Teşekkür ediyorum. 
Değerli
arkadaşlar, tabii konuşulacak pek çok konu var ama bizim sizler kadar uzun
zamanımız yok, maalesef zamanımız kısıtlı. Dolayısıyla bu konulardan bir
tanesini tercih ederek oraya yoğunlaşmamız lazım. 
Sanıyorum
bizim açımızdan en doğru olan da bugün tüm grupların üzerine konuştuğu 17-25
Aralık sürecinin yıl dönümü vesilesiyle partimizin de bu konuya ilişkin
görüşlerini ülkemiz emekçilerine, bizi izleyen halkımıza aktarmak olmalı. 
Şimdi,
burada uzun dönemdir tartışmalar yapıyoruz. AKP’li arkadaşlarımız hep 17-25
Aralığı bir milat olarak kabul edip 17-25 Aralık sonrası bu suç örgütünün
gerçekleştirdiği şeyleri, kendi iktidarlarına karşı uyguladıklarını
anlatıyorlar. Açık söyleyeyim, bunlar doğru olabilir arkadaşlar. Yani bu halk
düşmanı çete, 17-25 Aralığın kendisi de dahil olmak üzere her tür alçaklığı,
namussuzluğu yapmakla bilindiği için 17-25 Aralık sürecinde de bunları yapmış
olabilir. Bu, gerekli delilleri önümüze koyarsanız tabii ki itiraz
etmeyeceğimiz, tanıdığımız için, bildiğimiz için de kabul edeceğimiz bir şeydir
ama aynı biçimde biz 17-25 Aralık sürecinde ortaya çıkan pisliklerin gerçek
olabileceğine ilişkin, yani bu milletin, bu ülkenin emekçilerinin,
yoksullarının paralarının birilerinin cebine aktarıldığına ilişkin de ciddi
kaygılar taşıyoruz. Bunun da kendimize göre haklı nedenleri var. Nedir bu haklı
neden? 
Sevgili
arkadaşlar, öyle bir suç örgütünden söz ediyoruz ki siyasi kimliğini 1960’lı
yıllarda komünizme karşı mücadele, komünizmle mücadele derneklerinde edinmiş,
12 Eylül faşist cuntası tarafından önü açılmış ve 12 Eylül sonrasında
örgütlenmesi hızlanmış ama 2002 sonrası da her istediği verilerek o siyasi
tarihinin zirvesine ulaşmış bir örgüt. Dolayısıyla, bunlar, 17-25 Aralık
sonrası elbette ki suç işlediler, elbette ki halk düşmanı eylemler
gerçekleştirdiler ama -size hatırlatmamız gerekiyor ki- ortak olduğunuz dönemde
de, beraber yürüdüğünüz dönemde de bunların gerçekleştirdiği eylemler, aynı
biçimde halk düşmanı, emek düşmanı, vatan düşmanı eylemlerdi. Bu gerici ve
emperyalizmin maşası örgüt, sizinle ortak olduğu dönemde de aynı amaç
doğrultusunda yürüyordu ve maalesef siz bunlara kol kanat geriyordunuz.
Değerli
arkadaşlar, soru şudur: 17-25 Aralıktan sonra suç işledikleri doğrudur ama 16
Aralıkta da suç istiyorlardı, 2010’da da suç işliyorlardı, 2005’te de suçluyorlardı
ve siz bu suçlara ortaktınız. Eğer bu suçunuzu kabul etmezseniz, bu suçunuzu
itiraf etmezseniz, bunlar hakkında bugün söyledikleriniz de maalesef inandırıcı
olamıyor. 
(Mikrofon
otomatik cihaz tarafından kapatıldı)
BAŞKAN
– Devam edin Sayın Baş.
ERKAN
BAŞ (İstanbul) – Teşekkür ederim.
Dün
ben burada yoktum. Süleyman Soylu’ya soramadım ama…
Örneğin,
değerli arkadaşlar, kayyumlar atanıyor, seçilmiş belediye başkanları görevden
alınıyor. Bir gerekçe söyleniyor, deniyor ki: “Terör örgütleriyle iltisaklı.”
Peki, İstanbul Büyükşehir Belediye Başkanının FETÖ terör örgütüyle iltisakı yok
mu? Ankara Büyükşehir Belediye Başkanının yok muydu? Açıkça soruyorum ve cevap
bekliyorum. Bu terör örgütünün sahibi olduğu bilinen ve bugün kapatılan
şirketler, sizin bu belediyeleri yönettiğiniz dönemde ne kadar ihale aldılar,
bu ihalelerden kaç para kazandılar, bu kazandıkları paraları halk düşmanı
faaliyetlerinde kullandılar mı, kullanmadılar mı?
Dolayısıyla,
arkadaşlar, Recep Tayyip Erdoğan’ın çok sık söylediği sözle sözlerimi
sonlandırıyorum: “Milleti enayi yerine koymayın.” Beraber yürüdünüz, beraber
suç işlediniz, beraber hesap vermelisiniz. (HDP sıralarından alkışlar) 
BAŞKAN
– Teşekkürler Sayın Baş.
Şimdi,
talepleri varsa sırasıyla grup başkan vekillerine söz vereceğim.
Sayın
Türkkan…
29.- Kocaeli Milletvekili Lütfü Türkkan’ın, Türk siyasi haritasında
“kürdistan” denilen bölgenin neresi olduğunu öğrenmek istediğine ilişkin
açıklaması
LÜTFÜ
TÜRKKAN (Kocaeli) – Sayın Başkan, geçtiğimiz iki gün içerisinde Parlamentoda
bir tartışma yaşandı. Kürsüde konuşan bir hatip “kürdistan” kelimesini
kullanınca gruplardan bazıları haklı olarak tepki gösterdi, bunların içinde
zannediyorum Adalet ve Kalkınma Partisi Grubu da vardı. Yalnız, ben bugün
kalktım Yargıtay Başsavcılığının sayfasından, şimdiye kadar Yargıtay
Başsavcılığına müracaat edip kurulan partiler listesini aldım. 13/12/2018,
bugünkü güncellenmiş sayfa bu. 54’üncü sıradaki partiyi okuyorum: Türkiye
Kürdistan Demokrat Partisi. 64’üncü sıradaki partiyi okuyorum: Kürdistan
Özgürlük Partisi. Kısaltılmışı da Kürtçe: Partiya Azadiya Kurdistane. 73’üncü
sırada da Kürdistan Sosyalist Partisi var, onun da kısaltılmışı Kürtçe. 
Anayasa’nın
14’üncü maddesi var. Anayasa’nın 14’üncü maddesi şöyle diyor: “Anayasada yer
alan hak ve hürriyetlerden hiçbiri, Devletin ülkesi ve milletiyle bölünmez
bütünlüğünü bozmayı ve insan haklarına dayanan demokratik ve lâik Cumhuriyeti
ortadan kaldırmayı amaçlayan faaliyetler biçiminde kullanılamaz.” 
Hassasiyetleri
konusunda ve gizli ajandaları olmadığı konusunda hiçbir şüphemin bulunmadığı 3
sayın bakanın burada olması da çok iyi bir tevafuk oldu. 
Bir
de Türk Ceza Kanunu’nun 302’nci maddesi var, o da şöyle diyor…
(Mikrofon
otomatik cihaz tarafından kapatıldı)
BAŞKAN
– Devam edin Sayın Türkkan. 
LÜTFÜ
TÜRKKAN (Kocaeli) - Türk Ceza Kanunu’nun 302’nci maddesinin “Devlet
topraklarının tamamını veya bir kısmını yabancı bir devletin egemenliği altına
koymak…” diye (1)’inci fıkrası var. Ben şimdi buradan sormak istiyorum…
Ha,
bu arada bir şey hatırlatayım, 54’üncü sıradaki Türkiye Kürdistan Demokrat
Partisi için Yargıtay “İsminizi düzeltin, buradaki ‘Kürdistan’ kelimesini
çıkartın.” diye müracaat ediyor. Parti cevap vermeyince Anayasa Mahkemesine
veriyor. Anayasa Mahkemesi daha henüz bu konuda herhangi bir cevap verebilmiş
değil ama diğer iki partinin kuruluşu şu anda Yargıtay Başsavcılığının
sayfasında görülüyor.
Ben
buradan sayın bakanlara sormak istiyorum: Türk siyasi haritasında “kürdistan”
denilen bölge neresidir? Ben, Türkiye Cumhuriyeti haritasını açtım, orada öyle
bir bölge bulamadım. Eğer varsa, Meclisin nezdinde Türk milletini
aydınlatmanızı rica ediyorum. 
Teşekkür
ederim. Sağ olun. (İYİ PARTİ sıralarından alkışlar) 
BAŞKAN
– Sayın Bülbül…
30.- Sakarya Milletvekili Muhammed Levent Bülbül’ün, Şanlıurfa
Milletvekili Ayşe Sürücü’nün, Diyarbakır Milletvekili İmam Taşçıer’in,
Şanlıurfa Milletvekili Nimetullah Erdoğmuş’un ve Diyarbakır Milletvekili Hişyar
Özsoy’un 10 sıra sayılı 2019 Yılı Bütçe Kanun Teklifi ile 11 sıra sayılı 2017
Yılı Kesin Hesap Kanunu Tasarısı’nın yedinci tur görüşmelerinde HDP Grubu adına
yaptığı konuşmalarındaki bazı ifadelerine ve bu ifadelerinden dolayı İç
Tüzük’ün 161’inci maddesinin (3) ve (4) numaralı bentleri gereğince işlem
yapılmasını talep ettiklerine ilişkin açıklaması
MUHAMMED
LEVENT BÜLBÜL (Sakarya) – Sayın Başkan, demin, şimdi henüz bitmiş olan HDP
konuşmalarında başından itibaren tespit ettiğimiz bazı hususlar var. Bunu
Meclisin ve milletimizin takdirine sunmak istiyorum.
Şimdi,
ilk konuşmacı Şanlıurfa Milletvekili Ayşe Sürücü’nün konuşmasında, özellikle
kürdistan coğrafyasında Kürt gençlerini uyuşturucu bağımlısı yaptığına dair
devletimizin, böyle bir suçlama söz konusu oldu. Şimdi, buna, tabii ki
muhataplar, devleti, yürütmeyi temsil eden ve şu an birinci parti durumunda
olan parti mutlaka cevap verecektir ama bu Türkiye Cumhuriyeti devletine karşı
yöneltilen çok büyük bir iftiradır ve aynı zamanda burada büyük bir ölçüde
bölücülük söz konusudur. Yani Türkiye’de uyuşturucuya müptela olanların
problemlerini konuşmak başka bir şeydir, bunu konuşalım. Bölgesel veriler
nelerdir, illere göre dağılım nedir, bunları konuşalım fakat bir etnik köken
ayrımı gütmek suretiyle, yapmak suretiyle, birilerinin bağımlı hâline
getirildiği ve bunun bir devlet politikası gibi bir şekilde lanse edilmesi,
izah edilmesi çok vahim bir durumdur. Bunu şiddetle reddettiğimizi ifade etmek
istiyorum.
Ayrıca,
Sayın İmam Taşçıer’in konuşmasında da yine birtakım arzu etmediğimiz hususlar
söz konusu oldu. Bu, milletin kürsüsüdür ve burada Türkiye Cumhuriyeti
Anayasası’nda belirtilen, Türk milletinin resmî dili olan Türkçe üzerinden
konuşmanın yapılması esastır. Bunun dışında bir konuşmaya girerek, arkasından
“Ne konuştuğumu anlamadınız değil mi?” diyerek…
(Mikrofon
otomatik cihaz tarafından kapatıldı) 
BAŞKAN
– Buyurun Sayın Bülbül.
MUHAMMED
LEVENT BÜLBÜL (Sakarya) – …istihzayla bu yüce heyete karşı tavır almak; bunlar
Türkiye Büyük Millet Meclisi çatısı altında kabul edilebilecek tavırlar
değildir efendim. 
Ayrıca,
yine, Nimetullah Erdoğmuş Bey’in konuşmasında Türk Silahlı Kuvvetlerinin görevi
olarak ölme ve öldürmeyi ifade etmesini, bu şekilde ifade edilmesini de
şiddetle reddediyoruz. Türk Silahlı Kuvvetleri bizim göz bebeğimizdir, ordumuz
bizim her şeyimizdir. Türk ordusuna, Türk Silahlı Kuvvetlerine bu şekilde bir
tanımlama yapmak -haksızlık tanımı gerçekten hafif kalmaktadır- büyük bir
iftiradır ve asla ve asla kabul edilemez, çok… Neyse, bu Meclisin çatısı
altında bu ifadeyi kullanmak istemiyorum ama bizim bu noktada bunu kabul
etmemiz mümkün değil.
(Mikrofon
otomatik cihaz tarafından kapatıldı) 
BAŞKAN
– Son bir dakika verelim.
Buyurun
Sayın Bülbül.
MUHAMMED
LEVENT BÜLBÜL (Sakarya) – Şimdi, en son, Sayın Hişyar Özsoy’un konuşmasında da
Türkiye Cumhuriyeti devletini leşçilikle suçlaması “Bir leşin peşinden,
ardından gidiyor.” şeklinde tarif etmesi de bizim şiddetle reddettiğimiz bir
ifadedir, iftiradır; bunu kabul etmemiz mümkün değildir.
Sayın
Başkan, burada sayın konuşmacının Türkiye’yi leşçilikle suçlarken Amerika ve
Rusya’nın üzerinden nasıl geçtiğini de hep birlikte Mecliste gördük. Burada,
Orta Doğu’yu kan gölüne çevirenlerin kimler olduğunu ifade etmek gerekirken,
mevcut siyasi ortam sebebiyle Amerika’nın adını dahi anmamayı da ayrıca
Meclisin ve milletimizin takdirlerine sunmak istiyorum. Bu coğrafyayı kana
bulayanlar, emperyalist emelleri güdenlerdir. Bu noktada Türkiye Cumhuriyeti
devletine kimse söz söyleyemez. 
(Mikrofon
otomatik cihaz tarafından kapatıldı) 
BAŞKAN
– Bağlayın artık lütfen Sayın Bülbül.
MUHAMMED
LEVENT BÜLBÜL (Sakarya) – Bağlıyorum, bağlıyorum.
Ayrıca,
bu deminden beri ifade ettiğim hususlarda -efendim, sizin takdirinizdedir fakat
bizim talebimizdir- İç Tüzük’ün 161’inci maddesindeki (3)’üncü ve (4)’üncü
bentler gereğince efendim, bu noktada, bu saymış olduğum milletvekilleri hakkında
işlem yapılmasını Milliyetçi Hareket Partisi adına biz talep ediyoruz çünkü
burada anayasal düzene hakaret, anayasal düzen çerçevesinde kurulan Türkiye'nin
kurumlarına, Türkiye Cumhuriyeti devletine hakaret söz konusudur. Devlet
kuvvetlerine karşı, halkımıza karşı, bunlara karşı hakaretler ve halkı
ayaklanmaya bile teşvik edebilecek sözler söylenmiştir.
Bunların
kabulü mümkün değildir, gereği gibi işlem yapılmasını talep ediyoruz efendim.
(MHP sıralarından alkışlar) 
BAŞKAN
– Teşekkürler Sayın Bülbül.
Sayın
Bilgen, buyurun.
31.- Kars Milletvekili Ayhan Bilgen’in, Diyarbakır Milletvekili Hişyar
Özsoy’un konuşmasındaki ifadenin Suriye’nin bir leş gibi görülmemesi
gerektiğine dair vurgu olduğuna, Suriye’deki vesayet savaşını doğru
bulmadıklarına ve özgürlüklerin önü açılırsa çatışmanın zemininin ortadan
kalkacağına ilişkin açıklaması
AYHAN
BİLGEN (Kars) – Sayın Başkan, tabii, tek tek her konuşmanın tekrar
değerlendirmesini yapmaya imkân yok bugün müzakereleri bitirebilmek açısından
ama ben sadece sonuncusu üzerinden başka birkaç şeye de dikkat çekmek
istiyorum.
Son
konuşmadaki, Suriye’nin bir leş gibi görülmemesi gerektiğine dair vurgudur,
konuşmanın bağlamı bellidir.
MUHAMMED
LEVENT BÜLBÜL (Sakarya) – Tutanaklarda belli.
AYHAN
BİLGEN (Kars) – “Türkiye böyle görüyor.” değil, tam tersine, sonuçta bir komşu
ülkedir ve bir komşu ülkeye karşı dostça, barışçıl yaklaşımın, dış politikanın
nasıl olması gerektiğine dair vurgudur. Diğer ülkelerin sayılmaması ise tamamen
o devletlere dair bir beklenti içerisinde olmamaktır ve öncelik komşuların
nasıl yaklaşacağıdır.
Bizim
Suriye savaşına bakışımız başından beri bellidir. Vesayet savaşını asla doğru
bulmuyoruz ve bu coğrafyada, Sayın Başkan, 2000’li yılların başında milenyum
tartışması yapılırken güvenlik ve istihbarat birimleri de çok yerinde ve doğru
biçimde bir Orta Doğu okuması yaparak, Orta Doğu’da eğer rejimler
demokratikleşmezse haritaların değişme riski ve tehdidini okuyarak bu yönde
adımlar atılması yönünde planlamalar olmuştur. Burada, hemen Balkanlarda Yugoslavya’da
yaşananı, Kafkaslarda yaşananı, Orta Doğu’da Arap Baharı sürecinde yaşananı
görmemek, yaşanmışlıklara rağmen görmemek, bırakın ileri görüşlülüğü, feraseti,
yaşanan acılara rağmen, katliamlara rağmen görmemek, aslında bu ülkeye büyük
bir kötülüktür. Yugoslavya’nın parçalanmasının sebebi Boşnakların ya da
Hırvatların talepleri değil, Sırpların ısrarlarıdır. Eğer yanı başınızdaki
ülkelerin sosyolojik gerçeğini dikkate almadan bir güvenlik politikası
belirlerseniz yanlış hesap yaparsınız. “Irakça” diye bir dil yok arkadaşlar.
Birileri cetvelle haritaları çizdi diye biz bunun üzerinden tarihin bin yılını
inkâr etmeyeceğiz. “Suriyece” diye bir dil yok arkadaşlar. Suriye’de çoğunluk
Arap ve Arapça diye bir dil var. 
(Mikrofon
otomatik cihaz tarafından kapatıldı) 
BAŞKAN
– Buyurun. 
AYHAN
BİLGEN (Kars) – Şimdi, biz eğer Suriye’de çoğunluk Arap diye sadece Arapçanın
kullanılmasını, sadece Arapçanın meşru görülmesini, Türkmenlerin, Kürtlerin
dillerinin inkâr edilmesini meşru görmüyorsak bunu bütün coğrafya için savunmak
zorundayız. Irak Parlamentosunda -bakın, Kürt federal yönetiminden
bahsetmiyorum- Irak’ın merkez yönetiminin Bağdat’taki Parlamentosunda kürsüde
Türkmence konuşuluyor. Ben Irak’ı örnek vermekten utanıyorum. Irak çok yakın
tarihe kadar manda yönetimindeydi değerli arkadaşlar, sonra da Baas rejimiyle
yönetildi. On beş yirmi yıl önce işgal edildi ve yeni bir dizayna girdi. 
Şimdi,
ben daha önce Irak Parlamentosundan başörtülü milletvekillerinin kürsüye çıkıp
konuşmasını iyi örnek olarak verdiğimde de utandığımı ifade etmiştim. Bu ülke
bu sorunu ancak yakın tarihlerde çözebildi. Şimdi de dille ilgili konuyu böyle
tartışmak bu ülkeye yapılacak büyük bir kötülüktür. Biz bu konuları asla
partiler arasında bir polemik mevzusu olarak görmüyoruz. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Bilgen. 
AYHAN
BİLGEN (Kars) – Tam tersine, partilerüstü, hepimizin ortak acıları ve ortak
gelecek arzusunun bir parçası olarak görmek ve çözümü de öyle aramak gerektiği
düşüncesindeyiz. 
Türkiye
dış politikası şu anda bu sorunla ilgili hâlâ eski korkuları aşamadığı için
kilitli vaziyettedir. Bölgesel davranışları da Avrupa’yla ilişkileri de bu
sorunun çözümsüzlüğünün bedelini ödemektedir. Âdeta, devlet bu anlamda rehine
durumuna düşmüştür. Akıllı dış politika, akıllı siyaset, sorunlarla yüzleşmek,
bunları çözmek ve başkasının elinde koz olmaktan çıkarıp içeride çözümün gücünü
yeni bir enerjiye dönüştürmekle sağlanır. 
Bakın,
biz ısrarla “Bu sorunları konuşarak çözelim, bu sorunları birlikte, ortak
sembol ve değerleri, hassasiyetleri gözeterek çözelim.” dedikçe tam tersine,
siyasete karşı tahammülsüzlük gelişiyor. 
Sayın
Başkan, biraz önce bilgisi geldi, yine Meclise 17 fezleke gelmiş.
(Mikrofon
otomatik cihaz tarafından kapatıldı) 
BAŞKAN
– Artık bağlayın Sayın Bilgen. 
Buyurun.

AYHAN
BİLGEN (Kars) – Son olarak Sayın Başkan. 
Bunun
birisi Sayın Baykal’a ait, diğer 16’sı partimize ait; Sayın Buldan’a, bana ve
diğer arkadaşlarımıza ait. Eğer siz bana dünyada çatışma yaşamış toplumlarda
sorunları demokrasinin önünü keserek, siyasetin önünü keserek aynı zamanda
güvenliği sağlamış bir tek örnek gösterin, ben siyaseti bırakacağım arkadaşlar.
Ama tersi onlarca örnek var. Demokrasinin önünü açarsanız, özgürlüklerin önünü
açarsanız tam tersine çatışmanın zemini ortadan kalkar değerli arkadaşlar.
Bakın,
biraz önce buradan uyarılar yapıldı, ben de bir uyarıyla bitireyim: İslam ve
Kur’an “Kötülük yapmayın.” demiyor, “Kötülüğe tevessül etmeyin.” yani “O yola
gitmeyin.” diyor. Bu ülkede eğer biz şiddeti, çatışmayı doğuran nedenleri
ortadan kaldıracak yasal iyileştirmeleri, siyasal kültürü ve demokratikleşmeyi
gerçekleştiremezsek çatışma ve boğazlaşma dışında bir seçenek kalmayacak. Bunun
kime yarayacağı ve hepimize kaybettireceği çok açık.
Teşekkür
ediyorum. (HDP sıralarından alkışlar) 
BAŞKAN
– Teşekkürler Sayın Bilgen.
MUHAMMED
LEVENT BÜLBÜL (Sakarya) – Sayın Başkan…
BAŞKAN
– Sıra geçsin, sonra tekrar söz vereceğim Sayın Bülbül.
Şimdi,
Sayın Özgür Özel, söz talebiniz var mı?
ÖZGÜR
ÖZEL (Manisa) – Var efendim.
BAŞKAN
– Buyurun.
32.- Manisa Milletvekili Özgür Özel’in, Mevlüt Çavuşoğlu’nun “Esad’la
iletişim kurulabilir, Esad’la görüşülebilir.” ifadesi ile Arjantin’de Trump’ın
FETÖ’nün iadesini düşündüğü, bu konuda çalışmalar yaptığı sözünü verdiği
mesajına, köşe yazarı yazmadığında, muhalefet milletvekili konuşmadığında esas
sıkıntının doğacağına ilişkin açıklaması
ÖZGÜR
ÖZEL (Manisa) – Sayın Başkan, öncelikle Sayın Çavuşoğlu’nun iki konudaki
açıklamasını dikkatle takip ediyoruz. Yedi yıl geçtikten sonra yıllardır söylediğimiz
bir noktaya, “Esad’la iletişim kurulabilir, Esad’la görüşülebilir.” noktasına
geldiler. Buradaki sıkıntı, 500 bine yakın kişi hayatını kaybettikten, 5
milyonu aşan mülteci -çoğu Türkiye’de- dünyanın dört bir yanına savrulup ana
vatanlarından koparıldıktan, Aylan bebekler hayatını soğuk sularda kaybedip
kıyılarımıza vurduktan sonra bu noktaya gelindi. 
Biz
bu uyarıları yaptığımızda neredeyse vatan hainliğiyle suçlanıyorduk ama bu
gelinen nokta Cumhuriyet Halk Partisinin ortaya koymuş olduğu, dış politikadaki
önemli çizgiyi ve sacayağını terk etmenin ne kadar hatalı olduğunu söylüyor.
Bu, “monşerler diplomasisi” diye aşağılanan, aslında komşularının iç işlerine
karışmama, toprak bütünlüğüne saygı duyma ve devlet dışı unsurları muhatap
kabul etmeme noktasındaki bu sacayağının ne kadar önemli olduğunun, her birinin
Adalet ve Kalkınma Partisi tarafından terk edildikçe hem Suriye’ye hem bölgeye
hem ülkemize ne büyük bir felaketi getirdiğinin altını çizmek istiyorum.
Gelinen nokta “Biz haklı çıktık, çok mutluyuz.” noktası yerine “Kahretsin, yine
biz haklı çıktık. Yine AKP yanıldı, belki yine kandırıldı ama çok kan aktı, çok
can yaktı.” noktasıdır.
İkinci
husus, bugün yine Sayın Çavuşoğlu’nun ağzından Trump’ın Arjantin’de FETÖ’nün
iadesini düşündüğü, bu konuda çalışmalar yaptığının sözünü verdiği müjdesini
aldık. 
(Mikrofon
otomatik cihaz tarafından kapatıldı)
BAŞKAN
– Buyurun, devam edin Sayın Özel.
ÖZGÜR
ÖZEL (Manisa) - Şimdi, Adalet ve Kalkınma Partisi hâlen daha kendi ülkesi
içinde küresel barış ve küresel kazanımlar açısından da bakıldığında bir
felakete işaret eden -söylediği sözlerle, ülkemiz hakkında kullandığı
ifadelerle- hatta sizin açınızdan bakıldığında ülkemize karşı girişilmiş olan
bir ekonomik darbeyi kendi başkentinden yönettiren, Türkiye’deki kişileri
aşağılayan, Türkiye'nin iç işlerine karışan ve bütün dünya açısından fevkalade
tehlikeli bir çizgiyi takip eden Trump’ın sözünü hâlâ muteber bir söz olarak
görüyorsanız sizin açınızdan hatırlatayım: En son Kasım 2017’de Trump size
YPG’ye silah vermeme sözü vermiş, aynı tonda duyurmuş, hep beraber
alkışlamıştınız, şimdi diyorsunuz ki: “Verdiği sözü tutmadı.” Siz bu Trump’ın
sözlerine inanmaya, bu Trump’ı ciddiye almaya ve bu Trump üzerinden iç politika
devşirmeye devam edecekseniz vay ülkenin hâline, vay on yedi yıllık iktidarın
geldiği noktaya. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Özel.
ÖZGÜR
ÖZEL (Manisa) - Son sözüm de şu Sayın Başkan: Bugün iktidara yakın, iktidar
yerine yazan çizen, bazen söven, hedef gösteren -yine bir kalemşör diyelim-
kalemini silaha dönüştürmüş, tehdide dönüştürmüş birisi Ahmet Hakan’ın, Fatih
Altaylı’nın, Ertuğrul Özkök’ün açıkça isimlerini vererek “Hepsine teker teker
sıra gelecek, hiç merak etmesinler. İçeri atıldıklarında hapishane önüne bir
tek kişi gitmez, gidemez.” gibi ifadeler kullanmış. Biz bekleriz ki buna
iktidar partisi bir yanıt versin ama gelmediğine göre şunu söyleyelim: Bu
süreçte bu üç isim de Cumhuriyet Halk Partisini çok eleştiriyor. Bazen iktidar
partisini de fazlasıyla övdükleri de oluyor, bizim bazen doğrularımızı
söylüyorlar ama biz bu üç ismin yazmasını, eleştirmesini, övgü düzmesini
önemsiyoruz. Siz bu üç isme veya görüşü ne olursa olsun gazetecilere, köşe
yazarlarına, böyle, kalemşörlerinizle had bildirmeye, tehdit etmeye ve ardından
susmaya devam ederseniz çok tehlikeli bir noktaya gelir bu iş. 
(Mikrofon
otomatik cihaz tarafından kapatıldı) 
BAŞKAN
– Evet, son olarak, tamamlayın
ÖZGÜR
ÖZEL (Manisa) – Bitiriyorum Sayın Başkanım.
Eğer
köşe yazarı yazmazsa, muhalefet milletvekili konuşmazsa, karikatüristler
özgürce köşelerinden eleştirel çizgilerini döktürmezlerse, liderlerin
taklitleri yapılamayacak kadar liderlerden korkulursa esas sıkıntı oradadır.
Arkadaşlar, susturmaya çalışıyorsunuz ya yazanı, çizeni, bizi, Ana Muhalefet
Liderini, sendikacıyı, Cumartesi Annelerini, herkesi; ya susarlarsa? Bunlar
konuşursa demokrasi var demektir, başka bir şey olmaz ama ya hep beraber
dediğiniz gibi olur, başarır da susturursanız? O zaman nereden ne patlar,
hepimize ve geleceğimize ne zarar verirsiniz bunu düşünün. Biz, istedikleri
kadar eleştirsinler, sormuş ya söylüyoruz, içeri atıldıklarında hapishanenin
önüne de gideriz, tehdit edildiklerinde yazdıkları yerin önüne de gideriz. “Gün
gelirse gidemezler.” diyorlar ya, her şeyi göze alır bu gazetecilere de sahip
çıkarız. Çünkü biz bu ülkeyi de fikir özgürlüğünü de her şeyden çok seviyoruz.
Teşekkür
ederim. (CHP sıralarından alkışlar)
BAŞKAN
– Teşekkürler Sayın Özel.
Sayın
Turan, buyurun.
33.- Çanakkale Milletvekili Bülent Turan’ın, herkesin ortak değerlerinin
olduğuna ve bu ortak değerleri yok edecek ifadelerin kimseye faydası
olmadığına, bütçenin halkın bütçesi olduğuna, AK PARTİ’nin demokrasinin, fikir
hürriyetinin, basın hürriyetinin partisi olduğuna ve daha sağlıklı, iletişimi olan,
birbirini anlayan bir dile ihtiyaç olduğuna ilişkin açıklaması
BÜLENT
TURAN (Çanakkale) – Sayın Başkan, Özgür Bey’e kadar konular belliydi ama şimdi
hangi birine cevap vereceğime döndü iş. 
BAŞKAN
– Siz tecrübeli bir Grup Başkan Vekilisiniz.
BÜLENT
TURAN (Çanakkale) – Teşekkür ediyorum.
Biz
önceden, sataşmaya kürsüden cevap verirdik ama şimdi yerimizden cevap vermek
zorunda kalacağız.
Sayın
Başkan, bir de HDP Grubunun konuşmasından sonra söz aldık ve biliyorsunuz 7
konuşmacı konuştu HDP adına. Ortak olan birkaç konuyu öne çıkardılar, bunlara
cevap vermek isterim izin verirseniz. 
Bakınız
Sayın Başkan, 81 milyon bu ülkede beraber yaşıyoruz. Fikir ayrılığı başka bir
şey, siyaset ayrılığı başka bir şey ama hepimizin ortak değerleri var diye
düşünüyorum. Bu ortak değerleri hırpalayacak, yok edecek tarzda ifadelerin,
başta o ifadeyi kullanan kişi olmak üzere, kimseye faydası olmadığı
kanaatindeyim. Örneğin, 7 konuşmacının 7’si de “sürgün” gibi “tutsak” gibi
“rehin” gibi bizim literatürümüzde yeri olmayan, “tutukluluk hâli” dışında bir
ifadeyi kabul etmeyeceğimiz bir yaklaşımı ortaya koydular. Bunların her birisi
terörle mücadeleye yan bakan, kabul etmeyen yaklaşımlar. O yüzden bu dilin
kendilerine de faydası olmadığı kanaatindeyim. 
Bakınız,
Avrupa’da -hep örnek verilir- AİHM’de “Batasuna” adıyla bir karar gündeme
geldi. Bu kararda en önemli husus, Batasuna yöneticilerinin şiddeti
kınamamaları, tek başına bir partinin kapatılma sebebi gösterildi. 
Bakın,
Sayın Başkan, demokratik özgürlük, ifade özgürlüğü başımızın tacı fakat
referans verilen Avrupa’da bile şiddeti kınamadığından dolayı, araya mesafe
koymadığından dolayı bir partinin kapatılması meselesi önümüzde ama onun
yanında, her gün bu devletin ordusuna, askerine, kendisine, üniter yapısına her
türlü lafı söyleyen bir anlayış bir tarafa. 
Ben
bu arkadaşlarımızın bir daha aynaya bakıp daha makul bir dili bu ülkenin
siyasetine, Meclisine katmasının hem kendi seçmenine hem kendi partisine daha
büyük katkı sağlayacağı kanaatindeyim.
(Mikrofon
otomatik cihaz tarafından kapatıldı) 
BAŞKAN
– Buyurun, devam edin. 
BÜLENT
TURAN (Çanakkale) – Sayın Başkan, bir de HDP’nin 7 vekili de konuşmasında bence
bütçeyi incelemeden hatta birçoğunun eline bizce nereden verildiği malum olan
metinlerle ısrarla “saray bütçesi” gibi…
EROL
KATIRCIOĞLU (İstanbul) – Ayıp ediyorsun, ayıp ediyorsun!
AYŞE
SÜRÜCÜ (Şanlıurfa) – Herkesin bir iradesi var.
BÜLENT
TURAN (Çanakkale) – Demediniz mi? 
NUSRETTİN
MAÇİN (Şanlıurfa) – Ayıp, ayıp; niyet okumayın! 
BÜLENT
TURAN (Çanakkale) – Demediniz mi?
NUSRETTİN
MAÇİN (Şanlıurfa) – Niyet okumayın!
BAŞKAN
– Sayın Turan, devam edin. 
BÜLENT
TURAN (Çanakkale) – Peki. 
Sayın
Başkan, bir daha söylüyorum: Tüm konuşmacılar konuşmasında bütçeyle ilgili
somut veriler vermemesine rağmen ısrarla itham ettiler. Bakın, bu bütçe bir
defa en büyük kalemi eğitime ayırarak, ikincisini sağlığa ayırarak, üçüncüsünü
sosyal yardımlara ayırarak -benzer kalemler devam ediyor- halkın bütçesi
olduğunu çok net ortaya koyan bir bütçedir. 
TUMA
ÇELİK (Mardin) – Sana göre öyle.
BÜLENT
TURAN (Çanakkale) – Bu bütçe, halkın bütçesi Sayın Başkan. Kaldı ki 17’nci
bütçeyi yapıyoruz, dünyada böyle bir örnek yok. 
TUMA
ÇELİK (Mardin) – Sana göre öyle. 
BÜLENT
TURAN (Çanakkale) – Bu kadar kötü bütçeyse, bu kadar halka uzaksa, bu kadar
iddia ettikleri gibi bir kesimin bütçesiyse ne kadar beceriksiz adamlar ki on
yedi yıldan beri bize bütçe yapma imkânı veriyorlar. Madem kötüyüz, siz yapın
bütçemizi. 
(Mikrofon
otomatik cihaz tarafından kapatıldı)
SERPİL
KEMALBAY PEKGÖZEGÜ (İzmir) – YSK’ya sor onu, YSK’ya. 
BAŞKAN
– Buyurun. 
BÜLENT
TURAN (Çanakkale) – Bakınız, sadece sosyal yardımlarda yıl 2002, yüzde 1,5 bir
bedel var. Bugün yüzde 6,5’a geldi, 62 milyarı geçti. Bu bile başlı başına tüm
konuşmacıların bütçeyle ilgili iddialarını yok eden bir yaklaşım. 
Sayın
Başkan, 4 binlerde olan KOBİ desteğinin 300 binleri geçtiğini ifade etmek
isterim. Daha bunun gibi bir sürü yaklaşım var. Eğer iyiye “iyi” deseler belki
yanlışlarımızı göreceğiz fakat çıkıp baştan aşağı hep “kötü, yanlış” demeleri
bence bir hakkaniyetin teslimine engel olan bir yaklaşım, bu sefer doğru
iddiaları da ortadan kaçıran bir yaklaşım. 
ALİ
MAHİR BAŞARIR (Mersin) – Sizdekiler doğru yaklaşım.
BÜLENT
TURAN (Çanakkale) – Sen avukatı mısın HDP’nin ya, hiç durmadın. 
BAŞKAN
– Sayın Turan, lütfen kişisel diyaloglara girmeyin. 
BÜLENT
TURAN (Çanakkale) – Sayın Başkan, HDP’ye cevap veriyorum, CHP ısrarla cevap
veriyor. Bir uyarır mısınız arkadaşlarımızı. 
BAŞKAN
– Sayın Turan, siz konuşmanızı yapın, kişilerle diyaloğa girmek doğru değil
biliyorsunuz. 
ALİ
MAHİR BAŞARIR (Mersin) – Ama senin bir avukata ihtiyacın var görünüyor. 
BÜLENT
TURAN (Çanakkale) – Sayın Başkan, aslında kürsüden cevap vermek gerekirdi ama
bir de kızmak yok, bir şeyi ifade edeceğim. Sanki biz her hapse giren vekilden
çok büyük keyif alıyoruz, her farklı görüşteki insan…
(Mikrofon
otomatik cihaz tarafından kapatıldı)
BAŞKAN
– Artık bağlayın Sayın Turan. 
Buyurun.

BÜLENT
TURAN (Çanakkale) – Daha yeni başladık Sayın Başkan. 
BAŞKAN
– Devam edin. 
BÜLENT
TURAN (Çanakkale) – Her parti cevap verdi, soru sordu. 
BAŞKAN
– İki dakika daha vereceğim size, bir uzatma daha ekstradan. 
BÜLENT
TURAN (Çanakkale) – Teşekkür ediyorum. 
Sayın
Başkan, bir diğer husus, her 7 konuşmacı da Leyla Güven Vekilin tutukluluğundan
yola çıkarak partimizi, grubumuzu itham etti. 
KEMAL
PEKÖZ (Adana) – Öyle de siz izin vermiyorsunuz. 
BÜLENT
TURAN (Çanakkale) – İki dakika sabret ne olur gözünüzü seveyim ya arkadaşlar. 
BAŞKAN
– Sayın Turan, siz de her sataşmaya cevap vermeyin, devam edin lütfen. 
BÜLENT
TURAN (Çanakkale) – Sizin de HDP’li olduğunuz aklınıza geldi Sayın Başkan. 
BAŞKAN
– Siz devam edin. 
BÜLENT
TURAN (Çanakkale) – Bakınız, Leyla Güven veya başkası, keşke hiç kimse suç
işlemese, hiç kimse yargıyla, cezaeviyle karşı karşıya kalmasa. Fakat ısrarla
“Fikir hürriyetinden dolayı cezaevine girdi, AK PARTİ de ses çıkarmadı.”
yaklaşımını reddediyoruz. 
Bakınız,
şu ifadelerin hangi fikir özgürlüğüne ait olduğunu sormak isterim Sayın Başkan:
“Halkımıza çağrıda bulunuyoruz, eğer Rojava’da bir kırılma yaşanırsa herkes
bilsin ki, dört partide kürdistan üzerine kırılma olacaktır.” İki: “Türkiye
farkında mıdır, değil midir bilmiyorum ama Türkiye ateşle oynuyor.” Üç:
“Avrupa’dan, kuzey kürdistandan, Rojova’dan halk olarak komple ayağa
kalkıyoruz.” gibi birçok dağdaki teröristlerin de kullanacağı ifadeleri
kullanmış. Bunun üzerine bir yargılama konusu var. Bu benim işim değil, yargı
bu iddiaları ortaya koymuş, bununla ilgili karar ortaya koymuş. Onun ötesinde
Öcalan’la ilgili açlık grevine başlamış. Size Batasuna’yı anlattım, Avrupa’da
terörü kınamadığından dolayı kapatılan partiler varken burada terör liderinin
cezaevindeki şartlarını bahane ederek açlık grevi yapan insanlar var. Buradan
yola çıkarak bizim partimizi demokrasinin, ifade hürriyetinin karşısında gibi itham
etmenin hakkaniyete aykırı olduğu kanaatindeyim. 
Sayın
Başkan, bu ülkede on altı yıldan beri demokrasinin önündeki engelleri kaldıran
biziz. 
(Mikrofon
otomatik cihaz tarafından kapatıldı) 
BAŞKAN
– Son bir dakika. 
Buyurun.

BÜLENT
TURAN (Çanakkale) – İfade hürriyetini genişleten biziz. Birçok gazetecinin
ifade hürriyetinden dolayı değil, başka birtakım iddialardan dolayı cezaevinde
olduğunu biliyoruz. Kaldı ki eski yıllarda çok daha fazla sayıda düşünürün,
siyasetçinin, yazarın cezaevinde olduğunu da biliyoruz. O yüzden altını
çiziyorum, AK PARTİ demokrasi partisidir, AK PARTİ fikir hürriyetinin
partisidir, AK PARTİ basın hürriyetinin partisidir ancak AK PARTİ üniter
yapıyla beraber 81 milyon kardeşini savunan, isteyen partidir. Hep beraber daha
sağlıklı, iletişimi olan, birbirini anlayan bir dile ihtiyaç olduğu
kanaatindeyim. 
Tekrar
teşekkür ediyorum Sayın Başkan. (AK PARTİ sıralarından alkışlar) 
BAŞKAN
– Teşekkürler. 
MUHAMMED
LEVENT BÜLBÜL (Sakarya) – Sayın Başkan…
AYHAN
BİLGEN (Kars) – Sayın Başkan…
BAŞKAN
– Size de söz vereceğim Bilgen. 
Buyurun
Sayın Bülbül. 
34.- Sakarya Milletvekili Muhammed Levent Bülbül’ün, Kars Milletvekili
Ayhan Bilgen’in yaptığı açıklamasındaki bazı ifadelerine ilişkin açıklaması
MUHAMMED
LEVENT BÜLBÜL (Sakarya) – Teşekkür ederim Sayın Başkan.
Sayın
Başkan, biz değerlendirmelerimizi yaptık ancak kısa bir değerlendirme daha
yapma ihtiyacı duyduk. 
Özellikle,
HDP Grup Başkan Vekili Sayın Bilgen’in ifadelerinden sonra özellikle Meclis
tutanaklarına -ki bizce çok önemlidir, çok değerlidir ve kutsaldır, gelecek
nesiller Türkiye’nin hafızasını bunun üzerinden, bu zabıtlar üzerinden
okuyacaktır diye düşünüyoruz- oraya o açıdan Milliyetçi Hareket Partisi adına
şerh düşmemiz gereken bir husus var.
Şimdi,
birtakım örnekler verirken, “Boşnaklar ve Hırvatlar tarafından bölünmedi,
Sırplar tarafından o iş başladı.” şeklinde değerlendirme yapılırken burada
teşbihen bir gönderme varsa, bu eğer Türk milleti veya Türkiye oluyorsa
özellikle Srebrenitsa gibi hain ve adice bir katliamı, soykırımı
gerçekleştiren, o dönemin şartlarında bunları yapmaktan asla geri durmamış olan
bir yapıyla şu anda Türkiye Cumhuriyeti devletini ve Türk milletini bu manada
suçluyor olmayı asla ve asla kabul etmiyoruz efendim.
(Mikrofon
otomatik cihaz tarafından kapatıldı)
BAŞKAN
– Devam edin ve bağlayın Sayın Bülbül lütfen.
MUHAMMED
LEVENT BÜLBÜL (Sakarya) - Ayrıca, “Irakça” diye bir dil yok, “Suriyece” diye
bir dil yok. “Oralar, sınırlar cetvelle çizildiyse, bunları da mı
söylemeyeceğiz?” gibi bir ifade kullanıldı. Eğer bahsedilen şey, “Irakça” ile
“Suriyece”yle bahsedilen şey Türkçeye atıfta bulunmaksa Türkçe’nin ne olduğunu
kendileri dahi çok daha iyi bilirler, çok iyi bilirler. Bu kadim medeniyetin,
Türk medeniyetinin dili olan Türkçeyi bu mesabede göstermeye çalışmak bu
millete açıkça hakarettir efendim. Dolayısıyla bunu şiddetle reddettiğimizin de
altını çizmek istiyorum.
Son
konuşmacının “leş” meselesindeki, “leşçilik” meselesindeki ifadeleri
hakarettir, ısrarcıyız ve işlem talep ediyoruz efendim. Tutanaklar görüldüğü
zaman bu ortaya çıkacaktır.
Teşekkür
ederim.
BAŞKAN
– Teşekkürler.
Sayın
Bilgen, buyurun.
35.- Kars Milletvekili Ayhan Bilgen’in, Sakarya Milletvekili Muhammed
Levent Bülbül ve Çanakkale Milletvekili Bülent Turan’ın yaptığı
açıklamalarındaki bazı ifadelerine ilişkin açıklaması
AYHAN
BİLGEN (Kars) – Sayın Başkan, biz, tabii, burayı bir tartışma platformu gibi
görmediğimiz için bu konuda her seferinde hatırlatmada bulunuyoruz. Birbirimizi
ikna değil; belki, birbirimizi tanıma, tam ne kastettiğimizi birlikte anlama
çabası içinde olmamız gerekiyor. Galiba siyasetin bu sorumluluğu yerine
getirmesi toplumun farklı kesimleri arasında da anlayışı, tanışmayı, birlikte
yaşamı güçlendirecektir. Yoksa birbirimizi anlamamakta ısrar eder, burada
direnirsek, buradaki gerilimin sokağa yansıması çok daha ağır, daha travmatik
sonuçlar doğurur. 
Benim
Yugoslavya benzetmem, tamamen çoğunluk olan toplumun diğer çoğunluktan farklı
olanlar… “Azınlık” tabirini özellikle kullanmıyorum yeni bir yanlış anlaşılmaya
sebebiyet vermemek için.
MUHAMMED
LEVENT BÜLBÜL (Sakarya) – Başka bir benzetme kullanın. 
AYHAN
BİLGEN (Kars) – Çoğunluktan farklı olanların da taleplerini, farklılıklarını,
dillerini, kültürlerini yaşamalarına fırsat verdiği ölçüde orada toprak
bütünlüğü sağlanır. Bu, çok net bir tutumdur. 
Yönetim
modeli başka bir şeydir, dünyada farklı yönetim modelleri vardır. 
(Mikrofon
otomatik cihaz tarafından kapatıldı) 
BAŞKAN
– Devam edin Sayın Bilgen. 
AYHAN
BİLGEN (Kars) – Üniterlik başka bir şeydir ama tek tipleştirme başka bir
şeydir. Toprak bütünlüğünü federasyonla sağlayanlar olduğu gibi, otonom
bölgelerle sağlayanlar da vardır, yerel yönetimleri güçlendiren de vardır; her
ülkenin kendine özgü durumu vardır. 
Dolayısıyla,
ben Yugoslavya örneğini, Irak örneğini, Suriye örneğini verirken çoğunluğun
dili, çoğunluğun kültürü dışında dillerin, kimliklerin, kültürlerin varlığına
dikkat çektim. Onların varlığını gözettiğiniz kadar çatışmayı engellersiniz,
birlikte yaşamı güçlendirirsiniz. 
Şimdi,
bu örneklerden birisi de Sayın Bülent Turan’ın ifade ettiği galiba İspanya,
özellikle Batasuna dolayısıyla hatırlatılması gerekiyor. 
Sanırım,
birinci grup “AİHM kararı” deyince sadece Batasuna Kararı’nı hatırlıyor. Ben
deminden beri “AİHM kararlarının gereğini yapın, AİHM’de bir sürü tazminata
mahkûm ediliyoruz, bu tazminatları rücu ettirin, kişilerin yaptığı yanlışların
bedelini bütün bir ülke ödemesin.” diyorum ama buna bir cevap vermiyorsunuz
Batasuna Kararı’nı hatırlatıyorsunuz. 
(Mikrofon
otomatik cihaz tarafından kapatıldı) 
BAŞKAN
– Bağlayın Sayın Bilgen. 
AYHAN
BİLGEN (Kars) – Bir tek karar biliyorsunuz, Batasuna Kararı, onu da yanlış
biliyorsunuz değerli arkadaşlar. 
Burada,
İspanya Anayasası’nın eğer kırıntısı olabilecek hakları konuşabilsek,
tartışabilsek emin olun, bu tartışmaların hiçbirisini yapmayız. 
Bir
de özellikle Leyla Güven’le ilgili yasal mevzuat çok nettir. Leyla Güven
milletvekilidir. Milletvekillerinin nasıl yargılanacağı ve tutukluluk konusu
çok net ifade edilmiştir. Metinlerin nereden geldiğini… Hiç nezakete, şıklığa
yakıştıramadım. Kastedileni, ima edileni tahmin ediyorum ama hemen şu arkada
Halkla İlişkiler Binası’ndan danışmanların bilgisayarlarından geliyor
arkadaşlar, eğer merak ediyorsanız.
Teşekkür
ederim.
BAŞKAN
– Sayın Özsoy, yerinizden bir dakika süreyle söz veriyorum.
Buyurun.
36.- Diyarbakır Milletvekili Hişyar Özsoy’un, dilin hem literal anlamı
hem de metaforik anlamı olduğuna ve metafor kullandığına ilişkin açıklaması
HİŞYAR
ÖZSOY (Diyarbakır) – Teşekkür ediyorum Sayın Başkan.
Sayın
Başkan, çok ciddi meseleler konuşuyoruz, bir açıklama yapma zorunluluğu
hissettim. Yani ortada işlem yapılmasına dair bir talep filan var.
Şimdi,
“dil” dediğimiz şey ya literal bir anlamı olur –söylediniz- ya da metaforik bir
anlamı olur. Ben bir metafor kullandım, bir metafor kullandım, mecazdır. Dil
bilenler bunun ne anlama geldiğini bilir. Yani herkes kendi…
KAMİL
AYDIN (Erzurum) – Metafor üzerinden saygısızlık yapamazsınız. 
HİŞYAR
ÖZSOY (Diyarbakır) – Saygısızlık yapmayın.
KAMİL
AYDIN (Erzurum) – Saygısız sensin.
BAŞKAN
– Dinleyelim arkadaşlar, lütfen.
Devam
edin Sayın Özsoy.
HİŞYAR
ÖZSOY (Diyarbakır) – Yani bir haftadır burada bütün partiler milliyetçilik
yarışı yapıyor ya hepsi de dönüp dolaşıp HDP üzerinden koz paylaşıyor ya
seçimlere gidiyoruz diye…
BAŞKAN
– Siz görüşünüzü açıklayın Sayın Özsoy.
Buyurun,
devam edin.
MUHAMMED
LEVENT BÜLBÜL (Sakarya) – Ya, “leş”i diyen sensin ya. Hem “leş” de hem de saygı
bekle.
HİŞYAR
ÖZSOY (Diyarbakır) – Şimdi, ben üç buçuk yıldır bu Meclisteyim, kimseye hakaret
ettiğim görülmemiştir. Hakaret çirkin bir şeydir. Suriye üzerinden…
(Mikrofon
otomatik cihaz tarafından kapatıldı)
BAŞKAN
– Açalım mikrofonu.
HİŞYAR
ÖZSOY (Diyarbakır) – Suriye’de bütün o ölümler, bu kıyımlar, bu vahşet ortada
olduğu için ve özür dileyerek bir “leş” benzetmesi kullandım orta yerde ve
kendi ulusal çıkarlarına göre herkes bir tarafından tutmuş bir yere çekmeye
çalışıyor. “Suriye halkları buradan kaybediyor.” demek istedim, bunun dışında
ima veyahut da başka türlü bir anlam vermek maksatlıdır diyorum.
Teşekkür
ediyorum.
BAŞKAN
– Teşekkürler Sayın Özsoy.
ÖZGÜR
ÖZEL (Manisa) – Sayın Başkan…
BAŞKAN
- Sayın Özel, buyurun.
37.- Manisa Milletvekili Özgür Özel’in, Adalet ve Kalkınma Partisi Genel
Başkanının konuşmasındaki üsluba ve Kemal Kılıçdaroğlu’na hitap şekline ilişkin
açıklaması
ÖZGÜR
ÖZEL (Manisa) – Sayın Başkanım, çok kısa…
BAŞKAN
– Çok kısa lütfen.
ÖZGÜR
ÖZEL (Manisa) – Ben biraz önce sadece iki dakika konuştum zaten, çok kısa şunu
söyleyeceğim: Sayın Adalet ve Kalkınma Partisi Genel Başkanı bugünkü
konuşmasında dünkü üslubu sürdürdü, bir de şöyle bir şey dedi Genel
Başkanımıza, yine saygısız bir hitap şekli var, onu da tekrar etmeyeyim
buradan, yoksa kendisine de öyle hitap etmek gerekecek, o da bizim adabımıza
uygun değil ama diyor ki: Gezi olayları sırasında CHP'liler Taksim’e gitmiş,
Bezmialem Camisi’nde bira şişeleri bulunmuş. Bu konudaki soruşturmada, camideki
2 din görevlisi de bunun doğru olmadığını, camide içki içilmediğini söylediler;
sürgüne uğradılar, yine de doğrusunu söylediler. 
Ayrıca,
bir salı günü konuşmasında, hem cami görüntülerini kastedip hem de Kabataş
İskelesi’nde üstü çıplak altı deri pantolonlu kişilerin başörtülü bacımıza
saldırdığını söyledi. Görüntüleri gördüğünü söyleyen gazeteciler özür
dilediler, öyle bir görüntünün olmadığını söylediler…
(Mikrofon
otomatik cihaz tarafından kapatıldı) 
BAŞKAN
– Lütfen bitirin Sayın Özel.
ÖZGÜR
ÖZEL (Manisa) – Bitiriyorum.
Görüntüleri
izlediğini söyleyen gazeteciler özür dilediler, gerçek olmadığını itiraf
ettiler, kamuoyundan açık özür dilediler; 285 cuma geçti üzerinden, ne o
görüntüler var ne Bezmialem Camisi’yle ilgili bir kanıt ortada ama yaklaşmakta
olan bir seçim üzerinden, iflas etmiş politikaları yüzünden iflas etmiş esnaf
gibi eski defterleri karıştırıp da eski yalanlara sığınmak, AK PARTİ’nin içinde
bulunduğu acziyeti gözler önüne sermektedir. (CHP sıralarından alkışlar)
BAŞKAN
– Teşekkürler.
Değerli
milletvekilleri…
Evet,
Sayın Turan…
BÜLENT
TURAN (Çanakkale) – Sayın Başkan…
BAŞKAN
– Açalım mikrofonunuzu, kayıtlara geçsin, duyulsun sesiniz, bir dakika…
Buyurun.
38.- Çanakkale Milletvekili Bülent Turan’ın, her turda farklı iddialar
ortaya koymanın belirlenen görüşme usulünün dışında olması gerektiğine ilişkin
açıklaması
BÜLENT
TURAN (Çanakkale) – Sayın Başkan, güya bu usulü daha az zaman harcansın diye
icat ettik ama gördüğümüz gibi çok daha farklı bir yere gidiyor mesele. 
Her
turda farklı iddialar ortaya koymak bu usulün dışında olması gerekir diye
düşünüyorum. O orada bunu yazmış, bu burada bunu demiş, hadi cevaplayın; bu,
doğru bir yaklaşım değil fakat şunu söyleyeyim Sayın Başkan: Bakınız, Gezi
eylemleri açılacaksa, Taksim Meydanı’nda kimin ne yaptığını, Ankara Dikmen’e
çıkarken kimin, nasıl sıkıntı yaşadığını, kendi ailelerimiz başta olmak üzere,
hangi ithamlarla, saldırılarla karşılaştığımızı tüm dünya biliyor. O yüzden,
bunları açmayalım diyorum Sayın Başkan. (CHP ve HDP sıralarından “Ooo!”
sesleri, gürültüler)
BAŞKAN
– Tamam. 
Teşekkürler
Sayın Turan. 
Değerli
milletvekilleri…
BÜLENT
TURAN (Çanakkale) – Ne “Ooo?” Ne “Ooo?” 
(CHP
ve HDP sıralarından gürültüler)
BAŞKAN
– Değerli milletvekilleri, lütfen sessiz olalım.
Milliyetçi
Hareket Partisi Grubunun… 
SÜREYYA
SADİ BİLGİÇ (Isparta) – Sayın Başkan, söz talebi var Sayın Bakanın.
BAŞKAN
– Sayın Turan, sayın milletvekilleri…
ERKAN
BAŞ (İstanbul) – “Ooo!” tabii, 7 insan öldü! 7 tane gencecik insan öldü! 14
yaşında çocuk öldü!
BAŞKAN
– Söz talebini karşılayacağım ama soruların hepsine daha sonra da devam
edilecek. (Gürültüler)
Evet,
değerli milletvekilleri, lütfen sessiz olalım. 
SUZAN
ŞAHİN (Hatay) – Döverek öldürdüklerinizi bir hatırlayın! 
BAŞKAN
– Sayın Bakanın bir açıklama yapma talebi vardı. İki dakika süre veriyorum. 
Buyurun
Sayın Bakan. 
39.- Dışişleri Bakanı Mevlüt Çavuşoğlu’nun, Bursa Milletvekili Erkan
Aydın ve Manisa Milletvekili Özgür Özel’in yaptığı açıklamalarındaki bazı
ifadelerine ilişkin açıklaması
DIŞİŞLERİ
BAKANI MEVLÜT ÇAVUŞOĞLU – Teşekkür ederim Sayın Başkanım. 
Elbette,
sonra soru-cevap kısmında bazı arkadaşlarımızın sorularına cevap vereceğiz ama
Bursa Milletvekilimiz Erkan Aydın’ın Ege’de aidiyeti belli olmayan adalarla
ilgili bir sorusu oldu. Esasen bu konu çok hassas bir konu. Siyasi partilerle
de bunları değerlendiriyoruz, bilgi almak isteyen siyasi partilerin genel
başkanlarına, grup başkan vekillerine de bilgi aktarıyoruz. 
Evet,
1923 Lozan ve 1947 Paris Barış Anlaşması’yla bu adacıkların aidiyeti maalesef
belli olmamış. Dolayısıyla Türkiye ve Yunanistan arasında da her zaman bir
gerginlik alanı olmuştur. Şunu söylemek isterim: Bu adacıkların statüsüyle
ilgili, fiilî durumuyla ilgili Kardak krizinden sonra herhangi bir değişiklik
olmamıştır. Tekrar ediyorum: Kardak krizi, 1995. Dolayısıyla AK PARTİ’yle
ilgili böyle bir ithamda bulunmak doğru değildir. Bu konuda partinizde çok
değerli bir Genel Başkan Yardımcısı var, Ünal Bey, bu konulara hâkimdir. Eğer
ilave bilgi isterseniz Bakanlığımız da tüm partinizi, grubunuzu bilgilendirir. 
Bu
sorunların çözümü için Kardak krizinden sonra rahmetli İsmail Cem döneminde de
istikşafi görüşmeler başlatılması kararlaştırılmıştır; 1997’den bahsediyorum.
Dolayısıyla yani burada AK PARTİ’yi köşeye sıkıştırmaya çalışırsanız Türkiye
için hassas bu konuda Türkiye’ye zarar verirsiniz. Bu konudan da en az zararlı
çıkan ya da hiç zararlı çıkmayan parti AK PARTİ olur. Bugün ne yapacağımızı,
biz zaten Genelkurmay Başkanlığımız, Savunma Bakanlığımız ve Yunanistan’la
istikşafi görüşmelerimizi sürdürüyoruz. Eğer 1997’den, Kardak’tan bu tarafa
statüde hiç değişiklik olmadıysa ne zaman olduğu, geçmişte kimin zamanında
olduğu, hangi iktidarlar döneminde olduğu, hangi partinin iktidar olduğu
dönemde olduğu da açıktır fakat ben burada bir partiyi suçlamak için, geçmişi
suçlamak için söylemiyorum. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Bakan. 
DIŞİŞLERİ
BAKANI MEVLÜT ÇAVUŞOĞLU – Bu konu hassas bir konudur, dolayısıyla bu konuyu
kendi aramızda değerlendirmeye de devam edeceğiz. Meclis bir gün bir kapalı
oturumda daha bilgilenmek isterse, bunu da memnuniyetle arkadaşlarımızla
yaparız. 
Diğer
taraftan, CHP Grup Başkan Vekili Sayın Özgür Özel’in benim ağzımdan çıktığını
söylediği iki konuyla ilgili de açıklama yapmak isterim, diğerlerini daha sonra
cevaplayacağım.
Şimdi,
Suriye’deki krizin sebebi Türkiye değil. Bu, Türkiye ile Suriye arasındaki bir
savaş da değil. Arap Baharı’yla başlayan bir süreçtir ve kendi halkını
öldürmeye başlayan bir rejimdir. Evet, doğru, bu kadar insan öldü. Farz edelim
ki Türkiye Esad’la ilişkisini hiç kesmedi. Bu insanların ölmeyeceğinin
garantisi de yok, öldürmeye devam edecekti. Son günlerde rejimin kontrol ettiği
yere dönen mültecilere neler yaptıklarını bilmiyorum takip edebilir misiniz. Bu
bir.
İkincisi:
Biz hiçbir zaman “Esad’ın yaptıklarını tasvip ettik.” demedik, demeyeceğiz de.
Bize sorulan soru şuydu… Şu anda biz, her şeye rağmen, ateşkes, İdlib ve yarın
mümkün olursa bir anayasa komisyonu kurulması için Cenevre’ye gideceğiz, çok
çaba sarf ediyoruz ve siyasi bir süreç başlıyor. Bize sorulan soru şuydu…
“Suriye’yi bir seçime hazırlarken, BM kontrolünde, demokratik, şeffaf, herkesin
katılabileceği ve yine adil bir seçim olması için ülkeyi hazırlıyoruz, biz
destek veriyoruz.” dedik. Bana sorulan soru şuydu: “Böyle bir seçimi eğer Esad
kazanırsa bununla çalışır mısınız?” Ben de “Böyle bir seçim olduktan sonra,
herkes -İngilizce konuştum- durumu gözden geçirir.” dedim yani Esad’la biz
çalışacağız ya da Esad’ı tasvip ediyoruz anlamında söylemedim. 
Yine,
Trump’la ilgili sorduğunuz soruya gelecek olursak, biz her görüşmemizde,
muhataplarımıza FETÖ’nün Türkiye’ye iadesini hatırlatıyoruz, sadece FETÖ değil
84 kişiden bahsediyorum. Bugüne kadar resmî bir şekilde…
(Mikrofon
otomatik cihaz tarafından kapatıldı) 
BAŞKAN
– Sayın Bakan, tamamlayın lütfen.
Buyurun.
DIŞİŞLERİ
BAKANI MEVLÜT ÇAVUŞOĞLU – Son cümlelerim: Resmî olarak talep ettiğimiz 84
kişinin iade edilmesini her toplantıda gündeme getiriyoruz. Yine Arjantin’de de
Sayın Cumhurbaşkanımız gündeme getirdi. Trump da bu kişinin, özellikle terörist
başının, FETÖ’nin iadesiyle ilgili “Bir çalışma yapıyoruz.” dedi. Biz çıkıp,
bunu sevinçle karşılayıp ortada falan oynamadık çünkü geçmişte de buna benzer
sözler var, tecrübemiz var. Ama, yine bana bir soru sorulduğu zaman, “Bu konuda
nedir son çalışmalar?” dendiği zaman ben bilgi vermek amacıyla bu görüşmede ne
oldu, onu aktardım. 
Diğer
taraftan, FETÖ’yle ilgili bir gerçek var ki FBI’ın başlattığı bir soruşturma
var yaklaşık 15 eyalette ve çok ciddi bir soruşturma. FBI bize bugüne kadar
elde ettikleri bulgularla “Amerika’daki karanlık yüzünü görmeye başladık.”
dediler, hatta New Jersey dâhil, bazı yerlerde tutuklamalar da başladı.
Dolayısıyla böyle gelişmeler olduğu zaman biz kamuoyuna bilgi veriyoruz. Biz
burada “Trump bu sözü söyledi, bundan çok mutluyuz.” gibi bir açıklama
yapmadık, bunun takipçisi olmaya devam edeceğiz.
Teşekkür
ediyorum efendim.
BAŞKAN
– Teşekkürler Sayın Bakan.
V.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Mithat Sancar’ın, Sakarya
Milletvekili Muhammed Levent Bülbül’ün talebine istinaden, yapılan konuşmaların
hiçbirinde İç Tüzük’ü ihlal eden bir husus olmadığı için işlem yapmaya gerek
görmediğine ilişkin açıklaması
BAŞKAN
- Milliyetçi Hareket Partisi Grup Başkan Vekili Sayın Bülbül’ün talebi vardı.
Öncelikle bu talebi hangi ölçütlere göre değerlendirdiğimi söyleyeyim, sonra
vardığım sonucu sizlerle paylaşayım. İç Tüzük’te disiplinle ilgili hükümler var
ancak bunları tek başına sadece oradaki kelimelerden ibaret bir şekilde
yorumlamak hukuk tekniği açısından da demokrasi zihniyeti açısından da doğru
olmaz. Her şeyden önce, Türkiye Cumhuriyeti Anayasası’nın 2’nci maddesi
devletin niteliklerini belirler, bunu göz önünde bulundurmak lazım. Devletin
niteliklerini tekrar saymama gerek yok. Bu madde, Anayasa hükümleri ve İç Tüzük
dâhil, iç hukuktaki bütün hükümleri yorumlarken dikkate almamız gereken bir
maddedir. Sonra, buradaki ifadeler, tabii burada yapılan şey konuşmadır,
konuşma da nihayet insan hakları içinde ifade özgürlüğüyle ilişkili bir
eylemdir, bir faaliyettir. Bu konuda da Anayasa’nın 26’ncı maddesi vardır,
orada da bu hakkın kapsamı açıkça belirlenmiştir. Fakat bütün bunların yanında,
Mecliste söz hakkı ve hürriyetiyle ilgili 83’üncü maddemiz vardır, bu madde
evrensel hukukun temel ilkelerini olduğu gibi almıştır. “Türkiye Büyük Millet
Meclisi üyeleri, Meclis çalışmalarındaki oy ve sözlerinden, Mecliste ileri
sürdükleri düşüncelerden ve bunları açığa vurmaktan sorumlu tutulamazlar.”
Düşünce özgürlüğünün bu ülkedeki en geniş alanı şu kürsüdür. Burada
söylediğiniz hiçbir sözden, hiçbir zaman yargılanmanız söz konusu olamaz, ömür
boyu bu sözler dokunulmazlık kapsamındadır. 
Peki,
“İç Tüzük’te belli hükümler var, bunları yok mu sayacağız?” Hayır, yok
saymıyoruz ancak bu ifadeleri İç Tüzük’ün bu hükümleri karşısında
değerlendirirken yine belli ölçütleri esas almamız gerekiyor. Bu konuda, bir,
Türkiye Anayasa Mahkemesinin içtihatları; iki, Yargıtay dairelerinin ve
içtihatlarının –İçtihadı Birleştirme Kurulu dâhil- kararlarının koyduğu
ölçütler; üç, Avrupa İnsan Hakları Mahkemesinin değerlendirmeleri. Her şeyden
önce eleştiri sınırı içinde kalıp kalmadığını belirlemek... “Bu eleştiri çok
ağır, çok sert, sarsıcı, şoke edici olsa bile ceza kapsamı dışındadır.” diyor
Avrupa İnsan Hakları Mahkemesi. 
İkincisi,
çok önemli bir ölçüt “Her bir söz, konuşmanın bağlamı içinde değerlendirilir.”
diyor yani hangi bağlamda kullanılmış ona bakacaksınız. “Birini ayıklayıp eğer
onu tek başına değerlendirir ve ceza konusu yaparsanız ben bunu insan hakları
hukukuna aykırı sayarım.” diyor. Maalesef Türkiye, sırf bu nedenlerle verilmiş
cezalardan dolayı Avrupa İnsan Hakları Mahkemesi tarafından ihlalle mahkûm
edilmiş çok fazla karara muhataptır ve bunların tazminatlarını ödemiştir. 
Kısaca,
değerli milletvekilleri, diğer değerlendirmelere girmek istemem. Yani burada
eğer demokrasi vardır diyorsak ve Parlamento, demokrasinin fikir özgürlüğü ve
çözüm arama açısından en önemli mekânıdır diyorsak her bir görüş açıklandığında
bize uymayan, bizi rahatsız eden İç Tüzük’ün ceza hükümlerine başvurmayı o
zaman bir kenara bırakmak durumunda kalırız. Yok eğer Anayasa bu niteliklerini
sürdürdükçe biz bunları tanıyacağız diyorsak, buradaki tartışmalara fikir
özgürlüğü ve farklılıklar çerçevesinde yaklaşmak zorundayız, fikir yarışı
çerçevesinde yaklaşmak zorundayız. Her fikre verilecek cevap İç Tüzük’ün ceza
hükümleri değil, karşı fikri olacaktır. Bu açıdan baktığımda, Sayın Bülbül…
MUHAMMED
LEVENT BÜLBÜL (Sakarya) – Efendim, burada hakaret var.
BAŞKAN
– Ben tamamlayayım Sayın Bülbül.
KAMİL
AYDIN (Erzurum) – Sen İç Tüzük’e göre davran ya.
BAŞKAN
- Siz konuştunuz, ben size uzun uzun söz süreleri de tanıdım; şimdi bir
açıklama yapıyorum, bu da Meclisi yöneten Başkan Vekili olarak benim hakkım. 
MUSTAFA
HİDAYET VAHAPOĞLU (Bursa) – Tarafsız ol Başkan, tarafsız ol.
BAŞKAN
- Bütün bunlar ve ekleyebileceğim başka gerekçelerle ben burada yapılan
konuşmaların hiçbirinde İç Tüzük’ü ihlal eden bir husus görmedim, o nedenle
işlem yapmaya gerek görmüyorum. 
Birleşime
on dakika ara veriyorum. 
Kapanma Saati: 18.18
DÖRDÜNCÜ OTURUM
Açılma Saati: 18.32
BAŞKAN: Başkan Vekili Mithat SANCAR
KÂTİP ÜYELER: Rümeysa KADAK (İstanbul),
Emine Sare AYDIN YILMAZ (İstanbul)
----- 0 -----
BAŞKAN
– Türkiye Büyük Millet Meclisinin 35’inci Birleşiminin Dördüncü Oturumunu
açıyorum.
2019
Yılı Merkezi Yönetim Bütçe Kanun Teklifi ile 2017 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276) ile Plan ve
Bütçe Komisyonu Raporu (S. Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı (1/275), 2017
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan,
2017 Yılı Genel Uygunluk Bildiriminin Sunulduğuna Dair Sayıştay Başkanlığı
Tezkeresi (3/38); 6085 Sayılı Sayıştay Kanunu Uyarınca Hazırlanan 2017 Yılı Dış
Denetim Genel Değerlendirme Raporu, 2017 Yılı Faaliyet Genel Değerlendirme
Raporu ve 2017 Yılı Mali İstatistikleri Değerlendirme Raporunun Sunulduğuna
Dair Sayıştay Başkanlığı Tezkeresi (3/39); 6085 Sayılı Sayıştay Kanunu Uyarınca
Hazırlanan 2017 Yılı Kalkınma Ajansları Genel Denetim Raporunun Sunulduğuna
Dair Sayıştay Başkanlığı Tezkeresi (3/41); 5018 Sayılı Kamu Mali Yönetimi ve
Kontrol Kanunu ile 6085 Sayılı Sayıştay Kanunu Uyarınca Hazırlanan 183 Adedi
Merkezi Yönetim Kapsamındaki Kamu İdarelerine, 2 Adedi Sosyal Güvenlik
Kurumlarına ve 10 Adedi Diğer Kamu İdarelerine Ait Olmak Üzere Toplam 195 Adet
Sayıştay Denetim Raporunun Sunulduğuna Dair Sayıştay Başkanlığı Tezkeresi
(3/40) ile Plan ve Bütçe Komisyonu Raporu (S.Sayısı: 11) (Devam)
A) SANAYİ VE TEKNOLOJİ
BAKANLIĞI (Devam)
1) Sanayi ve Teknoloji
Bakanlığı 2019 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2017 Yılı Merkezî yönetim Kesin Hesabı
B) GAP BÖLGE KALKINMA İDARESİ BAŞKANLIĞI (Devam)
1) GAP Bölge Kalkınma İdaresi Başkanlığı 2019 Yılı Merkezî
Yönetim Bütçesi
2) GAP Bölge Kalkınma İdaresi Başkanlığı 2017 Yılı Merkezî
Yönetim Kesin Hesabı
C) DOĞU ANADOLU PROJESİ BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge Kalkınma İdaresi Başkanlığı
2019 Yılı Merkezî Yönetim Bütçesi
2) Doğu Anadolu Projesi Bölge Kalkınma İdaresi Başkanlığı
2017 Yılı Merkezî Yönetim Kesin Hesabı
Ç) KONYA OVASI PROJESİ BÖLGE KALKINMA İDARESİ BAŞKANLIĞI (Devam)
1) Konya Ovası Projesi Bölge Kalkınma İdaresi Başkanlığı
2019 Yılı Merkezî Yönetim Bütçesi
2) Konya Ovası Projesi Bölge Kalkınma İdaresi Başkanlığı
2017 Yılı Merkezî Yönetim Kesin Hesabı
D) DOĞU KARADENİZ PROJESİ BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi Bölge Kalkınma İdaresi Başkanlığı
2019 Yılı Merkezî Yönetim Bütçesi
2) Doğu Karadeniz Projesi Bölge Kalkınma İdaresi Başkanlığı
2017 Yılı Merkezî Yönetim Kesin Hesabı
E) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2019 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2017 Yılı Merkezî
Yönetim Kesin Hesabı
F) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2019 Yılı Merkezî Yönetim Bütçesi
2) Türk Standartları Enstitüsü
2017 Yılı Merkezî Yönetim Kesin Hesabı
G) TÜRK PATENT VE MARKA
KURUMU (Devam)
1) Türk Patent ve Marka Kurumu
2019 Yılı Merkezî Yönetim Bütçesi
2) Türk Patent ve Marka Kurumu
2017 Yılı Merkezî Yönetim Kesin Hesabı
Ğ) TÜRKİYE BİLİMSEL VE
TEKNOLOJİK ARAŞTIRMA KURUMU (Devam)
1) Türkiye Bilimsel ve
Teknolojik Araştırma Kurumu 2019 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2017 Yılı Merkezî Yönetim Kesin Hesabı
H) TÜRKİYE BİLİMLER
AKADEMİSİ (Devam)
1) Türkiye Bilimler Akademisi
2019 Yılı Merkezî Yönetim Bütçesi
2) Türkiye Bilimler Akademisi
2017 Yılı Merkezî Yönetim Kesin Hesabı
I) MİLLÎ SAVUNMA BAKANLIĞI (Devam)
1) Millî Savunma Bakanlığı 2019 Yılı Merkezî Yönetim Bütçesi
2) Millî Savunma Bakanlığı 2017 Yılı Merkezî Yönetim Kesin
Hesabı
İ) DIŞİŞLERİ BAKANLIĞI
(Devam)
1) Dışişleri Bakanlığı 2019 Yılı Merkezî Yönetim Bütçesi
2) Dışişleri Bakanlığı 2017 Yılı Merkezî Yönetim Kesin
Hesabı
J) AVRUPA BİRLİĞİ BAŞKANLIĞI (Devam)
1) Avrupa Birliği Başkanlığı 2019 Yılı
Merkezî Yönetim Bütçesi
2) Avrupa Birliği Bakanlığı
2017 Yılı Merkezî Yönetim Kesin Hesabı
K) TÜRK AKREDİTASYON KURUMU (Devam)
1) Türk Akreditasyon Kurumu
2019 Yılı Merkezî Yönetim Bütçesi
2) Türk Akreditasyon Kurumu
2017 Yılı Merkezî Yönetim Kesin Hesabı
BAŞKAN
– Komisyon yerinde.
Cumhuriyet
Halk Partisi Grubu adına yapılacak konuşmalara sıra gelmiştir. 
Şimdi
ilk söz Konya Milletvekili Abdüllatif Şener’e aittir.
Buyurun
Sayın Şener. (CHP sıralarından alkışlar)
Süreniz
on dakikadır. 
CHP
GRUBU ADINA ABDÜLLATİF ŞENER (Konya) – Sayın Başkan, sayın milletvekilleri;
Dışişleri Bakanlığı bütçesi üzerinde söz almış bulunuyorum. Cumhuriyet Halk
Partisi adına heyetinizi saygıyla selamlıyorum.
Erdoğan
hükûmetlerinin uyguladığı dış politika millî değildir, İslami değildir, insani
değildir; millî menfaatlerimize aykırıdır, İslami ve insani değerlere de
aykırıdır. İzlenen politika, gönül coğrafyamızda yaşayan 10 milyonlarca
Müslüman’ın, Hristiyan’ın ve Ezidi’nin mallarının, canlarının, namuslarının,
onurlarının ve inançlarının yağmalanmasına, korkunç bir çevre felaketine yol
açmıştır ve bu süreç, yaşananlardan daha tehlikeli ve yıkıcı olabilecek
nitelikler kazanmakta, daha geniş kapsamlı mezhep savaşları hazırlanmakta ve
Türkiye’ye doğru yaygınlaştırılmaya çalışılmaktadır. Sekiz yıldır Orta Doğu ve
Kuzey Afrika’da yaşananlar Arap Baharı değil bir Arap kara kışıdır. Kökleri
siyonist stratejilerine dayanır. 1980’lerde bu stratejiler “Oded Yinon Planı”
olarak çok tartışılmıştır. Esası, İsrail’i kuşatan Müslüman ülkelerin küçük
parçalara ayrılmasına ve İsrail’in bu küçük devletçikler üzerinde dominant bir
güç hâline gelmesine dayanır. Belirtmeliyim ki antisemitist düşüncelere
karşıyım, kimsenin diniyle, etnisitesiyle uğraşmam. Tüm insanlar, hatta
hayvanlar, bitkiler ve çevre benim için değerlidir ve biliyorum ki pek çok
Yahudi de Siyonizm’e karşıdır. 2004 Sea Island G8 Zirvesi’nde ele alınan temel
konu “Genişletilmiş Orta Doğu ve Kuzey Afrika Girişimi” yani BOP oldu. Hedef,
bölge ilkelerine demokrasi ve insan haklarına dayalı düzenler getirmekti. Arap
kara kışına giden yolda bu ikinci aşamaydı ve Türkiye, Büyük Orta Doğu
Projesi’nin demokrasi eş başkanı ilan edildi. Başbakan Erdoğan BOP’un eş
başkanı olduğunu en az 30 kez tekrar etti. Aynı yıl, Amerika Birleşik
Devletleri’nde American Jewish Congress tarafından kendisine Yahudi Cesaret
Ödülü, 2005’te de ADL tarafından “Courage to Care” yani Cesaret Ödülü verildi. 
Üçüncü
aşamada ise Arap kara kışı patladı. Arap kara kışı gösterdi ki BOP’un amacı hiç
de demokrasi ve insan hakları, yöntemi ise barışçıl değildi, nedense bölgedeki
en koyu diktatörlüklere uğramadı. Nüfusuna oranla en büyük gösteriler Bahreyn’de
gerçekleşti ama BOP’un patronlarının izin ve yönlendirmeleriyle Suud askerleri
tarafından kanlı bir şekilde bastırıldı. 
Başlangıçta,
BOP’un demokrasi eş başkanı olan Başbakan Erdoğan’sa Esad’dan demokratik
reformlar yapmasını isterken beş yıl sonra kendi ülkesinde demokrasinin en
temel özelliği olan erkler ayrılığını ortadan kaldırmış, kendisini
eleştirenleri ve muhaliflerini yargı vasıtasıyla cezalandırmaya ve susturmaya
yönelmiş; hapishaneler siyasetçiler, düşünce suçluları, bebekler ve çocuklarla
dolmuştur. Bu süreç dış güçlere müdahale bahaneleri oluşturmaktadır. 
Arap
kara kışı iç dinamiklerden daha çok dış dinamiklerin bir sonucudur. Yıllarca
Afganistan’da, Pakistan’da, işgal sırasında Ebu Gureyb gibi Irak
hapishanelerinde yetiştirilen ve örgütlendirilen seyyar teröristler başta
Suriye, Irak, Libya, Yemen olmak üzere bölge ülkelerine sevk edildiler,
silahlandırıldılar, finanse edildiler, lojistik destek gördüler, ABD, İsrail ve
Batı ülkelerinin özellikle Suriye ve Libya devlet güçlerine yönelik askerî
operasyonlarıyla takviye edildiler. Suudi Arabistan, Katar ve Başbakan Erdoğan
hükûmetleri ABD’yle aynı safta yer aldılar. Milyonlarca insan hayatını
kaybetti, milyonlarca kadın tecavüzlere uğradı, köle pazarlarında satıldı,
milyonlarca çocuğun çocukluğu mahvoldu, Müslümanlar Müslümanların şerrinden
kurtulmak için ilkel botlarla Avrupa’ya, Hristiyanlara sığınmaya çalışırken
Akdeniz’in sularında boğuldu. Yakılarak öldürülen askerler, kafası kesilen
çocuklar, kalbi tekbir eşliğinde yenen insan görüntüleri dünyaya servis edildi,
İslam, dünya insanlığının gözünde çirkinleştirildi. Bu sonuçlar, Erdoğan
hükûmetlerinin milletvekillerinin desteklediği politikaların sonucudur. Bu
hâliyle bin beş yüz yıllık İslam tarihinin en günahkâr iktidarı sizlersiniz. (CHP
sıralarından alkışlar)
BÜLENT
TURAN (Çanakkale) – Çok ayıp ya, çok ayıp ya! Bu iktidarın Maliye Bakanı
sendin, Maliye Bakanı sendin bu iktidarın. BOP Başkanlığına sen destek oldun.
ABDÜLLATİF
ŞENER (Devamla) – Sadece Suriye’ye 100’ün üzerinde ülkeden yüz binlerce yabancı
terörist girdi, şehirleri, köy ve kasabaları işgal etti. İlk günden itibaren ne
Dera’da ne Cisri Şuur’da ne de başka bir yerde hiçbir gösteri barışçıl değildi,
silahlı militanların asker, polis ve sivillere yönelik katliamlarıyla iç içeydi.
Yıllardır hazırlanan uluslararası dezenformasyon ağıyla Türkiye ve dünya
kamuoyu yalan haberlerle meşgul edildi. 1 milyon insan öldü, mal mülk, namus
yağmalandı, çocuklar mahvı perişan oldu. 22 milyonluk Suriye’de 5 milyon insan
yurt dışına göç etti, en az 8-10 milyon insan iç göç yaşadı. Suriye
topraklarının yüzde 20’sinin devlet kontrolünde olduğu dönemde bile Suriye
nüfusunun yüzde 90’a yakını devletin hâkim olduğu bölgelerde yaşıyordu. Yani
insanlar terör çetelerinden ya dışarıya veya devletin hâkimiyetinin olduğu
bölgelere göçüyordu.
Arap
kara kışında ölen milyonlarca masumun katilleri emperyalist güçler değildir.
Bunların katilleri emperyalizmin iş birlikçisi Suud, Katar değildir.
“Emperyalizmin tetikçisi yüzlerce çete, terör örgütleri, IŞİD ve Nusra
değildir. Bu ülkelerde var olan meşru devletlerdir.” diyenler emperyalizmin
dezenformasyon ağının taşıyıcılarıdır. Yemen’de 85 bin çocuk açlıktan öldü. 12
milyon insan şiddetli açlıktan acı çekiyor. Bu zulmün kaynağı BOP’un patronları
ve Suud değilse kimlerdir? 
Söylenecek
son söz şudur: Savaş felakettir, barış hayattır. Dünya Müslümanları için savaş
en büyük felakettir. Dünyanın müstekbirleriyle savaşacak finansman gücü nerede?
İslam İşbirliği Teşkilatına üye 57 İslam ülkesinin toplam millî geliri tek başına
Japonya’nınkinden azdır, ABD’ninkinin beşte 1’i kadardır. Müslüman ülkelerin
birbirlerini öldürürken kullandığı silahlar müstekbirlerin ürettiği ve
pazarladıkları silahlardır. Kimin kazanmasını istiyorlarsa bir derece gelişmiş
silahı onun eline verirler, Müslümanlarsa birbirlerini boğazlamaya devam
ederler. Hele yaygın bir savaş ortamında emperyalist güçlerle iş birliği yapan
Müslüman ülkeler sadece onların yörüngesine girmeye, onların stratejisine
hizmet etmeye mahkûm olurlar. Belki de bazı milletvekillerimiz “Fırat’ın
doğusuna askerî harekât yapacağız, sen barıştan söz ediyorsun, şimdi şu
söylediklerinin zamanı mı?” diyecekler. Bence tam zamanıdır. En kritik konuyu
cesaretle söylemek vatan sevgimin bir gereğidir. Garip bir şekilde bu Hükûmet
iç ve dış politikada sürekli sorunlar üretiyor, sonra kendi ürettiği sorunları
çözmek için didiniyor; kendi ürettiği sorunlarla uğraşırken kahramanlık
naraları atıyor. İşte kabul edilemeyecek olan nokta budur. Bu harekâtla ne elde
edeceğimiz sakin bir şekilde değerlendirilmelidir. 
Bir:
Ele geçirdiğimiz Suriye topraklarını ilhak edip Türkiye’nin topraklarını mı
genişleteceğiz? Böyle bir niyet varsa bilmem ama yok. Hükûmet de zaman zaman,
girdiğimiz Suriye topraklarından çıkacağımızı, Suriye’nin toprak bütünlüğünü koruyacağımızı
söylüyor.
İki:
Bazıları “Hükûmet seçime girerken ekonomik krizi unutturmak istiyor.” diyor.
Buna hiç ihtimal vermiyorum çünkü bunun anlamı, Türkiye’nin Suriye’ye girişine
izin vererek ABD seçimlerde AK PARTİ’ye destek veriyor demektir.
Üçüncüsü
ise “PYD’den kaynaklanan bir terör sorunumuz var, onu çözmemiz lazım.”
denilebilir. O zaman şu nokta önemlidir: ABD, harekâtı PYD’nin bitmesini
sağlayacak şekilde gevşetecek mi? Hayır çünkü niyeti bu olsaydı zaten
desteklemezdi. 
Başka
bir nokta var. Vaktiyle Hükûmet, PYD’nin Eş Başkanı Salih Müslim’i 3 kez
Türkiye’ye davet etti, görüştü ve altına kırmızı halılar serdi. Hatta bir ara
Türkiye PYD’yi desteklemiştir, peşmergenin Türkiye üzerinden PYD’ye destek için
girmesine izin vermişti. Peki, PYD o zaman terör örgütü değilse şimdi ne oldu
veya o zaman da terör örgütüyse aranız iyi miydi? Bunları bir tarafa bırakalım,
bence Hükûmet, stratejisini şu soru üzerine oturtmalıdır: Suriye’deki PYD
varlığı mı yoksa ABD varlığı mı daha tehlikelidir? Hangisi daha tehlikeli
derseniz deyin fark etmez, ABD’nin Suriye’de kalmak için PYD’ye ihtiyacı
vardır. 
(Mikrofon
otomatik cihaz tarafından kapatıldı)
BAŞKAN
- Buyurun devam edin Sayın Şener. 
ABDÜLLATİF
ŞENER (Devamla) - Türkiye PYD’yi sıkıştırdıkça ABD’den kopmasını önlemektedir. 
Evet,
Türkiye için sağlam reçete: Yurtta barış, dünyada barıştır. Peki, ne yapmalı? 
Bir:
Türkiye barışçıl politikaları merkeze almalıdır, barışı bir temel kavram olarak
yeniden yeniden üretmelidir; orduda, Emniyette, Dışişlerinde barış ve huzur
için bir iç kültür hâline dönüştürülmelidir, siyasi partiler, aydınlar, basın
kuruluşları barışı temel bir söylem hâline getirmelidir; Türkiye dünyada
barışın sembolü bir ülke olmalıdır. 
İki:
Türkiye İslam İşbirliği Teşkilatı vasıtasıyla barış kavramını ve barışa ulaşan
stratejileri 57 İslam ülkesinin de temel hassasiyeti hâline dönüştürmek için
çaba harcamalıdır. 
Üç:
Türkiye barış söylemlerine Batı ülkeleri nezdinde destek aramalıdır, her şeyden
önce Batı’daki savaş karşıtı NGO’larla, aydınlarla iş birliği yollarını
genişletmelidir. Dünyanın silahlanmaya ve savaşa ayırdığı parayı barışa ve
yoksullukla mücadeleye ayırması için tükenmez bir çaba içerisine girmelidir. 
(Mikrofon
otomatik cihaz tarafından kapatıldı)
BAŞKAN
– Sözlerinizi bağlayın Sayın Şener. 
Buyurun.

ABDÜLLATİF
ŞENER (Devamla) – Ekonomik krizlerin acısını işçilerin, işsizlerin, memurların,
emeklilerin, çiftçilerin, esnafın değil, silah tüccarlarının ve silah
sanayisinin çekeceği bir dünya özlemiyle hepinize saygılar sunuyorum. (CHP sıralarından
alkışlar) 
BAŞKAN
– Teşekkürler Sayın Şener. 
İSMAİL
TAMER (Kayseri) – Bu söylediklerine sen katılıyor musun acaba? 
BÜLENT
TURAN (Çanakkale) – Sayın Başkan…
BAŞKAN
– Buyurun Sayın Turan. 
BÜLENT
TURAN (Çanakkale) – Sayın Başkan, bu iğreti dile, sığ yaklaşımlara da sonra mı
cevap vereceğiz?
BAŞKAN
– Evet, sonra cevap vereceksiniz, mutabakatımız böyle Sayın Turan. 
Teşekkür
ederim. 
CHP
Grubu adına ikinci söz Denizli Milletvekili Kazım Arslan’a aittir. 
Buyurun
Sayın Arslan. (CHP sıralarından alkışlar) 
Süreniz
beş dakikadır. 
CHP
GRUBU ADINA KAZIM ARSLAN (Denizli) – Sayın Başkan, değerli milletvekilleri;
hepinizi öncelikle sevgiyle, saygıyla selamlıyorum. Cumhuriyet Halk Partisi
Grubu adına, isminden “Bilim”i çıkaran Sanayi ve Teknoloji Bakanlığının
bütçesini görüşmek üzere söz aldım.
Görüşmekte
olduğumuz Bakanlığın bütçesi tutarı 7 milyar 784 milyon 793 bin Türk lirasıdır.
Şunu peşinen söylemeliyim ki yapısal reformlar yapılmadığı sürece, Bakanlık
aynı sistemde, aynı düzende sürdüğü sürece kesinlikle bu bütçenin bir işe
yaramayacağı bir gerçektir. Bu rakam, Sanayi ve Teknoloji Bakanlığının günlük
ihtiyaçlarını ve personel giderlerini karşılayacak bir bütçedir. 
Hep
“İhracat artıyor.” diyorsunuz ama ithalatın arttığını hiç söylemiyorsunuz.
2017’deki ihracatımız 157 milyar dolar iken ithalatımızın 234 milyar dolar
olduğunu göz ardı ediyorsunuz. Arada 77 milyar dolarlık dış ticaret açığını hiç
önünüze koyup düşünmüyorsunuz “Bu açığı nasıl kapatacağız?” diye. Şimdi, yine,
2018 yılının sonuna geldik, bu yıl da dış ticaret açığının 80 milyar dolar
olacağını göz ardı ediyorsunuz. Dolayısıyla bu, övünülecek bir rakam değil
değerli arkadaşlarım. Övünülecek durum, ihracatımızı ithalatı karşılayacak bir
noktaya getirebiliyor isek o zaman övünülecek bir noktaya Türkiye’yi
getirmişsiniz demektir ki bu, kesinlikle bugünkü uygulamalarda yoktur.
Değerli
arkadaşlarım, yeni fabrikaların kurulması, işletmelerin kurulması ve istihdamın
sağlanması için her köşede bir fabrikanın yapılmasına olanak sağlaması
gerekirken bu Bakanlık, maalesef bu iktidar döneminde bütün fabrikalarımız
satıldığı gibi, yeni bir fabrikanın da ne temeli atıldı ne de açılışı yapıldı.
Böyle bir Türkiye tablosu var. Dolayısıyla bunun övünülecek bir yanı yok.
Dolayısıyla arkadaşlar, işsizlik çığ gibi büyüyor, bunu göz ardı etmeyiniz. Bu
insanlar yarın sokağa çıkacak, bizim yakamıza yapışacaklardır, senden para
isteyecektir, senden borç isteyecektir, belki de sana saldıracaktır, senden
faydalanmaya çalışacaktır. Bunları göz ardı etmeyin değerli arkadaşlarım.
Şimdi,
2019 bütçesi üretim değil tüketim bütçesidir. Bu bütçenin 117 milyar Türk
lirası faize gidecektir değerli arkadaşlarım. Ayrıca, bu bütçe gerçekten bu
faiz durumu dikkate alındığında faizkolik bir bütçedir, yine, borç bütçesidir.
Dolayısıyla 200 milyar Türk lirası borcun ödenmesi söz konusudur. Dolayısıyla
bu bütçe borçkolik bir bütçedir değerli arkadaşlarım. İhracatı artırmak yerine
ithalatı yine artıracak bir bütçedir çünkü bütçenin içinde ihracatla ilgili bir
ödenek, bir destek maalesef yoktur. İhracatçıların da, sanayicilerin de derdine
çare bulacak bir bütçe değildir.
Değerli
arkadaşlarım, bu bütçe dolarkolik bir bütçedir. Bu bütçe gerçekten dolardan
kendisini kurtaramamış, her yere dolarla borçlanmış, kamu-özel iş birliğiyle
yapılan bütün kuruluşların ödemelerini dolarla yapan bir bütçedir. Eğer siz,
TL’nin kullanılmasını istiyorsanız, değerinin artırılmasını istiyorsanız,
dolayısıyla bu dolar yükünden mutlaka kurtulmanız gerekmektedir.
Değerli
arkadaşlarım, Sayın Bakan; sizden istediğimiz sanayideki üretimin
artırılmasıdır. Sanayide üretimi maliyeti aşağıya çekerek artırabilirsiniz.
Sanayide kullanılan elektrik ve doğal gaz fiyatıyla bugün üretim yapma imkânı
kalmamıştır. İnsanlar isyan etmektedir. Dolayısıyla böyle bir maliyet altında
ezilen sanayicinin, ihracatçının mutlaka bundan kurtulması gerekir. Enerji
Bakanıyla görüşerek bunun mutlaka aşağıya çekilmesi gerekir.
İki:
Sanayicinin ve ihracatçının devletten 200 milyar Türk lirası KDV iade alacağı
vardır, bu hâlâ beklemektedir. Devletin, bunu, defaten, bir an önce ödemesi
gerekir, sanayici de bu ödemeyi beklemektedir. 
Ayrıca,
üçüncü olarak: Tekstil sektöründe 2 KDV oranı uygulanmaktadır.
(Mikrofon
otomatik cihaz tarafından kapatıldı)
BAŞKAN
– Buyurun Sayın Arslan, tamamlayın lütfen. 
KAZIM
ARSLAN (Devamla) – İplikte yüzde 8 KDV, dokuma, boya ve konfeksiyonda yüzde 18
KDV uygulanmaktadır. Bu da işlemler arasında ve tekstilde eşitsizlik
yaratmaktadır ve dolayısıyla karışıklığın bir an önce giderilip bu KDV’nin
yüzde 8’e indirilmesi gerekmektedir. 
Dört:
Yerli sanayimizi geliştirmeliyiz. Dolayısıyla özellikle ara malı üreten
sanayimizin gelişmesi noktasında, yerli sanayimizi geliştirmek suretiyle, hangi
alanlarda üretim yaparsak ara mal ithalatını kısarız, bu noktada çalışmaların
acilen yapılması gerekmektedir. 
Beş:
Dövizle borçlanıp yatırım yapan sanayicilerimiz gerçekten perişan durumdadır,
bunlarla ilgili de bu bütçede bir çözüm yoktur, bunlar için de bir çözüm bulmak
gerekmektedir. 
Ayrıca,
altıncı olarak: OSB’lerde boş arsalar vardır. Bu arsalar neden boştur? Bunların
araştırmasının yapılarak bir an önce bu OSB’lerin doldurulması konusunda,
sanayiye dönüşmesi konusunda bir çalışmaya ihtiyaç vardır. 
(Mikrofon
otomatik cihaz tarafından kapatıldı)
BAŞKAN
- Bağlayın lüffen Sayın Arslan. 
KAZIM
ARSLAN (Devamla) – Bağlıyorum Sayın Başkan. 
Yedi:
Denizli’de 12 firma, Türkiye’de 600’e yakın firma konkordato ilan etmiştir,
bunların arkası gelecektir. Bunlarla ilgili bütçede neler yapılacak, nasıl bir
çözüm üretilecek, bu konkordatolar, bu iflasın eşiğine gelmiş firmalar,
işletmeler nasıl kurtarılacak, bu konuda da bir çözüm bekliyoruz.
Yeni
OSB’lerin kurulması gerekiyor. Özellikle OSB’lerin altyapısı oluşturulmak
suretiyle, ara mal üretecek bu fabrikaların, bu işletmelerin de bir an önce
kurulması suretiyle, Türkiye’nin sanayileşmesi noktasında bir çalışma yapılmaya
ihtiyaç vardır çünkü Büyük Önderimiz Mustafa Kemal Atatürk demiştir ki: “Her
fabrika bir kaledir.” Ülkemizin her bir köşesinde bir kale yaratmak üzere
Sanayi Bakanı olarak kolları sıvamalısınız, bu görevi de yapmalısınız diyorum,
sözlerimi bitiriyorum. 
Hepinizi
sevgiyle, saygıyla selamlıyorum. 
Teşekkür
ederim. (CHP sıralarından alkışlar)
BAŞKAN
– Teşekkürler Sayın Arslan.
Söz
sırası, Kocaeli Milletvekili Tahsin Tarhan’dadır.
Buyurun
Sayın Tarhan. (CHP sıralarından “Bravo” sesleri, alkışlar)
Bu
tezahürat karşısında yükünüz ağır.
CHP
GRUBU ADINA TAHSİN TARHAN (Kocaeli) – Sayın Başkan, değerli milletvekilleri;
Sanayi ve Teknoloji Bakanlığının 2019 bütçesi üzerine söz aldım. Genel Kurulu
saygıyla selamlıyorum.
Değerli
milletvekilleri, dünya, teknoloji çağını yaşıyor; endüstri 4.0 devrimini
konuşuyor, her ülke kendi yapay zekâsını üretmeye çalışıyor; robotların,
üretimin her alanında yer aldığı yeni dünya düzeni oluşturuluyor. Tüm dünya,
teknoloji 4.0 devriminin temellerini atarken biz her bütçe döneminde, sektörden
gelmeyen bakanların varlığında bütçe taslaklarını görüşüyoruz. Maalesef, 7
milyar liraya yakın bütçesini tartıştığımız Sanayi ve Teknoloji Bakanlığı için
söyleyebileceğimiz yeni bir şey yok çünkü AKP İktidarı için inşaattaki rant
bilimde yok. (CHP sıralarından alkışlar) Sanayiye yatırım yapmak beton
ekonomisi kadar kârlı değil. Teknoloji üretmek harç karmaktan daha zor. O
yüzden, AKP iktidarları malayla sıva yapmaya devam ediyor. (CHP sıralarından
alkışlar) Yıllardır söylüyoruz: Bırakın artık betona yatırım yapmayı, yandaş
müteahhitleri zengin etmeyi.
Değerli
milletvekilleri, Türkiye’nin 2018 yılında AR-GE harcamalarına ayırdığı tutar 6
milyar lira; Alman bir otomobil firmasının AR-GE’ye ayırdığı pay ise 15 milyar
dolar. Eğer millî olacaksak, eğer ki gelişeceksek, en az bu şirketler kadar
AR-GE yatırımlarını önemseyeceksek bizler de bu bütçeye 15 milyar gibi pay
ayırmamız gerekir.
Sayın
Bakan, AR-GE’ye yatırım yapmadan dünyadaki teknolojik gelişmeleri nasıl
yakalayacaksınız? “Yok.” dediğiniz sanayi ve ticaret odalarına “Yok.” desinler
diye baskı uyguladınız ancak vatandaşın iliklerine kadar hissettiği kriz
yüzünden 310 organize sanayi bölgesinde doluluk oranı yüzde 70’lerden yüzde 50
seviyesine geriledi. 2 binden fazla şirket iflas etti, 3.500’den fazla şirket
konkordato başvurusunda bulundu, Anadolu’da iş adamları borçları yüzünden
intihar etmeye başladı. İnşa ettiğiniz AVM’lerdeki dükkânlar boşaldı. “Kriz
yok.” söyleminin hemen ardından enflasyon son on beş yılın rekorunu kırdı.
Sizlere sormak istiyorum: Krizi daha ne kadar yok sayacaksınız? “Anahtar teslim
fabrikalar yapacağız, sanayiyi yeniden ayağa kaldıracağız.” deniyordu 125 büyük
özelleştirme yapıldı, 62 milyar dolar gelir elde edildi ancak “AKP döneminde
yapıldı.” diyebileceğimiz tek bir fabrika yok. Ya sattınız ya kapattınız. (CHP
sıralarından alkışlar) Sanayi ve üretim anlamında tek bir kuruş yatırım
yapmadınız. 
Sayın
Bakan, bu bütçede bilim yok, teknoloji yok, üretim yok, AR-GE yok, sanayi yok,
ihracat yok. Ne var biliyor musunuz? Gelir kaleminde asgari ücretlinin,
emeklinin, memurun, öğretmenin, işçinin maaşından kesilen vergilerle üreticinin
sırtına yüklenen ödemeler var. (CHP sıralarından alkışlar) Gider kalemindeyse
saltanatınızın masrafları var. Kasada damadın oturduğu, yazlık kışlık uçan
saraylarda iktidar mensuplarının sefa sürdüğü, bilimden, teknolojiden,
üretimden uzak bir Türkiye ne yazık ki AKP iktidarının eseridir.
Unutulmamalıdır ki sarayın bütçesini düzenlerken vatandaşın bütçesini bozmak
devlet adabına yakışmamaktadır. (CHP sıralarından alkışlar)
Sayın
Başkan, değerli milletvekilleri; şartellerin indiği, çarkların durduğu,
fabrikaların farelere terk edildiği ülkemizde 2019 yılı sanayi bütçesi halk
vicdanında hükümsüzdür. Rotu çıkan sanayinin, direksiyonu kopan Hükûmetin, fren
ayarları tutmayan ekonominin sorumlusu sizlersiniz. 
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Tarhan. 
Şimdi
söz sırası, Elâzığ Milletvekili Gürsel Erol’da. 
Buyurun
Sayın Erol. (CHP sıralarından alkışlar)
Süreniz
on dakikadır. 
CHP
GRUBU ADINA GÜRSEL EROL (Elâzığ) – Sayın Başkanım, sayın milletvekilleri;
hepinizi sevgi ve saygıyla selamlıyorum. 
Plan
ve Bütçe Komisyonunda Millî Savunma Bakanlığının bütçesi görüşüldükten sonra,
Komisyon üyelerimizin dile getirdiği Bakanlığın bütçesinin hayırlı olması
dileklerine ben de katılıyorum ve Millî Savunma Bakanlığımızın bütçesinin
ülkemize ve devletimize hayırlı olmasını diliyorum ve bugün Millî Savunma Bakanlığının
görev ve sorumluluk alanı içerisinde bütçesini görüşmek yerine, aslında Millî
Savunma Bakanlığının adı da üstünde millî değerler üzerinden, ulusal değerler
üzerinden devlet geleneklerine göre ve devlet liyakatlerine göre ne yapması
gerektiği ve nasıl davranması gerektiği konusunda ve olmadığı zaman da hangi
tehlikelerle karşı karşıya kaldığımızı örnekler vererek anlatmak istiyorum. 
Öncelikle
şunu belirtmek isterim ki, devletimizin iç güvenliğini sağlamak için sınır
ötesi operasyonlara gitme, yapma yetkisi vardır; gerekirse Kandil’e gider,
gerekirse Fırat’ın doğusuna gider, gerekirse ihtiyaç duyduğu her bölgeye
Türkiye Cumhuriyeti’nin Silahlı Kuvvetleri gider ve müdahale eder. Çünkü
Türkiye Cumhuriyeti Silahlı Kuvvetlerinin müdahale etme yetkisi Meclis
tarafından verilir; yani irade Hükûmetin, yetki Türkiye Büyük Millet
Meclisinin, uygulama da Türk Silahlı Kuvvetlerinindir. Doğal olarak ki Türk
Silahlı Kuvvetlerinin iç güvenliğe yönelik sınır ötesi operasyon yapma hakkı da
yetkisi de vardır. Ayrıca, terörle mücadelede İHA’ları da SİHA’ları kullanma
yetkisi ve hakkı da vardır. 
BÜLENT
TURAN (Çanakkale) – Niye alkışlamadınız? Alkışlayın arkadaşlar. 
YAŞAR
KIRKPINAR (İzmir) – Sayın Şener öyle düşünmüyor. 
GÜRSEL
EROL (Devamla) – Ama ulusal güvenliğimizi sağlamak için askerlerimizin sınır
ötesi operasyona giderken ve orada şehitlerimiz verilirken bu şehitlerimizin
oradaki kahramanlık hikâyeleri asla ve asla siyasi bir malzeme hâline
getirilmemelidir çünkü o şehitlerimiz bu ülkenin üniter devlet yapısının korunması
ve bu vatan topraklarının korunması için gözünü kırpmadan şehit olan
askerlerimizdir. Bu, iç siyasetin malzeme konusu değildir ve iç siyasette
şehitlerimiz siyasetin malzemesi yapılmamalıdır. 
Sevgili
milletvekilleri, ülkemizin son zamanlarda baş belası olan, insan kaybına neden
olan, ekonomik kayıplara neden olan önemli iki tane konusu vardır. Bunlardan
birincisi, 1984 yılında PKK terör örgütünün eylemleriyle başlayan bir otuz dört
yıllık süreç ve PKK terör örgütünün otuz dört yıllık sürecinde dönem dönem
bütün siyasi partiler iktidar olmuşlar, parti politikalarını uygulamışlar ve
sonuç itibarıyla da hâlâ 1984’teki terörle mücadele mantığımız, anlayışımız ve
noktamız neyse aynı yerdeyiz. Bakın, bu sürede 6 Cumhurbaşkanı değişmiş, 11
Genelkurmay Başkanı değişmiş, 12 Başbakan değişmiş, 22 Millî Savunma Bakanı
değişmiş, 25 İçişleri Bakanı değişmiş ve kamu bütçesinden 1,5 trilyon dolar
para harcamışız ve geldiğimiz nokta, bulunduğumuz nokta gene Türkiye'de
öncelikli sırada terör var.
Diğer
taraftan, ikinci en önemli terör sorunlarımızdan birisi FETÖ terör örgütü.
Şimdi FETÖ terör örgütünün Türkiye'deki süreciyle ilgili size düşüncelerimi
anlatmak istiyorum. Hâliyle, doğal olarak FETÖ terör örgütünün Türkiye'deki
tarihsel süreci kırk yıllık bir tarihe dayanır. Ama FETÖ terör örgütünün
özellikle devlet içinde etkin olduğu ve örgütlendiği dönemler 2002 ve 2016
yılları arasındadır. Ergenekon, Balyoz süreciyle -gün yüzüne çıkan- kozmik oda
operasyonu ve Şemdin Sakık’ın gizli tanıklığıyla Atatürkçü, cumhuriyetçi ve
devletçi generaller Türk Silahlı Kuvvetlerinden tasfiye edilerek yerine FETÖ’cü
generaller getirilmiştir (CHP sıralarından alkışlar) ve FETÖ’cü generallerin
getirdiği süreç bu ülkeyi 15 Temmuza götürmüştür.
Bakın,
sayın milletvekilleri, devlet bürokrasisinde 3 bürokratın atanma şekli
farklıdır: Bir, valiler; iki, büyükelçiler; üç, generaller. Valiler ve
büyükelçiler Bakanlar Kurulu kararı, Cumhurbaşkanının onayıyla atanır.
Generaller Askerî Şûra’nın kararı, Cumhurbaşkanının onayıyla atanır. 
Şimdi,
düşünün ki 15 Temmuz bir darbe girişimi midir? Evet, 15 Temmuz, FETÖ terör
örgütünün bir darbe girişimidir. Kime karşı yapılmıştır? 15 Temmuz, Türkiye
Büyük Millet Meclisine karşı yapılmıştır, devletimize karşı yapılmıştır,
halkımıza karşı yapılmıştır ve Türk Silahlı Kuvvetlerine karşı yapılmıştır.
HÜSEYİN
YAYMAN (Hatay) – Demokrasiye karşı...
GÜRSEL
EROL (Devamla) – Evet, demokrasiye karşı da.
Peki,
FETÖ terör örgütünü kim engellemiştir? FETÖ terör örgütünü başta Türk Silahlı
Kuvvetleri engellemiştir. Düşünün ki personelinin yüzde 1,5’i FETÖ terör
örgütünün eylemine destek vermiş, yüzde 98,5’i vermemiştir, resmî kayıtlar. Ama
gel gelelim, siyasi iradenin atadığı 326 generalin 150’si yani yüzde 45’i FETÖ
terör örgütüne destek vermiştir ve o gece teşebbüse bizzat katılmıştır. Demek
ki Millî Savunma Bakanlığımız da adı gibi siyasallaşmayan devlet
geleneklerinin, devlet liyakatinin ve devletin ciddiyetiyle kendine özgü
bürokratik yapılanmasının ve geleneklerinin yaşatılması lazım. Siyaset müdahale
ettiği zaman işte, 15 Temmuz gibi yeni bir süreç ve yeni riskler yaşanabilir. 
Değerli
milletvekilleri, Millî Savunma Bakanlığının politikaları siyasi partilerin
politikalarından ayrı tutularak devlet politikasına dönüştürülmelidir çünkü
bunun dünyada birçok örneği var. Nedir? Dünyadaki birçok ülke kendi
önceliklerine göre o politikalarını devlet politikası hâline getirmiştir.
Mesela, Japonya’nın kültür politikası, Almanya’nın endüstri politikası,
Hollanda’nın tarım politikası, bunun gibi birçok örnek var. Bunlar siyasi iradenin
hükmettiği ve parti politikalarına dayalı politikalar değildir, bunlar devlet
politikasıdır yani kim iktidar olursa olsun, hangi siyasi düşünce iktidar
olursa olsun bu devlet politikalarından vazgeçilmez ve Türkiye’nin millî
savunma politikaları, teröre karşı ulusal duruş politikaları bir siyasi parti
bakış açısıyla değil, bir ulusal duruşla sergilenmelidir. 
Sayın
milletvekilleri, AKP Grubuna buradan seslenmek istiyorum, aslında sizin
içinizden gelen, devlet geleneğiyle gelen siyasetçilere ve milletvekillerine
seslenmek istiyorum: Tabii ki doğal olarak hepimizin mensubu olduğumuz siyasi
partiye ve mensubu olduğumuz siyasi partinin genel başkanına karşı
sorumlulukları vardır. Fakat şartsız ve koşulsuz bağlılığımız ve itaatimiz,
yalnızca Mustafa Kemal Atatürk’ün kurduğu cumhuriyete ve Türkiye Cumhuriyeti’ne
olmalıdır. (CHP sıralarından alkışlar) Kişilere dayalı bir bağlılık, bir
sadakat asla ve asla olmamalıdır. Neden mi? Siyasi hayatımızda birçok parti ve
lider geldi geçti. Allah hepsine rahmet eylesin. Bu kürsülerde konuştular.
Bakın, geçmişte bu ülkede Cumhurbaşkanlığı, Başbakanlık yapan Sayın Süleyman
Demirel, Sayın Turgut Özal, Başbakanlık yapan Sayın Bülent Ecevit, Başbakanlık
yapan Sayın Necmettin Erbakan, hepsi son derece iyi bir siyaset adamıydı ve
aynı zamanda iyi bir devlet adamıydı ve üçüncü özellikleri de gönül
adamlarıydı. Allah hepsine rahmet eylesin. Bunlar bu ülkede her türlü göreve
geldiler ama bugün siyasi partilerinin Mecliste grupları veya temsilcileri var
mı? Yok. Ama devlet var. Siyaset kurumunun ve siyasetçinin birinci görevi,
devlet geleneklerine ve devlete sahip çıkmaktır. Eğer yalnızca partinize sahip
çıkma, liderinize sahip çıkma arzusuyla, isteğiyle siyaset yaparsanız, işte 15
Temmuz gibi yeni girişimlerle yüz yüze gelmek, karşılaşmak gibi ülkenin her
zaman bir tehlikesi vardır.
AKP
milletvekili arkadaşlarım, şimdi sizlere sormak istiyorum: Ülkemizde NATO
süreciyle başlayan askerî darbe geleneklerinin, Çorum, Maraş, Sivas
katliamlarının, bu ülkede yaşanan yargısız infazların, faili meçhul
cinayetlerin, öyle değil mi, PKK terör örgütünün, FETÖ terör örgütünün
arkasında uluslararası güçlerin olmadığını söyleyen içinizden bir kişi var mı?
Soruyorum size, cevap verin lütfen. Yani bu terör örgütlerinin arkasında
uluslararası güçlerin olmadığını içinizde iddia eden bir kişi var mı? Peki,
eğer bu terör örgütlerinin arkasında uluslararası güçler varsa ve uluslararası
güçler bu ülkenin üniter devlet yapısını, cumhuriyetini tehdit etmek için,
bölünmesi için içimize nifak sokuyorsa biz devlet adına Oslo’da PKK’yla
görüşmeye nasıl gittik, Habur Sınır Kapısı’na, teröristlerin ayağına bu ülkenin
mahkemelerini hangi hakla götürdük?
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın Sayın Erol. 
GÜRSEL
EROL (Devamla) – Şimdi bunları sormak gibi de bir hakkımız var çünkü bu ülkenin
devlet geleneklerinin devam etmesi, devlet liyakatlerinin devam etmesi
hepimizin önceliği olmalıdır. Siyaset geçicidir, devlet kalıcıdır ve devlet
liyakatiyle, devlet gelenekleriyle oynamamamız lazım. Eğer partiler yalnızca
hükûmet olmak değil, devlet olmak arzusunu taşırlarsa ve bu arzuyla, bu
sistemle yönetimi değiştirmek arzusunu devam ettirirlerse işte o zaman ülke
bugün yaşadığı sorunlardan daha ciddi sorunlar yaşayabilir. 
Sayın
Bakanım, Bakanlığınız hayırlı olsun. Plan ve Bütçe Komisyonundaki
arkadaşlarımız da oradaki değerlendirmelerde Bakanlığınızla ilgili memnuniyeti
ifade etmişler. Ama ben Bakanlığınızla ilgili yapılması gereken birkaç şeyi
bilginize sunmak istiyorum. Nedir bunlar? Birincisi: Genelkurmay Başkanımız,
Cumhurbaşkanımızın yetkisi dâhilinde değil, eskisi gibi Türk Silahlı
Kuvvetlerinin geleneklerine göre atanmalıdır. 
(Mikrofon
otomatik cihaz tarafından kapatıldı)
BAŞKAN
– Sayın Erol, son bir kez bir dakika daha süre veriyorum, bağlayın lütfen. 
GÜRSEL
EROL (Devamla) – Generallerin terfisi Hükûmetin iradesiyle değil, yine Türk
Silahlı Kuvvetlerinin gelenekleri ve Askerî Şûrayla yapılmalıdır. Askerî
okullar mutlaka ve mutlaka açılmalıdır, askerî hastaneler tekrar Millî Savunma
Bakanlığına bağlanmalıdır ve en önemlisi, Savunma Sanayii Müsteşarlığı,
Başkanlığa çevrildi, Savunma Sanayii Başkanlığı da tekrar Millî Savunma
Bakanlığına bağlanmalıdır. 
Ben
konuşmamı bitirirken diyorum ki: Bu ülkenin vazgeçilmez, tartışılmaz bir tek
lideri vardır, onun sayesinde bu Parlamentodayız, onu da hepimiz şükranla,
saygıyla anmak zorundayız. Yaşasın Mustafa Kemal Atatürk diyorum. 
Hepinize
teşekkür ederim. (CHP sıralarından alkışlar) 
BAŞKAN
– Teşekkürler Sayın Erol.
Söz
sırası Sivas Milletvekili Ulaş Karasu’da.
Buyurun
Sayın Karasu. (CHP sıralarından alkışlar) 
Süreniz
beş dakikadır.
CHP
GRUBU ADINA ULAŞ KARASU (Sivas) – Sayın Başkan, değerli milletvekilleri;
sizleri saygıyla selamlıyorum. 
2011
yılında kurulan -Doğu Anadolu’da kalkınmayı amaçlayan- Doğu Anadolu Projesi
Bölge Kalkınma İdaresi Başkanlığıyla Sivas, Erzincan, Malatya, Elâzığ, Tunceli,
Ağrı, Ardahan, Bingöl, Bitlis, Erzurum, Hakkâri, Iğdır, Muş, Van ve Kars
illerimizin eğitimde, sağlıkta, tarımda ve ekonomide bölgeler arası eşitsizliğin
ortadan kaldırılması ve bu 15 ilin bölgesel kalkınmada öncelikli olması
amaçlanmıştır. Her konuda olduğu gibi bu projede de AKP'nin evdeki hesabı
çarşıya uymamış, kurulduğu tarihte ekonomiye yıllık 4,19 milyar dolar katkı
sağlayacağını açıkladıkları proje, kaderine terk edilmiştir. 2018 yılı bütçesi
158 milyon olan projenin 2019’da bütçesi 87 milyona düşmüştür. Kurulduğu
tarihte bölgeyi şaha kaldıracağı iddia edilen projeden dağ fare doğurmuş, bu
proje ne hayvancılıkta ne sanayide ne sağlıkta ne de amaçlanan diğer konularda
bölgenin hiçbir derdine çare olamamıştır. 
Sizlere
bu projenin ne kadar başarılı olduğu noktasında birkaç örnek vermek istiyorum.
TÜİK
verilerine göre, Bitlis’te 2011 yılında 938 bin küçükbaş hayvan var iken 2017
sonunda bu sayı 594 bine düşmüştür. Hakkâri’de hâlâ faaliyette olan organize
sanayi bölgesi bulunmamaktadır, diğer illerdeki birçok organize sanayi bölgesi
ise kaderine terk edilmiş durumdadır.
Türkiye
genelinde bin kişiye düşen doktor sayısı 2 iken Ağrı, Ardahan, Bingöl, Bitlis,
Hakkâri, Iğdır, Muş, Tunceli ve Van’da bu sayı sadece 1’dir. Bingöl nüfusunun
yüzde 50’si, Hakkâri’nin 47,6’sı, Van’ın 47,3’ü, Ağrı’nın 45’i, Bitlis’in
39,2’si, Iğdır’ın 37’si, Muş’un 35,5’i, Kars’ın 32,6’sı, Tunceli’nin yüzde 31’i
yeşil kartlıdır. Görüldüğü gibi, bu projenin ne bölgeye ne de ülkeye hiçbir
faydası olmamıştır. Şimdi, dram niteliğindeki bu tabloya bakarak, Genel
Başkanınız her konuşmasında çıkıyor, Cumhuriyet Halk Partili belediyelerimize
sataşmalarda bulunuyor. 
İnsani
Gelişme Vakfının Türkiye’de ilçe belediyeleri üzerine yaptığı araştırmada
Türkiye’nin en yüksek insani gelişme düzeyine sahip ilk 10 belediyesi
Cumhuriyet Halk Partili belediyelerdir. Çünkü Cumhuriyet Halk Partili
belediyelerde adalet vardır, eşitlik vardır, huzur vardır, insan odaklı
belediyecilik vardır, çevre ve doğaya saygı vardır, kadın vardır, genç vardır,
çocuk vardır, engelli vardır ve Cumhuriyet Halk Partili belediyelerin olduğu bu
bölgelerde yaşayan insanlar geleceğe umutla bakmaktadır. 
Dönüyoruz
projedeki illere: DAP’a dâhil olan 15 ilin 8 belediyesini bizzat AKP’li
başkanlar, 5 tanesini ise AKP’nin atadığı başkanlar yönetmektedir; 1 tanesinde
bile Cumhuriyet Halk Partili il belediyesi bulunmamaktadır. Bu bölgede ise
yoksulluk, eşitsizlik, işsizlik, göç devam etmektedir çünkü AKP’li
belediyelerde adaletsizlik vardır, eşitsizlik vardır, rant vardır, doğa ve
çevre katliamı vardır; insana değil, yandaşa hizmet vardır. Bu nedenlerden
dolayı yöre insanı çaresizliğe, yoksulluğa, göçe mahkûm hâle getirilmiştir. 
Değerli
milletvekilleri, bugün, Anadolu’da hoşgörünün, sevgi dilinin, barışın, yüzlerce
yıldır bir arada yaşama kültürünün gelişmesine katkı sağlayan Mevlâna’nın
Hakk’a yürüdüğü gündür; kendisini saygıyla anıyorum. 
Ne
güzel söylemiş Mevlâna: “Kimle gezdiğinize, kimle arkadaşlık ettiğinize dikkat
edin çünkü bülbül güle, karga çöplüğe götürür.” AKP’nin Fetullah Gülen’le olan
ilişkisini bu sözden daha iyi açıklayan bir söz var mıdır? (CHP sıralarından
alkışlar) 15 Temmuzun yaşanmasına, bu ülkenin vatandaşlarının şehit olmasına,
insanların mağdur edilmesine neden olan, işte bu arkadaşlıktır. 17-25 Aralık
bir milatsa bu milat ancak AKP-FETÖ suç ortaklığının bozulmasının miladıdır.
Yıllarca beraber yürüdünüz, beraber yürüttünüz; koca ülkeyi samana bile muhtaç
hâle getirdiniz. İşte getirmiş olduğunuz bu bütçe ne yazık ki sizlerin
ortaklarınızla bu ülkeye vermiş olduğunuz zararın bir göstergesidir.
Bir
haftadır konuştuğumuz bu bütçede, Sivas Demir Çelik işçilerinin yedi aydır
alamadıkları maaşları nerede? İş arayan 1,5 milyon üniversite mezununa istihdam
nerede? “Bir adam evine ekmek götüremez mi?” diyerek intihara kalkışan Sivaslı
hemşehrimize yarattığı umut ışığı nerede? 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Karasu.
ULAŞ
KARASU (Devamla) – Kaderi yandaş marketlerinize mahkûm edilip kepenk kapatan
bakkalın derdine çare nerede? Tarlası, traktörü hacizli, eli nasırlı, alın
terinden başka geçim kaynağı olmayan çiftçi nerede? Getirdiğiniz bütçede işçi
yok, memur yok, emekli yok. Ne var biliyor musunuz? Bu bütçede bir avuç tefeci
var, sarayın açgözlülüğü var. 
BÜLENT
TURAN (Çanakkale) – Ayıp ya! Ayıp ya!
ULAŞ
KARASU (Devamla) – Bu bütçenin işçiyi, memuru, çiftçiyi, esnafı, her geçen gün
biraz daha açlığa, yoksulluğa mahkûm ettiğini anlatan Cumhuriyet Halk Partisini
ve Genel Başkanımızı sürekli tehdit eden Genel Başkanınız bilsin ki: Biz, sizin
gibi İçişleri Bakanlığına dilekçe verilerek kurulmuş bir parti değiliz, savaş
meydanlarında kurulduk. (CHP sıralarından alkışlar) Bizim tarihimizde Sivas ve
Erzurum Kongreleri var. Bizim tarihimizde Kuvayımilliye var. Bizim tarihimizde
cumhuriyet ve devrimler var. Bizim tarihimizde kadın-erkek eşitliği var.
ABDULLAH
GÜLER (İstanbul) – İstiklal mahkemeleri de var mı?
ULAŞ
KARASU (Devamla) – Bizim tarihimizde demokrasi var, özgürlükler var, sendikal
haklar var. (CHP sıralarından alkışlar) Bizim tarihimizde Kıbrıs var, 77’nin 1
Mayısında katledilen emekçiler var. 
(Mikrofon
otomatik cihaz tarafından kapatıldı) 
BAŞKAN
– Sayın Karasu, bağlayın lütfen. 
Buyurun.

ULAŞ
KARASU (Devamla) – Bizim tarihimizde darbelere boyun eğmeyen, işkencelerde,
idam sehpalarında kaybettiğimiz yoldaşlarımız var. Bizim tarihimizde Mustafa
Kemal Atatürk var. Bizim tarihimizde bu ülkenin bağımsızlığı için, demokrasi
için, özgürlüğü için, adalet için bedel ödemekten asla korkmayan milyonlarca
yurttaşımız var. Bizi ne yandaşlarınızla ne de ortaklarınızla karıştırmayınız;
karşınızda, oturduğunuz koltukları borçlu olduğunuz Cumhuriyet Halk Partisi
var. 
Teşekkür
ediyorum. Saygılar sunuyorum. (CHP sıralarından alkışlar) 
BAŞKAN
– Teşekkürler Sayın Karasu. 
Birleşime
otuz dakika ara veriyorum. 
Kapanma Saati: 19.18
BEŞİNCİ OTURUM
Açılma
Saati: 19.53
BAŞKAN:
Başkan Vekili Mithat SANCAR
KÂTİP
ÜYELER: Şeyhmus DİNÇEL (Mardin), Emine Sare AYDIN YILMAZ (İstanbul)
-----0-----
BAŞKAN
– Türkiye Büyük Millet Meclisinin 35’inci Birleşiminin Beşinci Oturumunu
açıyorum.
2019
Yılı Merkezi Yönetim Bütçe Kanun Teklifi ile 2017 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz. 
Komisyon
yerinde. 
Cumhuriyet
Halk Partisi Grubu adına yapılan konuşmalara devam edeceğiz. 
Şimdi
söz sırası Karaman Milletvekili İsmail Atakan Ünver’e aittir. 
Buyurun
Sayın Ünver. (CHP sıralarından alkışlar) 
Süreniz
beş dakikadır. 
CHP
GRUBU ADINA İSMAİL ATAKAN ÜNVER (Karaman) – Sayın Başkan, değerli
milletvekilleri; KOP İdaresi bütçesi üzerinde söz almış bulunmaktayım. Yüce
Meclisi saygıyla selamlıyorum.
KOP
bölgesi, Karaman, Aksaray, Kırıkkale, Kırşehir, Konya, Niğde, Nevşehir ve
Yozgat illerinden oluşmaktadır. KOP İdaresi, 2017 yılı Sayıştay Raporu’nda,
eylem planındaki projelere başlanılmaması ve başlananların da zamanında
bitirilmemesiyle eleştirilmiştir. Sayıştay, özetle “Projelerin adı var, kendisi
yok.” demiştir. 
Mesela,
Karaman’da 2014 yılında yapımına başlanan Konya-Karaman Hızlı Tren Hattı hâlâ
bitirilememiştir. 
Karaman’a,
İbrala Barajı’ndan tatlı içme suyu temini projesi de seçim öncesi açılmış ve
iki ay süreyle şehre içme suyu kriterlerine uymayan su verilmiştir. Sonra, o da
becerilememiş ve tekrar mevcut kuyuların suyuna dönülmüştür. 
Bitirilemeyen
bir başka proje de 21 kilometrelik Karaman Çevre Yolu Projesi’dir. Konya Ovası
sulama projeleri de bir türlü bitirilememektedir. 
Bölgede
yer alan Nevşehir ve Aksaray’da turizm ve ulaştırma projeleri hayata
geçirilemediği için turizm gerekli ivmeyi yakalayamamıştır. 
Patateste
fiyat istikrarı olmadığından Niğde’de patates üreticisi ne yapacağını bilemez
durumda ve belirsizlik içerisindedir. (CHP sıralarından alkışlar) 
Bölgede
buğday ve arpa tarımı bitmiştir çünkü buğday ve arpa para etmemektedir.
Özellikle Konya ve Karaman’da çiftçimiz mısır tarımına yönelmiştir. Çok su
tüketen mısır zaten sınırlı olan su kaynaklarını sömürmektedir. Bölgede göller
kurumuş, yer altı suları çekilmiştir. Konya ve Karapınar’da derin obruklar
oluşmaya başlamıştır. Bölge insanı olarak oluşacak bir obruğun köylerimizden
birini yutabileceği ihtimali bizleri ürkütmektedir. İşlenen tarım alanı bazında
Türkiye'nin beşte 1’ini oluşturan KOP bölgesinde sulama sorununun çözülememesi
bölgede tarımı bitme noktasına getirmiştir. Bölgenin su kaynaklarının
beslenebilmesi için bölge dışındaki kaynaklardan, Kızılırmak’tan ve Göksu’dan
bölgeye su sağlamaya yönelik projeler derhâl bitirilmelidir. KOP İdaresi, KOP
Eylem Planı’ndan hareketle örnek verdiğim bu eksiklikleri ve daha fazlasını
gidermeyi maalesef becerememiştir, bölge cazibe merkezi olmamıştır, 2016-2017
yıllarında bölgedeki illerin hepsi göç vermiştir.
Hani,
belediyeleri Cumhuriyet Halk Partisinde olan Çankaya, Beşiktaş, Kadıköy, Şişli
gibi yerlerde seçmenler, önce “Türkiye pastasının kaymağını yiyenler” denilerek
ötekileştirilip, devamında da bu ilçelerin bugünkü seviyesine CHP'li
belediyelerin değil, büyükşehir belediyesinin ve Hükûmetin yatırımları
sayesinde geldiği iddiasıyla o ilçelere kaymağı yedirenin aslında Hükûmet
olduğu ifade edilmiş ve gelişmişlikleri sahiplenilmek istenmişti ya, son
seçimlerde yüzde 55 ila yüzde 76 oy aldığınız KOP illerinin günahı ne? O
kaymağın birazını da getirip yıllardır size bolca oy veren ve belediyeleri de
sizde olan KOP illerine yedirseniz fena mı olur? Hem yıllardır size destek
versinler hem de siz gidin, kaymağı başka yerlere yedirin; olur mu böyle
adalet, olur mu böyle kalkınma?
Bütçenin
geneli üzerinde de birkaç şey söylemek isterim: Artık sizin halkımıza
anlatacağınız bir hikâyeniz kalmadı. 
2019
yılı bütçesi tam bir iflas bütçesi. Babasından miras kalan malları satıp savıp,
satacak mal kalmayınca da tefecilere muhtaç olan mirasyedi evlat gibisiniz. On
altı yılda 60 milyar doların üstünde özelleştirme yaptınız; 130 milyar dolar
olan dış borcu 453 milyar dolar yaptınız. 
Getirdiğiniz
2019 yılı bütçesinde ödenekler azaltılmış, yatırımlar durdurulmuş, başlanmayan
projeler bilinmez bir atiye bırakılmış. “Proje” diye sunduğunuz tek şey kalmış;
milletimizin çoluk çocuk yatıp yuvarlanması için yapacağınız millet bahçeleri.
Ha, bir de millet kıraathaneleriniz vardı değil mi? Üstelik çay, çorba, kek
bedava. Ne kadar övünseniz azdır. 
On
altı yıldır iktidarsınız. Bir TÜPRAŞ yaptınız mı? Bir TELEKOM yaptınız mı? Bir
TEKEL yaptınız mı? PETKİM, SEKA, Sümerbank, Etibank yaptınız mı? Hayır.
Yapmadınız, yapmıyorsunuz, yapmayacaksınız ama hepsini sattınız, her şeyi
sattıktan sonra da bir şey buldunuz; yap-işlet-devret, pardon, seyret. Neyi
seyrediyorsunuz söylemek isterim.
(Mikrofon
otomatik cihaz tarafından kapatıldı) 
BAŞKAN
– Buyurun, devam edin.
İSMAİL
ATAKAN ÜNVER (Devamla) – Bu fakir milletin kaynaklarını aktardığınız yandaş
müteahhitlerin vatandaşı nasıl soyup soğana çevirdiğini seyrediyorsunuz.
Yanınızdan ayırmadığınız, açılışlarına koştuğunuz, hatta ödüller verdiğiniz bu
tiplerin millete hem sövüp hem de nasıl dalga geçtiğini seyrediyorsunuz;
seyrediyor ve susuyorsunuz. Size bu vebal bile yeter aslında. 
Bütçenin
başından beri tek yaptığınız rakam salatası, ne garibanın derdinden ne yoksulun
hâlinden haberiniz var. Gündeminizde işçi, memur, çiftçi, esnaf, emekli yok;
EYT yok, 3600 ek gösterge yok. İşsiz olana iş, aç olana aş, esnafa umut, işçiye
destek, EYT’ye emeklilik, emekliye ekmek, memura ödenek, çiftçiye ekenek yok.
Ama ne var? Cumhurbaşkanına yüzde 26 zam yapmak var. Yapın, yapın! (CHP
sıralarından alkışlar) 
Sultan
Süleyman’a kalmayan bu dünya kimseye kalmaz, hiç şüpheniz olmasın size de
kalmayacak. 
Teşekkür
ediyorum. (CHP sıralarından alkışlar)
BAŞKAN
– Teşekkürler Sayın Ünver. 
Şimdi
sıra Trabzon Milletvekili Ahmet Kaya’da. 
Buyurun
Sayın Kaya. (CHP sıralarından alkışlar) 
Süreniz
beş dakikadır. 
CHP
GRUBU ADINA AHMET KAYA (Trabzon) – Sayın Başkan, değerli milletvekilleri; Doğu
Karadeniz Projesi Bölge Kalkınma İdaresi Hakkında Cumhuriyet Halk Partisi
Grubumuz adına söz almış bulunuyorum. Ekranları başında bizleri izleyen
yurttaşlarımızı ve yüce Meclisi sevgiyle ve saygıyla selamlıyorum. 
Değerli
milletvekilleri, Doğu Karadeniz Bölgesi ülkemizde sanayileşmenin en az olduğu
bölgelerden biridir ve bu nedenle sürekli göç vermektedir. Ülke nüfusu 2000’den
bugüne yüzde 28 artarken Doğu Karadeniz Bölgesi’nin nüfusu yüzde 16 azalmıştır.
Bu dönem, Karadeniz’e sadece rant projeleri yapılmış, üretim ve istihdam sağlamaya
yönelik hiçbir yatırım yapılmamıştır. İşsiz ve çaresiz bırakılan bölge insanı
göçe zorlanmıştır. Bu göçün en önemli nedeni ekonomidir, ekmektir, aştır,
iştir. 
Biz
bugün burada bütçeyi konuşurken Doğu Karadeniz’in her yanında doğaya, tarihe,
kültüre, insana ihanet eden rant projeleri yükseliyor. Anadolu’nun en kadim
kentlerinden biri olan Trabzon’umuzda TOKİ ve Büyükşehir marifetiyle tarihî
belleğimiz yok ediliyor, yemyeşil vadilerimizde taş ocakları açılıyor, talan
edilmesine göz yumulan güzel yaylalarımızda yeni projelerden ve kentsel
dönüşümlerden bahsediliyor. En doğru olanın bu güzellikleri korumak olduğu
gerçeği görmezden gelinerek bölge turizmine de büyük bir darbe vuruluyor. 
Doğal
güzelliklerine herkesin hayran olduğu Doğu Karadeniz Bölgemiz için Sayın
Erdoğan memleketi Rize’de şöyle demişti: “Allah’ın bize verdiği Ayder bambaşka
ama biz Ayder’i kirlettik, rezil ettik; Uzungöl’ü kirlettik, rezil ettik.”
Evet, kirlettiniz ve rezil ettiniz. Kirlettiğiniz ve rezil ettiğiniz yerler
sadece Uzungöl ve Ayder’le sınırlı değil. Cennet memleketimizi daha fazla
kirletmenizi ve rezil etmenizi istemiyoruz ve bunun için de bütçenize de size
de “hayır” diyoruz. (CHP sıralarından alkışlar) 
Değerli
arkadaşlar, bu bütçe saray rejiminin ilk bütçesidir ve bu bütçenin öznesi de
yüklemi de tümcesi de hatta gizli öznesi de lükstür, şatafattır, saraydır.
Ülkemizde
işsizlik var, ülkemizde yoksulluk var, geçim derdi var, pahalılık var, ekonomik
kriz var ama sizin yüzde 233 artışla gerçekleştirmek istediğiniz bütçenizde
bunların adı sanı yok. Karadenizli fındık üreticisi yok, çay üreticisi yok,
balıkçı yok, turizmci yok, gençler yok, işçi yok, esnaf yok, emekli yok,
taşeron işçiler yok, memurlar yok, emeklilikte yaşa takılanlar yok. Kısacası,
insan yok, vicdan yok, millet yok, milletin derdine derman yok. O nedenle biz
bu bütçeye “derman bütçesi” değil “ferman bütçesi” diyoruz ve “hayır” diyoruz.
(CHP sıralarından alkışlar)
Değerli
milletvekilleri, on altı yıl önce AKP iktidara geldiğinde, bu ülkedeki
fabrikalar, limanlar, sanayi tesisleri hepimizindi ve tıkır tıkır işliyordu;
çiftçimiz üretiyordu ve ürettiğini de değerinden satıyordu; tarlalarımızdan
bolluk ve bereket fışkırıyordu; köylerimizde okullarımız, sağlık ocaklarımız
vardı; beldelerde belediyelerimiz vardı; basınımız özgür, yargımız bağımsızdı;
ülkemizde seçimler adaletli yapılıyordu ve her şeyden önemlisi, egemenlik
kayıtsız ve şartsız milletindi. Aradan on altı yıl geçti, bugün, satılmış
fabrikalarımız, bitirilmiş tarımımız, ekilmeyen tarlalarımız, talan edilmiş
doğamız, kurutulmuş derelerimiz, borç batağına saplanmış ekonomimiz, geçim
sıkıntısıyla boğuşan insanlarımız, hakkı gasbedilmiş emeklilikte yaşa
takılanlarımız, işsiz gençlerimiz, değiştirilen rejimimiz, devlet gelenekleri
yok edilmiş, yargısı, ordusu, millî eğitimi sıkıntılarla, kentlerinin sokakları
4,5 milyona varan Suriyelilerle dolu, ağır bir Türkiye gerçeğiyle karşı
karşıyayız. 
O
nedenle diyoruz ki: AKP demek işsizlik demektir. AKP demek yolsuzluk demektir.
AKP demek geçim sıkıntısı demektir. AKP demek ekilemeyen tarla, satılan
fabrikalar demektir. AKP demek üretimden vazgeçmek demektir. (CHP sıralarından
alkışlar) AKP demek konkordato, iflas demektir. AKP demek atanamayan öğretmen,
atanamayan mühendis demektir. AKP demek mağdur joker işçiler demektir. AKP
demek emeklilikte yaşa takılanlar demektir, israf demektir, pahalılık demektir.
YAŞAR
KIRKPINAR (İzmir) – Yalan bütün hepsi!
AHMET
KAYA (Devamla) – AKP demek kentsel dönüşüm mağdurları demektir. AKP demek aklın
ve bilimin ışığından ayrılmak, liyakatten uzaklaşmak demektir. (CHP
sıralarından alkışlar, AK PARTİ sıralarından gürültüler) 
Kızmayın
arkadaşlar, lütfen dinleyin, yaptıklarınızla yüzleşin, kızmayın. Kabul edin ki
çok büyük hatalar yaptınız.
ŞİRİN
ÜNAL (İstanbul) - Ama yalan söylüyorsun.
BÜLENT
TURAN (Çanakkale) – Kızmıyoruz, gülüyoruz, gülüyoruz.
AHMET
KAYA (Devamla) – Kabul edin ki çok büyük hatalar yaptınız.
(Mikrofon
otomatik cihaz tarafından kapatıldı) 
BAŞKAN
- Tamamlayın Sayın Kaya.
Genel
Kurula hitap edin lütfen.
EROL
KAVUNCU (Çorum) – Yalanı 100 sefer tekrar etmekle gerçek olmaz.
ÖMER
FETHİ GÜRER (Niğde) – Hepsi gerçek, hepsi.
AHMET
KAYA (Devamla) – Üretici fındığını zararına sattıktan sonra fiyat açıklayarak
tarihe geçtiniz. 
YAŞAR
KIRKPINAR (İzmir) – Yalan, yalan!
ÖMER
FETHİ GÜRER (Niğde) – Hepsi gerçek!
YAŞAR
KIRKPINAR (İzmir) – Hepsi yalan!
AHMET
KAYA (Devamla) – Kota uygulamasıyla çay üreticisini perişan ettiniz. Köprüden
geçmeyen araçlar için geçiş garantisi verdiniz. Havaalanında uçmayan yolcular
için garanti verdiniz ama kendi çiftçinize, üreticinize alım garantisi
veremediniz. (CHP sıralarından alkışlar) 
YAŞAR
KIRKPINAR (İzmir) – Yalan!
ÖMER
FETHİ GÜRER (Niğde) – Hepsi gerçek!
ŞİRİN
ÜNAL (İstanbul) – Yalan söylüyorsun!
AHMET
KAYA (Devamla) – “Haram, helal” demeden yandaşı büyüttünüz. “Gecekondudan
geldik.” dediniz, geldiğiniz yeri unuttunuz, hazineyi kuruttunuz; yetmedi,
tuttuğunuz otu kuruttunuz, tuttuğunuz otu. (CHP sıralarından alkışlar, AK PARTİ
sıralarından gürültüler). 
YAŞAR
KIRKPINAR (İzmir) – Yalan!
AHMET
KAYA (Devamla) – Üretimi de üreticiyi de bitirdiniz, ekonomiyi batırdınız,
sonra da ülkeyi kurtarmaktan bahsediyorsunuz. Şunu bilin ki sorunun kaynağı
olanlar asla çözüm üretemezler. Eğri cetvelle doğru çizgi çizilmez. Hiç
kuşkunuz olmasın arkadaşlar, dün olduğu gibi bugün de yine bu ülkeyi Cumhuriyet
Halk Partisi olarak biz kurtaracağız ama önce sizden, sonra sıkıntılarından.
ŞİRİN
ÜNAL (İstanbul) – On altı yıldır aynı şeyleri söylüyorsunuz. Hayal ediyorsun,
hayal.
AHMET
KAYA (Devamla) – Hepinize teşekkür ediyorum. (CHP sıralarından alkışlar, AK
PARTİ sıralarından gürültüler) 
BAŞKAN
– Teşekkürler Sayın Kaya.
Söz
sırası Samsun…
BÜLENT
TURAN (Çanakkale) – Sayın Başkan…
BAŞKAN
– Buyurun Sayın Turan.
BÜLENT
TURAN (Çanakkale) – Prensibinize saygı duyuyorum, grup konuşmalarının sonunda
cevap verelim ama bu kadar tiyatral bir konuşma tarzını da tamamen
reddediyoruz. Bütün bunların hepsine cevap verilecek zaten. Bütün iddialarını
iade ediyorum kendisine Sayın Başkan. (AK PARTİ sıralarından alkışlar) 
ÖZGÜR
ÖZEL (Manisa) – Sayın Başkan, tutanaklara geçsin. Bu kadar iyi bir konuşmayı
eleştirirken kötü bir benzetmeymiş gibi kullanıp “tiyatral” demek tiyatro gibi
bir sanata da o sanatın değerli temsilcilerine de hakarettir. (CHP sıralarından
alkışlar) 
BAŞKAN
– Teşekkürler.
Şimdi,
söz sırası…
BÜLENT
TURAN (Çanakkale) – Sayın Başkan…
BAŞKAN
– Buyurun Sayın Turan.
BÜLENT
TURAN (Çanakkale) – Sayın Başkan, bir adama “tiyatrocu” demek tiyatrocuya
hakaret değildir, o adamın ikiyüzlülüğüne, işi iyi yaptığına, rolünü iyi
yaptığına örnektir. O kadar yalanı ustaca söylüyor olmak bir sanat gerektirir,
onu söylemek istiyorum.
BAŞKAN
– Teşekkürler Sayın Turan.
Son
olarak buyurun Sayın Özel ve tutanaklara geçmek üzere.
ÖZGÜR
ÖZEL (Manisa) – Sayın Başkan, tiyatro, yalanı ustalıkla söyleme sanatı değil,
hayatın kendisini sahneye aynen aktarma sanatıdır. (CHP sıralarından alkışlar) 
BAŞKAN
– Teşekkür ederim. 
Şimdi,
söz sırası Samsun Milletvekili Kemal Zeybek’tedir. 
Buyurun
Sayın Zeybek. (CHP sıralarından alkışlar)
Süreniz
beş dakikadır. 
CHP
GRUBU ADINA KEMAL ZEYBEK (Samsun) – Sayın Başkan, değerli milletvekilleri;
sizleri saygıyla selamlıyorum. 2019 yılı merkezî yönetim bütçesinde Küçük ve
Orta Ölçekli İşletmeleri Geliştirme ve Destekleme İdaresi Başkanlığının yani
kısacası KOSGEB’in bütçesi hakkında söz almış bulunuyorum. 
Değerli
arkadaşlar, Türkiye’de insanlar ilk işe başladığı zaman, ticarete başladığı
zaman esnaf kefalet kooperatiflerine üye olurlar ve burada kendi üyelikleriyle
beraber ilk önce, o esnaf kefalet kooperatiflerinin kredisini kullanmak için
başvururlar; bu çok önemli. 
Türkiye’de
1 milyon 600 binin üzerinde, kredi kooperatiflerine üye olan esnaf ve
sanatkârımız vardır. Türkiye’de bunlara Halk Bankası aracılığıyla 400 milyon
civarında kredi kullandırılmıştır. Bu kredileri kullanan esnaf sayısı 448 bin
kişidir. Şu anda mevcut Hükûmetin esnaf kefalet kooperatiflerine kredi
kullandırırken 2018 bütçesinden ödediği, esnaf kefalete vermiş olduğu destek
sadece 1,7 milyar liradır. 
Değerli
arkadaşlarım, böyle bir bütçeyle, böyle bir destekle küçük esnafın
desteklenmesi ne anlama gelmektedir? Bu esnafımızın, 448 bin insanımızın kişi
başına kullandığı kredi -kişi başına, esnaf başına- sadece 3.800 TL’dir. Bu
-sizin takdirlerinize- Türkiye’deki esnaf ve kefalet kooperatifinin vermiş
olduğu kredilerle esnaf ve sanatkârın ne durumda olduğunun, nasıl
desteklendiğinin bir göstergesidir diye düşünüyorum. 
Değerli
arkadaşlarım, buna bağlı olarak, Türkiye’de küçük ölçekli esnafın, işletmelerin
desteklenmesi için de KOSGEB’in desteği vardır, bu destekte 67.056 işletme
kuruluşu vardır, bu yıl içerisinde 1 milyar 235 milyon lira destek
sağlanmıştır. Diğer tarafta, küçük esnafa 1 milyar 39 milyon lira da faiz
desteği sağlanmıştır. Türkiye'nin lokomotifidir, Türkiye'nin üretimidir,
Türkiye'nin sanayisidir bu küçük esnaf, KOSGEB içerisindeki işletme sahipleri. 
Sayın
Bakanım burada. Siz, bu krizde, 2018’deki krizde tüccarımıza, esnafımıza,
sanayicimize bu ölçekte mi destekleme sağladınız? Bunun takdirlerini de Sayın
Bakanın vermiş olduğu bu desteğe bağlıyoruz. 
Değerli
arkadaşlarım, benim ilim Samsun ve Samsun’da da 2018’deki krizde 316 şirket
kepenk kapattı ve buna bağlı olarak Türkiye’de 30.731 şirket kapatıldı. Bunun
sorumlusu Sayın Bakan burada oturuyor. Demek ki insanlar kepenk kapatıyorsa, iş
yerlerinin kapısına kilit vuruyorsa bunun bir sebebi de Bakanın ve Hükûmetin
doğru politikalar izlemediğindendir değerli arkadaşlarım. 
Diğer
tarafta, siyasal iktidar diyor ki: “Bizim borcumuz yok.” Bütçeye almışlar
“117,3 milyar faiz ödeyeceğiz.” diye. Ya, borcu olmayan bir işletme sahibinin,
bir hükûmetin, bir çalışanın 2019 bütçesine 117 milyar gibi faiz alma şansı var
mıdır? Siz bu faizi yazarken ne kadar borcumuzun olduğunu da Sayın Maliye
Bakanının açıklamasını istiyorum.
Değerli
yurttaşlarımız, bu bütçenin içerisinde işçi, memur, tüccar tamamen
olumsuzluklarıyla vardır ama olumlu yönleriyle hiç yoktur ve 2018’de üreticiyi
baskı altına alan, patates, soğan üreticisini baskı altına alan…
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Zeybek. 
KEMAL
ZEYBEK (Devamla) – …ve patatesi, soğanı delil göstererek patates üreticisini,
tüccarını zanlı gösteren bu Hükûmet, bu insanlarımıza ne zaman destek verecek
diye düşünüyorum. Bu insanların üretimini siz ne şekilde destekleyeceksiniz? 
Bunun
tek bir yöntemi vardır Sayın Bakan, siz bu ürünler üretilirken sanayi
fabrikalarını da kurmak zorundasınız, dondurulmuş gıda fabrikalarını da
oluşturmak zorundasınız. Bunu yapamadığınız sürece bu insanların, üretenlerin
üzerinde baskı kurma gibi bir şansınızın olmadığını söylemek istiyorum. 
Demokratik
bir hareket içerisinde olmayanların, bu ülkede, demokrasiden bahsetmesi de
mümkün değildir değerli arkadaşlarım. İşte, demokrasinin olmadığı bir yerde
korkanlar korktukları için baskı ve şiddet uygulamaktadır. 
Ben
2019 bütçesinin inşallah, iyi olmasını, hayırlı olmasını diliyorum. 
(Mikrofon
otomatik cihaz tarafından kapatıldı) 
BAŞKAN
– Bağlayın lütfen Sayın Zeybek. 
KEMAL
ZEYBEK (Devamla) – Ama yarattığınız krizin 2019 bütçesinde genişleyerek daha da
büyüyeceğini, halkın borç yükünün daha çok artacağını, kendini döndüremeyen
esnafımızın, insanımızın kredi döndürmekte zorluk çekeceğini…
Bu
vesileyle 2019’daki bütçenin halkımıza, milletimize hayırlı olmasını diliyor,
saygılar sunuyorum. (CHP sıralarından alkışlar)
BAŞKAN
– Teşekkürler Sayın Zeybek.
Söz
sırası Kayseri Milletvekili Çetin Arık’tadır. 
Buyurun
Sayın Arık. (CHP sıralarından alkışlar)
Süreniz
beş dakikadır. 
CHP
GRUBU ADINA ÇETİN ARIK (Kayseri) – Teşekkür ediyorum Sayın Başkan.
Değerli
milletvekilleri, yüce heyetinizi saygıyla selamlıyorum.
Bugün
17 Aralık; bugün, Kayseri’de 15 vatan evladımızın eli kanlı, bölücü PKK terör
örgütü tarafından şehit edilişinin 2’nci yılı. Buradan bir kez daha, her türlü
terör örgütünü, ona destek olanı, göz yumanı, sessiz kalanı lanetliyor,
şehitlerimize Allah’tan rahmet diliyorum. (CHP sıralarından alkışlar)
Değerli
milletvekilleri, dinimizde devlet bütçesi yani beytülmal, hak ve adalet
temelinde kullanılması için devleti yönetenlere verilmiş bir emanettir. Mal,
halka aittir; hakla alınması, hakla harcanması, gerek alırken gerekse harcarken
haksızlıktan kaçınılması gerekir. Ben şimdi milletin kürsüsünden 80 milyon
yurttaşımızın vicdanına seslenmek istiyorum: AKP hükûmetleri hak edenden mi
alıyor? Hak edene mi harcıyor? Gerek alırken gerekse harcarken haksızlıktan mı
kaçınıyor? 
Bakınız
sayın milletvekilleri, bu, 17 yaşındaki şeker hastası Dilara. Dilara parasızlık
yüzünden kontrole gidemediği için hayatını kaybetti. Dünyalar güzeli Dilara’yı
hastalık değil yoksulluk öldürdü. Bu da “Trilyonlara birkaç kuruş var baba.”
diyen, yatak odasında 7 tane para sayma makinesi çıkan bakan çocuğunun yatak
odası Sayın Bülent Turan. (CHP sıralarından alkışlar)
BÜLENT
TURAN (Çanakkale) – Sen Zekeriya Öz’ün avukatı mısın? Ayıp sana ya! Sahte
olduğu on defa söylendi onların ya. FETÖ’nün avukatı mısın sen!
MUHAMMED
FATİH TOPRAK (Adıyaman) – Hastanelerde kontrol ücretsiz. 
ÇETİN
ARIK (Devamla) – Bakınız, bu da Ayten Bulut, Ayten Bulut bu da. Kayseri’de
penceresi naylon kaplı, kapısı olmayan bu evde parasızlık yüzünden hastaneye
gidemediği için karnındaki bebeğiyle birlikte can verdi. 
MUHAMMED
FATİH TOPRAK (Adıyaman) – Hastaneler ücretsiz, ücretsiz. 
YAŞAR
KIRKPINAR (İzmir) – Bedava. 
ÇETİN
ARIK (Devamla) – Bu da bilmem kaç bin odalı sarayınız. 
BÜLENT
TURAN (Çanakkale) – CHP Genel Merkezine benziyor sanki, öyle mi?
ÇETİN
ARIK (Devamla) – Eğer ki Ayten Bulutlar, eğer ki Dilaralar parasızlık yüzünden
ölüyorsa yerin dibine batsın sizin bu sarayınız, yerin dibine batsın sizin bu
sarayınız! Onun için, bu saray bütçesine “hayır” diyoruz, hem de bin kere
“hayır” diyoruz. (CHP sıralarından alkışlar)
BAHAR
AYVAZOĞLU (Trabzon) – Milletin külliyesi, saray değil.
ÇETİN
ARIK (Devamla) – Sayın milletvekilleri, bakınız, bu polisin kolunda gördüğünüz
var ya, su borcunu ödeyemediği için 81 yaşında gözaltına alınan Gazal nine. 
ALİ
ÖZKAYA (Afyonkarahisar) – Su borcundan dolayı kimse gözaltına alınmaz, böyle
bir şey yok. Doğru söylemiyorsunuz, su borcundan kimse gözaltına alınmaz. Bu
kadar yalanı açık açık söylüyorsun. Ayıp ya!
ÇETİN
ARIK (Devamla) – Peki, bu kim? Siz bunu çok iyi tanırsınız. Bu da millete
küfreden, Türkiye'nin kaymağını yiyen, yetmeyip milyonlarca liralık vergi borcu
sıfırlanan Mehmet Cengiz. 
ALİ
ÖZKAYA (Afyonkarahisar) – Hangi ilde olmuş, bir söyler misin?
ÇETİN
ARIK (Devamla) – Ey halkım, ey milletim; 81 yaşındaki Gazal nineyi su borcu
yüzünden gözaltına alan, senin alın terini de sana küfreden bu adama peşkeş
çeken bu zalim iktidarın peşinden daha ne kadar koşacaksınız, daha ne kadar
koşacaksınız? (CHP sıralarından alkışlar)
ABDULLAH
DOĞRU (Adana) – Saygılı olun biraz.
ÇETİN
ARIK (Devamla) – Sayın milletvekilleri, bakın, Hazreti Ebubekir ne diyor,
biliyor musunuz? “Müslümanların işlerini üzerime aldığımdan beri haklarından 1
dinar veya 1 dirhem hesabıma geçirmedim.” diyor. Sevgili Peygamberimiz Hazreti
Muhammed de “Devlet malından bir hırka bile aşıran, savaşta ölse bile şehit
sayılmaz.” diyor. AKP’nin Sayın Genel Başkanı da bu hassasiyete dikkat çekerek
“Şu parmağımdaki yüzükten başka servetim yok. Bir gün ‘Recep Tayyip Erdoğan
zengin olmuş.’ derlerse bilin ki çalmıştır.” diyor. (CHP sıralarından alkışlar)
YAŞAR
KIRKPINAR (İzmir) – Yalan söylüyorsun!
ÇETİN
ARIK (Devamla) – Sonra ne diyor biliyor musunuz AKP’nin Sayın Genel Başkanı:
“Fakir, niye fakirdir, biliyor musunuz? Çalmasını bilmediği için.” 
Fakir,
niye fakirdir biliyor musunuz sayın milletvekilleri? Fakir, çalmasını bilmediği
için değil, başkasının hakkını çalarak yaşamaktansa şerefiyle ölmeyi yeğlediği
için fakirdir. (CHP sıralarından alkışlar) Tıpkı oğluna okul pantolonu
alamadığı için hayatına son veren bu baba gibi.
ALİ
ÖZKAYA (Afyonkarahisar) – O da yalan! Yalandan korkun! Yalandan korkun!
ÇETİN
ARIK (Devamla) – Siz bu babaları da çok iyi tanırsınız, bu babalar da sizin
babanız.
ALİ
ÖZKAYA (Afyonkarahisar) – O da yalan ya! O da yalan çıktı ya!
ÇETİN
ARIK (Devamla) – Bu babalar da kendilerinin ve çocuklarının rüşvet çarkları
kırılmasın diye Zarrab’nın önüne yatan babalar. 
ALİ
ÖZKAYA (Afyonkarahisar) – Ayıp bir şey! Bu kadar yalanı nasıl rahatça söylüyorsun
ya!
ÇETİN
ARIK (Devamla) – İşte bu bütçe bu babaların bütçesi, onun için “hayır” diyoruz,
bu babanın kemikleri sızlamasın diye bu bütçeye “hayır” diyoruz. (CHP
sıralarından alkışlar; AK PARTİ sıralarından “Yalan söylüyorsun.” sesleri) 
(Mikrofon
otomatik cihaz tarafından kapatıldı)
BAŞKAN
– Sözlerinizi bağlayın Sayın Arık.
ÇETİN
ARIK (Devamla) – Sayın milletvekilleri, Hazreti Ebubekir bakın başka ne diyor:
“Müminlerin işlerini üzerime aldığımdan beri yediğimiz onların yediklerinin
kötüleri, giydiğimiz sert ve kabalarıdır.” Bu da “Komşusu açken kendisi tok
yatan bizden değildir.” diyenlerin sofrası. Görüyor musunuz, bir tek kuşun sütü
eksik. 
Bu
da Kayseri’de, bakın Kayseri’de bayram günü şu yanında gördüğünüz çocuğa ekmek
toplayan ana. İşte bu bütçe, bunun bütçesi. Bu bütçede bu ana yok, onun için bu
bütçeye biz “hayır” diyoruz, “hayır” diyeceğiz.
YAŞAR
KIRKPINAR (İzmir) – Sahte fotoğrafların arkasına saklanıyorsunuz hep. 
ERKAN
AYDIN (Bursa) – Sinirlenme, sinirlenme; gerçekler acıdır. 
ÇETİN
ARIK (Devamla) – Bu fotoğrafta gördüğünüz yiğitler ise Tunceli dağlarında
soğuktan donarak ölen şehitlerimiz, yiğitlerimiz. 
Ya
bu fotoğraf? 
KADİR
AYDIN (Giresun) - Bırak bu fotoğrafları, sahte onlar. 
ERKAN
AYDIN (Bursa) – Gerçekler acıdır.
KADİR
AYDIN (Giresun) - Kandırmışlar seni.
ÇETİN
ARIK (Devamla) – Bu fotoğrafta da reis taze hurma yesin diye ısıtılan hurma
ağaçları var. Bu bütçede bu yiğitler yok. Bahçesinde hurma ağaçlarını ısıtıp
dağlarında askerlerimizi donduran bu çürümüş saray bütçesine bin kere “hayır”,
bin kere “hayır”, bin kere “hayır”. (CHP sıralarından alkışlar)
(Mikrofon
otomatik cihaz tarafından kapatıldı) 
BAŞKAN
– Sözlerinizi bağlayın. Son bir kez bir dakika süre tanıyorum.
Buyurun.
ÇETİN
ARIK (Devamla) – Bağlıyorum, teşekkür ediyorum.
Bakın,
Hazreti Ebubekir başka ne diyor? “Müminlerin işlerini üzerimize aldığımızdan
beri şu Habeşli köle ve şu kumaştan başka Müslümanların feyinden bir şey
yoktur.” Sayın AKP Genel Başkanının 290 milletvekili, 13 tane de uçağı var, bu
da yetmiyormuş gibi Katar’dan 1 milyon dolarlık uçak alıyor. Okumak için
kendisinden burs isteyen öğrenciye de “Bedavacılığa alışmayın.” diyor. İşte bu
bütçe milletin sırtından bedavacılığa alışanların bütçesi. Hani diyor ya “Yiğit
muhtaç olmuş kuru soğana / Yoksulun sırtından doyan doyana.” Onun için bu soğan
bütçesine, milleti soğan gibi soyan bu saray bütçesine “hayır, hayır, hayır”,
bin kere “hayır” diyor, yüce heyetinizi saygıyla selamlıyorum. 
Teşekkür
ediyorum. (CHP sıralarından alkışlar) 
BAŞKAN
– Teşekkürler Sayın Arık.
BÜLENT
TURAN (Çanakkale) – Sayın Başkan...
BAŞKAN
– Sayın Turan, biraz daha sabrederseniz, zaten 3 konuşmacı kaldı ve sizlere söz
vereceğim daha sonra.
BÜLENT
TURAN (Çanakkale) – Fakat Sayın Başkan, bu açıklama yapmayı gerekli kılan bir
şey değil. Bir anlamda, karşı tarafça hakaret içeren, çok...
BAŞKAN
– Topluca söz veririz.
BÜLENT
TURAN (Çanakkale) – Ama Sayın Başkan, şunu bir daha gördük: Ar damarındaki
çatlağı hiçbir doktor tedavi edemiyor. Bu kadar fazla hakaret olur mu ya!
BAŞKAN
– Evet, şimdi söz sırası İzmir Milletvekili Ednan Arslan’dadır. 
Buyurun
Sayın Arslan. (CHP sıralarından alkışlar) 
Süreniz
beş dakikadır.
CHP
GRUBU ADINA EDNAN ARSLAN (İzmir) – Sayın Başkan, değerli milletvekilleri;
TÜBİTAK ve Türkiye Bilimler Akademisi bütçesi üzerine grubumuz adına söz almış
bulunuyorum. Bu vesileyle yüce Meclisimizi sevgi ve saygıyla selamlıyorum.
Bakanlığın
adından bilimi çıkaran AKP Hükûmeti anlaşılan o ki bu kurumların içinden
bilimi, teknolojiyi, gelişmeyi, kalkınmayı çıkarmış. Üzülerek görüyoruz ki bu
bütçede bilim yok, teknoloji yok, AR-GE yok. TÜBİTAK’ın 2019 yılı bütçesi
sadece 3 milyar 74 milyon 236 bin lira, Diyanet İşleri Başkanlığının bütçesi
ise 10 milyar. Bakınız, tablo bu olunca sonuçları nasıl oluyor. 2017 yılında
tüm dünyada 243.500 patent başvurusu yapılmış, Amerika Birleşik Devletleri
56.624 başvuruyla 1’inci, Güney Kore 15.763 başvuruyla 5’inci, Türkiye ise
1.235 başvuruyla maalesef 21’inci sırada. 2018 Küresel İnovasyon Endeksi
Raporu’nda Türkiye bir önceki yıla göre 7 basamak gerileyerek 126 ülke arasında
50’nci sıraya gerilemiştir. OECD ülkeleri millî gelirlerinin ortalama yüzde
2,5’unu AR-GE faaliyetlerine ayırmaktadır. Bu oran ise bizde maalesef yüzde 1
bile değildir. 
İbni
Sina’nın güzel bir sözü var, diyor ki: “Bilim ve sanat itibar görmediği ülkeyi
terk eder.” Maalesef bizde de öyle oluyor zaten. Hükûmet kısa bir süre önce
bilim insanlarımızın yurda dönüşü için seferberlik başlatmış olmasına rağmen
2017 yılında 253.640 kişi ülkeyi terk etmiştir. Bunların, üzülerek söylüyorum,
yüzde 42’si 20 ile 34 yaş grubunda insanlar yani gençlerimiz. Yani beyin göçü
olanca hızıyla devam ediyor. 
Değerli
milletvekilleri, buradan sizlere basit bir soru sormak istiyorum. 
SALİH
CORA (Trabzon) – Sor bakalım, dinliyorum. 
EDNAN
ARSLAN (Devamla) – Dünyanın her köşesinde yediden yetmişe herkesin bildiği bir
Türk markası var mıdır Mercedes gibi, Adidas gibi, Samsung gibi? 
SALİH
CORA (Trabzon) – Var, var, Türk Hava Yolları var. Türk Hava Yollarını görmüyor
musun? 
EDNAN
ARSLAN (Devamla) – Türk Hava Yollarını da görürüz. 
SALİH
CORA (Trabzon) – Hiç mi binmedin uçağa?
EDNAN
ARSLAN (Devamla) – Yapma ya, yapma, yapma, Türk Hava Yollarını da biliyoruz. 
BAŞKAN
– Sayın Hatip, Genel Kurula hitap edin, karşılıklı konuşma olmasın lütfen. 
EDNAN
ARSLAN (Devamla) – Yapma, yapma. Bunlar beni rahatsız ediyor arkadaşlar, bunlar
beni rahatsız ediyor. 
Türk
Hava Yollarını, tabii, Varlık Fonu’na devrettik, orada kullanacağız. (AK PARTİ
sıralarından gürültüler) 
Almanya’da
bir otomobil şirketinin bile AR-GE için ayırdığı miktar 2,5 katından fazla. 
SALİH
CORA (Trabzon) – Bir soru daha sor, bir soru daha sor. 
EDNAN
ARSLAN (Devamla) – Ya, gelir konuşursun sayın kardeş, konuşursun. 
SALİH
CORA (Trabzon) – Yarın konuşacağım zaten. 
EDNAN
ARSLAN (Devamla) – Konuş güzel kardeşim. 
BAŞKAN
– Lütfen...
Lütfen
sayın milletvekilleri, müdahale etmeyelim lütfen. 
Siz
Genel Kurula hitap edin Sayın Arslan. 
EDNAN
ARSLAN (Devamla) – Bir otomobil şirketinin bile AR-GE için ayırdığı para
Türkiye Cumhuriyeti’nin AR-GE için ayırdığı paranın 2 katından daha fazladır
arkadaşlar. Bu bile bizim için bir utanç vesilesidir. (CHP sıralarından
alkışlar) Bilimde ilerlemek yani gelişmelere ayak uydurmak, hatta öncülük etmek
zorundayız. 
Değerli
milletvekillerim, bu kurumlar, ülkenin sadece bugünleri değil, geleceği ve
umudu olmalı. TÜBİTAK’ın 7 yönetim kurulu üyesi, Türkiye Bilimler Akademisinin
ise 11 tane bilim yönetim konseyi üyesi var. Bunların hiçbiri maalesef kadın
değil. Bu bile başlı başına bu kurumların bütçesine “hayır” demek için yeter
arkadaşlar. (CHP sıralarından alkışlar) 
Acaba
bu yönetim kurulunun AKP’li siyasetçilerle irtibatlı olmayan tek bir üyesi var
mı? Listeye almadığınız milletvekillerini ya bakan yardımcısı yapıyorsunuz ya
da bu şekildeki kurumlara yönetim kurulu üyesi olarak atıyorsunuz. 
Özelikle
sosyal medyada alay konusu hâline gelen TÜBİTAK, kabul ettiği kadar kabul
etmediği projelerle de ön plana çıkıyor. Manisalı öğrencilerin hazırladığı bir
proje var. TÜBİTAK bu projeye “hayır” diyor. Proje, Harvard Üniversitesi ve
Almanya’da yapılacak olan Uluslararası Sanat ve Bilim Konferansı’na davet
ediliyor. TED’li öğrencilerin bir projesi var, TÜBİTAK gene kabul etmiyor, 54
ülkeden 2.450 projenin katıldığı bir yarışmada dünya 1’incisi oluyor. Üzülerek
söylüyoruz, bu örnekleri çoğaltmak mümkün. Ülkeyi ne hâle getirdiğimizin,
kurumların içinin nasıl boşaldığının, işlevini nasıl yitirdiğinin resimlerinden
biridir TÜBİTAK. 
Maalesef
her kurumda olduğu TÜBİTAK da FETÖ’ye teslim edilmiştir. 2013-2018 tarihleri
arasında FETÖ terör örgütüyle irtibatlı ve iltisaklı 1.289 kişi kurumdan
atıldı. 
Sayın
Bakana sormak isterim: Bu kişilerin kurumlarla ilişkisini kestiniz. Peki,
destek sağlanan projeleri mercek altına aldınız mı Sayın Bakan? 
SANAYİ
VE TEKNOLOJİ BAKANI MUSTAFA VARANK – Aldık, aldık, merak etmeyin. 
EDNAN
ARSLAN (Devamla) - Haksız yere bir yerlere “proje” adı altında yapılan
ödemeleri mercek altına aldınız mı Sayın Bakan? 
Sayıştay
Türkiye Büyük Millet Meclisi KİT Komisyonuna gönderdiği MARTEK AŞ’ye ilişkin
denetim raporunda birçok usulsüzlük, yolsuzluk, kamu zararı tespit etmiş.
(Mikrofon
otomatik cihaz tarafından kapatıldı) 
BAŞKAN
- Sözlerinizi tamamlayın Sayın Arslan. 
EDNAN
ARSLAN (Devamla) – Teşekkür ediyorum Sayın Başkan. 
Cumhuriyet
Halk Partisi KİT Komisyonu üyeleri bu konuda suç duyurusunda bulundu. Zaman
darlığı nedeniyle bunları tek tek okumak mümkün değil ama sadece ilgili genel
müdürün 2016 yılında ikramiyeler dâhil aylık 32 bin lira gibi fahiş bir maaş
alması bile buradaki sıkıntının ne kadar büyük olduğunu gösteriyor. BOTAŞ, Makina
ve Kimya Endüstrisi, TOKİ gibi binlerce personelin çalıştığı kamu şirketlerinde
aynı görevi yapan mevkidaşları ise tüm ödenekler dâhil 13 bin TL maaş
almaktadır. Bu Sayıştay raporuna, KİT Komisyonu üyelerimizin yapmış olduğu suç
duyurusuna göre, ilgili bakanlığın konuların açıklığa kavuşturulmasına kadar bu
genel müdürü görevden alması gerekirken bu kişi ödüllendirilerek Sağlık
Bilimleri Üniversitesi Teknopark Genel Müdürü olarak atandı. Peki, raporu yazan
ne oldu? 
SALİH
CORA (Trabzon) – Ne oldu? 
EDNAN
ARSLAN (Devamla) – Yetim hakkını savunan bu Sayıştay üyesi ne oldu? Daha pasif
bir göreve atandı. 
Diğer
bir konu ise, Sayın Başkanım, Sayın Bakan, 2018 yılında DİSK’e bağlı bir
sendika TÜBİTAK Başkanlığından sendikal etkinlikler konusunda… 
(Mikrofon
otomatik cihaz tarafından kapatıldı) 
BAŞKAN
- Sözlerinizi bağlayın lütfen Sayın Arslan.
EDNAN
ARSLAN (Devamla) - Teşekkür ediyorum Sayın Başkan.
…izin
istemesine rağmen, geçen dokuz aya rağmen olumlu ya da olumsuz bir cevap
alamamıştır. Buna karşılık HAK-İŞ üyesi ÖZ BÜRO-İŞ Sendikası yöneticilerinin
sözlü ve yazılı istekleri yerine getirilmiş ve onların talepleri doğrultusunda
çalışanlar, TÜBİTAK’ın Gebze ve Ankara’da bulunan başkanlık ve enstitü
binalarında çalışma saatleri içinde ÖZ BÜRO-İŞ Sendikasının toplantılarına
-yasal olmamasına rağmen- yönlendirilmiştir. ÖZ BÜRO-İŞ Sendikasına sağlanan bu
kolaylıklar arasında toplantı salonlarının mesai saatleri içinde kullanılması,
propaganda, duyuru posterlerinin asılması, çalışanların telefon ve iletişim
bilgilerinin ÖZ BÜRO-İŞ Sendikasına verilmesi, TÜBİTAK iş iletişim hatlarının
ÖZ BÜRO-İŞ Sendikasına tarafından kullanılması bulunmaktadır. Stratejik bir
kuruluşta bu düzeyde olanaklar ÖZ BÜRO-İŞ Sendikasına hangi amaçla, nasıl,
neden, kimler tarafından kullandırılmıştır? Bu konuda açılmış bir soruşturma
var mıdır? TÜBİTAK’ta hangi gerekçeyle HAK-İŞ üyesi ÖZ BÜRO-İŞ Sendikasına
hiçbir yetkisi olmadan bu kolaylıklar sağlanmıştır? 
Bu
bütçede bilim yok, bu bütçede sanat yok, bu bütçede kadın yok…
(Mikrofon
otomatik cihaz tarafından kapatıldı)
EDNAN
ARSLAN (Devamla) - …bu bütçede hak yok, hukuk yok. Cumhuriyet Hak Partisi
olarak olumsuz oy vereceğimizi söylüyor, hepinizi sevgi ve saygılarımla
selamlıyorum. (CHP sıralarından alkışlar)
BAŞKAN
– Teşekkürler Sayın Arslan.
Konuşma
sırası Eskişehir Milletvekili Utku Çakırözer’indir.
Buyurun
Sayın Çakırözer. (CHP sıralarından alkışlar)
Süreniz
beş dakikadır.
CHP
GRUBU ADINA UTKU ÇAKIRÖZER (Eskişehir) – Sayın Başkan, değerli milletvekilleri;
yüce Meclisimizi saygıyla selamlıyorum.
AKP’nin
on altı yıllık iktidarı döneminde ve sonrasında güçler ayrılığı ilkesi yok
edilerek bugün kurulan tek adam yönetimiyle, cumhuriyetin dış politikasının
temel referansları terk edilmiş Türkiye hayalci, ölçüsüz, dengesiz, öngörülemez
bir dış politika izler hâle gelmiştir. 
Suriye
meselesiyle başlamak isterim. Sayın Dışişleri Bakanımızın dün bir açıklaması
yansıdı. “Esad’la çalışabiliriz.” diyor. Bakın, yedi yıl önce bizim
söylediğimiz noktaya şimdi geldiniz. İşte Sayın Genel Başkanımız Kemal
Kılıçdaroğlu’nun yedi yıl önce dönemin Başbakanı Sayın Recep Tayyip Erdoğan’a
gönderdiği mektup. Ne diyor? “Türkiye komşularımızın içinde taraf olmasın.”
diyor. “Bir barış konferansı toplayalım, rejim ve muhalifleri bir araya
getirelim, bu ateşi söndürelim.” diyor, “Yoksa Türkiye zarar görür.” diyor.
Dinlemediniz. Ne yaptınız? “Rejim değiştireceğiz, ihvancıları getireceğiz.”
dediniz, ateşe benzin döktünüz, yedi yıldır bedelini tüm Türkiye ödüyor.
Terörün bizlerden aldığı yüzlerce canımız, yok olan sınır ticaretimiz, birlikte
yaşamak zorunda kaldığımız 3,5 milyon Suriyeli kardeşimiz... Yedi yıl önce
sınırda muhatabımız Suriye yönetimiydi, şimdi sınırın öte yanında IŞİD var,
Nusra var, PKK var, onlarca terör örgütü cirit atıyor. Üç saatte Şam’a gidip
namaz kılacaktınız, olmadı. Vatan toprağımız Süleyman Şah Türbesi’ni dokuz
saatte kaçırmak zorunda kaldınız. Hatadan dönmek erdemdir. Sizin Suriye
politikanız asla bir başarı olarak sunulamaz. Yaşanan acıların sorumlusu sadece
ve sadece AKP hükûmetleridir. O zaman dinlemediniz, bari şimdi kulak verin.
Sayın Kılıçdaroğlu ve CHP olarak diyoruz ki: Bölge sorunlarının dermanı yine
bölge ülkeleri olmalıdır. Türkiye, Suriye, İran ve Irak arasında Orta Doğu
barış ve iş birliği teşkilatı kurulmalı, bölge barışı için hizmet vermelidir. 
Dış
politikamızın temel unsuru Batı kurumlarıyla ilişkilerde de çok büyük geriye
gidiş var. Türkiye, hak ihlalleri nedeniyle, kurucusu olduğumuz Avrupa
Konseyinde, 12 Eylül darbesinden sonra 2’nci kez “gözlem altındaki ülke”
statüsüne düşürüldü. Avrupa İnsan Hakları Mahkemesinden Türkiye hakkında 3 bin
ihlal kararı çıkmış durumda. Bu kararların anlamını en iyi bilen kişi bugün
Dışişleri Bakanlığı koltuğunda oturuyor çünkü o kurumda Parlamenter Meclis
Başkanlığı gibi önemli bir görevi üstlenmiş bir isim kendisi. Maalesef bu
rakamlar, bu kararlar sadece onun için değil, hepimiz için büyük bir utanç
vesilesi. Demokrasi karnemiz geriye gidiyor. İşte, bu nedenle, Avrupa
Parlamentosu üyelik sürecimizi dondurmak istiyor, Avrupa Birliği Gümrük Birliği
Anlaşması’nı güncelleme haklı talebimizi bekletiyor, bakın, veto yetkisine
sahip olduğumuz NATO’da bile Türkiye’deki hak ihlallerine ilişkin rapor
hazırlanabiliyor. Sayın Bakan övünüyor, “Afrika’ya 50 elçilik açtık, yurt
dışında misyon sayımız 250’yi buldu.” diye. Diplomaside başarı ve itibar sadece
skor yaparak gelmez, önce demokrasiniz güçlü olacak, iç barışınız olacak, siz
kendi vatandaşınızı düşüncesi için, protestosu için hapsederseniz, gazetecileri
açık açık tehdit ederseniz, ülkemizin saygınlığını da yok edersiniz. 
Bakın,
Türkiye 2008 yılında, kırk yıl aradan sonra Birleşmiş Milletler Güvenlik
Konseyine geçici üye seçildi, hem de 151 oyla, bir kaç yıl sonra bir daha aday
oldu, 2016 yılı için; sonuç neydi? Fiyasko. Afrika ülkeleri bile vermedi,
sadece 60 oy aldık. Bunların gerekçelerini iyi düşünmek lazım.
Değerli
arkadaşlarım, en çok vurgulanan konu, dış politikada insani ve ilkeli olmak ama
bizde hep “çifte standart” ilkesi işliyor. Bakın, Müslüman Kardeşler üyeleri
hapiste diye Mısır’la ilişkiyi kestik, Kahire’de yıllardır büyükelçimiz yok.
Peki, Rusya Kırım’ı hukuksuzca ilhak etti; 400 bin Kırım Tatarı işkenceler,
baskınlar, hapisler altında; ülkemizde yüz binlerce Tatar kardeşimiz bu acıları
derinden paylaşıyor. Rusya’ya tepki gösterebildik mi?
Diğer
yanda, bu iktidarın Doğu Türkistan diye de gündemi yok. Doğu Türkistan’da 1
milyon Uygur Türküne zulüm ve işkence yapılıyor. Birleşmiş Milletlerde toplantı
yapılıyor, Türkiye’nin temsilcisi diyor ki: “Çin’in insan hakları konusunda
attığı adımları memnuniyetle karşılıyoruz.” Ne Doğu Türkistan var ne Sincan var
ne Uygur Türkü var, hiçbiri yok. Hani ilke, hani insani dış politika? 
“İsrail’in
Filistinli kardeşlerimize yönelik şiddeti, Kudüs’teki oldubittileri kabul
edilemez.” diyoruz ama “Gel, anlaşmaları iptal edelim.” deyince çıt yok. Laf
çok; İslam Konferansı’nı topluyoruz, BM kararları alıyoruz, büyükelçilerini
istemiyoruz, kendi elçilerimizi çekiyoruz ama yaptırım yok. Peki, konu İsrail
olunca mangalda kül bırakmayanlar, işin ucu Suudi Arabistan Krallığı’na gelince
ne yapıyor dersiniz? Hani öldüğünde yas ilan ettiğimiz Suudi Krallığı? Hani
bugün kahrolduğumuz Yemen’de yaşattıkları trajediye lojistik ve istihbarat
destek sözü verdiğimiz Suudi Arabistan?
BAŞKAN
– Sözlerinizi bağlayınız Sayın Çakırözer.
UTKU
ÇAKIRÖZER (Devamla) – Tamam.
Bu
Suudiler Cemal Kaşıkçı’yı İstanbul’da Konsoloslukta öldürdü. Meclise sunulmasa
da elinizde her tür dinleme var, görüntü var. Soruyoruz: Madem öyle, neden
katliam timinin çıkışına izin verdiniz? Neden Suudi Konsolosunu ifadeye çağırmadınız?
Neden çağırmayıp bir de VIP’den gidişine izin verdiniz? İsrail’e, Mısır’a,
Almanya’ya, Hollanda’ya bundan çok daha hafif diplomatik krizlerde
gösterdiğiniz tepkileri şimdi, hem de kendi ülkemizdeki katliam için neden
göstermiyorsunuz? Oraya buraya ses kaydı dinletmek dışında ne yapıyorsunuz? En
azından soruşturma sonuçlanana kadar neden bu elçilerini geri göndermiyorsunuz,
neden kendi elçimizi geri çekmiyorsunuz? 
Körfez’le
ilgili bir başka çifte standart örneği Katar’dır. Bakın, Körfez’de yaşanan gerginlikte
ambargo altındaki Katar’a biz sahip çıktık, süt ve mama dahi Türkiye'den gitti.
Yetmedi, oraya üs kurduk, asker gönderdik. Sonra duyduk ki aynı Katar gidip
Kıbrıs’taki Türk kardeşlerini satarak Rumlarla stratejik petrol anlaşmaları
yapıyor. Bu nasıl dostluk, bu nasıl din kardeşliği, soruyorum. 
(Mikrofon
otomatik cihaz tarafından kapatıldı) 
BAŞKAN
– Sayın Çakırözer, bağlayın lütfen. 
UTKU
ÇAKIRÖZER (Devamla) - Şu çağrımızı buradan Katar Şeyh’ine iletiyorum: Türkiye
Cumhuriyeti’ne minnetinizi göstermek, bir jest yapmak istiyorsanız bize uçan
saray göndermeyin, masrafa girmeyin. Yapmanız gereken tek şey, Rumlarla bu
ayıplı anlaşmayı iptal etmektir; Kıbrıs Türkünün yanında olmaktır ve hatta
Kuzey Kıbrıs Türkiye Cumhuriyeti’ni tanımaktır. Türkiye Cumhuriyeti’ne ve
halkımıza bundan büyük hediye olamaz. 
Değerli
arkadaşlarım, Sayın Bakan açıkladı, Dışişleri personelinin yüzde 23’ü yani 600
diplomat ve diğer çalışan FETÖ’yle iltisaklı oldukları için atıldı. Türkiye'nin
en kilit Bakanlığı, Dışişleri Bakanlığına böylesine organize bir biçimde 600
kişi nasıl sızdı? Bu Bakanlığın uzun cevaplı, “essay” tarzı sınavlarını
FETÖ’cüler sızabilsin diye kim test usulüne çevirdi? Bu sadece bir personel
başkanının, bir genel müdür yardımcısının işi olamaz. Bunun altında hangi
siyasi otoritenin imzası varsa onlar bu rezaletten sorumludur ve bu hesaplaşma
yapılmadan Türkiye'nin kendisini FETÖ’den temizlediği söylenemez.
(Mikrofon
otomatik cihaz tarafından kapatıldı) 
BAŞKAN
– Selamlayın lütfen.
UTKU
ÇAKIRÖZER (Devamla) - Son olarak, değerli arkadaşlarım, diplomasi bir liyakat
işidir, gelenek vardır, kâtiplikten başlarsınız, ataşelik, maslahatgüzarlık,
konsolosluk, büyükelçiliğe uzanan bir yol. Bu geleneğin korunması ve siyasi
müdahaleden uzak tutulmasından Türkiye kazançlı çıkar. Son dönemde Bakanlığa
yapılan büyükelçi atamalarında liyakatin yerini partiye sadakatin alıyor olması
kaygı vericidir. FETÖ de böyle yaptı, sızdırdıkları diplomatları örgüte
sadakate göre yükselttiler. FETÖ’yle birlikte düştüğünüz hataya şimdi kendi
kendinize düşmeyin, Dışişleri Bakanlığını siyasi atamalardan lütfen uzak tutun.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Çakırözer. 
CHP
Grubu adına son konuşmacı, İstanbul Milletvekili Sibel Özdemir. (CHP sıralarından
alkışlar)
Evet,
yüksek tezahürat sizin etkili bir konuşma yapmanız için teşvik amacını taşıyor
herhâlde. 
Sayın
Özdemir, süreniz beş dakikadır.
Buyurun.

CHP
GRUBU ADINA SİBEL ÖZDEMİR (İstanbul) – Sayın Başkan, değerli milletvekilleri;
Avrupa Birliği Başkanlığı ile ilgili kurumların bütçeleri üzerine söz aldım.
Genel Kurulu saygıyla selamlıyorum. 
Değerli
milletvekilleri, dış politikamızda kurumların, yerleşik teamüllerin yok
sayılması ve dış politikanın tek adam siyaseti üzerinden yürütülmesi nedeniyle
ülkemizin demokratik dünyadaki saygınlığını, itibarını ve Avrupa Birliği
perspektifini kaybettiği hepimizin malumu. 
Kuruluşumuzdan
itibaren devlet geleneğimiz gereği ulusal ve stratejik politikamız olan dış
politika, kişiselleştirilmiş ve kişisel çıkarlar öncellenmiştir. Başta sınır
komşumuz ülkelerle olmak üzere Avrupa Birliğiyle ilişkilerimiz tutarsız,
öngörüden uzak, kişisel, dönemsel ve hatta günübirlik siyasi çıkarlara heba
edilmiştir ve maalesef, bir iç politika aracı olma noktasına taşınmıştır.
Evet,
Avrupa Birliğinin ülkemize adil davranmadığı, haksızlıklar yaptığı doğrudur ve
bizler bu konuyu her ortamda gündeme getiriyoruz ancak bugün, 2005 yılında
büyük bir mutabakat ve heyecanla başladığımız katılım müzakerelerinin donma
hatta kopma noktasına gelmesinde iktidarın sorumluluğunu tartışmamız gerekiyor.

On
altı yıllık mevcut iktidarla tam üyelik müzakereleri inişlerin ve çıkışların
çok ötesine geçerek bir kırılma noktasına sürüklenmiştir. Tam üyelik sürecimiz
göç, mülteci sorunu, vize muafiyeti, Gümrük Birliği Anlaşması gibi belirli
alanlar eksenine sıkıştırılmıştır ve asıl önceliğimiz olan katılım
müzakerelerinde sadece 16 fasıl açılabilmiş, 1 fasıl geçici olarak
kapatılmıştır ve şu anda müzakereler donmuş durumdadır. Daha önemlisi değerli milletvekilleri,
ülkemiz bugün gelinen aşamada Avrupa Birliğine üyeliğimizin temeli olan
Kopenhag siyasi kriterlerinde hukukun üstünlüğü, yargı bağımsızlığı ve
kuvvetler ayrılığı ilkelerinden uzaklaşmış durumdadır. Kurucu üyesi olduğumuz,
kurucu ilkelerini benimsediğimiz Avrupa Konseyinin Venedik Komisyonu raporunda
da açıkça yer aldığı gibi, OHAL koşullarında yapılan referandum ve seçim
sonucunda demokrasi ve güçler ayrılığı ilkeleri ciddi yaralar almıştır. Gücün
tek kişide toplanmasıyla ülkemiz demokrasi, adalet, hukuk gibi temel evrensel
Avrupa değerlerinden ve uluslararası topluma güven veren bir ülke konumundan
uzaklaştığına ilişkin tartışmaların odağında olan bir ülke hâline gelmiştir.
Nasıl mı? Gazetecilerin, insan hakları savunucularının, bilim insanlarının,
akademisyenlerin, öğrencilerin, milletvekillerinin, çeşitli STK temsilcilerinin
bazıları hakkında bir iddianame dahi düzenlenmeden tutuklanmaları, muhalif
sesleri sindirmeye yönelik uygulamalar ve baskı iklimi, işte daha bugün bir
gazeteci ve TV yayıncısının karşılaşmış olduğu baskı ve tehditler geriye
gidişin kanıtlarını oluşturmaktadır. (CHP sıralarından alkışlar) 
AİHM
kararlarının yerel mahkemelerce dikkate alınmaması, uygulanmaması, yok hükmünde
sayılması, Türkiye’yi tarafı olduğumuz Avrupa konseyi ve Avrupa Birliği
düzeyinde hukuk devleti olma noktasında tartışmaya açmıştır.
Sayın
Başkan, değerli milletvekilleri; gelinen aşamada evrensel değerlerini
benimsediğimiz Avrupa Konseyi Parlamenter Meclisi, Türkiye'de demokratik
kurumların işleyişinin bozulması gerekçesiyle ülkemizi yeniden denetimi altına
aldı ve Avrupa Parlamentosu Türkiye raportörü daha geçtiğimiz ayda, taslak
raporunda üyelik müzakerelerinin sonlanması çağrısında bulundu ve en önemlisi,
gerekçe olarak da hukukun üstünlüğü, yargı bağımsızlığı, temel insan hakları ve
kuvvetler ayrılığı ilkesinde ciddi geri gidişler vurgulanmıştır. İşte, bu
tartışmalar ülkemizi Avrupa Birliği tam üyelik perspektifinden uzaklaştırmakla
birlikte değerli milletvekilleri, demokrasi, ekonomi, hukuk ve yargı
alanlarında ciddi maliyetleri de beraberinde getirmiştir. İşte, bütçe
görüşmelerinde saatlerce, her bir alanda ortaya çıkan maliyetler ayrıntısıyla
dile getirilmektedir.
Evet,
son olarak, Sayın Bakan, işte bu temel sorun alanlarını kabul etmek zorunda kalarak
üç yıl aradan sonra olsa da Reform Eylem Grubu toplantılarını gündeminize
aldınız. Toplantınızın odak noktası ve bizim de müzakereye açılmasını şiddetle
desteklediğimiz 23’üncü fasıl olan yargı ve temel haklar; 24’üncü fasıl olan
adalet, özgürlük, güvenlik gibi temel sorun alanlarında somut bir adım hâlâ
atmadınız.
Sayın
Başkan, değerli milletvekilleri; ancak Sayın Bakan birazdan, gün içinde
yapacağı konuşmasında atılan adımları sıralarken bugün gündeme getirilen
görüşler karşısında öz eleştiri ve gerçeklikten uzak mükemmel bir tabloyu
eminim ortaya koyacaktır. 
Sayın
Bakan, sizin de uzun süredir içinde sorumluluk üstlendiğiniz demokrasi, adalet
ve hukuk alanında inandırıcılığını ve güvenilirliğini yitirmiş bu iktidar ve bu
yönetiminizle...
(Mikrofon
otomatik cihaz tarafından kapatıldı) 
BAŞKAN
– Sözlerinizi bağlayın Sayın Özdemir.
Buyurun.
SİBEL
ÖZDEMİR (Devamla) - …gerek ulusal düzeyde gerekse Avrupa Birliğine tam üyelik
sürecinde mesafe alamayacağımız artık çok aşikârdır ve genel kabul gören
görüştür.
Sonuç
olarak, değerli milletvekilleri, Cumhuriyet Halk Partisi olarak bizler,
Atatürk’ün çağdaş uygarlık vizyonuna sahip çıkarak Türkiye’nin evrensel Avrupa
değerlerine olan taahhütlerini güçlü şekilde hayata geçirme hedefini
kararlılıkla sürdüreceğiz. Tabii, şunu da belirtmek istiyorum izninizle: Biz Atatürk’ün
işaret ettiği çağdaş uygarlık seviyesine ulaşma dediğimizde, sizin “Atatürk”
ismini dahi vermekten çekindiğiniz “Dünyanın en büyük havalimanını,
köprülerini, kanallarını yaptık.” demenizin maalesef, Avrupalı mevkidaşlarımız
nezdinde bir anlamı yok. Bahsettiğimiz çağdaş uygarlık seviyesi, on altı yıldır
tahrip edilen çağdaş demokrasi, hukukun üstünlüğü, kuvvetler ayrılığı, temel
hak ve özgürlüklerin yeniden tesisidir. (CHP sıralarından alkışlar) 
(Mikrofon
otomatik cihaz tarafından kapatıldı) 
BAŞKAN
– Bağlayın lütfen Sayın Özdemir.
SİBEL
ÖZDEMİR (Devamla) – Teşekkür ederim Sayın Başkan.
Sayın
Başkan, değerli milletvekilleri; ulusal stratejik hedefimiz olan Avrupa
Birliğine itibarlı ve saygın tam üyelik hedefine ulaşmak için, kişisel,
günübirlik çıkarlar için değil, 81 milyon yurttaşımızın çıkarları ve
kazanımları için mücadele edeceğiz.
Teşekkür
ediyorum. 
Grubumuza
da ayrıca teşekkür ediyorum. (CHP sıralarından alkışlar) 
BAŞKAN
– Teşekkürler Sayın Özdemir.
Böylece
CHP Grubu adına konuşmalar tamamlanmış oldu.
BÜLENT
TURAN (Çanakkale) – Sayın Başkan...
BAŞKAN
– Sayın Turan, sizlere söz vereceğim ama önce 60’a göre her partiden tespit
ettiğim bir milletvekiline yerinden söz hakkı tanıyacağım, sonra size söz
vereceğim. 
Evet,
Sayın Osmanağaoğlu…
IV.- AÇIKLAMALAR (Devam)
40.- İzmir Milletvekili Tamer Osmanağaoğlu’nun, Suriye’de terör devleti
oluşturma girişiminin sadece Türkiye için değil, komşu ülkeler için de beka
sorunu olduğuna, Fırat’ın doğusunda yapılacak barış harekâtının bölgeye Türk
mührünün vurulacağı anlamına geleceğine ilişkin açıklaması
TAMER
OSMANAĞAOĞLU (İzmir) – Teşekkür ediyorum Sayın Başkanım. 
Suriye’de
ABD destekli terör örgütü PKK/YPG mensuplarının teşekkül ettirmeye çalıştığı
terör devleti oluşturma girişimi sadece Türkiye için değil, komşu ülkeler için
de beka sorunudur. Bu kapsamda güvenlik güçlerimizin duruşu ve tavrı takdire
şayandır. 
Diğer
yandan, Dışişleri Bakanlığımızın ve değerli diplomatlarının uluslararası
arenada diplomasi kanallarını kullanmak kaydıyla tehlikeye dikkat çeken
çalışmalarını da önemsiyoruz.
Ayrıca,
Fırat’ın doğusunda yapılacak bir barış harekâtının bölgeye Türk mührünün
vurulacağı anlamına geleceğini de belirtmek isterim. Türkiye’deki
istikrarsızlığı tetikleyen çevrelerin Doğu Akdeniz’de de hassas dengeleri
bozacak girişimleri gözden kaçırılmamalıdır. Bu manada, devletimizin konunun
hassasiyetinin farkında olduğunu gösterir duruşunu ve tavrını önemli görüyoruz.

BAŞKAN
– İYİ PARTİ Grubundan Sayın Altıntaş? Yerinde yok. 
HÜSEYİN
ÖRS (Trabzon) – İYİ PARTİ adına ben konuşabilirim. 
BAŞKAN
– Sayın Peköz…
Sayın
Peköz’ün mikrofonunu açabilir miyiz arkadaşlar lütfen. 
Ben
Sayın Gürer’e söz vereyim, siz mikrofonu hazırlayın, sonra size tekrar
döneceğim Sayın Peköz. 
Sayın
Gürer…
41.- Niğde Milletvekili Ömer Fethi Gürer’in, Niğde ilinin sulama suyuna
Konya Ovası Projesi’nin çözüm üretip üretemeyeceğini ve çiftçinin sulama suyu
nedeniyle borçlandığı elektrik yükünden ne zaman kurtarılacağını öğrenmek
istediğine ilişkin açıklaması
ÖMER
FETHİ GÜRER (Niğde) – Niğde ilinde tarım, yer altından enerjiyle çıkarılan
sulama suyuyla yapılmaktadır. Elektriğe gelen zamlar çiftçiyi elektrik borcu
ödemede zorlamakta ve borcunu ödeyemeyen çiftçi, elektriği kesilince tarla
sulayamaz duruma düşüp icralık olmaktadır. KOP kapsamındaki illerden biri de
Niğde’dir. Ne yazık ki Niğde Toroslarından çıkan doğal su kaynakları Akdeniz’e
boşa akmaktadır. KOP, bol bol proje üretip süresi içinde tamamlamayarak raflara
kaldırdığı, Sayıştay denetimlerinde açığa çıkan projeleri keşke
gerçekleştirebilseydi. Niğde’de sulama suyunda KOP çözüm üretecek midir? Çiftçi
sulama suyu nedeniyle borçlandığı elektrik yükünden ne zaman kurtarılacaktır? 
Teşekkür
ederim Sayın Başkanım. (CHP sıralarından alkışlar)
BAŞKAN
– Buyurun Sayın Peköz. 
42.- Adana Milletvekili Kemal Peköz’ün, AKP iktidarının sağlık
sistemindeki gelişmelerle övünürken hastaların Adana gibi büyük bir şehirden
Kahramanmaraş’a nakledilmek zorunda kalındığına ilişkin açıklaması
KEMAL
PEKÖZ (Adana) – Teşekkür ederim Sayın Başkan. 
17
Kasım günü kalp krizi şüphesiyle hastaneye kaldırılan Sadık Sarılar, hastane
yolunda çok sayıda hastane olmasına rağmen, Adana Şehir Hastanesine
nakledilmiş, Şehir Hastanesinin acilinde doktorların ameliyatları olduğu
gerekçesiyle altı saat bekletilmiş ve altı saat sonra da aort damarına müdahale
edecek bir uzman bulunamadığı için Kahramanmaraş Sütçü İmam Üniversitesi
Hastanesine nakledilmiş, yolda ambulans arızalanmış, tekrar ambulans geldikten
sonra hastaneye ulaştırılabilmiş ancak ameliyattan sonra yaşamını yitirmiştir.
AKP iktidarı, sağlık sistemindeki mükemmel gelişmelerle, büyükşehir
hastaneleriyle övünüp dururken insanlarımız Adana gibi büyük bir şehirden
Kahramanmaraş’a sevk edilebilmekte ve yolda ölmektedir; hastaneye yetişmeden,
doğru dürüst işlem göremeden ölmektedir. 
(Mikrofon
otomatik cihaz tarafından kapatıldı)
BAŞKAN
– Evet, İYİ PARTİ Grubundan Sayın Altıntaş’ın yerine Sayın Örs konuşacak. 
43.- Trabzon Milletvekili Hüseyin Örs’ün, Trabzon’un Ortahisar ilçesi,
Erdoğdu Mahallesi’ndeki Fatma Aydın isimli annenin feryadını dile getirmek
istediğine ilişkin açıklaması
HÜSEYİN
ÖRS (Trabzon) – Teşekkür ederim Sayın Başkanım.
Bugün
Trabzon’dan bir annenin feryadını Meclisten dile getirmek istiyorum. Bugün
Trabzon yerel basınında yer alan haber şöyle: Trabzon’umuzun Ortahisar ilçesi
Erdoğdu Mahallesi’nde Fatma Aydın isimli anne, 22 yaşındaki oğlu Emre Aydın’ın
epilepsi hastası olduğunu, buna rağmen doktorların sağlam raporu verdiğini ve
bu nedenle ailesinin sağlık sigortasından yararlanmadığını ifade ederek Sayın
Cumhurbaşkanımızdan yardım isteğini basında dile getirmiştir. Ben de diyorum ki
Sağlık Bakanlığı nezdinde bu Fatma annemizin sesine kulak verilsin ve bu mağdur
aileyle ilgili gerekli girişimler yapılsın. Bu noktada, ben bu durumu yüce
Meclisimize arz etmek istedim.
Söz
verdiğiniz için teşekkür ediyorum.
BAŞKAN
– Teşekkür ederim Sayın Örs.
Sayın
Eronat…
44.- Diyarbakır Milletvekili Oya Eronat’ın, 15 Temmuz gazilerinden malul
gazi olanların maaş aldığına ilişkin açıklaması
OYA
ERONAT (Diyarbakır) – Sayın Başkan, aslında ben birkaç oturum öncesi, gazi
yakınlarımızla ilgili bilgi vermek için basmıştım ama konuşayım madem öyle. 
2.700
15 Temmuz gazilerimizden 300 civarında gazimiz, tam rakam şu anda aklımda değil
ama maaş almaktadır yani malul gazidir, gerisi maaş almamaktadır. Bu şekilde
Meclisi bilgilendirmek istemiştim.
Teşekkür
ediyorum.
BAŞKAN
– Değerli milletvekilleri, böylece grubu bulunan bütün partilerden birer
milletvekiline söz verdim. Şimdi, Mecliste milletvekilleriyle temsil edilen ama
grubu bulunmayan Saadet Partisinden Cihangir İslam’a üç dakika süreyle söz
vereceğim.
Buyurun
Sayın İslam.
45.- İstanbul Milletvekili Nazır Cihangir İslam’ın, Meclis kürsüsüne
dava açanların Zülfü Demirbağ ve Efkan Ala’yla birlikte 13’e yükseldiğine,
Cumhurbaşkanlığı seçim döneminde Ali Fuat Başgil olayını çağrıştıran olay
yaşandığına, Gezi olaylarına tam bir ret veya tam bir onama vermediğine,
Şebiarus Haftası’nda bir gazetecinin ve bazı siyasetçilerin tehdit ediliyor
olmasını kaygı verici bulduğuna ilişkin açıklaması
NAZIR
CİHANGİR İSLAM (İstanbul) – Çok teşekkür ederim Sayın Başkan.
Sayın
Başkan, çok değerli arkadaşlarım; geçen gün sizlere saydığım 11 kişilik listeye
2 kişi daha eklendi. Bunlardan birisi Zülfü Demirbağ, diğeri Sayın Efkan Ala.
Yani Meclis kürsüsüne dava açanların sayısı 13’e yükseldi. 
Tabii,
ben şu ilişkiyi merak ediyorum: Bundan birkaç gün önce Sayın Ala yanıma geldi,
burada bir süre sohbet ettik. Acaba, kendilerinin üzerinde gelişen parti içi
bir baskı veya parti içinde kendisini rahatsız hissetmesi sonucu mu bu davayı
açtı bilemiyorum çünkü kendilerinden öyle bir gelişme beklemiyordum. Sanıyorum
ki bu Meclisin gözünde bugüne kadarki bütün birikimini de bu davayla yok etmiş
vaziyettedir. 
Şimdi,
ben size Ali Fuat Başgil olayından bahsedeceğim değerli arkadaşlarım. Belki
nispeten yaşları daha genç olan... Ki ben de hatırlamıyorum, henüz 2-3
yaşlarındaydım, tarih kitaplarından okudum. Rahmetli Ali Fuat Başgil Hoca, bu
ülkede değerli bir anayasa profesörüdür, 27 Mayıs darbesinden sonraki
seçimlerde milletvekili olarak Meclise girer Adalet Partisi listesinden ve
Cumhurbaşkanı adayı olarak gösterilir. Ancak bir süre sonra Fahri Özdilek ve
Sıtkı Ulay kendilerini Başbakanlığa götürürler ve Millî Birlik Komitesi üyeleri
ve subaylar tarafından “Hayatınızı garanti edemeyiz.” cümlesiyle doğrudan bir
tehdit alır ve ondan sonra hayatını Cenevre’de geçirmek zorunda kalır. Bu, 27
Mayıs darbesinin demokratikleşme sürecindeki ikiyüzlü demokrasi yönünden müthiş
bir örnektir. 
“Nereden
çıktı?” diyeceksiniz, şuradan şıktı: Cumhurbaşkanlığı seçim döneminde biz bunu
çağrıştıran bir olay yaşadık. Hangi olayı yaşadık? Şu anda Savunma Bakanlığı
yapan -Sayın Hulusi Akar burada değil herhâlde, kendisine lütfen iletiniz bu
konuşmayı- Sayın Hulusi Akar’ın ve hatırladığım kadarıyla Cumhurbaşkanlığı
Sözcüsü Sayın İbrahim Kalın’ın, Cumhurbaşkanı adayı olma ihtimali olan Sayın
Abdullah Gül’e bir ziyaretleri vardı. Eğer ben bu ülkede Genelkurmay Başkanı
olsaydım ve Sayın Abdullah Gül çok yakın arkadaşım olsaydı ve çok önemli bir
vefatı olsaydı -ki taziyeye gitmem gerekirdi- bir telefon açardım, samimiyetime
binaen “Şu dönemde ziyaretimi mazur görünüz, çok yanlış yorumlara yol
açabilir.” der, gitmezdim yani taziye ziyaretimi de ertelerdim değerli arkadaşlar.
Üzülerek söylüyorum ki bu olay, niyetler ne olursa olsun, şeklin de önemli
olduğu hayatımızda “ikinci Ali Fuat Başgil olayı” olarak tarihimize geçmiştir
ve buna sebebiyet verilmiştir. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın İslam.
NAZIR
CİHANGİR İSLAM (İstanbul) – Çok teşekkür ederim Sayın Başkan.
Neye
rağmen? Sözüm ona demokratikleşme sürecine rağmen veya bu ülkede demokrasi
olduğu iddialarına rağmen. Her neyse, tarih bunu da bütün detaylarıyla
yazacaktır. Hakikat hiçbir zaman gizli saklı kalmaz değerli arkadaşlar.
Bir
başka meseleden bahsediyorum. Burada benden önceki konuşmacılar tarafından Gezi
olayları tartışıldı ve o olaylar esnasındaki gri propaganda, kara propaganda,
algı yönetiminden bahsedildi. Evet, cami ve camide bira içme olayını biz de o
dönemde ciddiyetle inceledik. Gezi hadisesi hakkındaki görüşleriniz öyle veya
böyle olabilir, ben de oraya tam bir ret veya tam bir onama vermiyorum. 
(Mikrofon
otomatik cihaz tarafından kapatıldı) 
BAŞKAN
– Bağlayın lütfen Sayın İslam, bir dakika daha süre tanıyalım.
NAZIR
CİHANGİR İSLAM (İstanbul) – Hemen bağlıyorum efendim.
Evet,
eleştirel yaklaşım içerisindeyim ama o caminin müezzini orada bira içilmediğini
ifade etti ve daha sonra bir sürgüne uğradı. 
İkincisi:
İşte, deri yeleklilerden bahsedildi ki bunu kaleme getiren, bunu kalemine alan
yazar, biliyorsunuz, daha sonra dönemin baskısı altında hiçbir bilgiye
dayanmadan olayı yazdığını kendisi itiraf etti. Kendisi de görüştüğüm bir
insandır zaten. 
Arkadaşlar,
Şebiarus Haftası’nda tehdit tahammül edilemez sınırlardadır. Bakın, bir yandan
Şebiarus Haftası’nı yaşıyoruz, bir yandan bir gazeteci ve Türkiye'de bazı
siyasetçiler tehdit ediliyor. Ben bu gelişmeleri ülkemiz adına oldukça kaygı
verici buluyorum.
Söz
fırsatı bulursam kaldığım yerden devam edeceğim.
Hepinize
saygılarımı sunuyorum. 
BAŞKAN
– Teşekkürler Sayın İslam. 
Sayın
Turan, söz talebiniz vardı, buyurun.
46.- Çanakkale Milletvekili Bülent Turan’ın, Konya Milletvekili
Abdüllatif Şener’in 10 sıra sayılı 2019 Yılı Bütçe Kanun Teklifi ile 11 sıra
sayılı 2017 Yılı Kesin Hesap Kanunu Tasarısı’nın yedinci tur görüşmelerinde CHP
Grubu adına yaptığı konuşmasındaki bazı ifadelerine ilişkin açıklaması
BÜLENT
TURAN (Çanakkale) – Sayın Başkan, değerli milletvekilleri; gecenin bu saatinde
hepinizi tekrar saygıyla selamlıyorum.
13
CHP’li milletvekili arkadaşımız konuşma yaptı yetmiş dakika içerisinde gruplar
adına. Tabii ki belki, teker teker bakıldığında, birçoğunun konuşmalarına cevap
verme görevimiz var ancak hepsini tolere edebiliriz, hepsini her gün
söyleyebiliyorlar, hepsiyle ilgili demokratik terbiyemiz gereği sessiz
kalabiliriz ancak bir konuşma oldu ki hepimizi derinden etkiledi, rahatsız
etti, onunla ilgili cevap vermek istiyorum Sayın Başkan.
BAŞKAN
– Buyurun.
BÜLENT
TURAN (Çanakkale) – Bakınız, Konya’da sokağa çıkamayan, sokakta yuhalanan
birine cevap vermeye mecbur kalmaktan utanıyorum öncelikle. “İslam tarihinin en
kanlı dönemi” dediği için Sayın Şener utanmalı Sayın Başkan. Siyasi
ihtiraslarınızla kör olduğunuz için utanmalısınız Sayın Şener. AK PARTİ’ye
-güya- muhalefet edeceğim diye İslam tarihi ile kan ve benzeri ithamları
beraber kullanmak zorunda kaldığınız için utanmalısınız Sayın Şener. Herkes
zatıalinizin yolunu -tabiri caizse- karın ağrınızı iyi biliyor. Bunları geç,
esas maksadın ne, bunu bize ifade et.
Sayın
Başkan, o konuşmada “Sayın Erdoğan BOP Eş Genel Başkanıydı.” dedi Sayın Şener.
ALİ
ŞEKER (İstanbul) – Kendi ifadesi.
BÜLENT
TURAN (Çanakkale) – Sayın Başkan, o tarihte Sayın Erdoğan BOP Başkanıysa, Sayın
Şener de BOP Başkan Yardımcısıydı. Sayın Başkan “BOP” diye ifade edilen
yaklaşım tarzı Birleşmiş Milletler nezdinde kültürel beraberliği sağlayan, bir
sempozyum birliği olan, bir kültürel faaliyet olan çalışmaydı, kaldı ki hayata
geçemedi. 
LÜTFÜ
TÜRKKAN (Kocaeli) – Öyle değildi, öyle değildi.
BÜLENT
TURAN (Çanakkale) – Sayın Başkan, devamında, yine aynı Şener “2005 yılında
Yahudi Cesaret Ödülü’nü aldı Sayın Erdoğan.” dedi.
(Mikrofon
otomatik cihaz tarafından kapatıldı)
VELİ
AĞBABA (Malatya) – O da yalan, iftira(!)
BAŞKAN
– Buyurun, lütfen.
BÜLENT
TURAN (Çanakkale) – Sayın Başkan, 2005’te, yine o tarihte, Sayın Şener o
Hükûmetin Başbakan Yardımcısıydı, Maliye Bakanıydı. O cesaret ödülü Sayın
Erdoğan’a değil, Türkiye’yi temsilen verilen, İkinci Dünya Savaşı’nda
-Yahudilere- Türk diplomatlarının üstün başarısından dolayı verilen bir
hediyeydi, ödüldü. 
YAVUZ
AĞIRALİOĞLU (İstanbul) – Bu doğru, bu ikinci dediği doğru. 
BÜLENT
TURAN (Çanakkale) - Bakın, Sayın Başkan, siyasi körlük başka bir şey, muhalefet
başka bir şey. AK PARTİ kapatılacaktı, Sayın Şener de Cumhurbaşkanı adayı
olacaktı ama bu plan tutmayınca, bu plan milletin irfanıyla, izanıyla,
anlayışıyla bozulunca bir baktık ki Sayın Şener bir anda “Her Mülkiyeli biraz
komünisttir.” diyerek komünist oldu. Ardından, Cumhurbaşkanı seçimleri geldi,
Türkiye’de başörtüsü konusu gündemdi, Sayın Şener çıktı “Ben eşimin başını
örtmesini hiç istemedim.” dedi. Onun ardından, parti kurdu, binde bilmem kaç
aldı, dilini marjinalize etti, Halk TV’ye çıktı, her türlü yanlışı yaptı ama
bir türlü olmadı. 
(Mikrofon
otomatik cihaz tarafından kapatıldı) 
ALİ
ŞEKER (İstanbul) – Halk TV’ye çıkmak yanlış mı yani?
BAŞKAN
– Bağlayın lütfen Sayın Turan. 
BÜLENT
TURAN (Çanakkale) – Sayın Başkan, bir çift lafım da Sayın Şener’i olmayacak ithamlarının
ardından deli gibi alkışlayan bazı CHP’lilere olacak. 
Bakınız,
kendi planı bu partide tutmayınca istifa edip en zıt partiye geçen kişinin
yarın ilk fırsatta CHP’yi de satmayacağından ve aynı ithamların benzerini
CHP’li yöneticilere de söylemeyeceğinden kimse emin olamaz. O yüzden, diyorum
ki: Makamlar gelir geçer, adamlık, karakter kalıcıdır. Hiçbir şekilde… (AK
PARTİ sıralarından alkışlar) Her birimizin partisi bir gün büyür, bir gün
küçülür, iktidara geliriz, muhalefete gideriz ama öldükten sonra evlatlarımıza
tatlı bir siyasi hatıra bırakmak en büyük onurumuzdur. Ben bu konuşmanın Sayın
Şener’e hiç yakışmadığını ve kendisinde az bir hatıra varsa tamamen yazık
ettiğini ifade etmek istiyorum. 
Sayın
Başkan, bir diğer mesele de hemen hemen tüm CHP’li arkadaşların bence bütçeyi
hiç okumadan, sadece dört beş kelimeyle eleştiri yapmış olması. “Saray bütçesi”
“rant bütçesi” “Sarayınız batsın.” “zalim iktidar” tarzı laflar…
(Mikrofon
otomatik cihaz tarafından kapatıldı) 
BAŞKAN
– Son bir kez bir dakika daha tanıyorum Sayın Turan. 
BÜLENT
TURAN (Çanakkale) – Bu tarz ithamlar, iddialar bütçeyle ilgili havada uçuştu. 
Bakın
Sayın Başkan, bu bütçe baştan aşağı milletin bütçesi. Bu bütçede en büyük pay
eğitimin, sağlığın, sosyal hizmetlerin, bu tarz işlerin. Eğer dedikleri gibi bu
bütçe zalim bütçesi, saray bütçesi olsaydı bu millet on yedi yıl aynı partiye
bütçe yapma hakkı vermezdi. (AK PARTİ sıralarından alkışlar) 
ALİ
ŞEKER (İstanbul) – Hitler’e de verdi. 
BÜLENT
TURAN (Çanakkale) - Bu bütçe eğitimi büyüten, sağlığı büyüten, yatırımı
büyüten, AR-GE’yi, sanayiyi, her alanda bu ülkenin ürettiklerini büyüten ciddi
anlamda çalışılmış bir bütçe. Eksiğimiz vardır, baş tacı ama beş kelimeyle,
aynı muhalefet ifadeleriyle, aynı dille iş yapmak, ifade etmek doğru bir
yaklaşım değildir diye düşünüyorum Sayın Başkan. 
AK
PARTİ’ye sürekli yolsuzluk ithamında bulunmak, aynı evrakları göstermek artık
baydı tabiri caizse.
(Mikrofon
otomatik cihaz tarafından kapatıldı) 
BÜLENT
TURAN (Çanakkale) – Son bir dakika daha istiyorum Sayın Başkan.
BAŞKAN
– O zaman bağlıyorsunuz Sayın Turan.
Buyurun.
BÜLENT
TURAN (Çanakkale) – 2 milyon liralık telefon faturasını görmeyenlerin,
Şişli’yi, Ataşehir’i, rezidansları görmeyenlerin tutup tutup aynı belgelerle,
sahte fotoğraflarla, FETÖ'nün verdiği evraklarla iddiada bulunmalarını hiç
doğru bulmuyoruz.
ALİ
ŞEKER (İstanbul) – 17-25 Aralığı görmeyenlerin…
VELİ
AĞBABA (Malatya) – Ankara’yı görmeyenlerin, parsel parsel sattıklarını
görmeyenlerin Sayın Turan. Parsel parsel sattınız.
ŞAHİN
TİN (Denizli) – Dinle bir, dinle!
BÜLENT
TURAN (Çanakkale) – Sizin “saray” dediğiniz bizim başımızın tacı, sizin “saray”
dediğiniz bu milletin evi, bu milletin Başkanının evi.
VELİ
AĞBABA (Malatya) – Cengizleri görmeyenlerin, kutuları görmeyenlerin, çikolata
kutularını görmeyenlerin, elbise torbasını görmeyenlerin Sayın Turan.
ŞAHİN
TİN (Denizli) – Dinlesene ya, dinle!
BÜLENT
TURAN (Çanakkale) – Biz Sayın Erdoğan’ı Subayevleri’nden biliriz, biz Sayın
Erdoğan’ı Kasımpaşa’dan biliriz, saray değil, milletin bağrında, böğründe yer
edinen bir adam biliriz Sayın Başkan.
Hepinizi
saygıyla selamlıyorum. (AK PARTİ sıralarından alkışlar)
VELİ
AĞBABA (Malatya) – Rıza Sarraf’ı görmeyenlerin…
BAŞKAN
– Teşekkürler Sayın Turan. 
ÖZGÜR
ÖZEL (Manisa) – Sayın Başkan…
BAŞKAN
– Buyurun.
ÖZGÜR
ÖZEL (Manisa) – Çok açık ki 69’a göre kürsüden yanıtlanması gereken bir durum
ama sayın grup başkan vekili de yanıt hakkını yerinden kullandığı için…
BÜLENT
TURAN (Çanakkale) – Başkanın talebiyle.
ÖZGÜR
ÖZEL (Manisa) - …bizim de Sayın Bakanımız yerinden cevaplayabilir.
ŞAHİN
TİN (Denizli) – Sizde bakanlık yaptı mı?
BAŞKAN
– Sayın Şener, size yerinizden iki dakika süreyle söz veriyorum.
Buyurun.
47.- Konya Milletvekili Abdüllatif Şener’in, Çanakkale Milletvekili
Bülent Turan’ın yaptığı açıklamasındaki bazı ifadelerine ilişkin açıklaması
ABDÜLLATİF
ŞENER (Konya) – Teşekkür ediyorum Sayın Başkan.
Biraz
önce, sayın grup başkan vekili ağza alınmayacak, çok süfli kelimelerle bir
şeyler söylemeye çalıştı. Bu hakaret niteliğindeki bütün kelimelerini ve üslubunu
kendisine iade ediyorum. (CHP sıralarından alkışlar) 
SALİH
CORA (Trabzon) – Ağza alınmayacak kelimeleri siz söylediniz.
ABDÜLLATİF
ŞENER (Konya) – “Konya’da sokağa çıkamayan” “yuhalanan” gibi ifadeler gerçeği
yansıtmamaktadır.
MUSTAFA
LEVENT KARAHOCAGİL (Amasya) – Az o laflar, az! Seni en iyi tanıyan benim.
ABDÜLLATİF
ŞENER (Konya) – Seçim çalışmaları boyunca Konya’da...
MUSTAFA
LEVENT KARAHOCAGİL (Amasya) – Seni en iyi ben tanıyorum.
BAŞKAN
– Sayın milletvekilleri, lütfen, karşılıklı bağrışmayalım, Sayın Hatibi
dinleyelim.
ABDÜLLATİF
ŞENER (Konya) – …sokak sokak, kasaba kasaba, kent kent… (AK PARTİ sıralarından
gürültüler)
BAŞKAN
– Biraz bekleyin lütfen Sayın Şener.
Değerli
milletvekilleri, karşılıklı bağırarak bir şey halledemeyiz, birbirimizi de anlayamayız.
Lütfen, Sayın Hatibe söz verdim, Sayın Şener söz süresini verimli bir şekilde
kullansın, sessizliği sağlayalım.
Teşekkür
ederim.
Buyurun
Sayın Şener, ben size ilave süre vereceğim.
ABDÜLLATİF
ŞENER (Konya) – Evet, Konya’da sokak sokak, köy köy, kasaba kasaba seçim
çalışmalarını büyük bir sükûnetle, Konyalıların ilgisi ve teveccühüyle
tamamladım. Bazen olaylar oldu. O olayların tamamında bazı AKP’li trollerin
organize olarak saldırıları vardı (AK PARTİ sıralarından “Vay vay!” sesleri)
onlar da hiçbir yerde 3-5 kişiyi geçmemiştir. 
AKİF
ÇAĞATAY KILIÇ (İstanbul) – Yazıklar olsun!
BAHAR
AYVAZOĞLU (Trabzon) – Yazıklar olsun!
ABDÜLLATİF
ŞENER (Konya) – Dolayısıyla Konya’daki seçim çalışmalarının nezafetine,
nezaketine laf atmasını doğru bulmadığımı belirtmek istiyorum. 
AKİF
ÇAĞATAY KILIÇ (İstanbul) – Allah kimseye kendini inkâr ettirmesin!
ABDÜLLATİF
ŞENER (Konya) – Diğer taraftan, İslam tarihiyle, AK PARTİ’nin geçmişiyle ilgili
söylediğim şeyleri beğenmemiş Sayın Milletvekili ama kusura bakmasın, söylediğim
sözlerin hepsi bir gerçektir. “İslam tarihinin en kanlı dönemi” ifadesini
kullanmadım AK PARTİ için; İslam tarihinin, hatta bin beş yüz yıllık İslam
tarihinin en günahkâr iktidarısın. (CHP sıralarından alkışlar; AK PARTİ
sıralarından “Yuh be sana!” sesleri, gürültüler)
BAŞKAN
– Devam edin Sayın Şener. 
YILMAZ
TUNÇ (Bartın) – Niye devam ediyor Sayın Başkan? Böyle usul mü olur?
BAŞKAN
– Sayın milletvekilleri, lütfen…
ABDÜLLATİF
ŞENER (Konya) – Evet…
YILMAZ
TUNÇ (Bartın) – Sayın Başkan, uyarmanız gerek! 
BAŞKAN
– Değerli milletvekilleri, lütfen izin verin, hatip konuşsun. 
Biraz
önce, grup başkan vekilinize altı dakika süre verdim.
YILMAZ
TUNÇ (Bartın) – Hatibi uyarın, hakaret etmeye hakkı yok!
BAŞKAN
– Bekleyin lütfen, biraz sabır… Biraz sabır lütfen…
Buyurun.
ABDÜLLATİF
ŞENER (Konya) – Bir kere, Sayın Vekilin bana istinaden söylediği cümlelerin
hiçbiri doğru değildir.
YILMAZ
TUNÇ (Bartın) – Seninkiler doğru mu?
ABDÜLLATİF
ŞENER (Konya) – Bütün cümleleri yanlış anlamış, yanlış kaydetmiş, düzenli takip
edememiş; kendi grubuna karşı, şahsını, kendisini ikna edebilmek için,
gösterebilmek için bir şeyler söyleme zaruretiyle, yalan yanlış bana isnat
ettiği cümlelerle cevap vermeye kalkmıştır. Bir kere…
KEMAL
ÇELİK (Antalya) – Onu yapan sensin! Kendi kendini yalanlıyorsun!
MÜCAHİT
DURMUŞOĞLU (Osmaniye) – Beş yıl Başbakan Yardımcılığı yaptın! Günahsa buna siz
de ortaksınız.
AKİF
ÇAĞATAY KILIÇ (İstanbul) – Allah kimseyi senin durumuna düşürmesin!
ABDÜLLATİF
ŞENER (Konya) – Değerli arkadaşlar, Sayın Erdoğan, Büyük Orta Doğu Projesi’nin
Eş Başkanı olduğunu kendisi söylemiştir. 
(Mikrofon
otomatik cihaz tarafından kapatıldı) 
MUSTAFA
LEVENT KARAHOCAGİL (Amasya) – Cumhuriyet Halk Partisine de vallahi yakışmıyor!
BAŞKAN
– Son kez bir dakika süre veriyorum Sayın Şener ve tamamlayın. Ben size 2’nci
kere bir dakika veriyorum, siz konuşmanızı yapın lütfen. 
ABDÜLLATİF
ŞENER (Konya) – Sesimiz duyulmuyor zaten. 
BAŞKAN
– Siz konuşmanızı yapın Sayın Şener. 
Buyurun.

ABDÜLLATİF
ŞENER (Konya) – Sayın Erdoğan ne yapmışsa, kendisine hangi unvanın verildiğini
söylemişse ben onları tekrar ettim. 
YILMAZ
TUNÇ (Bartın) – Parti kurmuştu, boyunun ölçüsünü almıştı. 
ABDÜLLATİF
ŞENER (Konya) – Söylediklerimin bir tanesine “Yanlıştır.” diyemezsiniz. (AK
PARTİ sıralarından “Hepsi yalan!” sesleri) 
SALİH
CORA (Trabzon) – Hepsi yanlış! 
MUHAMMED
FATİH TOPRAK (Adıyaman) – Hepsi yanlış, konuştuklarının hepsi yanlış! 
ABDÜLLATİF
ŞENER (Konya) – Kendisi 30’dan fazla, 2 kez de Meclis grubunda Büyük Orta Doğu
Projesi’nin Eş Başkanı olduğunu söylemiştir. 
ŞAHİN
TİN (Denizli) – Sen neredeydin o zaman? 
ABDÜLLATİF
ŞENER (Konya) – Şimdi istiyorsanız oylama yapalım, Sayın Başkan da izin versin;
YouTube’dan kendi ağzından konuşmasını kürsüden hepinize dinlettireyim. 
SALİH
CORA (Trabzon) – Şener, sen o zaman sen neydin, yardımcısı mıydın?
MÜCAHİT
DURMUŞOĞLU (Osmaniye) – Bu günahsa, yanlışsa siz de ortaktınız o zaman ona. Ne
oldu, o zaman söylemiyordunuz, karşı çıkmıyordunuz? 
ABDÜLLATİF
ŞENER (Konya) – Hayır, Sayın Erdoğan Büyük Orta Doğu Projesi’nin Eş Başkanıydı
ama benim, Büyük Orta Doğu Projesi’yle ilgili hiçbir unvanım yoktu. (CHP
sıralarından alkışlar) 
(Mikrofon
otomatik cihaz tarafından kapatıldı) 
KEMAL
ÇELİK (Antalya) – CHP’ye yaranamazsın! 
BAŞKAN
– Sayın Şener, lütfen artık bağlayın, bu son kez süre tanımamdır. 
Buyurun.

ABDÜLLATİF
ŞENER (Konya) – Sonra, bu Büyük Orta Doğu Projesi’nin Birleşmiş Milletler
bünyesinde düzenlenen bir sempozyumda kullanılan bir kavram olduğunu söylemesi
kadar komik bir şey yoktur. (CHP sıralarından alkışlar) 
AKİF
ÇAĞATAY KILIÇ (İstanbul) – Tabii, tabii! 
ABDÜLLATİF
ŞENER (Konya) – 2004 yılında Amerika Birleşik Devletleri’nin Sea Island
kasabasında G8 toplantısı yapıldı. Bu G8 toplantısının temel konusu Büyük Orta
Doğu Projesi’ydi. Dünyaya ilk kez bu toplantıda Büyük Orta Doğu Projesi’ni
açıkladılar ve… 
SALİH
CORA (Trabzon) – İlk kez mi duydunuz? 
ABDÜLLATİF
ŞENER (Konya) – …Sayın Cumhurbaşkanını da Büyük Orta Doğu Projesi’nin Demokrasi
Eş Başkanı olarak ilan ettiler. Bunu ben ilan etmedim. 
AKİF
ÇAĞATAY KILIÇ (İstanbul) – Sen anlamamışsın onu! 
MÜCAHİT
DURMUŞOĞLU (Osmaniye) – Sizin göreviniz neydi o zaman, sizin göreviniz neydi?
Niye itiraz etmediniz o zaman? Yazıklar olsun be, yazıklar olsun sana! 
ABDÜLLATİF
ŞENER (Konya) – İtiraz ettik, itiraz ettik. 2007 seçimlerinde ayrıldıysam bütün
bu süreçlerin sonunda ayrıldım. Benden daha güçlü itiraz eden olmadı. (CHP
sıralarından alkışlar) 
(Mikrofon
otomatik cihaz tarafından kapatıldı)
BAŞKAN
– Teşekkürler Sayın Şener. 
MÜCAHİT
DURMUŞOĞLU (Osmaniye) – O zaman neredeydin? Beş sene Başbakan Yardımcılığı
yapmadın mı? Niye itiraz etmedin o zaman? Yazıklar olsun sana! 
ŞAHİN
TİN (Denizli) – Hainlik yapıyorsun, hainlik! 
MÜCAHİT
DURMUŞOĞLU (Osmaniye) – Koltuğu kaybedince bugün burada geçmişi anlatıyorsun,
konuşuyorsun. 
ABDÜLLATİF
ŞENER (Konya) – Beş sene neredeydim söyleyeyim. 
BAŞKAN
– Artık ek süre vermeyeceğim, çok fazla ek süre verdim, tamamlayın lütfen. 
ABDÜLLATİF
ŞENER (Konya) – Beş sene neredeydim? Yola getirir miyim diye mücadele ettim.
(CHP sıralarından alkışlar) 
BAŞKAN
– Birleşime beş dakika ara veriyorum. 
Kapanma Saati: 21.12
ALTINCI OTURUM
Açılma Saati: 21.24
BAŞKAN: Başkan Vekili Mithat
SANCAR
KÂTİP ÜYELER: Şeyhmus DİNÇEL
(Mardin), Emine Sare AYDIN YILMAZ (İstanbul)
-----0-----
BAŞKAN
– Türkiye Büyük Millet Meclisinin 35’inci Birleşiminin Altıncı Oturumunu
açıyorum.
2019
Yılı Merkezi Yönetim Bütçe Kanun Teklifi ile 2017 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276) ile Plan ve
Bütçe Komisyonu Raporu (S. Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı (1/275), 2017
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan,
2017 Yılı Genel Uygunluk Bildiriminin Sunulduğuna Dair Sayıştay Başkanlığı
Tezkeresi (3/38); 6085 Sayılı Sayıştay Kanunu Uyarınca Hazırlanan 2017 Yılı Dış
Denetim Genel Değerlendirme Raporu, 2017 Yılı Faaliyet Genel Değerlendirme
Raporu ve 2017 Yılı Mali İstatistikleri Değerlendirme Raporunun Sunulduğuna
Dair Sayıştay Başkanlığı Tezkeresi (3/39); 6085 Sayılı Sayıştay Kanunu Uyarınca
Hazırlanan 2017 Yılı Kalkınma Ajansları Genel Denetim Raporunun Sunulduğuna
Dair Sayıştay Başkanlığı Tezkeresi (3/41); 5018 Sayılı Kamu Mali Yönetimi ve
Kontrol Kanunu ile 6085 Sayılı Sayıştay Kanunu Uyarınca Hazırlanan 183 Adedi
Merkezi Yönetim Kapsamındaki Kamu İdarelerine, 2 Adedi Sosyal Güvenlik
Kurumlarına ve 10 Adedi Diğer Kamu İdarelerine Ait Olmak Üzere Toplam 195 Adet
Sayıştay Denetim Raporunun Sunulduğuna Dair Sayıştay Başkanlığı Tezkeresi
(3/40) ile Plan ve Bütçe Komisyonu Raporu (S.Sayısı: 11) (Devam)
A) SANAYİ VE TEKNOLOJİ
BAKANLIĞI (Devam)
1) Sanayi ve Teknoloji
Bakanlığı 2019 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2017 Yılı Merkezî yönetim Kesin Hesabı
B) GAP BÖLGE KALKINMA İDARESİ BAŞKANLIĞI (Devam)
1) GAP Bölge Kalkınma İdaresi Başkanlığı 2019 Yılı Merkezî
Yönetim Bütçesi
2) GAP Bölge Kalkınma İdaresi Başkanlığı 2017 Yılı Merkezî
Yönetim Kesin Hesabı
C) DOĞU ANADOLU PROJESİ BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge Kalkınma İdaresi Başkanlığı
2019 Yılı Merkezî Yönetim Bütçesi
2) Doğu Anadolu Projesi Bölge Kalkınma İdaresi Başkanlığı
2017 Yılı Merkezî Yönetim Kesin Hesabı
Ç) KONYA OVASI PROJESİ BÖLGE KALKINMA İDARESİ BAŞKANLIĞI (Devam)
1) Konya Ovası Projesi Bölge Kalkınma İdaresi Başkanlığı
2019 Yılı Merkezî Yönetim Bütçesi
2) Konya Ovası Projesi Bölge Kalkınma İdaresi Başkanlığı
2017 Yılı Merkezî Yönetim Kesin Hesabı
D) DOĞU KARADENİZ PROJESİ BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi Bölge Kalkınma İdaresi Başkanlığı
2019 Yılı Merkezî Yönetim Bütçesi
2) Doğu Karadeniz Projesi Bölge Kalkınma İdaresi Başkanlığı
2017 Yılı Merkezî Yönetim Kesin Hesabı
E) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2019 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2017 Yılı Merkezî
Yönetim Kesin Hesabı
F) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2019 Yılı Merkezî Yönetim Bütçesi
2) Türk Standartları Enstitüsü
2017 Yılı Merkezî Yönetim Kesin Hesabı
G) TÜRK PATENT VE MARKA
KURUMU (Devam)
1) Türk Patent ve Marka Kurumu
2019 Yılı Merkezî Yönetim Bütçesi
2) Türk Patent ve Marka Kurumu
2017 Yılı Merkezî Yönetim Kesin Hesabı
Ğ) TÜRKİYE BİLİMSEL VE
TEKNOLOJİK ARAŞTIRMA KURUMU (Devam)
1) Türkiye Bilimsel ve
Teknolojik Araştırma Kurumu 2019 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2017 Yılı Merkezî Yönetim Kesin Hesabı
H) TÜRKİYE BİLİMLER
AKADEMİSİ (Devam)
1) Türkiye Bilimler Akademisi
2019 Yılı Merkezî Yönetim Bütçesi
2) Türkiye Bilimler Akademisi
2017 Yılı Merkezî Yönetim Kesin Hesabı
I) MİLLÎ SAVUNMA BAKANLIĞI (Devam)
1) Millî Savunma Bakanlığı 2019 Yılı Merkezî Yönetim Bütçesi
2) Millî Savunma Bakanlığı 2017 Yılı Merkezî Yönetim Kesin
Hesabı
İ) DIŞİŞLERİ BAKANLIĞI
(Devam)
1) Dışişleri Bakanlığı 2019 Yılı Merkezî Yönetim Bütçesi
2) Dışişleri Bakanlığı 2017 Yılı Merkezî Yönetim Kesin
Hesabı
J) AVRUPA BİRLİĞİ BAŞKANLIĞI (Devam)
1) Avrupa Birliği Başkanlığı 2019 Yılı
Merkezî Yönetim Bütçesi
2) Avrupa Birliği Bakanlığı
2017 Yılı Merkezî Yönetim Kesin Hesabı
K) TÜRK AKREDİTASYON KURUMU (Devam)
1) Türk Akreditasyon Kurumu
2019 Yılı Merkezî Yönetim Bütçesi
2) Türk Akreditasyon Kurumu
2017 Yılı Merkezî Yönetim Kesin Hesabı
BAŞKAN
– Komisyon yerinde.
Milliyetçi
Hareket Partisi Grubu adına yapılacak konuşmalara sıra gelmişti. 
Şimdi
ilk söz İstanbul Milletvekili İzzet Ulvi Yönter’e aittir. 
Buyurun
Sayın Yönter. (MHP sıralarından alkışlar)
Süreniz
yirmi dakikadır.
MHP
GRUBU ADINA İZZET ULVİ YÖNTER (İstanbul) – Sayın Başkan, değerli
milletvekilleri; muhterem heyetinizi saygılarımla selamlıyorum.
Şu
anda ekranları başında bizleri izleyen milletimizin her güzel insanına en iyi
dileklerimizi sunuyorum. 
2019
Yılı Merkezi Yönetim Bütçe Kanun Teklifi ile 2017 Yılı Merkezi Yönetim Kesin
Hesap Kanunu Tasarısı’nın görüşmelerini 10 Aralık 2018 tarihinden beri
yapıyoruz. Bugün, bütçe sürecinin 8’inci günündeyiz ve 7’nci turunu
gerçekleştiriyoruz. Bu kapsamda, Sanayi ve Teknoloji Bakanlığıyla birlikte, Türkiye
Bilimsel ve Teknolojik Araştırma Kurumu, Türkiye Bilimler Akademisi, KOSGEB,
Türk Standartları Enstitüsü, Türk Patent ve Marka Kurumunun bütçeleri üzerine
parti grubum adına değerlendirmelerde bulunacağım. 
Konuşmamın
bu aşamasında, millî iftiharımız olan ve ismini hem tarihe hem millî vicdana
altın harflerle yazdıran Profesör Doktor Aziz Sancar Hocamızın kendi kaleminden
hayatı ve bilimi anlatan eserinin bizzat TÜBİTAK tarafından basılmasını da
yerinde bulduğumuzu ifade etmek istiyorum.
Bunun
yanı sıra, Türkiye Uzay Ajansı da kuruldu. 13 Aralık 2018 tarihli Resmî
Gazete’de bu kuruluşun görev ve yetkilerine ilişkin ilke ve esasları konu
edinen Cumhurbaşkanlığı Kararnamesi de yayımlanmış oldu. Türkiye'nin gözünü
uzaya çevirmesi, millî hak ve menfaatlerini uzayda da korumak için inisiyatif
alması, devreye girmesi, harekete geçmesi anlamlıdır, yerindedir, takdire
şayandır. 
İnsanlığın
ufuk çizgisi nereyi gösteriyorsa ülkemizin orada olması, orayı kavraması
elbette gereklidir, stratejik bakışın aynı zamanda gereğidir. Türkiye dar bir
alana -takdir edersiniz ki- sıkışamaz, beyhude işlerle artık oyalanamayız.
Büyük düşünceler, yüksek fikirler, millî atılımlar, akıl ve duygunun
terkibinden ilhamını alan kararlı adımlar mutlaka önümüze gerilen sis perdesini
yırtıp atacaktır. Engelleri aşmak için başka bir seçeneğimiz yok. Daha iyi bir
dünya, daha iyi bir gelecek, daha huzurlu bir toplum, daha güçlü ve sözü
dinlenir bir Türkiye için hedeflerimiz olmalıdır, yapacaklarımız ise pek
çoktur. Dik baş, tok karın, mutlu yarın için, sorumlu, duyarlı, hazırlıklı
olmanın yanı sıra çok çalışmak zorundayız.
Diyor
ya Hazreti Mevlâna “Kalp denizdir, dil ise kıyı. Denizde ne varsa kıyıya
vuracak olan da odur.” Bizim dilimizden dökülenler, dökülecek olanlar, elbette
kalbimizden gelen, aklımızdan geçenlerdir. Milliyetçi Hareket Partisi ya olduğu
gibi görünmeyi ya da göründüğü gibi olmayı şiar edinmiş, Türk İslam Ülküsü’nün
iftiharı, Türk milletinin yegâne ümididir.
Bu
vesileyle herkesin ayrılıktan bahsettiği bir dönemde “vuslat” diyen ölümünü
“düğün gecesi” olarak tanımlayan Hazreti Mevlâna’nın Şebiarus’unun 745’inci yıl
dönümünde kendisini, aziz hatırasını saygı ve rahmetle yâd ediyorum. 
Sayın
Başkan, değerli milletvekilleri; içinden geçtiğimiz, belki de içinde
kontrolsüzce sürüklendiğimiz bugünkü zaman diliminde insanlık, siber fiziksel
sistemlerin hâkim olduğu 4’üncü endüstri dönemini yaşamaktadır; en azından
söylenen, iddia edilen kavramsal çerçeve ve retorik budur. Buna karşılık
teknolojik sıçramalar, maalesef ahlaki ve sosyal gelişmelerin çok ama çok
ilerisindedir. Bundan mülhem köklü problem ve anormallikler, beşeriyetin
varlığını içten içe kemirirken irade ve inanç ölçülerini de tehlikeli bir
şekilde yıpratmaktadır.
İnsanlık,
avcı, toplayıcı, tarım, endüstri ve bilgi toplumlarından geçerek 5’inci toplum
aşamasına, bir diğer ifadeyle süper akıllı toplum safhasına geçmiş durumdadır;
genel kabul gören eğilim en azından şimdilik budur. Ne var ki süper akıllı
toplum aşamasına geçilse de muhatap kalınan vahim problemlerde herhangi bir azalma
olmamıştır, bilakis bu problemler daha da artmış, daha da yaygınlaşmıştır. Bir
yanda 4’üncü endüstri döneminin entelektüel pazarlaması yapılırken diğer yanda
ilkel dönemleri bile mumla aratacak sorun ve felaketlerin varlığı da hepimizin
malumudur; aslında, bu, tam bir çelişki, tam bir trajedidir. 
Teknolojideki
gelişmelerin sosyal ve ahlaki değerleri gölgede bırakması, aşılması gereken,
üstesinden gelinmesi gereken bir handikaptır. Teknoloji insan içindir; elbette
sosyal dokuya muvafık, ahlaki ölçülerle de mutabık olmak durumundadır. 
Şüphesiz,
bilgi ekonomisi, bilgi toplumu, sanayi ötesi toplum aşamalarına ulaşabilmek
teknolojik etap ve süreçlerle bire bir ve doğrudan ilişkilidir. Teknolojik
yenilik ve gelişmelerden mahrum toplumların hem ekonomik hem de siyasal ve
sosyal meseleleri, gittikçe günbegün derinleşmekte ve ağırlaşmaktadır. Ancak
sosyal gerçeklerle, tarihî emanetlerle ve millî müktesebatla bağdaşmayan
teknolojik yeniliklerin altından kalkılması çok zaman alacak, üstesinden
gelinmesi çok zahmetli olacak ciddi sorunlara davetiye çıkarmaktadır. Esasen,
Tanzimat’tan beri yaşadığımız buhran dönemleri dikkate alındığında, bu
teknolojideki açmazların her birinin ortaya çıkarmış olduğu sonucu da görmemiz
mümkün olacaktır. 
Türkiye
az ya da çok, yeterli ya da yetersiz, eksik ya da fazla bir teknolojik dönüşüm
yaşamaktadır ancak hâlen millî yenilik sisteminde ciddi açmazlarımız vardır,
katma değeri yüksek ürün üretiminde çözülmesi gereken zaaflarımız vardır, ileri
teknoloji içeren ürün ihracatımız zayıftır. Yeni fikirlere açık olmak, AR-GE
yatırımlarını desteklemek, bilgi ekonomisiyle ilgili talep ve ihtiyaçları
kavrayıp sırasıyla ve anında cevaplar vermek acildir, akut bir ihtiyaçtır.
Türkiye, katma değeri yüksek yeni ürün ve teknoloji geliştirme konusunda vakit
kaybedecek bir durumda değildir. Ülkemizde 2003 yılında yüzde 6,5 olan ileri
teknoloji ürünlerinin ihracat içindeki payı 2017 yılında yüzde 3,6’ya, bu yılın
ocak-ekim döneminde de yüzde 3,3’e gerilemiştir. 
Dünyada
sanayi ihracatındaki ileri teknoloji ürünlerinin payı ortalama yüzde 24,
ortanın üstü teknoloji ürünlerinin payı da yüzde 36 civarındadır. Buradan
anlaşılacağı üzere, ülke olarak bu çerçevede yapacağımız daha çok şey,
alacağımız daha çok mesafe vardır. Bu yılın üçüncü çeyreğinde gayrisafi yurt
içi hasılamız bir önceki yılın aynı dönemine göre yüzde 1,6 yükseldi. Maruz
kaldığımız ekonomik operasyonlar dikkate alındığında temmuz, ağustos, eylül
aylarını kapsayan üçüncü çeyrekte âdeta düşmanca yapılan ekonomik saldırıları
hesaba kattığınızda yüzde 1,6’lık büyümeyi küçük görmek, ihmal etmek, yok
saymak gerçekten de doğru değildir, doğru olmayacaktır. 
Türkiye
ekonomisi hamdolsun, kuşatmayı yarmıştır. Milliyetçi Hareket Partisi sorumlu ve
millî muhalefeti gereğince o meşum aylarda gereğini yapmış, milletinin,
ülkesinin ve devletinin yanında sapasağlam duruş göstermiştir. (MHP
sıralarından alkışlar)
Kur
şokları Allah’a şükür atlatıldı, atlatılıyor; döviz yangını söndü, sönüyor;
toparlanma dönemine geçildi, geçiliyor. Bu hepimiz için geçerli, aynı
gemideyiz, aynı siperdeyiz. Başka bir Türkiye yok, başka bir Türk milleti yok. 
İhracatın
bir önceki yılın aynı dönemine göre artış oranı, bu üçüncü çeyrekte yüzde 13,6.
Niye bunu söyledim? Çünkü büyümeye en fazla katkı veren ihracat oldu. Ekonomik
büyümeye sanayinin etkisi ise yüzde 0,3 düzeyinde kaldı. Ayrıca, 2018 yılı
eylül ayında sanayi üretimi yüzde 2,7 azaldı. İmalat sanayisinde büyüme ise
yüzde 0,6 olarak gerçekleşti. Elbette bu, düşüktür, yetersizdir; üzerinde
durulmalıdır. İmalat sanayisinin gayrisafi yurt içi hasıladaki payı 2002
yılında yüzde 19,2 iken bu oran yüzde 15’lere kadar gerilemiştir. Son
yıllardaki kısmi artışla yüzde 17,6’ya ulaşsa da bize göre bu yeterli değildir.
Karşımızdaki tablo, sanayimiz için, ekonomimiz için, ülkemiz için çok da
parlak, umut verici değildir. 
İthalatın
büyük bölümü temel ve ara mallarda yapılmaktadır. Bu malların üretildiği
sektörlerde büyük ölçekli yatırımlara ihtiyaç vardır. Türkiye, el birliğiyle,
güç birliğiyle, dayanışma ve yardımlaşmayla, millî bir seferberlik hâlinde
ekonomideki sorunları, biriken meseleleri ve üzerimize gelen ekonomik
tetikçilerin oyunlarını ve saldırılarını püskürtecek, bertaraf edecek güçtedir.

Değerli
arkadaşlarım, sürem azalıyor, aslında, temas etmek istediğim önemli bir husus
var. Bugün, sanayileşmiş ülkelerin her birine baktığımızda ortak bir
özelliklerini görürüz. Sanayileşmiş ülkelerin temel ortak özelliği, sorun çözme
kültürlerinin genişliği, derinliği ve büyüklüğüdür. Sanayileşmiş ülkeler -sözde
gelişmiş ülkeler bize göre- karşılarındaki veya toplumlarını ve ülkelerini
meşgul eden her kronik meseleyi mutlaka uzlaşmayla çözmesini bilmişlerdir. Ben
merak ediyorum, biz neden sorunlarımızı kalıcı ve köklü bir şekilde
çözemiyoruz? Çünkü sanayileşme sürecinde geride kaldık, arzulanan, hedeflenen
noktada değiliz. Bu nedenle, sorun çözme kültürünü bir türlü yerleştiremedik,
kurumsallaştıramadık.
Şimdi,
değerli arkadaşlarım, Sanayi ve Teknoloji Bakanlığının bütçesini konuşurken
sanayileşmemenin, sanayileşememenin getirmiş olduğu sorun çözme kültüründeki
eksikliklerden bahsedip mesela, Üsküdar Yavuztürk Mahallesi’nde var olan bir
sorundan bahsetmek istiyorum. Burada çok sayıda İstanbul milletvekilimiz var.
Yavuztürk Mahallesi’nde imar sorunumuz var, yıllardır konuşuluyor ama Yavuztürk
Mahallesi’ndeki bu imar sorununu bir türlü çözemiyoruz. Yavuztürk Mahallesi’nde
ve Yavuztürk’ün yanında, Üsküdar’ın 15 mahallesinde imar sorunu artarak devam
ediyor. İnsanlarımız, vatandaşlarımız huzursuz, memnuniyetsiz. “Boğaziçi
Kanunu’nun etkilenme bölgesi” diye tanımlanan kısmına giren Yavuztürk
Mahallesi’nde, deyim yerindeyse çivi çakılamıyor. Yavuztürk Mahallesi uzanacak
bir el bekliyor. Bu konuyla ilgili kanun teklifimizi verdik, Gazi Meclisten
istirhamımız, Üsküdar Yavuztürk Mahallesi ve Yavuztürk Mahallesi’nin yanı sıra
Boğaziçi Kanunu’ndan ve nazım planından etkilenen –üstelik olumsuz etkilenen-
diğer mahallelerin sorunlarının çözülmesi. 
Bir
diğer sorun, İstanbul Sancaktepe Fatih Mahallesi. Fatih Mahallesi Muhtarı
değerli kardeşimiz, arkadaşımız bize mesaj gönderdi, Sadık Belkıs. Sadık Bey,
Sancaktepe Fatih Mahallesi’ndeki “Çalılık mevkisi” olarak anılan bölgede
ortalama 157 dönümlük alan üzerine yapılan konutların sahiplerinin bir
bölümünün çok ciddi sorunlar yaşadığını bizimle paylaştı. Bunu da istirham
ederim sayın bakanlarımızdan, notlarının arasına alırlarsa bizi çok mutlu
edecektir çünkü İstanbul Sancaktepe çok önemli bir ilçemiz. Burada 19
mahallemiz var. 19 mahallemizin 19’unun da ayrı ayrı sorunları var. İmar
barışıyla bir nebze rahatlayacaklarını umduk fakat ne gezer, hâlen sorunlar
-kimi zaman da belediye eliyle- artarak devam ediyor. Biz, İstanbul Sancaktepe
ilçesi Fatih Mahallesi, Veysel Karani Mahallesi ve diğer mahallerimizin
problemlerinin çözülmesini istiyoruz, mağduriyetlerinin giderilmesini
istiyoruz. Üsküdar Yavuztürk başta olmak üzere, Çengelköy, Küçüksu, Kuleli,
Kandilli, Bahçelievler, Mehmet Akif Ersoy gibi mahallerimizin sorunlarının
çözümünü arzuluyoruz değerli arkadaşlarım.
Sanayileşememenin
getirmiş olduğu külfetlerden bahsederken altını çizerek sorun çözme kültürünün
yerleşmemesinden bahsettik. Sorun çözemiyoruz. İşte imar sorunlarından
bahsettik ve bunları ifade ettik.
Değerli
arkadaşlarım, dün sağ olsun, Ordu Milletvekilimiz Sayın Cemal Enginyurt,
Gaziantep Milletvekilimiz Sayın Sermet Atay, bu kürsüden, gerekse de
yerlerinden dün İçişleri Bakanlığının bütçesi görüşülürken Sayın Bakana uzman
jandarmalarla ilgili, uzman çavuşlarla ilgili düşüncelerimizi, beklentilerimizi
iletti. Değil mi? Evet, sağ olsun, Sayın İçişleri Bakanımız uzman
jandarmalarımızın sorunlarının çözülmesiyle ilgili söz vermiş, ben izleyemedim,
sayın milletvekilimizden duydum, sonra hitamında konuşmaları aldım. Şimdi bugün
de Millî Savunma Bakanımıza -keşke burada olsaydı, kendisine direkt söyleme
şansımız olurdu fakat Bakan Yardımcımız burada, mutlaka kendisiyle de paylaşır-
uzman çavuşlarımızın kadro sorunuyla ilgili talebimizi ilettik, defalarca bu
konuyu konuştuk. Sayın milletvekilimiz orada, Sayın Millî Savunma Bakanı uzman
çavuşlara kadro verilmesi hususunda bize söz verdi. (MHP sıralarından alkışlar)
Uzman jandarmalarımızın 3600 ek gösterge talebi -uzman çavuşlar için de geçerli
bu- ikincisi okullarında geçen bir yıllık sürenin fiilî hizmetten sayılması,
üçüncüsü bir üst rütbeye terfi edebilmek için gerekli yaşın 45’e çıkartılması
hususunda Sayın İçişleri Bakanı da söz verdi mi? Verdi. İstirham ederim, uzman
çavuşlarımıza, uzman jandarmalarımıza bir an önce gereğini yaparak bu
kardeşlerimizin, bu kahramanlarımızın ihtiyaçlarını, taleplerini, arzularını, isteklerini
Gazi Meclis olarak karşılayalım, artık kronik sorunları çözme becerisi
gösterelim. Biz yine de sanayileşme alanında önemli adımlar, önemli mesafeler
aldığımızı ve attığımızı düşünüyoruz. Bunu gösterebilmek için sorun çözme
kültürümüzün ne kadar aktif, dinamik olduğunu da ispatlamalıyız. Kaldı ki uzman
çavuşlara, uzman jandarmalara ne yapsak azdır, ne versek eksiktir. (MHP
sıralarından alkışlar) Ve onlar millî bekanın korkusuz bekçileridir. Onlar
Türkiye’nin gözünü daldan budaktan esirgemeyen kahramanlarıdır. Biz uzman
çavuşlarımıza, 3269 sayılı Kanun’dan kaynaklanan sorunlarının giderilmesi
hususunda elimizi uzatırsak herhâlde -Sayın Bakanım, öyle değil mi- çok bir şey
yapmış olmayacağız, bilakis haklarını vermiş olacağız onlara. Uzman çavuşlarımızın
beklentileri de bu yönde değerli arkadaşlarım.
Ve
burada ben Millî Savunma Bakanımızın -altını çiziyorum- İçişleri Bakanımızın
vermiş olduğu sözleri siyasi haysiyet meselesi olarak görüyorum ve itibar
ettiğimizi sizinle paylaşıyorum. İnanıyorum ki Fırat’ın doğusuna yıldırım gibi
girecek olan Türk milletinin, Türk ordusunun en büyük güvenceleri olan uzman
çavuşlarımız, uzman jandarmalarımız da sevinecek, buradan çıkacak umutlu ve
güzel haberlerle görevlerini daha başarıyla sürdüreceklerdir.
Ben
bu vesileyle sözlerime son verirken 2019 Yılı Merkezi Yönetim Bütçe Kanun
Teklifi’nin hayırlı olmasını diliyor; kabul edeceğimiz, Türkiye Büyük Millet
Meclisinde kabul edilecek bütçenin ülkemize, milletimize, devletimize hayırlar
getirmesini Cenab-ı Allah’tan niyaz ediyorum. 
Muhterem
heyetinizi saygılarımla selamlıyorum. 
Teşekkür
ediyorum. (MHP ve AK PARTİ sıralarından alkışlar) 
BAŞKAN
– Teşekkürler Sayın Yönter.
Söz
sırası Şanlıurfa Milletvekili İbrahim Özyavuz’a aittir. 
Buyurun
Sayın Özyavuz. (MHP sıralarından alkışlar)
Süreniz
on dakikadır.
MHP
GRUBU ADINA İBRAHİM ÖZYAVUZ (Şanlıurfa) – Sayın Başkan, çok değerli
milletvekilleri; Türkiye Büyük Millet Meclisinde görüşülmekte olan 2019 Yılı
Merkezi Yönetim Bütçe Kanun Teklifi kapsamında GAP Bölge Kalkınma İdaresi Başkanlığı
bütçesi üzerine Milliyetçi Hareket Partisi Grubu adına söz almış bulunmaktayım.
Gazi Meclisi, Şanlıurfalı hemşehrilerimi ve büyük Türk milletini saygı, hoşgörü
ve muhabbetle selamlıyorum.
Sayın
Başkan, kıymetli milletvekilleri; Güneydoğu Anadolu Projesi kapsamına giren
yörelerin süratle kalkındırılması, yatırımların gerçekleştirilmesi için plan,
altyapı, ruhsat, konut, sanayi, maden, tarım, enerji, ulaştırma ve diğer
hizmetleri yapmak veya yaptırmak, yöre halkının eğitim düzeyini yükseltmek için
gerekli tedbirleri almak veya aldırmak, kurum ve kuruluşlar arasındaki
koordinasyonu sağlamak üzere GAP İdaresi Başkanlığı kurulmuştur. “Petrol
tükenir, buğday tükenmez.” felsefesiyle hayata geçen Güneydoğu Anadolu Projesi
(GAP) cumhuriyet tarihimizin en kapsamlı ve en maliyetli projesi olup bugüne
kadar hazırlanan bölgesel kalkınma plan ve programları arasında en etkin olarak
uygulananıdır. GAP, entegre bölgesel kalkınma yaklaşımı ve sürdürülebilir
insani gelişme felsefesiyle uluslararası literatüre geçen ve marka değeri olan
büyük bir projedir. GAP’ın temel hedefleri, Güneydoğu Anadolu Bölgesi’nin sahip
olduğu kaynakları değerlendirmek, yöre halkının gelir düzeyini ve yaşam
kalitesini yükseltmek, bu bölgeyle diğer bölgeler arasındaki gelişmişlik
farkını gidermek, kırsal alandaki verimliliği ve istihdam olanaklarını
artırarak ulusal düzeyde ekonomik gelişme ve sosyal istikrar hedeflerine
katkıda bulunmaktır. 
İstihdamda
hedef 3 milyon 800 bin kişidir. Enerji üretimine yönelik 22 baraj, 19
hidroelektrik santraliyle 1,8 milyon hektar alanda sulama yatırımlarının yapımı
da planlanmıştır. Projenin enerji santrallerinin toplam kurulu gücü 7.476
megavat olup yılda 26 milyar kilovatsaat enerji üretimi öngörülmüştür. 
Seçim
bölgem olan Şanlıurfa’nın yerleşim alanının bir kısmını da kapsayan Harran
Ovası doğu-batı yönünde yaklaşık 30 kilometre, kuzey-güney yönünde ise 50
kilometre uzunluğa sahiptir. Bu ovada yüzey suyu sulamasından önce sadece
sondaj kuyularından elde edilen yer altı suyuyla tarım yapılabilmekteydi. Atatürk
Barajı’nın suyu Şanlıurfa tünelleri vasıtasıyla ilk defa Nisan 1995 tarihinde
Harran Ovası’na akıtılmış ve ilk etapta yaklaşık 30 bin hektar arazi
sulanmıştır. Sulama projeleri tamamlandıkça yüzey suyuyla sulanan arazi miktarı
da artmış ve günümüzde yaklaşık olarak 150 bin hektara yani 1,5 milyon dönüme
ulaşmıştır. Harran Ovası’nın büyük bir kısmının 1995 yılından itibaren GAP
kapsamında sulanmaya başlanması tarımsal ürün deseninde, çeşitliliğinde verim
ve gelir artışına sebep olmuştur. Bunun için, devletimize, bu projede emeği
geçen hükûmetlerimize ve yöneticilerine başta Harran Ovası halkı, Akçakale
halkı ve Türkmen şehri Şanlıurfa’m adına huzurunuzda teşekkür etmek istiyorum.
Sayın
Başkan, değerli milletvekilleri; Şanlıurfa’mızın birçok alanda sorunları mevcut
olup birkaçını çözüm önerileriyle gündeme getirmek istiyorum. Bunların en
önemlilerinden biri de çok yüksek istihdamı olan mevsimlik tarım işçileridir.
Seçim bölgem, peygamberler şehri Şanlıurfa gerek coğrafi konumu gerekse ülke
ekonomisindeki yeri ve potansiyeli sebebiyle eğitim, kültür ve iş alanlarında
diğer illere göre bir ölçek de olsa geridedir. Bu sebeple iş sıkıntıları
yaşanmakta, devlet kurumlarında siyasi erkin baskısıyla vatandaşa gidecek olan
iş olanakları da sınırlandırılmaktadır. Bu nedenle, peygamberler şehri
Şanlıurfa’mda “mevsimlik işçi” sıfatıyla yüzü güneş yanığı, elleri nasırlı,
gönlü ezelden yanık kardeşlerimiz yurdumuzun çeşitli yerlerine işçi olarak
gitmeye mecbur bırakılmaktadırlar. Tabiri caizse, işçi kardeşlerim, gittikleri
bölgeleri yurt yapmakta, evleri gibi görüp namus ve şerefleriyle ekmeklerini
taştan çıkarmaktadırlar. 
Ülkemizde
sayıları net olarak bilinmese de yaklaşık olarak 740 bin civarında geçici tarım
işçisi bulunmaktadır. Bu sayının yaklaşık 130 bini çocuk işçilerden
oluşmaktadır. Bu rakamlar bize mevsimlik işçilerin iş zamanında aile
bireyleriyle birlikte yurdumuzun çeşitli bölgelerine göç ettiklerini
göstermektedir. Gittikleri bölgelerde mevsim şartlarına göre sosyal yönden
yaşamlarını devam ettirmek için geçici barınma ihtiyaçları, yaşam alanları,
sosyal donatı ve haklar, sağlık, güvenlik, dinî ihtiyaçları gibi olmazsa olmaz
hayatı idame için gerekli şartların devlet eliyle sağlanması şarttır. Bu konuda
hâlihazırda yetkilendirilmiş kurum valilikler olsa da bu sürecin yürütülmesi
için Tarım Bakanlığı, Millî Eğitim Bakanlığı, tarım işverenleri ve geçici yapı
yönetim şirketleri gibi yan kurum ve kuruluşlar valiliklerle eş güdümlü
çalışarak “mevsimlik işçi” olarak tabir ettiğimiz kardeşlerimize devlet eliyle
sahip çıkmalıdır.
Sayın
Başkan, değerli milletvekilleri; genel olarak düşünüldüğünde işçi-işveren
ilişkisi olarak değerlendirecek basit bir konu olarak görülebilir fakat
ülkemizde evlerinden ve yurtlarından uzakta, iyileştirilememiş, hâliyle yaşam
kalitesi standartların altında 1 milyona yakın mevsimlik işçi vardır ve
bunların sorunlarının çözülmesi gereklidir. Bu yapı kontrol edilmezse ekonomi
adına kaybolan iş gücü ve kazanç demektir. Çalıştıkları alanlarda eğitim
almaları ve iş kalitesinin artması planlanmazsa verimi düşen tarım ülke
ekonomisine çok büyük bir zarar demektir. Aileleriyle mevsimsel işçi olarak
çalışmak zorunda kalan geleceğimizin teminatı çocuklarımız eğitimlerinden geri
kalmakta, bu durum hem bu çocuklarımıza hem de geleceğimize büyük bir kötülüktür.

Yine,
kontrolsüz ve sağlıksız yaşam alanları, mevsimlik işçilerimizin iş gücü
sebebiyle oluşabilecek hastalıklara ve bulaşıcı hastalıklara yol açacak, bu
durum yaşamlarını riske atacaktır. Bu bağlamda kontrolsüz olarak faaliyet yapan
iş gücü çalışanları, devletin destek ve himayesini çalıştıkları bölgelerde
başta barınma, elektrik, su ve kişisel ihtiyaçlarını karşılayabilecekleri
donatıları olarak görmezlerse devletimizle olan gönül bağları zarar görebilir.
Ülkemizin siyasi alanının karmakarışık olduğunu düşündüğümüzde de bu işçi
kardeşlerimizin sorunlarının bir an önce çözüme kavuşturulması gereklidir.
Özünde mevsimlik işçi olarak tanımlanan bu kardeşlerimiz devletine ve milletine
bağlı, emeği için mücadele eden, farklı unsurlardan uzak kıymetli vatandaşlarımızdır,
sayıları itibarıyla büyük bir ekonomik hareket, yurt içi göç hareketi ve
sermaye yapısıdır. Afrika’dan Orta Doğu ülkelerine, Balkanlardan Kafkaslara
yardım ve şefkat elini uzatan Türkiye Cumhuriyeti devleti, kendi öz vatanında
gariplik çeken mevsimlik işçi kardeşlerimize de yukarıda saydığım önemli
hususlardaki düzenlemeleri yaparak sahip çıkacak güç ve kudrete sahiptir. 
Sayın
Başkan, kıymetli milletvekilleri; Şanlıurfa’da yaşanan elektrik kesintileri her
kesimden vatandaşımıza sıkıntı yaşatmaktadır. Enerji dağıtım kurumları
özelleştirilip devlet uhdesinden ayrıldıktan sonra ihaleyi alan şirketlerin
tutumu vatandaşlarımızı devlete karşı kışkırtmakta ve düşman hâline
getirmektedir. Dicle Elektrik Şirketi “10/12/2018 tarihine kadar elektrik borcunu
ödeyen çiftçiler yüzde 65 devlet desteğinden yararlanır, yatırmayanlar ise
yüzde 55 destekten yararlanır.” diye duyuru yapmış. “Yasal tefeci” olarak
nitelendirilen bankalar bile, son dönemdeki yağışlardan kaynaklı pamuk ve mısır
hasadının yapılamamasından dolayı çiftçinin borçlarında faizsiz vade tanırken
çiftçinin bu perişan gününde boğazını sıkan, perişan eden bu şirkete birileri
“Dur” demelidir. En erken 28/02/2019 tarihine kadar çiftçiye süre tanınmalı ve
bu şirkete “Dur” demek için de Enerji Bakanlığı ve dolayısıyla Hükûmete de
çağrı yapmak istiyorum: Bu şirkete “Dur” demek için ne bekliyorsunuz?
Çiftçimizi TEDAŞ’ın elinden hep birlikte kurtaralım. Bu bağlamda, Enerji
Bakanlığının bu şirketleri uyarması ve insanlarımızın bu konudaki mağduriyetlerini
önlemesi gerekmektedir. Vatandaşlarımızın yararına olacaksa enerji özelleştirme
ihale sözleşmelerinin yeniden gözden geçirilip ve gerekiyorsa feshi konusunda
incelenmesini talep ediyor ve öneriyorum. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Özyavuz.
Buyurun.

İBRAHİM
ÖZYAVUZ (Devamla) – Şanlıurfa’mızın altyapı sorunları hâlen mevcut, devam
ediyor. Belediyelerin bu konuda daha akılcı ve adil davranması sonucu çözülecek
sorunlardır. Belediyeler, partili, partisiz, şehirlerimizde ve kırsal
mahallelerimizde, yaşayan insanlarımızın günlük hayatlarını fark gözetmeden
kolaylaştırmalıdır. Yıllardan beri her türlü vaatlere rağmen Akçakale-Harran,
Ceylânpınar-Pekmezli-Akçakale, Harran-Şuayip Şehri-Halfeti, Halfeti-Birecik,
Viranşehir-Ceylânpınar yolları ve kavşakları hâlen yapılamamıştır. Bu
sorunların en kısa zamanda çözülmesi gereklidir; bu konuda Şanlıurfa Belediyesi
ile Karayolları Bölge Müdürlüğü arasında bir koordinasyon kurulmalıdır. 
Sulama
birlikleri kapatılıp DSİ Bölge Müdürlüğüne devredildi fakat birliklerde çalışan
personel hâlen bir statüye kavuşturulamadı. Bu kardeşlerimizin sorunlarının bir
an önce çözülmesi ve yetkililerin devreye girmesi gereklidir.
Değerli
arkadaşlar, Tarım Komisyonundaki Milliyetçi Hareket Partili arkadaşlarımızın
bütün direnmelerine rağmen, Cumhurbaşkanını yanlış bilgilendirdiniz ve
birlikleri kapattınız. “Çiftçi yararına kapatıldı.” dediniz ama önceden dönüme
40 kuruş ödeyen çiftçi bu yıl 85 kuruş ödemektedir. 
(Mikrofon
otomatik cihaz tarafından kapatıldı) 
BAŞKAN
– Bağlayın lütfen Sayın Özyavuz.
İBRAHİM
ÖZYAVUZ (Devamla) – Bir yılda ne değişti de yüzde 100’ün üzerinde fark aldınız?
Sulama birliklerini kapatmak bana göre bir hataydı. Denetleyemediğimiz her
kurumu kapatmaya kalkarsak Türkiye’de kurum kalmaz.
Kamu
kurum ve kuruluşlarındaki personel açığını gidermek için başlattığınız TYP
projesi kapsamındaki işçilerimiz de sizlerden düzenlemeler beklemektedir.
Sayın
Başkan, değerli milletvekilleri; bu ülke bizim, bu vatan topraklarında yaşayan
insanların tümü bizim ve her türlü hizmeti hak ettiklerine inanıyorum. Bu
vesileyle, bütçemizin ülkemize, milletimize hayırlı olmasını diler, Gazi
Meclisi ve büyük Türk milletini saygı ve sevgilerimle selamlarım. (MHP
sıralarından alkışlar)
BAŞKAN
– Teşekkürler Sayın Özyavuz.
Söz
sırası, Bursa Milletvekili Mustafa Hidayet Vahapoğlu’ndadır.
Buyurun
Sayın Vahapoğlu. (MHP sıralarından alkışlar)
Süreniz
on dakikadır. 
MHP
GRUBU ADINA MUSTAFA HİDAYET VAHAPOĞLU (Bursa) – Sayın Başkan, değerli
milletvekilleri; Milliyetçi Hareket Partisi Grubu adına 2019 mali yılı Millî
Savunma Bakanlığı bütçesi üzerine söz almış bulunuyorum. Bu vesileyle, başta
cumhuriyetimizin kurucusu Mustafa Kemal Atatürk ve silah arkadaşları olmak
üzere şehitlerimizi, ebediyete irtihal eden gazilerimizi rahmet, minnet ve
şükranla anıyor, hâlen Suriye’de ve terörle mücadelede görevli kahraman asker
ve polisimizi, güvenlik korucularımızı, hayatta olan tüm gazilerimizi, vazife
malullerini ve Gazi Meclisimizi saygıyla selamlıyorum.
Asya’nın,
Rusya’nın, Kafkasların, Balkanların, Avrupa’nın, Orta Doğu’nun, Kuzey
Afrika’nın, Arap Yarımadası’nın tarihinden Türk’ü çıkardığınızda tarih
yazamazsınız. Yazacağınız tarihte Türk olmadığı müddetçe haktan, hukuktan,
adaletten, hoşgörüden, kul hakkına riayetten bahsedemezsiniz. Bu şanlı tarihin
önemli kısmı Türk askeri tarafından yazılmış ve destanlaştırılmıştır. Anadolu,
zayıfların, başkalarının eteklerinin altına saklanmış sünepelerin, himmet ve
himaye dilenen zavallıların, vekâlet savaşındaki piyonların ayakta kalabildiği
bir coğrafya değildir. Devlet ve millet olarak bu coğrafyaya hakkı, hukuku,
adaleti, hoşgörüyü, kardeşliği getirdik ve bugüne kadar bedellerin en ağırını
ödeyerek ayakta kaldık. Bundan sonra da tarihin bizlere yüklemiş olduğu görevi
hakkıyla yerine getireceğiz ve Türkiye Cumhuriyeti’ni ilelebet yaşatacağız. 
Sayın
Başkan, değerli milletvekilleri; klasik ve modern hâkimiyet teorilerine göre
Türkiye ve Türk yurtları, hâkimiyet kurulması gereken, eğer bu mümkün olmuyorsa
kontrol edilmesi gereken bir coğrafyadır. Türkiye, bölgemiz ya da Türk-İslam
coğrafyası üzerinde hesap yapanların ya yanına almaya çalıştığı ya da karşısına
aldığı bir ülkedir. Türkiye bu özelliği nedeniyle kimi zaman doğrudan, kimi
zaman da dolaylı yollardan hedef alınmıştır. Bilindiği üzere, Ege Adaları ile
Kıbrıs başta olmak üzere toprak talepleri, sınır aşan sularımız üzerindeki hak
iddiaları gündemdedir. Ülkemiz etnik ve inanç yapısı sürekli şekilde
kurcalanmaya çalışılmaktadır. Küresel güç merkezlerinin ve bölgesel oyuncuların
Doğu Akdeniz bölgesine ve Kıbrıs’a yönelik stratejileri ve taktik atakları ivme
kazanmış bulunmaktadır. Güney Kıbrıs Rum Kesimi, Suriye, Lübnan, İsrail, Mısır
münhasır ekonomik bölgelerini ilan etmişlerdir; hem Türkiye’yi hem de Kuzey
Kıbrıs Türk Cumhuriyeti’ni göz ardı ederek bölgede faaliyet yürüten bir Güney
Kıbrıs Rum Yönetimi ve Yunanistan bulunmaktadır. Yunanistan, egemenliğinde olan
adaların 6 millik kara sularını 12 mile çıkararak Türkiye’yi Ege’de dar bir
alana hapsetmek istemektedir. Yunanistan’ı bu pervasızlığa iten güç, ABD ve
Avrupa Birliği ülkelerinden aldığı destektir. 
Ele
aldığımız sorunlar bağlamında, Ege adaları üzerindeki haklarımızın korunması,
Kuzey Kıbrıs Türk Cumhuriyeti’nin hak ve menfaatlerinin korunması, Türkiye’nin
garantörlüğünün hiçbir tartışmaya açılmaması ve barış ve güvenliğin teminatı
olmaya devam etmesi gerekmektedir. 
Kuzeyimiz
her an askerî gerginliklerin ve sıcak çatışmaların yaşanabileceği özellik
kazanmaya devam etmektedir. NATO’nun Amerika Birleşik Devletleri’nin küresel
politikalarını destekleyecek şekilde Baltık ve Karadeniz ülkelerinde yayılması,
Rusya’nın da buna karşı attığı adımlarla önce Osetya’nın bir bölümünü, daha
sonra Kırım’ı işgal ve ilhak etmesi Karadeniz’i riskli bir alan hâline
getirmiştir. 
Sınır
komşularımız olan ülkelerden Bulgaristan, Gürcistan ve Nahçıvan hariç olmak
üzere tamamı Türkiye’ye ya doğrudan ya da örtülü olarak terör ihraç eden
ülkelerdir. 
Irak’tan
ülkemize yönelik 1988 ve 1993 arasında yaşanan göçün yanında, Suriye’den de
2011 yılından itibaren 5 milyon civarında kontrolsüz göç meydana gelmiştir.
Ülkemizde Afgan, Tacik, Pakistanlı, İranlı, Afrika’nın değişik ülkelerinden
gelenler dâhil 6,5 milyonu aşkın sığınmacının yanında, ülkemizi geçiş güzergâhı
olarak kullananlar ile kaçak olarak yaşayan 70 bin civarında Ermenistan, 55 bin
civarında Gürcistan vatandaşı bulunmaktadır. Bu durumun demografik yapımıza ve
dolayısıyla millî güvenliğimize fevkalade tehdit oluşturduğu ve misafir gözüyle
bakılmasının zamanının artık geçtiği kanaatindeyiz. Bölgemizde ve özellikle
Irak ve Suriye’deki gelişmeler doğal seyrinde ilerlememektedir. ABD ve Rusya
başta olmak üzere kimse bu bölgede boşuna bulunmamaktadır. Hiçbirinin hesabında
Türkiye'nin güvenliği yoktur, bu nedenle hayal dünyasında yaşamanın da gereği
yoktur. Küresel 2 dev ülke burada oyun kurgulamakta ve geleceğin temellerini
atmaktadırlar. ABD’nin, PKK’nın Suriye uzantısını dost ve kara gücü ilan etmesi
ve silahlandırması boşuna atılmış bir adım değildir. ABD’nin yanında Rusya,
İran, Irak, Suriye, Yunanistan hatta Suudi Arabistan’ın da Türkiye'nin toprak
bütünlüğüne saygısının olduğunu söylemek ileri düzeyde saflık olacaktır.
Kısacası, tehdit Türkiye'nin toprak bütünlüğüne yöneliktir. ABD’nin eline silah
verdiği, eğittiği hatta sevk ve idare ettiği terörist gruplar silahların
Türkiye'ye yöneltileceği günü ve talimatı beklemektedirler. Tabii, bunu
deneyecek olanın da başına gelecekleri hesaplaması gerekmektedir. Devletimiz,
güney komşularımızdan yönelen her türlü riski, saldırıyı ve özellikle terör
tehdidini sonlandırıncaya kadar gerek diplomatik gerekse askerî yollardan meşru
savunma hakkını kullanmaya devam etmelidir.
Sayın
Başkan, değerli milletvekilleri; terör dâhil tüm tehditlere karşı tam ve etkin
mücadele edebilmek için uluslararası iş birliği ve dayanışmaya ihtiyacımız
olduğu kadar, devlet olarak tavrımızın ve tepkilerimizin açık, net ve
siyasetüstü olması gerekmektedir. Tavrımızdan geri adım atmamamız ve caydırıcı
olabilmemiz için her daim morali yüksek, güçlü bir orduya ihtiyacımız vardır.
Bunun için de öncelikle en güçlü silahın kendisini ülkesine feda edebilecek,
moral güce sahip ve iyi eğitilmiş insan olduğu unutulmamalıdır. Kim ne derse
desin başarısız darbe girişiminden iki üç ay sonra sınır ötesi başarılı bir
operasyon yapabilecek ikinci bir ordu dünyada yoktur. Onun için ordumuzun
personeli üzerinde oyun oynanmasına izin vermeyelim, cephedeki askerimize
yarınların endişesini yaşatmayalım. Unutmayalım ki savaşı ancak morali yüksek
olan asker zaferle taçlandırır. Bu coğrafyada ayakta durabilmek için kara,
deniz ve hava gücümüzün daima güçlü ve caydırıcı olması gerekmektedir.
İçerideki ve dışarıdaki düşmanlarımız Türkiye Cumhuriyeti’nin kararlılığından
asla şüphe etmemeli ve gücünü test etmeyi akıllarından bile geçirmemelidir.
İfade etmeye çalıştığım yakın tehditler ortadayken popülist yaklaşımlarla
savunma harcamalarında kısıntıya gidilmesi kabul edilemez. Türk Silahlı
Kuvvetleri küresel oyun kurucu ülkelerin araç ve gereçlerinden geriye
bırakılmamalıdır, herhangi bir ülkenin ya da ittifakın bizim bekamız için sahip
olmamız gereken silahı, mühimmatı ve savaş araç gereçlerini belirlemesine ve
tek tedarikçi rolü oynamasına izin verilmemelidir.
Sayın
Başkan, değerli milletvekilleri; ordumuzun her alanda iyi yetişmiş askerî ve
sivil personele ihtiyacı vardır. Personel eğitiminde maliyet gözetilmemelidir.
Günümüz şartlarında ihtiyaç duyulan personelin yetiştirilmesi kadar bu
personelin elde tutulması da büyük önem arz etmektedir. O nedenle, askerî
personel mali sıkıntıdan kurtarılmalı, hak ettiği itibarlı seviyeye
çıkarılmalıdır. FETÖ’cülerin darbe girişimi sonrasında yaklaşık 15 bin personel
ihraç edilmiş, askerî okullar kapatılarak darbe girişimiyle hiçbir alakası
olmayan 10 bini aşkın sayıdaki genç 669 sayılı Kanun Hükmündeki Kararname’yle
kaderine terk edilmiştir. 
Sayın
Bakanım -devletin bütün imkânları elinizde- bu çocukların önemli bir kısmı
ailelerinin yanında idi, darbeyle hiçbir alakaları yok. Bu çocukları devlet
araştırabilir, bunların içerisinde herhangi bir grupla bağlantısı olmayanları
seçip yeniden kazanabiliriz. Bu konuda adım atmanızı bekliyoruz, ailelerinden
sürekli tazyik görüyoruz. (MHP sıralarından alkışlar) 
Askerlik
herhangi bir meslek değil, bir hayat tarzıdır. Bunun için askerî personelin
yetiştirildiği okullar ile savaşan askere sağlık hizmeti verecek kurumlar
fevkalade önem taşımaktadır. Askerî eğitim ve sağlık hizmetleri sistemi
bozulmuştur. Türkiye Cumhuriyeti yaşananlardan gerekli dersi çıkarmak ve bir an
önce gerekli tedbirleri yeniden almak zorundadır.
(Mikrofon
otomatik cihaz tarafından kapatıldı) 
BAŞKAN
– Buyurun, devam edin lütfen.
MUSTAFA
HİDAYET VAHAPOĞLU (Devamla) – Teşekkür ederim Sayın Başkan.
Unutulmasın
ki savaş kararını siviller verir ama hayatını askerler kaybeder. Bu nedenle,
Türk Silahlı Kuvvetleri profesyonelleştirme, zorunlu askerlik, askerlik süresi
gibi konularda bir oldubittiyle karşı karşıya bırakılmamalıdır. Bulunacak yol,
Türk milletinin vicdanında da kabul görmeli, yer bulmalıdır. Şehitlerimizin
yakınının, gazilerimiz ve vazife malullerimizin asker ve sivil ayrımı
yapılmaksızın aynı maddi ve sosyal haklara sahip olması gerekmektedir. Türk
Silahlı Kuvvetlerinin yurt savunmasında gösterdiği azim ve kararlılığın diğer
alanlarda da desteklenmesi zaruridir. Verilen silahlı mücadeleye başta kamu
diplomasisi olmak üzere topyekûn destek verilmelidir. Türk Silahlı Kuvvetleri,
Gazi Meclisimizin ve siyasi otoritenin desteğini her an arkasında
hissedebilmelidir. 
(Mikrofon
otomatik cihaz tarafından kapatıldı) 
BAŞKAN
– Bağlayın lütfen Sayın Vahapoğlu. 
MUSTAFA
HİDAYET VAHAPOĞLU (Devamla) - Darbecilerle, cuntacılarla ordumuz
karıştırılmamalıdır. Unutmayalım ki ordumuzun yerine ikame edilecek başka bir
güç yoktur.
Son
cümle olarak, Millî Savunma Bakanlığı bütçemizin hayırlı olmasını diler, yüce
Meclise, Gazi Meclise saygılarımı sunarım. (MHP ve AK PARTİ sıralarından
alkışlar) 
BAŞKAN
– Teşekkürler Sayın Vahapoğlu
Şimdi
konuşma sırası, Erzurum Milletvekili Kamil Aydın’dadır. 
Buyurun
Sayın Aydın. (MHP sıralarından alkışlar) 
Süreniz
on dakikadır. 
MHP
GRUBU ADINA KAMİL AYDIN (Erzurum) – Sayın Başkan, çok kıymetli milletvekili
arkadaşlarım, yürütmenin değerli temsilcileri; Milliyetçi Hareket Partisi adına
Dışişleri bütçesi üzerinde konuşmak üzere huzurlarınızdayım. Gecenin bu
saatinde hepinizi saygıyla selamlıyorum. 
Saygıdeğer
milletvekilleri, ülke siyasetimizin önemli bir alanı olan Dışişleri Bakanlığı
bütçesini görüşüyoruz. Rahmetli bir Türk büyüğünün ifadesiyle sırtlanların
geçiş güzergâhı olan Anadolu gibi zor bir coğrafyayı kendine kader kılan Türk
milleti, dış siyasetten ari bir iç siyaset, iç siyasetten kopuk bir dış siyaset
hayal edemez, organize edemez, uygulayamaz çünkü tarihten edindiğimiz acı
tecrübelerimiz vardır. Eğer bu tür içi dışa, dışı içe tercih noktasında kalır
isek, bir ikileme düşer isek işte bu acı tecrübeleri yeniden yaşamış oluruz.
İşte bu kararlılığın ifadesidir “Yurtta sulh, cihanda sulh.” demek. 
“Ders
alınmayan tarih tekerrür eder.” özdeyişinden hareketle kısa bir tarihî
anekdottan bahsetmek istiyorum. 20’nci yüzyılın başlarında kendilerini muktedir
gören birtakım kuvvetler, emperyalist güçler “hasta adam” dedikleri cihan
devletimizi otopsi masasına yatırmış, parça parça etmiş ve bu imha projelerini
de “Sevr” adı altında zoka hâline getirmiş, bu yüce millete yutturmaya
çalışmışlardır. Kendisine biçilen bu kefeni yırtarak Lozan’da paçavra hâline
getiren asil diriliş, emperyalistleri büyük bir hayal kırıklığına uğratmıştır.
Bu biçare durumu iç siyasetlerinde izah ederken aynen şu cümleleri
kullanmışlardır, diplomasideki başarılarını da buna bağlıyorlar ya: “Efendim,
Türkler medeniyeti reddettiler, dolayısıyla yapacak bir şey yok.” dediler,
böylece yenilgilerine kendilerince bir kılıf uydurmaya çalıştılar. O günkü
yenilgi psikolojisi ve ezikliğiyle “Bu iş henüz bitmedi.” diyenler, aradan yüz
yıl geçmesine rağmen bugün kripto maşalarını güncelleyerek yeniden devreye
sokmuş, Anadolu’nun güçlü harcı ve zenginliği olan etnik ve mezhepsel yapı
üzerinden yarım kalan hesapları eşelemeye başlamışlardır. Bunu, dün Irak’ta,
Suriye’de ve bugün Yemen’de başarabilirler ama Türkiye'de, aynen yüz yıl öncesi
gibi, yine ellerindeki hesapları bozacak, heveslerini kursaklarında bırakacak
Türk milletinin azim ve kararlılığı vardır. (MHP ve AK PARTİ sıralarından
alkışlar) 
Sayın
milletvekilleri, aynı yerden bir daha ısırılmayacağımızı hatırlatarak şimdi bu
kürsülerde Türkiye Cumhuriyeti devletinin güvenlikçi uygulamalarından ve artan
savunma harcamalarından dolayı eleştirenlere şunu söylemek istiyorum:
Etrafımızdaki 3 denizde aleyhimize oluşan risk ve tehditlerin farkındayız,
bunları görmezden gelemeyiz; sınırlarımızda bulunan gerek ülke içindeki gerek
oradan sızarak kendi ülkemizin içerisindeki baş belası terörle mücadelenin
farkındayız; bunun üçüncü ayağı olan uluslararası platformlarda diplomasi
dilini ve kurallarını kendilerine silah olarak kullanıp bizi bir oldubittiye
getirme projelerinin farkındayız. Bütün bu farkındalıklar ışığında üstüne
üstlük, diğer bir ifadeyle, bir de dünyanın ekonomik, siber ve nükleer savaş
havasına girdiği bir ortamda ve buna mukabil savunma harcamalarını artırmaya ve
güvenlikçi önlemleri almaya çalışan bir Batı var iken bizden aksini beklemek
Türkiye'ye en büyük kötülüktür. Cicili bicili, kulağa hoş gelen şer ifadelere
kulak asmadan, boynumuzun neden kalın olduğunu soranlara “Kendi işimizi
kendimiz yaparız.” deyip bu sırtlanlar kavşağında güçlü ve caydırıcı güç olmaya
devam etmek zorundayız. 
Sayın
milletvekilleri, çok kutuplu bir güç mücadelesinin açık ve örtülü hâkim bir
dünya konjonktüründe gelişmelere bigâne kalamayız. Batı’nın ciddi bir rekabet
içinde olduğu, hatta olası savaş ihtimallerini konuştuğu Rusya Federasyonu ve
Çin’den dolayı ABD’nin dünya savunma bütçesine denk bir rakam olan 750 milyar
dolarlık bir savunma bütçesi ayırması ve yine tehdit karşısında NATO’ya rağmen
kendi savunma gücünü oluşturmaya çalışan bir AB söz konusu iken bizim bahar
havasında demokrasi, barış, özgürlük şarkıları söylememiz, nefesimizin
kesilmesi mümkün değildir. Bunu böyle düşünenlerin akıbetleri Libya’da,
Irak’ta, Suriye’de ortadadır. 
Sırası
gelmişken; Libya, Suriye, Irak demişken, sabahtan beri burada kadim bir devlet
geleneğine sahip, ebet müddet yapısının son halkası olan Türkiye Cumhuriyeti
devletinin hafife alındığına ve bu bağlamda sosyolojik birtakım katliamlar
yapıldığına da kanaat getiriyorum ve gerçekten, biz -önce ifade ettikleri gibi-
ne Libya gibi ne Suriye gibi ne de Irak gibi aşiret, çadır devleti, gecekondu
devleti değiliz. 
Dolayısıyla,
Türkiye Cumhuriyeti devleti, uzun bir kadim devlet geleneği olan; kendine özgü
yapısı, dili, kültürü, asırlar ötesi birikimi olan bir yapının adıdır.
Sosyolojik açıdan mukayese edilecekse Batı’daki güçlü, binlerce yıllık tarihi
olan, büyük devletlerle mukayese edilmeli, ona göre bir benzetme yapılmalıdır.
Ben onu somut olarak bir örnekle açıklayayım. Evet, Almanya gibi, Fransa gibi,
İngiltere gibi, hatta -her ne kadar onlardan çok geç de, prefabrik de olsa-
kısmen ABD gibi devletlerle büyük ve gerçekten orantılı bir şekilde mukayese
edilmemiz lazım. Buralarda, evet, farklı etnik yapıda bir sürü insan var ama
resmî ve eğitim dili İngilizcedir, Almancadır, Fransızcadır. Suriyece, Irakça,
böyle, işi gırgıra alan, hafife alan ifadelerle açıklanacak sosyolojik vakıalar
değildir bunlar. Türkiye’de eğitim dili Türkçedir; bu birliğin, bekanın,
bütünlüğün de ilelebet temsilcisidir. (MHP, AK PARTİ ve İYİ PARTİ sıralarından
alkışlar) 
Saygıdeğer
milletvekilleri, kim ne derse desin, Türkiye Cumhuriyeti devleti binlerce
yıllık kadim bir devlet geleneğinin son halkasıdır ve en önemli karakteri ise
Gazi Mustafa Kemal’in çok veciz bir şekilde ifade ettiği gibi… Gazi Mustafa
Kemal’in, inanın, retoriğine değil; ülkülerine, ilkelerine bağlı kalıp bunları
yaşatmakta yarar var, biz bu kürsülerden sürekli hatırlatacağız. Aynen Paşa’nın
ifade ettiği gibi, bizim karakterimiz hürriyet ve bağımsızlıktır. (MHP
sıralarından alkışlar) Dolayısıyla, Türk milletinin, Türkiye Cumhuriyeti
devletinin tanımlanan en önemli özelliği hürriyeti ve bağımsızlığıdır.
Dolayısıyla, Milliyetçi Hareket Partisi olarak, bu önemli karakterimizden
herhangi bir ödün vermeksizin, aynen Genel Başkanımızın veciz ifadesiyle… Hani,
teşbih yapacağız ya, teşbih gerçekten hakaret unsuru olamaz, teşbih, benzetme,
metafor güzel şeyler için söylenir. Ben şimdi bir metaforda, bir teşbihte
bulunacağım. Çift başlı Selçuklu kartalı vardır. O çift başlı Selçuklu kartalı
aynı zamanda milletvekili olduğum Erzurum’umuzun da yerel simgesidir. O
kartalın 2 başından biri doğuya, biri batıya bakar; biri sağa, biri sola bakar.
İşte, Türkiye Cumhuriyeti devletinin ebet müddet devlet geleneğinin son halkası
olan kadim ülkemizin dışişleri bağlamındaki, aynen o Mustafa Kemal’in ifade
ettiği gibi “Yurtta sulh, cihanda sulh.” bağlamına uygun, bir tarafı Batı’ya,
muasır medeniyetlerin ötesine geçmeyi hedefleyen bir duruşun; öte tarafı “gönül
coğrafyamız” dediğimiz, nerede mazlum bir millet varsa “Ey vefalı Türk,
neredesin?” dediğinde koşan, Türk ve İslam coğrafyasını kucaklayan bir bakışın
adıdır. İşte, bu eklektik yapıdır bizim dışişlerindeki duruşumuz; olmamız,
düşünmemiz gereken noktadır. 
Ben
bu vesileyle, özellikle bugün, Kudüs’ten Doğu Türkistan’a, Doğu Türkistan’dan
Kırım Tatarlarına varana kadar, oradan Balkanların en uç noktasına, Afrika’nın
en ucuna kadar, nerede mazlum, nerede garip gureba, nerede aman dileyen varsa,
kadim bir devletin şerefli bir mensubu olarak, 80 milyonun bir ferdi olarak
söylüyorum ki biz onlara dün olduğu gibi bugün de Bakanlık üzerinden, partimiz
üzerinden, ülkülerimiz, ilkelerimiz üzerinden elimizi, kucağımızı,
imkânlarımızı açmaya hazırız.
(Mikrofon
otomatik cihaz tarafından kapatıldı)
BAŞKAN
– Sözlerinizi bağlayın Sayın Aydın.
Buyurun.
KAMİL
AYDIN (Devamla) – Biz hiçbir zaman… Evet, bir yönüyle Batı’ya bakacağız, bu
gayretimiz vardır, muasır medeniyetlerle birlikte omuz omuza, daha iyi
hedeflere odaklandık ama hiç kimse bizi çaresiz sanmasın, bu kartalın bir başı
daha var Allah’a şükür. O başı da… İşte, 1992’de temellerini attığımız -somut
bir örnekle açıklamak istiyorum- Türk Dili Konuşan Ülkeler Parlamenter
Asamblesi yani TÜRKPA’nın üye sayısı da artıyor, mahiyeti de büyüyor, yardımı
da gelişiyor. Allah’a şükür, 4 ülkeden 5 artı ülkeye doğru gidiyoruz. Yani,
kısaca, bizim birçok coğrafyada söylediğimiz gibi “Bir millet, iki devlet”
değiliz artık; bundan sonra “Bir millet, birçok devlet”iz diyoruz. (MHP ve AK
PARTİ sıralarından alkışlar)
Ben
bu vesileyle, bütçenin Dışişlerimize, Savunma Bakanlığımıza hayırlara vesile
olmasını diliyorum. 
Yüce
heyetinizi saygıyla selamlıyorum. (MHP ve AK PARTİ sıralarından alkışlar)
BAŞKAN
– Teşekkürler Sayın Aydın.
Söz
sırası Kayseri Milletvekili İsmail Özdemir’dedir. 
Buyurun
Sayın Özdemir. (MHP sıralarından alkışlar)
Süreniz
on dakikadır.
MHP
GRUBU ADINA İSMAİL ÖZDEMİR (Kayseri) – Sayın Başkan, değerli milletvekilleri;
Dışişleri Bakanlığımızın bütçesi üzerine Milliyetçi Hareket Partisi Grubu adına
söz almış bulunmaktayım. Gazi Meclisimizi saygılarımla selamlıyorum.
2018
yılı, dış politika alanında ülkemizi zorlayıcı çok sayıda olay ve konu
başlıklarının yaşanmasına sebep olmuştur. Suriye’de yaşanan iç savaşın 8’inci
yılı içerisinde bulunuyorken Birleşmiş Milletler kapsamında yürütülen çözüme
ulaşma girişimleri hâlen netice verebilmiş değildir. Cenevre sürecinin her
defasında çeşitli nedenlerle sürüncemede kalması sorunun daha da
derinleşmesine, ülkemizin de yaşananlardan olumsuz etkilenmesine yol açmıştır.
Ancak Suriye kriziyle ilgili olarak, İran ve Rusya’yla beraber
gerçekleştirdiğimiz üçlü mekanizmanın Astana ve Soçi’de sonuç alıcı etkiler
doğurması kuşku yok ki Suriye krizinin siyasi yollara taşınması çabasını
destekleyici bir etki doğurmuştur. Aynı şekilde, bu mekanizmalardan faydalanan
ülkemiz, uluslararası hukuktan doğan haklarını kendi millî güvenlik
perspektifiyle doğru değerlendirmiş, Fırat Kalkanı ile Zeytin Dalı
Harekâtlarını başarıyla icra ederek ilgili alanlarda PKK/PYD ve IŞİD terör örgütlerinin
varlığına son vermiştir. Temennimiz, bu çabaların gelinen aşamada makul yol ve
girişimlerle Menbic başta olmak üzere Fırat Nehri’nin doğusunda da sonuç
vermesidir. Ülkemize nereden bir tehdit oluşmuş ve yönelmişse bunun kaynağında
yok edilmesi gerekir. Bununla birlikte sorun yaşadığımız alan sadece Suriye
olmamış, Ege, Doğu Akdeniz, Irak ve son olarak Ukrayna ve Rusya arasında Kerç
Boğazı’nda yaşanan krizden de görüldüğü gibi Karadeniz de ülkemizin millî
güvenliğini etkileyen dış politika konularının başında gelmiştir. 
İran’a
yönelik Birleşmiş Milletler kapsamında olmayan ve bu çerçevede başlatılan tek
taraflı ambargo girişimleri yine bu ülkede ekonomik sorunlara dayalı olduğu
iddia edilen iç karışıklıkları da çıkarmıştır. 
Neredeyse
ülkemizin mücavir alanı olarak tanımlanan tüm coğrafyalarda istikrarsızlığın
hâkim kılınmak istendiği açıktır. Bu şartlarda, bölgemizle birlikte dünyanın
geri kalanında gerçekte nelerin olup bittiğini doğru şekilde değerlendirmek
büyük önem arz etmektedir. Yüz yıllar boyunca süregelen küresel sistemin ve
uluslararası alanda tanık olunan alışkanlıkların önemli bir kırılma ve değişim
göstermeye başladığı ortadadır. Artık alışılageldik müttefiklik anlayışlarının
sorgulandığı ve hatta sonlandırıldığı, yenilerinin kurulmaya çalışıldığı, daha
çok korumacı ve güvenlik esaslı bir dönemi tecrübe ediyoruz. Mevcut dünya
düzeninin kuruluşu için kimilerinin başlangıç noktası olarak kabul ettiği
Vestfalya düzeni, şimdiki zamanda yeni meydan okumalarıyla karşı karşıya
kalmıştır. Batı merkezli küresel üstünlük sürecinin aynı kesimlerin
temsilcilerinin gerek kendi bünyelerinde gerek birbirleri arasında gerekse
diğer taraflarda yaşadığı sıkıntıların hâlde var olan yapıyı değiştirmeye
başladığı kesin bir şekilde ortada olan koşulların bir yüzüdür. Diğer yüzde ise
küresel sistemi kendi istediği ve hedeflediği formatta yönlendirmek isteyen
kesimlerin vaatleri ve cazibe oluşturma çabaları vardır. Karşılıklı meydan
okumaların şiddetini artırdığı, yıkıcı rekabetin özellikle ekonomik alanda doğrudan
hedef alınan ülkeler nazarında kendisini gösterdiği güç ve üstünlük mücadelesi
ise daha çok Asya, Afrika, Orta Doğu gibi geneli İslam coğrafyasında yaşanan
çatışma ve iç savaş koşullarıyla ortaya çıkmaktadır. Yemen, Suriye, Lübnan,
Filistin, Libya, Afganistan’ın içler acısı durumu ortadadır. İlk kıblemiz
Kudüs, hukuksuz eylemlerle ve yeni çatışmalara yol açacağına bakılmaksızın
İsrail’in sözde başkenti olarak kabullendirilmeye gayret gösterilmektedir.
Bununla birlikte, Suriye ve Irak’ta Türkmenlerin hakları gasbedilmekte,
Kırım’da soydaşlarımız kendi vatanlarında mağdur edilmekte, Doğu Türkistan’da
ise tam bir mezalim yaşanmaktadır. Balkanlar ve Batı Trakya hâlâ kanayan
yaradır ve özellikle Yunanistan burada gayrihukuki davranmakta, soydaşlarımıza
zulümde ısrar etmektedir. Kıbrıs’ta aciliyet duygusu ve yeni fikirler
söylemiyle hâlâ tuzaklar ve tezgâhlar yürütülmek istenmektedir. Bu şartlarda adada
tek gerçekçi ve uygulanabilir çözümün iki bölgeli, iki milletli ve iki devletli
bir ortaklıktan geçtiği unutulmamalıdır. Kıbrıs, bizlerin millî davasıdır ve
namusumuzdur. 
Bütün
bunlar olurken küresel düzlemde ABD’nin gerek üstünlüğünü koruma gerekse rakip
gördüğü ülkelere zarar verme anlamında yaptırımları bir silah olarak kullanmaya
çalıştığı açıktır. Hiç kuşku yok ki bir başka silah ise terör örgütleridir.
Aynı anda farklı gerekçe ve iddialarla da olsa Avrupa Birliği, Rusya, İran,
Kuzey Kore ve Çin Amerika Birleşik Devletleri’nin hedefidir. Sorunun
tesirlerine baktığımızda, yaşanan bu restleşmelerin yalnızca ilgili ülkeler
arasında kalmadığı, diğer tarafları hatta tüm küresel sistemi etkilediği
açıktır. Bu etki istikrarsızlıkları beslemekte ve dahası kimilerinin “düzen”
dediği yapının yıkım sürecini de hızlandırmaktadır. Batı merkezli güç anlayışı
giderek Asya’ya doğru yayılmakta ve yeni bölgesel güçlerle liderlikler ortaya
çıkmaktadır.
Diğer
taraftaysa Çin “Kuşak ve Yol İnisiyatifi” adını verdiği projeyle, kendi
tarihinde belki de ilk defa bu derecede bir etkiyle dünya siyasetine yayılma ve
yönlendirme amacı taşıdığını göstermektedir. Kimi çevrelerin bu süreci
Vestfalya düzeninin artık geçerli olmayacağı bir dünya ilanı olarak
değerlendirmesi dikkatlerden kaçmamıştır. ABD ve Çin arasında Washington’un
Trans-Pasifik Anlaşması’ndan çekilmesiyle başlayıp karşılıklı olarak pek çok
ürüne ilave vergi koymasıyla ilerleyen süreç devam etmektedir. Bu şartlarda,
Batı Bloku’nun önemli bir parçası olan Avrupa Birliği, kendi güvenlik
algılamasını değiştirmeye koyulmuştur. İngiltere’nin AB’den ayrılması, sürecin
sancılarını da ortaya çıkarmaya başlamıştır. Bütün bunlara eş değer bir
zamanlamayla ortak Avrupa ordusu kurulması projesi hayata geçirilmiştir.
Avrupa’ya göre, tehdit algılamasında, Rusya ve Çin’le birlikte Amerika Birleşik
Devletleri aynı safta yer almış ve ilan edilmiştir. Gariptir ki bundan hemen
sonra Fransa’dan başlayıp, şimdilik Hollanda ve Belçika’ya yayılan sokak
hareketleri baş göstermiştir. Doğu Avrupa ve Baltık bölgesi yoğun askerî
hareketliliğe sahne olmaktadır. Dünya genelinde çok yönlü ve giderek taraflarıyla
cephe sayısı artan adı konulmamış kaosun daha ne kadar süreceği, nerede
duracağı ve kimin bu süreçten galip çıkacağı şu aşamada belirsizdir. Bu
belirsizlik, tabii olarak diğer krizleri beslemekte, savunma yatırımları ve
harcamalarının artmasına sebep olmakta, dünyayı buhran iklimine sürükleme
çabalarına ne yazık ki yol açmaktadır. 
Türkiye'nin
çevresine bakıldığında, kriz, çatışma ve kaos coğrafyalarının giderek yayılmaya
başladığını söylemek yanlış olmayacaktır. Yaşananlar, doğrudan ülke olarak
bizim müdahalemiz neticesinde vuku bulmasa da yansımaları ve neticeleri
itibarıyla Türkiye'nin etkilenmesine sebep olmaktadır. 
Etrafımızda
süregelen sorunlar karşısında çok yönlü, ilkesel, millî ülkülerimiz ve
değerlerimizle çelişmeyen ama hepsi kadar önemlisi potansiyelimizi doğru
yansıtan bir stratejiye elbette ki ihtiyaç vardır. Gerek tarihî
sorumluluklarımız gerekse bugünlerde karşı karşıya kaldığımız güvenlik
problemlerimizle, meydan okumalara yönelik pasif bir duruş sergilemek, “Bekle,
gör, tavır al.” gibi bir yol izlemek söz konusu olamayacaktır. Hemen her
bölgede hareketlenen fay hatları, doğru zamanda ve doğru yerde icap eden doğru
hamleleri yapamayan ülkelerin, çok uzak olmayan vadede daha büyük kayıplar
yaşayacağı gerçeğini karşımıza çıkarmaktadır. 
Türkiye
açısından esas olan ana öncelik, her yönüyle istikrara sahip olan iç ve dış
koşulları tesis etmek ve bunu sürdürülebilir kılmaktır. Aksi hâlde, yaşanan her
istikrarsızlığın bir başka sorunu tetiklediği, bunun da yerel sorunları hatta
çatışmaları alevlendirdiği, devamında ise diğer bölgesel ve küresel güçler
arasında açık bir müdahale seçeneğine varıncaya kadar büyük sıkıntıları
doğurduğu ortadadır. 
Sayın
Başkan, değerli milletvekilleri; uluslararası ilişkilerde öne çıkan konu ve
sorunlarda, yeni döneme dair gözlemlenen olaylarda sadece siyasi olmayan ancak
aynı zamanda din, ekonomi ve özellikle de enerji merkezli çıkar hesaplarının
tümüyle farkında olmalıyız. Zira, hangi çevre nazarından her ne amaçlanıyorsa
unutmamalıyız ki Türkiye hedefte olan bir ülkedir. Bununla birlikte Türkiye,
tüm şer cephesine karşı ayakta kalabilen son kaledir. Mazlumların yegâne ümidi
de yine biziz. Türk milletinin ve Türkiye'nin şimdiki zamanda sergileyeceği
duruş her çevre nazarında dikkatle takip edilmektedir. Bu şartlarda başarılı
olmaktan başka bir seçeneğimiz yoktur. 
Bütün
samimiyetimle ifade etmek isterim ki hep birlikte millete ve tarihe karşı,
akıllara gelenden çok daha büyük sorumluluk taşıdığımız bir dönemden
geçmekteyiz. Mademki mevcut küresel düzen sorgulanıyor, mademki pek çok çevre
yeni koşullar oluşturmanın arzusunu güdüyor, o vakit yeni bir dünya kurar,
orada yerimizi alırız irade ve kararlılığını her yönüyle ortaya koymalıyız. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Özdemir. 
Buyurun.

İSMAİL
ÖZDEMİR (Devamla) – Bu yıkıcı şartlarda potansiyelinizi doğru yansıtan bir
iddianız yoksa hayatta kalmanın da aynı oranda zor olacağı malumdur. Elbette,
Türkiye Cumhuriyeti devleti ilelebet payidar kalacaktır. Buna inancımız ve
sadakatimiz tamdır. 
Yaşananları
değerlendirirken Ankara merkezli bakış açımızı korumalıyız. Diplomatik hamle ve
hareketliliği tüm devlet mekanizmalarında eş güdüm içerisinde kurmalı;
başkalarının değil, kendi tezlerimizin peşinde koşup kendi gündemimizi dünyanın
geri kalanına da kabullendirebilmeliyiz. PKK, PYD, IŞİD ve FETÖ terör
örgütleriyle mücadele anlamındaki diplomatik adımları mutlak suretle
artırmalıyız. Gerektiğinde her alanda kendisine yetebilen, aynı zamanda
haklılığını her alanda doğru yansıtan bir yol izlemeliyiz. Ülkemizi bölgesel
liderliğe taşıyacak, ardından küresel liderlik hedefine ve nihayetinde süper
güç konumuna ulaştıracak 2023, 2053 ve 2071 vizyonlarımız için, yaşananları
şimdiden doğru değerlendirmeliyiz. Nihai olarak, demokrasi kültürümüzü daha da
olgunlaştırarak büyük millî ülkülerimizi 2123 nesline emanet edecek
sorumlulukla hareket etmeliyiz. 
(Mikrofon
otomatik cihaz tarafından kapatıldı) 
BAŞKAN
– Sözlerinizi bağlayın Sayın Özdemir, buyurun.
İSMAİL
ÖZDEMİR (Devamla) – Bu vesileyle sözlerime son verirken, Dışişleri
Bakanlığımızın 2019 bütçesinin hayırlara vesile olmasını diliyor, tekraren, ana
vatandan uzak coğrafyalarda diplomatik temsilciliklerimizde görev yapan tüm
Dışişleri personeline üstün başarılar diliyor, aynı zamanda Dışişleri Bakanlığımızın
bütçesine verdiğimiz desteği belirtiyor, Gazi Meclisimizi saygılarımla
selamlıyorum. (MHP ve AK PARTİ sıralarından alkışlar)
BAŞKAN
– Teşekkürler Sayın Özdemir.
Söz
sırası İstanbul Milletvekili Cemal Çetin’dedir. 
Buyurun
Sayın Çetin. (MHP sıralarından alkışlar)
Süreniz
beş dakikadır.
MHP
GRUBU ADINA CEMAL ÇETİN (İstanbul) – Sayın Başkan, değerli milletvekilleri;
Avrupa Birliği Başkanlığı bütçesi üzerinde Milliyetçi Hareket Partisi Grubu
adına söz almış bulunuyorum. Bu vesileyle yüce heyetinizi en derin saygılarımla
selamlıyorum.
Türkiye,
Avrupa Ekonomik Topluluğuna 1959’da ortaklık başvurusunda bulunmuş, 1963’te
Ankara Anlaşması imzalanmış, 1999’da Türkiye’ye resmî adaylık statüsü tanınmış,
2005’te üyelik müzakereleri başlamıştır. Müzakere süreci inişli çıkışlı bir
şekilde devam ederken, artık tıkanma noktasına gelinmiştir. AB’ye üyelik,
Türkiye'nin üyelik müracaatından sonra kurulan tüm hükûmetler tarafından
ülkemizin en önemli stratejik hedeflerinden biri olarak kabul edilmiştir.
Türkiye Avrupa Birliğine üye olmak için büyük gayretler göstermiştir. Ancak
Avrupa Birliği Türkiye’ye karşı her zaman ikiyüzlü bir tutum sergilemiş ve
sudan bahanelerle, Türkiye'nin Avrupa Birliği üyeliğini engelleyecek bir tavır
içerisinde olmuştur.
Değerli
milletvekilleri, Türkiye resmen AB’ye üye olmasa da Avrupa Birliği sınırları
içinde yaşayan 5 milyondan fazla insanıyla fiilen Avrupa Birliğinin
içerisindedir. Bu noktada, her zaman Türkiye’ye haksız yere insan hakları,
demokrasi ve hukuk dersi vermeye çalışan AB’nin, sınırları içerisinde yaşayan 5
milyonun üzerindeki insanımıza demokrasi ve hukuk dışı, insan haklarına aykırı
tavırlarını da ortaya koymamız gerekiyor. 
Avrupa
Türklüğü, Avrupa ülkelerinde eşitsizlik ve ayrımcılığa dayalı çeşitli düzenleme
ve uygulamalarla sürekli haksızlığa uğramıştır, yabancı düşmanlığıyla karşı
karşıya kalmıştır. 
Yabancı
düşmanlığı yalnız sokakta değil, okullarda, devlet dairelerinde ve toplumun her
kesiminde görülmektedir. Çoğu zaman da politikacılar göçmenleri siyaset
malzemesi yaparak zaten var olan yabancı düşmanlığını körüklemektedirler.
Türkiye'nin birlik ve beraberliğine kasteden FETÖ ve PKK terör örgütüne alan
açarak hem Türkiye’mize hem de Avrupa Türklüğüne karşı yapılan terör
saldırılarını görmezden gelmişlerdir. Yabancı düşmanlarının ve PKK’lı
teröristlerin Türk derneklerine, Türk esnafına, camilere ve sokaktaki
vatandaşlarımıza karşı yaptıkları terörist saldırıları önlemek için gerekli
tedbirleri almamışlardır. Tedbirleri almadıkları gibi, saldırganları haklı
gören bir tutumla, saldırıya uğrayanları “Türkiye yandaşı” “Türkiye uzantısı”
“ırkçı” “faşist” “aşırı milliyetçi” gibi niteleyen tanımlamalar yaparak resmî
açıklamalar yapılmış, saldırganlar cesaretlendirilmiş, saldırıya uğrayanlar ise
sindirilmeye çalışılmıştır. 
15
Temmuzda Türkiye’de hain darbe kalkışmasını yapan, Türkiye’den kaçan FETÖ
mensuplarına sahip çıkmışlar ve Türkiye’ye karşı yaptıkları kışkırtmaları
desteklemişlerdir, bu tutumları hâlen devam etmektedir. Elli yedi yıldır
Avrupa’da yaşayan ve Avrupa’ya ekonomik, kültürel ve sosyal manada çok büyük
katkıları bulunan insanlarımıza ve çocuklarına çifte vatandaşlığı bile çok
görmektedirler. Toplumun temel unsuru olan aile birleşimini engelleyerek insani
olmayan birçok zorluklar çıkarılmaktadır. Türkiye’den evlenen gençlerimiz
eşlerini yaşadıkları ülkelere getirememektedirler. Almanya’da ırkçı eylemler
neticesinde öldürülen 9 kişiden 7’si Türk olmasına rağmen, Türkiye Cumhuriyeti
devletinin davaya müdahil olması engellenerek NSU cinayetlerini örtbas etmek
için büyük bir hukuksuzluk örneği sergilemişlerdir. 
Türk
ailelerinin elinden alınan çocukların “koruyucu aile” adı altında Türk
kültüründen, İslam dininden uzak ailelere teslim edilmesi ve akıbetlerinin
bilinmemesi endişe vermektedir. Mesela, bundan bir ay önce 1,5 yaşındaki
“Savaş” isimli bir çocuğumuz, Alman koruyucu ailede uyku hâlinde ölü
bulunmuştur; bu ve buna benzer vakalar giderek artmaktadır. 
Türkiye’de
ifade özgürlüğünün olmadığını iddia eden Almanya ve Avusturya’da, bırakın ifade
özgürlüğünün serbestliğini, sembollere ve Türk kültürünü tanımlayan işaretlere
bile tahammülsüzlük gösterilerek bunların yasaklanması için çaba sarf
edildiğine şahit oluyoruz.
Bu
hususları Gazi Meclisimizde dile getirme ihtiyacı duydum çünkü AB’yle müzakere
devam ederse Türk yetkililer tarafından müzakere masasında önce bu konuların
dile getirilmesini, Avrupa Türklüğünün bu sorunlarının çözülmesine katkıda
bulunmasını istemekteyiz. 
Değerli
milletvekilleri, Milliyetçi Hareket Partisi, AB’yle ilişkileri Türkiye için
kimlik ve kader sorunu olarak görmemektedir, Türkiye'nin ne pahasına olursa
olsun AB’nin yörüngesinde sürüklenmesine mecbur, mahkûm ve muhtaç olmadığını
savunmaktadır.
(Mikrofon
otomatik cihaz tarafından kapatıldı) 
BAŞKAN
– Tamamlayınız Sayın Çetin. 
Buyurun.

CEMAL
ÇETİN (Devamla) – AB’ye dâhil ülkelerin ve bir bütün olarak AB’nin, millî
menfaatlerimiz, beklentilerimiz, hassasiyetlerimiz ve ihtiyaçlarımıza
gösterecekleri saygı, AB’yle olan ilişkilerimizin geleceğini şekillendirecek
unsurlar olacaktır. 
Partimiz,
AB’nin Türkiye'nin millî birliği ve bütünlüğü, terör ve bölücülük, Kıbrıs,
Yunanistan ve Ermenistan konularındaki yaklaşımının Türkiye'nin menfaatlerine
zarar vermemesi şartıyla üyelik müzakerelerinin sürdürülmesini desteklemektedir
ancak müzakerelerin devam etmesi, hiçbir surette AB tarafından Türkiye’ye karşı
siyasi ya da ekonomik baskı kurmasına zemin oluşturmamalıdır. 
Sözlerime
burada son verirken yüce heyetinizi saygılarımla selamlıyorum. 
Görüşülmekte
olan 2019 yılı bütçesinin vatanımıza ve milletimize hayırlı olmasını diliyorum.
(MHP sıralarından alkışlar) 
BAŞKAN
– Teşekkürler Sayın Çetin. 
Söz
sırası İstanbul Milletvekili Arzu Erdem’dedir. 
Buyurun
Sayın Erdem. (MHP sıralarından alkışlar) 
Süreniz
beş dakikadır. 
MHP
GRUBU ADINA ARZU ERDEM (İstanbul) – Teşekkürler ederim Sayın Başkan.
Değerli
milletvekilleri, Avrupa Birliği Başkanlığı bütçesini görüşmek üzere Milliyetçi
Hareket Partisi Grubum adına söz almış bulunmaktayım. Gazi Meclisi, bizleri
ekranları başında izleyen aziz Türk milletini, yürütmenin kıymetli
temsilcilerini, Sayın Bakanlarımızı ve Gazi Meclisimizin tüm çalışanlarını
saygıyla selamlıyorum. 
Öncelikle
“Avrupa Birliği” dediğimizde aklımıza ne geliyor, ona bir bakmamız gerekiyor.
28 üyeden oluşan bir birlik 500 milyonun üzerinde insan demek ve bir araya
gelmenin önemli saiki de özellikle ekonomik saik ve bu açıdan özellikle
ülkemizin üyelik süreci ve müzakerelerin başladığı sürece, daha doğrusu üyelik
görüşmelerinin başladığı sürece baktığımızda da tam elli beş yıllık bir
geçmişten bahsediyoruz. Bu elli beş yıllık geçmişte inişli çıkışlı
yakınlaşmaların olduğu, uzaklaşmaların olduğu dönemler yaşanmıştır ama bizim
için önemli olan aslında kırılma noktasının nerede yaşandığı ve eleştirilerin
nereden geldiği. İlerleme raporu yazıldı -ona da biraz sonra geleceğim-
ilerleme raporunda ön taslak çıktı. Ön taslakta nelere değinildi, ülkemiz neyle
alakalı eleştirilmekte, özellikle bunun üzerinde durmamızda fayda var. 
Avrupa
Birliği üyesi ülkeler öncelikle ülkemizi eleştirirken birçok saik üzerinden
eleştiriyor ve diyorlar ki: “Şu terörün tanımını bir değiştirin bakalım.”
Terörün tanımı tektir, birdir; terörist tektir, birdir; otobüs durağında durup
orada bombayla kendini patlatan kişi teröristtir, orada ölen kişiler de bizim
şehitlerimizdir. Bu gözle bakılmalı, bu gözle görülmeli. Terörün tanımı
Türkiye’ye göre, terörün tanımı Almanya’ya göre, terörün tanımı Fransa’ya göre
değişmez. 
Evet,
OHAL’le eleştiriyorlar bizi. Her kim ki ülkemizi OHAL uygulamalarından dolayı
eleştirecek olursa -Avrupa’yı demokrasi beşiği olarak ilan eden kişilerle de
aynıdır bu kişiler- onlar Fransa’ya baksınlar. Evet, garın önündeki patlamaya
baktığımızda, garın önündeki patlamadan sonra Fransa’da iki sene boyunca
olağanüstü hâl ilan edildi. Ülkemizde yedi dönem üç aydan yirmi bir ayı
eleştiren Avrupalı dostlarımıza gittiğimiz her yerde bunu sorduk ve söyledik,
dedik ki: Olağanüstü hâl Türkiye’de ilan edildiği zaman antidemokratik oluyor
da kendi devlet refleksini gösteren Fransa’da ve diğer ülkelerde demokrasi mi
oluyor; bunu sormamız gerekiyor. Yoksa, devlet refleksi sadece Avrupalıya mı
var; bunu mutlaka sormamız gerekiyor. 
Evet,
bunun yanında, özellikle terör girişiminden sonra, 15 Temmuz darbe girişiminden
sonra, o gece, aslında ülkemiz için çok önemli bir dönüm noktası oldu. O gece,
Türk dünyasının ve milliyetçi, ülkücü camianın lideri Sayın Devlet Bahçeli
Beyefendi’nin “Her tür darbe girişimine karşıyız ve devletimizin yanındayız.”
söylemiyle aslında Avrupa’ya da gerekli cevap verilmiş oldu. Çünkü ondan sonra,
aslında, Avrupalı dostlarımızın da hoşuna gitmeyen, Amerika Birleşik
Devletleri’nin de hoşuna gitmeyen Cumhurbaşkanlığı hükûmet sisteminin temelleri
atıldı. Hamdolsun ki Cumhurbaşkanlığı hükûmet sistemi dimdik ayakta ve bundan
sonra da dimdik ayakta durmaya devam edecektir. (MHP ve AK PARTİ sıralarından
alkışlar) Ve elbette ki Türkiye Cumhuriyeti devleti, ülkemiz ve milletimiz,
terörün her şekliyle, her türüyle mücadele edecektir; etmiştir, bundan sonra da
etmeye devam edecektir. Milliyetçi Hareket Partisi, başta İçişleri ve Dışişleri
Bakanlıkları olmak üzere her bakanlığın mücadelesini desteklemeye de devam
edecektir. 
Yine
aynı şekilde eleştirilerden bir tanesi, tutuklu olan gazeteciler ve görevinden
alınmış diğer insanlar. Evet, ben size burada Almanya Adalet Bakanının söylemiş
olduğu sözü hatırlatmak istiyorum, direkt şunu söyledi: “Suçun başladığı yerde
ifade özgürlüğü biter.” Evet, suçun başladığı yerde ülkemizde de ifade
özgürlüğü bitmeli. Eğer ifade özgürlüğü, çıkıp devlet aleyhine konuşmaksa…
Almanya’nın uygulamaları arasında, son senelerde kabul edilmiş olan en önemli
kanunlardan bir tanesi, sosyal medya üzerinde yedi gün boyunca nefret
söyleminde bulunulması 50 bin euro cezaya tabi. Buna özellikle dikkat etmemiz
gerekiyor. 
Evet,
Milliyetçi Hareket Partisi olarak, Avrupa Birliği süreciyle ilgili, bir önceki
hatibimiz, kıymetli milletvekilimiz zaten bahsetti. Hakikaten, evet, zaruret
değil, sadece stratejik bir ortaklık. Ekonomi olarak bakıldığı zaman, ülkemizin
ekonomik gereksinimlerine hitap ettiği sürece, bizim üzerimizde önemli
konularda, hassasiyetlerimiz noktasında yaptırım uygulanmadığı sürece Avrupa
Birliği müzakerelerine bizler destek vermekteyiz, vermeye de devam edeceğiz. 
Özellikle,
neler yapılmalı bu arada? Bu çok önemli. Sayın Bakanımız da burada. Dışişleri
Bakanımıza, özel olarak da bu konunun üzerinde tekrar tekrar durmak istediğimi
söylemek istiyorum: Gümrük Birliği Anlaşması’nın mutlak ve mutlak güncellenmesi
gerekiyor çünkü Gümrük Birliği Anlaşması’nın Avrupa Birliği üyeliğiyle hiçbir
alakası yok. Avrupa Birliği üyesi değilken bizim Gümrük Birliği Anlaşmamız
vardı. 
(Mikrofon
otomatik cihaz tarafından kapatıldı) 
BAŞKAN
– Sözlerinizi bağlayınız Sayın Erdem.
ARZU
ERDEM (Devamla) – O açıdan, bu konuyla ilgili Avrupalı dostlarımıza özellikle
bunu izah etmemiz gerekiyor.
Ve
gelecek olan fonlar, bunların artırılması… Göçmenlerle ilgili ülkemizin
yürütmüş olduğu, Türk milletinin yürütmüş olduğu kadim mücadeleyi ben buradan
tekrar tekrar vurgulamak istiyorum ve Türk milletinin o engin yüreğine de
tekrar teşekkür etmek istiyorum. Gerçekten, bu kadar göçmene yürek açmak, bu
kadar göçmene gönül açmak çok kolay bir şey değil, Avrupalı dostlarımızın da bu
anlamda üzerine düşeni yapması gerekiyor. Bu fonların aciliyetle gelmesi,
rakamlarının artırılması yönünde de Bakanlığımızın tekrar gerekli girişimlerde
bulunması gerekiyor.
Son
olarak da Sayın Bakanım -bu konuyla bağlantılı olduğu için- bu fonların önemli
bir bölümünün özellikle eğitimde kullanılması gerekiyor. Çünkü hakikaten,
ülkemizde bulunan göçmenler asimilasyon(x) noktasında bir süre daha bizimle
yaşayacaklar, biz bunun farkındayız ve bu sürenin çok sağlıklı atlatılabilmesi
için, uyum içerisinde yaşayabilmemiz için eğitim noktasında mutlak ve mutlak
önemli bir fonun ayrılması gerekiyor ve bunun içerisinde öğretmenlerimiz var,
PICTES öğretmenlerimiz. PICTES öğretmenlerimiz oradan gelen çocukları bugüne
kadar eğitti.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Erdem.
Buyurun.
ARZU
ERDEM (Devamla) – Üç senede bir bunların sözleşmeleri yenileniyor. Bunlarla
ilgili daha kalıcı bir çözüm bulunması noktasında özel olarak da dikkat çekmek
istiyorum.
Ben
tüm bakanlıkların bütçelerinin ve bugün görüşmekte olduğumuz Dışişleri
Bakanlığının bütçesinin, Millî Savunma Bakanlığının bütçesinin hayırlara vesile
olmasını temenni ediyorum.
Gazi
Meclisi saygılarımla selamlıyorum.
Teşekkür
ediyorum. (MHP ve AK PARTİ sıralarından alkışlar)
BAŞKAN
– Teşekkürler Sayın Erdem.
Değerli
milletvekilleri, böylece MHP Grubu adına konuşmalar da tamamlanmış oldu. 
Şimdi,
60’a göre yerinden söz talep eden milletvekillerine, her partiden bir kişiye
olmak üzere birer dakika süreyle söz vereceğim.
MAHMUT
TANAL (İstanbul) – Sayın Başkan…
BAŞKAN
– Buyurun Sayın Tanal.
MAHMUT
TANAL (İstanbul) – Değerli Başkanım, biraz önce ben salonda yokken -yeni geldim
ben- Milliyetçi Hareket Partisi sözcüsü İzzet Bey, Yavuztürk Mahallesi’nin
Boğaziçi Yasası’ndan çıkarılmasıyla ilgili kanun teklifi verdiklerini
söylediler. Verdikleri doğru. Verdikleri kanun teklifi 2018’in Kasım ayında,
ben 2016 yılında vermiş olduğum kanun teklifini Temmuz 2018’de yeniledim.
Benden üç ay sonra verdikleri, kanun teklifimin bire bir aynısı, virgülünü
değiştirmeden verdiler. Bunun tutanaklara geçmesi için söz aldım.
Ayrıca,
Yavuztürk Mahallesi’nin sadece imar sorunu yok; mülkiyet sorunu var, otopark
sorunu var, otobüs sorunu var, sokakların aydınlatılmaması sorunu var, cami
sorunu var, okul sorunu var, tinerciler sorunu var yani bu anlamda ulaşım
sorunu var.
Teşekkür
ediyorum, saygılarımı sunarım. (CHP sıralarından alkışlar)
BAŞKAN
– Teşekkürler Sayın Tanal…
Evet,
şimdi, yerinden sisteme giriş sırasına göre talepte bulunan milletvekillerine
sırayla söz vereceğim.
Sayın
Kara…
MUHAMMED
LEVENT BÜLBÜL (Sakarya) – Sayın Başkan, affedersiniz, çok özür dilerim… Böldüm
gibi oldu.
Bir
kelime düzeltmesi olacak.
ARZU
ERDEM (İstanbul) – Çok kısa…
BAŞKAN
– Buyurun Sayın Erdem.
IV.- AÇIKLAMALAR (Devam)
48.- İstanbul Milletvekili Arzu Erdem’in, ülkede bulunan göçmenlerle
ilgili “asimilasyon” kelimesini kullanmak istemediğine ve düzelttiğine ilişkin
açıklaması (x)
ARZU
ERDEM (İstanbul) – Çok teşekkür ederim.
Biz,
tabii, yurt dışındaki Türkleri çok dinlediğimiz için, orada, özellikle,
entegrasyon noktasında asimilasyon yapıldığı için… Ben, burada bulunan
göçmenlerimizle ilgili, zinhar, “asimilasyon” kelimesini kullanmak istemedim.
Bir yandan konuşmanın içerisinde “asimilasyon” da geçiyordu yurt dışındaki
Türklerle alakalı. “Entegrasyon, göçmenlerimizle ilgili entegrasyon
çalışmaları…” Bunu düzeltmek istiyorum.
Teşekkür
ederim.
BAŞKAN
– Teşekkürler Sayın Erdem.
Sayın
Kara… Yok.
Sayın
Vahapoğlu…
49.- Bursa Milletvekili Mustafa Hidayet Vahapoğlu’nun, Bursa ilindeki
organize sanayi bölgelerinden birini münhasıran savunma sanayisine ayırıp
desteklemeyi düşünüp düşünmediklerini Millî Savunma Bakanından öğrenmek
istediğine ilişkin açıklaması
MUSTAFA
HİDAYET VAHAPOĞLU (Bursa) – Sayın Başkan, teşekkür ederim.
Sayın
Millî Savunma Bakanına bir sorum olacak. Sayın Bakan, savunma sanayisi
fevkalade önemli, hem ülkemizin ihtiyaçlarının karşılanması açısından hem katma
değer açısından önemli bir alan. Özellikle, Bursa’mızda bunun altyapısını
sağlayacak sanayi dalları var. Burada kurulu olan organize sanayi bölgelerinden
birini münhasıran savunma sanayisine ayırıp orayı desteklemeyi düşünür müsünüz?
Teşekkür
ederim.
BAŞKAN
– Sayın Mızraklı…
50.- Diyarbakır Milletvekili Adnan Selçuk Mızraklı’nın, Dicle Barajı’nın
bakım ve onarımının, kontrollerinin, risk analizinin, personel eğitiminin
yapılıp yapılmadığını, periyodik bakım çizelgelerinin durumunun ne olduğunu,
barajda kaç mühendisin çalıştığını, iş güvenliği uzmanının olup olmadığını,
zarar tespitlerine ne zaman başlanacağını Sanayi ve Teknolojie Bakanı Mustafa
Varank’tan öğrenmek istediğine ilişkin açıklaması
ADNAN
SELÇUK MIZRAKLI (Diyarbakır) – Teşekkürler Sayın Başkanım.
Beni
sorum Sayın Bakan Varank’a. Bilindiği üzere, Dicle Barajı’nda kapak kopması
sonucu doğal olmayan sel gelişti. Barajın bakım ve onarımı yapıldı mı? Yapıldı
ise periyodik bakım çizelgelerinin durumu nedir? Barajın risk analizi yapıldı
mı? Personel eğitimi yapıldı mı, yapıldıysa eğitim sertifikaları var mıdır?
Barajda kaç mühendis çalışıyor? Barajda iş sağlığı ve iş güvenliği uzmanı var
mı? Bu olaydan sonra diğer barajları kontrolden geçirecek misiniz? Zarar
tespitlerine ne zaman başlayacaksınız? Çünkü UNESCO kültür mirası olan Hevsel
Bahçelerinin ve yine sel basması sonucu esnafın zarar gördüğünü biliyoruz.
Teşekkür
ediyorum.
BAŞKAN
– Sayın Özkan…
51.- Bursa Milletvekili Yüksel Özkan’ın, küçük ve orta ölçekli firmalara
desteğin, reklam ve pazarlama faaliyetlerine katkıların kaldırılıp
kaldırılmadığını Sanayi ve Teknolojie Bakanı Mustafa Varank’tan öğrenmek
istediğine, yurt dışı marka tescil destek işlemleri için KOSGEB’e başvuru
yapılamadığına ilişkin açıklaması
YÜKSEL
ÖZKAN (Bursa) – Sayın Başkan, değerli milletvekilleri; sorum Sayın Sanayi ve
Teknoloji Bakanına, KOSGEB’le ilgili. Küçük ve orta ölçekli firmalara desteğin
kalktığı doğru mudur? Daha önce bir soru önergesi vermiştim, buna cevap
gelmedi. Firmaların bünyesinde çalıştırmaya başladıkları ön lisans ve lisans
mezunu personel için almış oldukları nitelikli eleman desteği kaldırıldı mı?
Yine, küçük ve orta ölçekli firmaların reklam ve pazarlama faaliyetlerine
katkılar kaldırıldı mı? 
Diğer
bir sorum: Formlardaki mevzuata aykırı tanımlamalardan dolayı yurt dışı marka
tescil destek işlemleri için KOSGEB’e başvuru yapılamamaktadır.
Teşekkür
ederim.
BAŞKAN
– Sayın Cemal Taşar… Yok.
AK
PARTİ Grubundan Sayın Gültekin… Yok.
İYİ
PARTİ Grubundan Sayın Bahşi…
52.- Antalya Milletvekili Feridun Bahşi’nin, Tebrizli bir Türk olan
Rahim Cavadbeyli’nin gözaltında tutulma sebebinin İran’ın iade talebi olup
olmadığını ve uluslararası anlaşmalara göre iadesi mümkün olmadığına göre ne
zaman serbest bırakılacağını Dışişleri Bakanından öğrenmek istediğine ilişkin
açıklaması
FERİDUN
BAHŞİ (Antalya) – Sorum Sayın Dışişleri Bakanımıza. Rahim Cavadbeyli, Tebrizli
bir Türk’tür. Tebriz bölgesinde yoğun yaşayan Türklerin sorunlarını dile
getirdiği için İran’dan ayrılmak zorunda kalmış, meşakkatli bir yolculuktan
sonra dört yıl önce Türkiye’ye gelmiştir. Rahim Cavadbeyli Birleşmiş Milletler
Mülteciler Komiserliği denetiminde yaşayıp bir taraftan da Gazi Üniversitesinde
doktora yaparken dört ay önce aniden İran’a iade edilmek üzere gözaltına
alınmış ve hâlâ gözaltındadır. Rahim Cavadbeyli’nin İran’a iadesi uluslararası
anlaşmalara göre mümkün değildir. Gözaltında tutulma sebebi İran’ın iade talebi
midir, yoksa başka bir sebep midir? İade edilmeyeceğine göre ne zaman serbest
bırakılacaktır?
Teşekkür
ederim.
BAŞKAN
– Sayın Kaboğlu...
53.- İstanbul Milletvekili İbrahim Özden Kaboğlu’nun, Avrupa
Mahkemesinin kararı bağlayıcı iken siyasal hedefin Avrupa Mahkemesi kararının
icra yükümlülüğünü ortadan kaldırıp kaldıramayacağını Dışişleri Bakanından
öğrenmek istediğine ilişkin açıklaması
İBRAHİM
ÖZDEN KABOĞLU (İstanbul) – Teşekkürler.
Her
3 Bakana sorum var.
Dışişleri
Bakanlığına: Avrupa Konseyi kurucu üyesi olan ve İnsan Hakları Avrupa
Sözleşmesi’ni 1954’te onaylayan Türkiye, mahkemenin yetkisini 1990’da tanıdı.
Böylece insan hakları Avrupa hukuku, iç hukukun ayrılmaz bir parçası hâline
geldi. 
Soru:
Sayın Bakan, Avrupa Mahkemesi kararı tıpkı Anayasa Mahkemesi kararı gibi
bağlayıcı iken, siyasal hedef Avrupa Mahkemesi kararını icra yükümlülüğünü
ortadan kaldırabilir mi? Karşılaştırmalı anayasa hukukunun gerekleriyle
çeliştiği ve hiçbir toplumsal ihtiyaç olmadığı hâlde OHAL ortam ve koşullarında
Anayasa değişikliği yapılarak Osmanlı-cumhuriyet siyasal ve anayasal geleneği
terk edildi. Yine bir gereklilik yokken OHAL koşullarında 24 Haziran seçimleri
yapıldı. Şimdi ise, kısmen kaldırılmış olan OHAL yerine muhalefet partilerine
yönelik tehdit, şantaj, kriminalize etme söylemiyle 31 Mart seçimleri
gayrimeşru hâle getirilmek isteniyor.
(Mikrofon
otomatik cihaz tarafından kapatıldı) 
BAŞKAN
– Bir dakikalık söz taleplerinde sistem mikrofonu açamıyor Sayın Hocam, onun
için özür diliyorum sizden.
Sayın
İslam...
54.- İstanbul Milletvekili Nazır Cihangir İslam’ın, FETÖ’nün siyasi
ayağının ortaya çıkmasına niçin direndiğini Sanayi ve Teknoloji Bakanı Mustafa
Varank’tan öğrenmek istediğine ilişkin açıklaması
NAZIR
CİHANGİR İSLAM (İstanbul) – Teşekkür ederim Sayın Başkan.
Benim
sorum Sayın Mustafa Varank’a. 
Sayın
Varank, 31 Ekimde burada yaptığım konuşmanın akabinde, isim vermeden sizden bir
“tweet” aldım 15 Temmuz hakkında. Eğer o “tweet” banaysa sözlerimi misliyle
iade ediyorum; bu bir. 
İkincisi:
Sizin rahmetli kardeşinizi 15 Temmuzda sokaklarda kayıp verdik, ki ben de
sokaklardaydım. FETÖ’nün siyasi ayağının ortaya çıkmasına niçin direniyorsunuz,
bunu bize detaylarıyla izah edin lütfen. 
Sağ
olun. 
BAŞKAN
– Sayın Gültekin Uysal, Demokrat Parti Genel Başkanı söz talebinde bulunmuş,
kendisine yerinden üç dakika süreyle söz veriyorum diğer grubu bulunmayan
siyasi parti temsilcilerinde olduğu gibi. 
Buyurun
Sayın Uysal. 
55.- Afyonkarahisar Milletvekili Gültekin Uysal’ın, bulunulan
coğrafyanın çatışmaların her dakika tetiklenebildiği bir coğrafya olduğuna,
mülteciler başta olmak üzere dış politikada çok boyutlu değerlendirmeler yapmak
gerektiğine, Türkiye’nin doğru siyasal akılla dış politikasını ete kemiğe
büründürmeye ihtiyacı olduğuna ilişkin açıklaması
GÜLTEKİN
UYSAL (Afyonkarahisar) – Sayın Başkan, çok değerli milletvekilleri; öncelikle
hepinizi saygıyla selamlıyorum. 
Bugün
3 bakanlığımızın bütçe görüşmelerinin sonundayız. Elbette zamanın elverdiği
ölçüde geniş manada her bir bakanlıkla ilgili değerlendirme yapmak isterdim.
Ama ben özellikle son on beş, on altı yıllık zaman dilimi içerisinde iç
siyasetimizin de en önemli tartışma konularından birisi olan dış politikayla,
Dışişleri Bakanlığımızla ilgili, Türkiye’nin dış politikasıyla ilgili belirli
değerlendirmelerimi sizlerle paylaşmak istiyorum. 
Bulunduğumuz
coğrafya her dakika çatışmaların tetiklenebildiği bir coğrafya. 2 tane çökmüş
ülkeye komşu bir ülke olarak da zaman zaman millî güvenlik endişelerimizi
pekiştirecek, katmerlendirecek pek çok hadise de bölgemizde cereyan etmekte.
Böyle bir dönem içerisinde zaman zaman sloganlara sıkışmış, zaman zaman
romantizm, tarihî geçmiş vurguları içerisinde bir politika tercih ederek
bugünlere kadar geldik. Bugün özellikle Türkiye’nin kudret kapasitesini aşan,
amaç ve araç uyumu noktasında farklılık gözeten bir dış politik tercihle
beraber özellikle Suriye krizinin derinleşmesiyle Türkiye’nin daha da
derinleşen riskler ve meydan okumalarla da karşı karşıya kaldığını 3,5 milyonu
aşan mülteciyi bağrına basmak mecburiyetinde kalması dolayısıyla da pek çok
boyutuyla yaşıyoruz. 
Mülteciler
başta olmak üzere dış politikayla ilgili belki pek çok, çok boyutlu, çok yönlü,
çok merkezli değerlendirmeler yapma ihtiyacımız var. Avrupa Birliğiyle
özellikle müzakere süreçlerimizin sadece mülteciler parantezinde sıkıştığı bir
dönemde, özellikle Suriye meselesinde ve Türk dış politikasında Türk Silahlı
Kuvvetlerinin, ekonominin nitelikli insan gücü başta olmak üzere tüm millî güç
unsurlarıyla beraber dış politikamızı desteklemek, arkasına bu güç kuvvetlerini
koymamız gerekirken maalesef Türkiye’nin bugün, dışarıdan ve içeriden
baktığımızda -“tehdidi ikaya muktedir olmak” diye dış politika için önemli bir
referans, önemli bir prensip vardır- pek çok sözü yerde kalmış, istikametini
kaybetmiş bir görüntü arz ettiği kanaatindeyim. Bölgede daha çok ahbap çavuş
ilişkileri içerisinde ilişkilerimizi tanzim ederken maalesef Orta Doğu’da
Katar’ın dışında belirli derinlikte ilişkilerimizi koruyabildiğimiz bir ülkenin
kalmadığını da biliyoruz.
Bir
deli gömleği giydirme teşebbüsüyle, Birleşik Devletler başta olmak üzere…
(Mikrofon
otomatik cihaz tarafından kapatıldı) 
BAŞKAN
– Buyurun, devam edin Sayın Uysal.
GÜLTEKİN
UYSAL (Afyonkarahisar) – …Mısır, İsrail, ABD ve Suudi Arabistan’ın önceliğinde
bir hat oluştururken diğer tarafta da ideolojik ve mezhebi bir hat oluşturan
İran kıskacı arasında maalesef Türkiye’nin de zaman zaman Rusya’ya, zaman zaman
Rusya-İran iş birliğiyle kendi önceliklerini, endişelerini asgari düzeye
indirmek noktasında bir çabası vardır.
Ben,
AK PARTİ Hükûmetinin on beş yıllık zaman dilimi içerisinde belki de attığı en
olumlu adımın -açılım olarak- Suriye’yle yakalanmış derinlik olduğu
kanaatindeydim. Yalnız, en kötü yanlış adımların da yine Suriye krizinin
derinleşmesi noktasında, bir rejim değiştirme hayaliyle oluşturduğumuz, ete
kemiğe büründürdüğümüz Suriye siyaseti olduğu inancındayım. Özellikle iktidar
boşluğunun ortaya çıkması sonrası otuz kırk yıla varan terörle mücadelemiz
içerisinde PKK uzantısı PYD örgütünün Suriye’de kendisine …
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen. 
Son
bir dakika daha süre vereyim. 
Buyurun
Sayın Uysal. 
GÜLTEKİN
UYSAL (Afyonkarahisar) – …bir özerk alan elde ettiğini, netice itibarıyla o
uluslararası güçlerin nezdinde de -deyim yerindeyse- özel güvenlik şirketi
hâline geldiğini, onların müttefiki olur hâle geldiğini de kayıtlara geçmek
istiyorum.
Hiçbir
şekilde kabul edemeyeceğimiz… Birleşik Devletlerin bu manada -PYD terör
örgütüyle, PKK uzantısı örgütle başta olmak üzere- Türkiye gibi uzun yıllara
dayanan müttefiklik ilişkisi içerisinde olduğu bir ülkeyi yok varsayarak bu
ilişkiyi tercih ediyor olmasını da burada kabul etmediğimizi bir kez daha
sizlerin huzurunda ifade etmek isterim. 
Son
söz olarak, rahmetle yâd edeceğimiz Adalet Partisinin Dışişleri Bakanlarından
İhsan Sabri Çağlayangil’in bugün yönetenlerimizin, yarınlarda da yönetmeye talip
olanların kulağına küpe yapması gereken bir sözü var: “Eğer Orta Doğu’da masada
oturmuyorsanız kendinizi menüde bulursunuz.” demiştir. Türkiye maalesef,
kendini yemek masasında menüde bulmuştur. 
(Mikrofon
otomatik cihaz tarafından kapatıldı)
BAŞKAN
– Sözlerinizi bağlayınız Sayın Uysal.
GÜLTEKİN
UYSAL (Devamla) – Bu açıdan bütün bu tenkit ve eleştirilerimize rağmen,
Türkiye’nin bugün karşı karşıya kaldığı risklerin, meydan okumaların bilinci
içerisinde masada kendisine yer açmak adına El Bab, Afrin Harekâtları, Fırat
Kalkanı Harekâtı başta olmak üzere bütün bu süreçlerde Türkiye’nin elzem
önceliklerini göz önünde bulundurarak bizler de olumlu beyanlarımızı, destek
beyanlarımızı ifade ettik. Bu açıdan şehitler vermek pahasına, bu yanlışları
telafi etme yolunda Türkiye ilerliyor. O açıdan Türkiye’nin yeniden bir idrak
tazelemesine, doğru bir siyasal akılla dış politikasını ete kemiğe büründürmeye
ihtiyaç vardır.
Hepinizi
saygıyla selamlıyorum.
BAŞKAN
– Sayın Özel…
ÖZGÜR
ÖZEL (Manisa) – Sayın Başkanım, bu kısımdaki genel değerlendirme içinde
söyleyeceğimiz konu hem teknik hem de biraz önceki konuşmalarla ilgilidir.
Uygun görmeniz durumunda Sayın Genel Sekreterimize bu hakkı devretmek isterim.
BAŞKAN
– Buyurun Sayın Akif Hamzaçebi.
56.- İstanbul Milletvekili Mehmet Akif Hamzaçebi’nin, İstanbul’un birçok
ilçesinde, birçok mahallesinde mülkiyet, imar ve ecrimisil sorunu yaşandığına,
sorunun çözümü için yasal düzenleme gerektiğine, 4706 sayılı Kanun’da yapılacak
değişiklikle ilgili kanun teklifini TBMM Başkanlığına vermiş olduğuna ilişkin
açıklaması
MEHMET
AKİF HAMZAÇEBİ (İstanbul) – Teşekkür ederim Sayın Başkan.
Sayın
Özel’e bu nazik davranışı için çok teşekkür ediyorum.
Sayın
Başkan, değerli milletvekilleri; biraz önce Milliyetçi Hareket Partisi İstanbul
Milletvekili Sayın İzzet Ulvi Yönter İstanbul’daki bazı mahallelerde yaşanan
mülkiyet, imar ve ecrimisil sorunlarına değindi. Bu bağlamda, Sancaktepe
ilçesinin Fatih ve Veysel Karani Mahallelerindeki sorunlara da değindi.
Gerçekten, Fatih Mahallesi’nin Çalılık mevkisinde, 5393 sayılı Belediye
Kanunu’na göre kentsel dönüşüm çerçevesinde belediyeye devredilen hazine
taşınmazları üzerinde oturan vatandaşlarımızdan ecrimisil talep edilmektedir.
Yine, bu çerçevede, Veysel Karani Mahallesi’nde 4706 sayılı Kanun’a göre hak
sahibi olan ama bu çerçevede herhangi bir işleme başlanılmamış olan
vatandaşlarımızdan da ecrimisil talep edilmektedir. Bu ecrimisiller ve yaşanan
sorunlar sadece saydığım bu mahallelerle sınırlı değildir. Sancaktepe olsun,
Beykoz olsun, Sultangazi olsun, Arnavutköy olsun, Ümraniye olsun, İstanbul’un
birçok ilçesinde, birçok mahallesinde yaşanmaktadır.
(Mikrofon
otomatik cihaz tarafından kapatıldı)
BAŞKAN
– Devam ediniz Sayın Hamzaçebi. 
MEHMET
AKİF HAMZAÇEBİ (İstanbul) – Sorunun çözümü yasal düzenlemeleri
gerektirmektedir. Sayın Yönter’in bu konuları gündeme getirmiş olmasından ben
gerçekten çok mutlu oldum. Geçenlerde Genel Kurulda görüştüğümüz torba yasada,
kentsel dönüşümle ilgili düzenlemelerle ilgili bir maddede vermiş olduğum bir
önerge -4706 sayılı Kanun’a göre ecrimisil ödemek zorunda kalan, vicdani
kanaatime göre, aslında ödememesi gereken vatandaşların bu sorununun çözülmesi
amacıyla bir önerge vermiştim arkadaşlarımla birlikte- AK PARTİ Grubunun “Bu
konuda biz daha sonra çok kapsamlı bir düzenleme yapacağız.” gerekçesiyle
desteklenmedi ve Genel Kurul çoğunluğuna ulaşılamadığı için kabul edilmedi. 
(Mikrofon
otomatik cihaz tarafından kapatıldı)
BAŞKAN
– Sözlerinizi bağlayın Sayın Hamzaçebi.
Buyurun.

MEHMET
AKİF HAMZAÇEBİ (İstanbul) – Son cümlelerim Sayın Başkanım. Çok teşekkür
ediyorum. 
Mademki
Milliyetçi Hareket Partisi de bu sorunlardan yakınmaktadır, şimdi önerim şudur:
Gerek 4706 sayılı Kanun’un 5’inci maddesi uygulamasından kaynaklanan gerekse
5393 sayılı Belediye Kanunu’nun 73’üncü maddesine göre kentsel dönüşüm alanı
ilan edilen yerlerde, bütçesi uygun olmayan, haksız yere -haksız yere
demeyeyim- vicdani kanaate uygun olmayacak şekilde ecrimisil ödeme
zorunluluğuyla karşı karşıya kalan bu vatandaşların sorunlarını önümüzdeki ilk
fırsatta bir yasal düzenlemeyle çözelim. 4706 sayılı Kanun’la ilgili yapılacak
değişiklik konusunda benim, Türkiye Büyük Millet Meclisi Başkanlığına öteden
beri, her dönem vermiş olduğum, bu dönem de verdiğim ve beklemekte olan bir
kanun teklifim de vardır. Bu teklif olabilir, başka teklifler olabilir; sorun
çözüm bekliyor.
Teşekkür
ederim Sayın Başkan. (CHP sıralarından alkışlar)
BAŞKAN
– Teşekkürler Sayın Hamzaçebi.
Sayın
Danış Beştaş…
57.- Siirt Milletvekili Meral Danış Beştaş’ın, AİHM’in Selahattin
Demirtaş kararı kapsamında 18’inci madde ihlaline ilişkin Dışişleri Bakanının
düşüncelerini öğrenmek istediğine, Dışişleri Bakanlığının tutarlı bir dış
politika adına ne yapmayı düşündüğünü, AİHM kararlarının uygulanmasının
Cumhurbaşkanının talimatlarına mı bırakıldığını, AİHM’in kararlarının
Türkiye’deki yerinin ne olduğunu ve lobicilikte büyük paralar harcanıp
harcanmadığını Dışişleri Bakanından öğrenmek istediğine ilişkin açıklaması
MERAL
DANIŞ BEŞTAŞ (Siirt) – Teşekkür ediyorum Sayın Başkan.
Öncelikle,
Fatih Portakal’a ilişkin bugün gün boyu medyada yer alan bir haber oldukça
dehşet verici. Sayın Cumhurbaşkanı bugün “Mandalina mıdır, narenciye midir,
Portakal mıdır?” gibi bir dille “Haddini bil! Haddini bilmezsen bu millet
patlatır enseni.” şeklinde çok vahim bir açıklamada bulunmuştur. Her şeyden
önce, gazetecilerin geçmiş, yakın tarihimizde öldürüldüğü, hâlâ yüzlercesinin
tutuklu olduğu bir ülkede ve özellikle Hrant Dink ve Sevgili Tahir Elçi’nin bu
hedef göstermeler sonucunda katledildiği bir ülkede bu konuşma çok büyük bir
tehlike arz etmektedir. Gazetecilik suç değildir ve Fatih Portakal, düşüncesine
katılsak da katılmasak da ya da Cumhurbaşkanı katılsa da katılmasa da
basın-yayın özgürlüğü kapsamında düşüncelerini açıklayabilir. Bu hedef
gösterme, gerçekten, Türkiye’nin, Avrupa Birliğine giriş sürecinde basın-yayın
özgürlüğünün tümüyle ortadan kaldırıldığını da bütün dünyaya ilan etmiştir. Bir
kez daha, Fatih Portakal’ın gazeteci olduğunu ve gazeteciliğin suç olmadığını
ifade etmek istiyorum.
Diğeri:
Sayın Dışişleri Bakanı buradayken, özellikle Avrupa İnsan Hakları Mahkemesinin
Demirtaş kararı kapsamında 18’inci madde ihlaline ilişkin düşüncelerini sormak
isterim. Bildiğiniz gibi Sayın Bakan, Türkiye, ilk defa, Avrupa İnsan Hakları
Mahkemesi önünde görülen Demirtaş davasında 18’inci maddeden mahkûm edildi.
18’inci maddenin hukukta meali şudur: Türkiye'de demokrasi büyük bir tehdit
altındadır, çoğulculuk tehdit altındadır şeklinde tercüme edebiliriz. Şimdi, bu
karardan sonra Cumhurbaşkanı “Ben bu kararı tanımıyorum, hemen karşı hamlemizi
yapar işi bitiririz.” şeklinde bir açıklama yapmıştır.
(Mikrofon
otomatik cihaz tarafından kapatıldı) 
BAŞKAN
– Devam Edin Sayın Danış Beştaş. 
MERAL
DANIŞ BEŞTAŞ (Siirt) – Ve çok kısa bir sürede istinaf mahkemesinde Sayın Sırrı
Süreyya Önder ve Selahattin Demirtaş’ın kararı talimatla onaylanmıştır.
“18’inci maddeyi ihlal etmeye devam edeceğiz.” uygulaması anlamına gelmektedir.
Tabii, bu konuda söyleyecek çok söz var. Sayın Bakanlığınız ve yürütme ısrarla,
her zaman Avrupa Birliğine üyelik sürecinin stratejik olduğu, bu konuda reform
süreçleri ve benzeri birçok açıklama yapmaktadır fakat aynı zamanda, Avrupa
Konseyi konusundaki ilişkileri de hepimiz biliyoruz, AKPM’deki tabloda da durum
bellidir. Ben şunu gerçekten sormak istiyorum: Avrupa İnsan Hakları Mahkemesi
kararı artık bağlayıcılığını yitirdi mi yani siyaseten, hukuki bağlayıcılık
ortadan kaldırılabiliyor mu? 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Danış Beştaş. 
MERAL
DANIŞ BEŞTAŞ (Siirt) – Ayrıca, Konseyin Genel Sekreter Sözcüsü Daniel Holtgen
da açıklama yaptı kararların bağlayıcılığı konusunda, Mogherini ve daha birçok
yetkili açıklama yaptı. Bir de diplomatik ve ekonomik sorunlar doğuracak bir
gelişmeyle karşı karşıyayız. Bakanlar Komitesinin sonuçta yaptırım yetkisi var.
Bu konuda, özellikle bu süreçte Bakanlığınız tutarlı bir dış politika adına ne
yapmayı düşünüyor, önünde ne var? Ayrıca, Avrupa İnsan Hakları Mahkemesi
kararlarının uygulanması Cumhurbaşkanının talimatlarına mı bırakıldı? Dokunulmazlık
konusunda AİHM önünde şu anda milletvekillerinin davaları var. Avrupa İnsan
Hakları Mahkemesinin bu konuda karar vermesi mi engellenmek isteniyor? 
Son
olarak şunu da ifade etmek istiyorum: Gerçekten, Avrupa İnsan Hakları Mahkemesi
kararıyla birlikte istinaftaki dosya emir ve talimatla onaylatılmışken…
(Mikrofon
otomatik cihaz tarafından kapatıldı)
BAŞKAN
– Sözlerinizi bağlayın Sayın Danış Beştaş, lütfen.
MERAL
DANIŞ BEŞTAŞ (Siirt) - Siyasi muhalifleri tasfiye etmek için Fetullahçıların
hazırladığı, karar verdiği dosyalar sebebiyle şu an Sayın Sırrı Süreyya Önder
hapiste ve Demirtaş’ın kararı kesinleşti. Bu 18’inci madde ihlalinin daha ağır
bir şekilde seyretmesi anlamına gelmiyor mu? Bunu siz Dışişleri Bakanlığı
olarak tutarlı bir dış politika adına nasıl izah edeceksiniz? Avrupa İnsan
Hakları Mahkemesi kararlarının bizim toplumumuzda, Türkiye’deki yeri nedir? Bu
konuda ilk elden ki siz sıklıkla yurt dışına çıkıyorsunuz, Avrupa Birliği
yetkilileriyle görüşmeler yapıyorsunuz; kendileriyle yaptığınız görüşmelerde ve
lobilerde AİHM kararını geciktirdiğinizi de biliyoruz. Bu, bilgimiz dâhilinde.
Gerçekten, bu lobicilikte büyük bir para harcandı mı? Bunu da merak ediyoruz,
öğrenmek istiyoruz. 
Teşekkür
ediyorum. 
BAŞKAN
– Teşekkürler. 
ÖZLEM
ZENGİN (Tokat) – Sayın Başkan…
BAŞKAN
– Söz talebiniz var mıydı? 
ÖZLEM
ZENGİN (Tokat) – Evet. 
BAŞKAN
- Sistemde görünmüyor. İşaret etmeniz daha iyi olur, ben de farkına varırım.
Buyurun
Sayın Zengin. 
58.- Tokat Milletvekili Özlem Zengin’in, Siirt Milletvekili Meral Danış
Beştaş’ın yaptığı açıklamasındaki bazı ifadelerine ilişkin açıklaması
ÖZLEM
ZENGİN (Tokat) – Sayın Başkan, çok değerli milletvekilleri; tekrar hayırlı
akşamlar diliyorum. 
Sayın
Beştaş’ın ileri sürdüğü konularla alakalı birkaç şey ifade etmek istiyorum.
Şimdi,
mecellenin çok önemli bir kaidesi var, “Bir işten maksat neyse hüküm ona göre
verilir.” deniliyor. Bu, hukukta da çok temel bir kaidedir; maksat, niyet neyse
hüküm de ona göre verilir. 
İnsanların
mesleğinin gazetecilik olması onların yaptığı, söylediği her eylemin denetimden
ari olduğu anlamına gelmiyor. İsim söylediğiniz için ben de tekrar zikretme
ihtiyacı duyuyorum. Fatih Portakal, yaptığı yayınlarda gazetecilikten öte
şeyler yapıyor. Eğer mesele insanları demokratik haklarını kullanmak konusunda
bir eylem yapmaya çağırmak olsa problem yok. İnsanlar toplanır, yasal
izinlerini alırlar. Türkiye’de her gün, hemen hemen her ilimizde pek çok eylem
icra olunuyor ama siz gazetecilik kisvesi altında, buna sığınarak toplumu
tahrik eden ve bu kisve altında kendinizce bir siyaset, bir politika yürüten
bir tavır içindeyseniz bunda bir problem var gerçekten. 
KAMİL
OKYAY SINDIR (İzmir) – Yargı yok mu yargı?
ÖZLEM
ZENGİN (Tokat) - Fatih Portakal siyaset yapmak istiyorsa buyursun gelsin,
burada siyasetini yapsın ama insanları tahrik ederek onları eyleme, sokağa
çağırmak istiyorsa o zaman hukuk gerekeni yapar.
LÜTFÜ
TÜRKKAN (Kocaeli) – Ya “Kafası kesilmeli.” diyen bir meczup çıktı, onun için
bir şey dediniz mi?
ÖZLEM
ZENGİN (Tokat) – Müsaade eder misiniz ifademi tamamlayayım. İfademi tamamlamak
istiyorum Sayın Grup Başkan Vekili, söz alma imkânına sahipsiniz.
Devamında
şunu ifade etmek istiyorum: Bu ülkede hiç kimse sadece ve sadece gazeteci
olduğu için asla ve kata gözaltına alınmıyor, asla ve kata hukuki bir soruşturmaya
tabi tutulmuyor. Mesele, bu mesleği ifa ederken hangi maksatla, hangi
argümanları kullanarak ne yaptığınız. 
Devamında
yine ifade ettiniz çünkü çok farklı konuları arka arkaya sıralıyorsunuz, belki
kafa karışıklığı olacak ama bunlara arka arkaya ben de cevap verme ihtiyacı
duyuyorum.
“Tahir
Elçi’yi hedef gösterdiniz.” diyorsunuz. Tahir Elçi’nin nasıl öldürüldüğü
meselesi ortada zaten, olayın içerisinde yani sanki hedef gösterildi…
(Mikrofon
otomatik cihaz tarafından kapatıldı)
BAŞKAN
– Buyurun Sayın Zengin.
ÖZLEM
ZENGİN (Tokat) – Teşekkür ederim.
O
sürecin içerisinde kasten bir süreç varmış gibi anlatıyorsunuz. Olayın nasıl
olduğuna dair zaten süreç devam ediyor, hukuki süreç devam ediyor, yargılamalar
devam ediyor. Her birimiz üzgünüz, ben de çok üzgünüm Tahir Elçi’nin vefatından
dolayı ve orada meselenin nasıl olduğu zaten aşikâr görüntülerde, bu işi
yapanlar da öldü diyeceğim, öyle söyleyelim. Öncesinde hayatını kaybeden polis
memurlarımız var, nasıl cereyan ettiğini biliyorsunuz. Yani kasten öldürmekten
ziyade, o olay esnasında ortaya çıkan bir durum var ama daha henüz süreç
bitmedi. O yüzden “Hedef gösterilerek öldürüldü.” ifadesi çok önemli bir niyet,
bir kasıt oluşturuyor. Buna itiraz ediyorum.
AİHM’le
alakalı… Yani şunu görüyorum: Bu Mecliste en istikrarlı şey, muhalefetin tekrar
tekrar aynı konuları bir daha açmasıdır. Bu konuyu, AİHM meselesini çok yeni,
daha geçtiğimiz hafta uzun, neredeyse birkaç saat konuştuk. Sayın Bakanımız
burada ifade edecektir. 
(Mikrofon
otomatik cihaz tarafından kapatıldı)
ÖZLEM
ZENGİN (Tokat) – Son bir kez daha rica ediyorum.
BAŞKAN
– Tamamlayın Sayın Zengin.
Buyurun.
ÖZLEM
ZENGİN (Tokat) - AİHM’in vermiş olduğu karar tutuklamayla alakalıydı.
Tutuklamayla alakalı olarak buna ilk gerekçeyi yani tutuklamaya dair ilk
gerekçeleri haklı bulduğunu ama uzatmaya dair verilenlerde de daha detaylı
delillendirilmesi gerektiğini söylüyor AİHM kararı, bunu ifade ediyor ve şu
anda da bize şunu söylüyor, diyor ki: Bu konuya dair bir karar verin. Bu manada
yargının vermiş olduğu yeni bir karar ver. Yeni karar nedir? Onamadır yani bir
karar vermesi gerekiyordu, bu kararı vermiş oluyor. Yargının verdiği bu kararın
talimatla olduğunu söylüyor olmanız, hakikaten çok tuhaf geliyor yani. O zaman
bütün neticeler talimatla cereyan ediyor. O sebeple, evet, doğrudur, bütün
Avrupa İnsan Hakları Mahkemesinin verdiği kararlar iç hukuk sistematiğimiz
açısından Anayasa’nın 90’ıncı maddesine göre bağlayıcıdır, amenna ama
nihayetinde hangi karar olduğunu görmek lazım. Verilen karar tutuklamanın devamına
dair bir meseledir. 18’inci maddedeki söylenen şey de orada bir çerçeve
çiziyor.
(Mikrofon
otomatik cihaz tarafından kapatıldı) 
BAŞKAN
– Lütfen, toparlayın Sayın Zengin.
ÖZLEM
ZENGİN (Tokat) – Doğrusu o kararın, Avrupa İnsan Hakları Mahkemesinin bu kararının,
18’inci madde uygulamasının dünyada çok az uygulaması var ve böyle bakıldığı
zaman da bunların tamamına yakını siyasi yaklaşımların neticesidir. Bu tarz
mahkemeleri bir yerel mahkemedeki adli yargılama süreci gibi algılamamak lazım.
Uluslararası bu tarzda mahkemelerin siyasi perspektifleri her zaman vardır.
Uzun zamandır, dünyada sadece Türkiye’de değil -FETÖ’cüler gibi- uluslararası
mecrada da hukuk üzerinden ülkeler hizaya getirilmeye çalışılıyor, bunu da
görmemiz lazım. Bu da bir yön verme -amiyane bir tabirle ülkeleri hizaya
getirme, bir tokatlama hâline geldi. O sebeple, orada söylenen yaklaşımı ben de
siyasi buluyorum, siyasi görüyorum ve nihayetinde de biz, kendimiz Avrupa İnsan
Hakları Mahkemesinin kararlarını uyguladık bugüne kadar ama bunları doğru
okumak lazım diye düşünüyorum.
Teşekkür
ederim. 
BAŞKAN
– Teşekkürler Sayın Zengin.
MEHMET
RUŞTU TİRYAKİ (Batman) - 18’inci maddeyi bir gün tartışalım ya, gerçekten yani.
Siz nasıl bir karar verildiğinin farkında değilsiniz Özlem Hanım ya! 
ÖZLEM
ZENGİN (Tokat) – Ben kararı okudum.
MEHMET
RUŞTU TİRYAKİ (Batman) - Türkiye tarihinin en ağır mahkûmiyeti.
BAŞKAN
– Sayın Tiryaki...
MERAL
DANIŞ BEŞTAŞ (Siirt) – Sayın Başkan...
BAŞKAN
– Buyurun Sayın Danış Beştaş...
59.- Siirt Milletvekili Meral Danış Beştaş’ın, Tokat Milletvekili Özlem
Zengin’in yaptığı açıklamasındaki bazı ifadelerine ilişkin açıklaması
MERAL
DANIŞ BEŞTAŞ (Siirt) – Sayın Başkan, gerçekten, büyük bir şaşkınlıkla Sayın
Grup Başkan Vekilini dinlediğimi ifade etmek istiyorum. Keşke zaman olsa da
burada, bir ülke hakkında 18’inci madde ihlalinin ne anlama geldiğini ayrıntılı
olarak açıklasak. 
Hükûmetin
ve AKP Grubunun temel stratejisi şu: “‘İşimize gelmezse siyasidir.’ deriz. Biz
gazetecileri de tehdit ederiz. ‘Öldürülen bir baro başkanının da davası daha
devam ediyor, failler nasıl olsa bulunamadı.’ deriz.” Böyle bir yaklaşım kabul
edilemezdir. Avrupa İnsan Hakları Mahkemesi “Selahattin Demirtaş derhâl serbest
bırakılsın.” demiştir. Bu kararın itirazı yoktur. Bu kararı Türkiye Cumhuriyeti
devleti uygulamak zorundaydı, o arada istinaf mahkemesinde 3’ünün; savcının,
polisin; 2 savcının ve 2 polisin tutuklu olduğu fezlekeyi hazırlayan dosya,
evet, talimatla, bizzat AKP Genel Başkanının talimatıyla onaylatılmıştır.
(Mikrofon
otomatik cihaz tarafından kapatıldı) 
BAŞKAN
- Tamamlayın Sayın Danış Beştaş.
MERAL
DANIŞ BEŞTAŞ (Siirt) – Yani bunu bütün dünya gördü, Sayın Grup Başkan Vekili
görmediyse bir daha o günkü basın organlarına bakmasını öneririm.
Sevgili
Tahir Elçi’ninse aradan iki yıl geçti, 28 Kasımda 2’nci yıl dönümü geçti,
soruşturma dosyasında hâlâ tek bir adım atılmamıştır. Londra’daki kurum iki gün
önce faillere ilişkin bir rapor yayınladı, savcılık kılını kıpırdatmıyor ve
biz, ilk günden itibaren her yıl araştırma önergesi verdik. Tahir Elçi’yi vuran
tetik kiminse lütfen, ortaya çıkarılsın. Bir baro başkanı, evet, yandaş medyada
bir hafta boyunca hedef gösterildi ve akabinde öldürüldü; tıpkı Hrant Dink
gibi. Şimdi de Fatih Portakal’ın gazeteci olmadığını söyleyecek kadar ileri
gidiyorlar, bunu kabul etmemiz mümkün değildir. Hepimiz her şeyin farkındayız. 
BAŞKAN
– Teşekkürler. 
ÖZGÜR
ÖZEL (Manisa) – Sayın Başkan…
BAŞKAN
- Birleşime beş dakika ara veriyorum. 
Kapanma Saati: 23.18
YEDİNCİ OTURUM
Açılma Saati: 23.36
BAŞKAN: Başkan Vekili Mithat SANCAR
KÂTİP ÜYELER: Şeyhmus DİNÇEL (Mardin), Rümeysa KADAK
(İstanbul)
-----0-----
BAŞKAN
– Türkiye Büyük Millet Meclisinin 35’inci Birleşiminin Yedinci Oturumunu
açıyorum.
2019
Yılı Merkezi Yönetim Bütçe Kanun Teklifi ile 2017 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276) ile Plan ve
Bütçe Komisyonu Raporu (S. Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı (1/275), 2017
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan,
2017 Yılı Genel Uygunluk Bildiriminin Sunulduğuna Dair Sayıştay Başkanlığı
Tezkeresi (3/38); 6085 Sayılı Sayıştay Kanunu Uyarınca Hazırlanan 2017 Yılı Dış
Denetim Genel Değerlendirme Raporu, 2017 Yılı Faaliyet Genel Değerlendirme
Raporu ve 2017 Yılı Mali İstatistikleri Değerlendirme Raporunun Sunulduğuna
Dair Sayıştay Başkanlığı Tezkeresi (3/39); 6085 Sayılı Sayıştay Kanunu Uyarınca
Hazırlanan 2017 Yılı Kalkınma Ajansları Genel Denetim Raporunun Sunulduğuna
Dair Sayıştay Başkanlığı Tezkeresi (3/41); 5018 Sayılı Kamu Mali Yönetimi ve
Kontrol Kanunu ile 6085 Sayılı Sayıştay Kanunu Uyarınca Hazırlanan 183 Adedi
Merkezi Yönetim Kapsamındaki Kamu İdarelerine, 2 Adedi Sosyal Güvenlik
Kurumlarına ve 10 Adedi Diğer Kamu İdarelerine Ait Olmak Üzere Toplam 195 Adet
Sayıştay Denetim Raporunun Sunulduğuna Dair Sayıştay Başkanlığı Tezkeresi
(3/40) ile Plan ve Bütçe Komisyonu Raporu (S.Sayısı: 11) (Devam)
A) SANAYİ VE TEKNOLOJİ
BAKANLIĞI (Devam)
1) Sanayi ve Teknoloji
Bakanlığı 2019 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2017 Yılı Merkezî yönetim Kesin Hesabı
B) GAP BÖLGE KALKINMA İDARESİ BAŞKANLIĞI (Devam)
1) GAP Bölge Kalkınma İdaresi Başkanlığı 2019 Yılı Merkezî
Yönetim Bütçesi
2) GAP Bölge Kalkınma İdaresi Başkanlığı 2017 Yılı Merkezî
Yönetim Kesin Hesabı
C) DOĞU ANADOLU PROJESİ BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge Kalkınma İdaresi Başkanlığı
2019 Yılı Merkezî Yönetim Bütçesi
2) Doğu Anadolu Projesi Bölge Kalkınma İdaresi Başkanlığı
2017 Yılı Merkezî Yönetim Kesin Hesabı
Ç) KONYA OVASI PROJESİ BÖLGE KALKINMA İDARESİ BAŞKANLIĞI (Devam)
1) Konya Ovası Projesi Bölge Kalkınma İdaresi Başkanlığı
2019 Yılı Merkezî Yönetim Bütçesi
2) Konya Ovası Projesi Bölge Kalkınma İdaresi Başkanlığı
2017 Yılı Merkezî Yönetim Kesin Hesabı
D) DOĞU KARADENİZ PROJESİ BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi Bölge Kalkınma İdaresi Başkanlığı
2019 Yılı Merkezî Yönetim Bütçesi
2) Doğu Karadeniz Projesi Bölge Kalkınma İdaresi Başkanlığı
2017 Yılı Merkezî Yönetim Kesin Hesabı
E) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2019 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2017 Yılı Merkezî
Yönetim Kesin Hesabı
F) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2019 Yılı Merkezî Yönetim Bütçesi
2) Türk Standartları Enstitüsü
2017 Yılı Merkezî Yönetim Kesin Hesabı
G) TÜRK PATENT VE MARKA
KURUMU (Devam)
1) Türk Patent ve Marka Kurumu
2019 Yılı Merkezî Yönetim Bütçesi
2) Türk Patent ve Marka Kurumu
2017 Yılı Merkezî Yönetim Kesin Hesabı
Ğ) TÜRKİYE BİLİMSEL VE
TEKNOLOJİK ARAŞTIRMA KURUMU (Devam)
1) Türkiye Bilimsel ve
Teknolojik Araştırma Kurumu 2019 Yılı Merkezî Yönetim Bütçesi
2) Türkiye Bilimsel ve Teknolojik
Araştırma Kurumu 2017 Yılı Merkezî Yönetim Kesin Hesabı
H) TÜRKİYE BİLİMLER
AKADEMİSİ (Devam)
1) Türkiye Bilimler Akademisi
2019 Yılı Merkezî Yönetim Bütçesi
2) Türkiye Bilimler Akademisi
2017 Yılı Merkezî Yönetim Kesin Hesabı
I) MİLLÎ SAVUNMA BAKANLIĞI (Devam)
1) Millî Savunma Bakanlığı 2019 Yılı Merkezî Yönetim Bütçesi
2) Millî Savunma Bakanlığı 2017 Yılı Merkezî Yönetim Kesin
Hesabı
İ) DIŞİŞLERİ BAKANLIĞI
(Devam)
1) Dışişleri Bakanlığı 2019 Yılı Merkezî Yönetim Bütçesi
2) Dışişleri Bakanlığı 2017 Yılı Merkezî Yönetim Kesin
Hesabı
J) AVRUPA BİRLİĞİ BAŞKANLIĞI (Devam)
1) Avrupa Birliği Başkanlığı 2019 Yılı
Merkezî Yönetim Bütçesi
2) Avrupa Birliği Bakanlığı
2017 Yılı Merkezî Yönetim Kesin Hesabı
K) TÜRK AKREDİTASYON KURUMU (Devam)
1) Türk Akreditasyon Kurumu
2019 Yılı Merkezî Yönetim Bütçesi
2) Türk Akreditasyon Kurumu
2017 Yılı Merkezî Yönetim Kesin Hesabı
BAŞKAN
– Komisyon yerinde.
Şimdi
söz sırası, şahsı adına lehte olmak üzere İstanbul Milletvekili Zafer
Sırakaya’dadır. 
Buyurun
Sayın Sırakaya. (AK PARTİ sıralarından alkışlar)
Süreniz
beş dakikadır. 
ZAFER
SIRAKAYA (İstanbul) – Sayın Başkan, değerli milletvekilleri; Yüce Meclisimizi
ve aziz milletimizi saygıyla selamlıyorum. 
Dışişleri
Bakanlığımız, Millî Savunma Bakanlığımız, Sanayi ve Teknoloji Bakanlığımızın
2019 yılı bütçesi üzerine AK PARTİ Grubumuz adına söz almış bulunuyorum. 
Bugün
17 Aralık, Şebiarus’un yıl dönümü. Bu vesileyle Hazreti Pir Mevlâna’yı rahmet
ve minnetle anıyorum. 
Sayın
milletvekilleri, Hazreti Mevlâna’nın Rabb’ine kavuşma günü olarak
hafızalarımızda yer etmiş olan bu tarih maalesef FETÖ terör örgütünün en iyi
bildiği ifsat yönetimiyle kirlettiği başka bir tarih olarak da kayda geçmiştir.
Bu vesileyle, beş yıl önce 17 Aralık 2013 tarihinde ülkenin seçilmiş
Hükûmetinin nasıl bir psikolojik saldırıyla alaşağı edilmeye çalışıldığını
hatırlayalım isterim. O gün Türkiye'nin mega projelerine imza atan iş adamları,
Türkiye'nin uluslararası arenada söz sahibi olan millî bankası ve nihayetinde
güçlü Türkiye'nin lideri Sayın Cumhurbaşkanımız hedefe konmuştu. Bu hain terör
örgütü ve onun sahipleri yerel seçimlerin hemen öncesinde Hükûmeti yıpratmaya
çalışırken “Türkiye'nin ekonomisini nasıl altüst ederiz? Türkiye'yi yeniden
dışa bağımlı hâle nasıl getiririz? Ayaklarına nasıl pranga vururuz?”
demişlerdi. “Şu faizleri yükseltip eskisi gibi kazanalım. Türkiye'nin enerji
politikalarını sarsalım. Türkiye'nin küresel ölçekteki projelerini sekteye
uğratalım. Mavi Marmara’nın, Mısır’daki dik duruşun, Suriye'deki insani tavrın,
Filistin’de vicdani itirazın intikamını alalım.” dediler. “Dünyada artık sesi
çok çıkan, itibarı her geçen gün artan Türkiye'nin yükselişini durduralım.”
dediler. Hamdolsun, FETÖ terör örgütüne bağlı polis ve yargı militanlarınca
yapılmak istenen operasyon, Sayın Cumhurbaşkanımızın muazzam duruşu ve ona
güvenen aziz milletimizin varlığı sayesinde yerle yeksan edildi. 
Bu
hain darbe girişiminin yaşandığı gece Avrupa’nın her yerinde on binlerce insan,
ülkesine ve demokrasiye destek vermek adına darbe girişimini protesto ederek Türk
konsolosluklarının önünde sabaha kadar beklediler. Darbe girişimi püskürtülene
kadar Avrupalı Türkler evine dönmediler ve tepkilerini dile getirdiler.
Buradan, Avrupa'da yaşayan ve kalbi Türkiye için çarpan Türk toplumunun bu dik
duruşunun ne kadar kıymetli olduğunu bir kez daha ifade etmek istiyorum. (AK
PARTİ sıralarından alkışlar) 
Sayın
milletvekilleri, AK PARTİ, Türkiye'yi ve dış politikayı tek boyutlu olarak ele
almamaktadır, tam tersine, Türkiye'nin derin tarihini, uygarlık coğrafyasını ve
son dönemde ürettiği siyasetten ve ekonomik istikrardan kaynaklanan birikimi
çok yönlü ve çok boyutlu bir perspektif çerçevesinde değerlendirmektedir.
Bugün, her alanda kendine güvenen, özgün vizyonunu ortaya koyan, bölgesel güç,
küresel aktör Türkiye vardır. (AK PARTİ sıralarından alkışlar) Bu konuda bu
konuma ulaşmamızı sağlayan, başta Cumhurbaşkanımız Sayın Recep Tayyip Erdoğan
olmak üzere, herkese şükranlarımı arz ediyorum.
On
yedi yıl önce uluslararası kuruluşlarda toplantıya katılıp katılmadığı bile
belli olmayan Türkiye gitmiş, yerine dünyadaki tüm saygın kuruluşlarda etkin
bir şekilde temsil edilen, katkı sunan, çözüm üreten bir Türkiye gelmiştir.
Şair ve düşünür Ali Suad Bey’in “Hedefe varmak için inanmak yetmez, yürümek de
lazım.” söyleminde işaret ettiği gibi, proaktif bir politika izleyen Dışişleri
Bakanlığımız, AK PARTİ öncesinde 163 olan yurt dışı temsilcilik sayısını bugün
241’e çıkarmıştır.
Türkiye,
uluslararası ilişkilerde toplumlarla sadece Dışişleri Bakanlığı kanalıyla
irtibata geçen anlayışın yerine, kurulan TİKA, YTB, Yunus Emre, Maarif Vakfı
gibi kurumlar üzerinden kamu diplomasisi de yapan, aktif bir siyaset izleyen
konuma gelmiştir. 
Ülkemiz,
uluslararası ilişkilerdeki bu büyük başarısının yanı sıra insani yardım
konularında da örnek gösterilen bir konuma gelmiştir. Adalet ve merhamet
medeniyetinin temsilcisi olan bu necip millet, dünyadaki insani yardımın, evet,
üçte 1’ini tek başına yapmaktadır. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen Sayın Sırakaya.
ZAFER
SIRAKAYA (Devamla) – Küresel İnsani Yardım 2018 Raporu’na göre, Türkiye,
yaptığı 8 milyar dolarlık yardımla dünyanın en cömert ülkesidir. 
Bu
vesileyle, yine, yurt dışında yaşayan vatandaşlarımızın da ülkemizin birer
gönüllü elçisi olduğunu hatırlatmak isterim. Onların bu Meclis çatısı altında
artan temsiliyetinin ülkemizi dış münasebetlerde daha güçlü kılacağını ifade
ederek Genel Kurulu saygıyla selamlarım. (AK PARTİ sıralarından alkışlar) 
BAŞKAN
– Teşekkürler Sayın Sırakaya.
Değerli
milletvekilleri, şimdi sırada yürütme adına yapılacak konuşmalar vardır.
İlk
söz Sanayi ve Teknoloji Bakanı Mustafa Varank’a aittir. 
Buyurun
Sayın Varank. (AK PARTİ sıralarından alkışlar) 
Süreniz
yirmi üç dakikadır. 
SANAYİ
VE TEKNOLOJİ BAKANI MUSTAFA VARANK – Sayın Başkan, değerli milletvekilleri;
Bakanlığımızla birlikte bağlı ve ilgili kuruluşlarımızın 2019 yılı bütçe
görüşmeleri için söz almış bulunuyorum. Bu vesileyle, Gazi Meclisimizi ve bizi
izleyen tüm vatandaşlarımızı saygıyla selamlıyor, bütçe görüşmelerinin hayırlı
olmasını diliyorum. (AK PARTİ sıralarından alkışlar) 
Değerli
milletvekilleri, reel sektörle doğrudan irtibatlı bir Bakanlığız. ARGE, yatırım
ve üretim kararlarında yönlendirici ve kolaylaştırıcı olmayı kendimize şiar
edindik. Biliyorsunuz, yeni dönemde, yatırım teşvikleri ile bölgesel destekler
Bakanlığımız şemsiyesi altında birleşti. Böylece, sunulan destekleri daha
bütüncül ele alabiliyoruz. Her adımımızı görev ve sorumluluklarımızın
bilincinde atıyoruz. Mesai arkadaşlarımla birlikte il il dolaşıyor, sanayicinin
ve girişimcinin nabzını düzenli bir biçimde tutuyoruz. OSB’lerden
teknoparklara, sanayi kuruluşlarımızdan araştırma enstitülerine, bilim
insanlarımızdan genç girişimcilerimize kadar sesini duyurmak isteyen herkesi
dinliyor, politikalarımızı ortak akılla oluşturuyoruz. 
Değerli
milletvekilleri, büyüme ve istihdamın güçlenerek sürmesi için “Millî Teknoloji,
Güçlü Sanayi” vizyonuyla var gücümüzle çalışmaya devam ediyoruz. Sanayimizi
daha da rekabetçi hale getirmek için üretimde yapısal reformları
hızlandıracağız. Bu dönüşüm, yüksek katma değerli üretim, verimlilik artışları,
dijitalleşme ve bölgesel kalkınma eksenlerinde hayat bulacak. Yakında ilan
edeceğimiz Yerlileştirme Ürün Programı, çok önemsediğimiz yapısal reformlardan
bir tanesidir. Ara malı ithalatını azaltarak yerli üretimin teknoloji
yoğunluğunu uluslararası pazarlara entegre bir biçimde daha da artırmayı
amaçlıyoruz. Bu kapsamda, desteklerimizi uçtan uça ve sonuç odaklı şekilde
tasarlayacağız.
Yerlileştirme
için hâlihazırda attığımız adımlar da mevcut. Kamu mal alımı ihalelerinde
orta-yüksek ve yüksek teknolojili yerli ürünlere yüzde 15 fiyat avantajını
zorunlu hâle getirdik. Yerli firmaların yetkinliklerinden daha fazla
faydalanmak için kamu ihalelerinde Sanayi İşbirliği Projeleri’ni hayata
geçirdik. Türkiye’nin Otomobili Projesi hem yerlileşme hem de markalaşma adına
önemli bir adım. Bu projeyi elektrikli ve otonom araç teknolojilerinin millî
kaynaklarla geliştirilmesi, akıllı mobilite çözümlerinin yerli olarak
üretilmesi açısından bir fırsat olarak görüyoruz. 
Değerli
milletvekilleri, AR-GE ve yenilikçilik faaliyetlerini destekleyerek yüksek
katma değerli üretimi teşvik ediyoruz. AR-GE ve tasarım merkezlerinin sayısını
1.384’e çıkardık. Bakınız, AR-GE harcamaları 2017’de bir önceki yıla göre yüzde
21 artışla 30 milyar liraya, tam zamanlı AR-GE personeli sayısı yüzde 12
artışla 154 bine ulaştı. Bu harcamaların yüzde 57’sinin özel sektör vasıtasıyla
gerçekleştirilmesi doğru yolda olduğumuzun bir göstergesidir. Üniversiteler ile
sanayicileri, teorik bilgi ile pratiği bir araya getiren 81 teknoloji
geliştirme bölgesinde 5.200 firma faaliyet gösteriyor. Bu firmalar bugüne kadar
63 milyar liralık satış gerçekleştirirken 3,6 milyar dolarlık ihracat yaptılar.

Teknoparklarda
geliştirilen ürün ve teknolojiler diğer sektörlerde çarpan etkisi oluşturarak
ekonomimize kayda değer katkılar sağlamaktadırlar. Üniversite ile sanayi
arasında önemli bir köprü vazifesi gören araştırma altyapılarını da
destekliyoruz. Mikroelektromekanik sistemler, nanoteknoloji, ileri malzeme,
ilaç ve aşı geliştirme alanlarında 4 araştırma altyapısına tüzel kişilik
kazandırdık. 8 yeni alandaki araştırma altyapısını da değerlendirme
sürecindeyiz. 
Cumhurbaşkanlığı
himayelerinde gerçekleştirdiğimiz Antarktika’ya Bilim Üssü Kurulması Projesi
devam ediyor. 2019 yılında üçüncü seferimizi düzenleyip geçici üssümüzü
kuracağız. Amacımız, Antarktika Anlaşmalar Sistemi’nde söz sahibi ülkeler
arasına girip bilim insanlarımıza yeni bilimsel çalışma fırsatları sunmak ve ay
yıldızlı bayrağımızı kutuplarda da dalgalandırmaktır. (AK PARTİ sıralarından
alkışlar)
Değerli
milletvekilleri, sanayi arsalarımızın ülkemiz yüz ölçümüne oranının rekabet
ettiğimiz ülkelere kıyasla düşük kaldığının farkındayız. Bu yüzden, OSB’lere ve
sanayi sitelerine düşük faizli, uzun vadeli krediler veriyor, sanayiciler için
altyapısı tamamlanmış parseller hazırlıyoruz. 2 Kasımda Sayın
Cumhurbaşkanımızın kararıyla OSB’lerde tamamen veya kısmen bedelsiz arsa
tahsisinin kapsamını genişlettik. Ülkemizde 2002 yılında 197 OSB varken on altı
yılda 114 yeni OSB kurarak toplam sayıyı 311’e çıkardık. Çevre dostu, yeni ve
düşük maliyetli sanayi alanları oluşturmak için tüm paydaşlarımızla birlikte
çalışmaya devam edeceğiz. 
Nitelikli
işgücünün sanayimize kazandırılması amacıyla, OSB’lerdeki eğitim kurumlarını
yapım ve işletme aşamasında destekliyoruz. Bu çerçevede desteklenen eğitim
kurumu sayısı 86’ya ulaştı. 
Kadınların
iş gücüne katılımını artırmak için Aile, Çalışma ve Sosyal Hizmetler
Bakanlığıyla birlikte OSB’lerde kreş uygulamasını da yaygınlaştırıyoruz.
Sanayi
sitelerine yönelik desteklerimiz de devam ediyor. Bugüne kadar 472 sanayi
sitesine 6,4 milyar lira kredi kullandırarak 500 bin kişiye istihdam imkânı
sağladık. Büyük ölçekli projeler için endüstri bölgeleri kurmaya başladık. 
Ekim
ayında İzmir’de ülkemizin ilk özel endüstri bölgesi olan SOCAR Türkiye Özel
Endüstri Bölgesi’ni ilan ettik. Bu bölgedeki yatırımlarla petrol ve petrokimya
ürünlerinde dış ticaret açığımızda yıllık 1,5 milyar dolara varan düşüşler
görebileceğiz. 
Kasım
ayında Ceyhan Petrokimya Endüstri Bölgesi’nde kurulacak polipropilen tesisinin
yatırım ortaklık anlaşması imzalandı. Bu yatırımın tamamlanmasıyla yıllık 2,1
milyon tonluk polipropilen ithalatının yüzde 25’i karşılanacak.
Kıymetli
milletvekilleri, önemli bir görevimiz de ekonomik kalkınmamızı daimi kılacak
yatırım teşvik politikalarını tasarlayıp uygulamaktır. Üretimde yapısal
dönüşümü hızlandırmak üzere başlattığımız Proje Bazlı Yatırım Teşvik
Sistemi’nin olumlu dönüşlerini ziyadesiyle almaya başladık. Sayın
Cumhurbaşkanımızın onayıyla 40 milyar lira tutarında 19 yatırım projesi için
destek kararı yayımlandı. Yatırımları başlayan bu projelerin, cari açığı 10,4
milyar dolar azaltmasını öngörüyoruz. Yeni Ekonomi Program’ımızla uyumlu bir
şekilde petrokimya, yazılım, ulaştırma teknolojileri ve savunma sanayisi gibi
alanlarda önemli sayıda proje başvurusunu değerlendirmeye devam ediyoruz. 
Yılın
ilk on ayında 5.105 yatırım teşvik belgesi düzenledik. Bu kapsamda 131 milyar
lira sabit yatırım yapılması ve 223 bin kişilik istihdam oluşması bekleniyor.
İhtiyaçlar ve gelen talepler doğrultusunda önümüzdeki dönemde teşvik
sistemimize öz kaynak desteği uygulamasını da dâhil etmenin gerekli olduğunu
düşünüyoruz. 
Yatırım
ortamının iyileştirilmesine yönelik çalışmalar Bakanlığımız uhdesinde
sürdürülüyor. 2018 Ocak-Ekim döneminde ülkemize 9,2 milyar dolarlık doğrudan
yabancı yatırım girişi oldu. Türkiye bu yıl, Dünya Bankası İş Yapma Kolaylığı
Endeksi’nde 190 ülke arasında 17 sıralık bir sıçrama göstererek 43’üncü sıraya
yükseldi. 
Değerli
milletvekilleri, insan sağlığını ve doğayı tehdit eden tehlikeli ürünlerin
piyasada dolaşmasını engellemek, haksız rekabetin önüne geçmek için son derece
hassas davranıyoruz. 2018 yılında 56 bin denetim gerçekleştirdik, 200 ürün için
toplatma kararı aldık. Önümüzdeki dönemde, uygunsuz ürünün kaynağında
engellenmesi için proaktif piyasa gözetimi yaklaşımını benimseyerek rehberlik
faaliyetlerine ağırlık vereceğiz.
Tüketici
haklarının korunması ve adil rekabet açısından önem taşıyan yasal metroloji de
faaliyet alanlarımızdandır. Bu kapsamda, ölçü aletleri ve ambalajlı ürünler
başta olmak üzere, denetim ve muayene faaliyetlerini titizlikle sürdürüyoruz. 
Sayın
Başkan, değerli milletvekilleri; sanayimizde verimliliği artırmak için çalışıyoruz.
Geçtiğimiz hafta, ülkemizin ilk Yetkinlik ve Dijital Dönüşüm Merkezi’ni, diğer
adıyla Model Fabrika’yı Ankara’da açtık. Firmalarımız, bu merkezde yalın üretim
tekniklerini uygulayarak öğrenebilecekler. İki yıl içinde 10 farklı ilde yeni
merkezler de açacağız. 
Sanayide
dijital dönüşüm için, insan, teknoloji, altyapı, tedarikçiler, kullanıcılar ve
yönetişim bileşenlerinden oluşan Dijital Türkiye Yol Haritası’nı yayımladık ve
eylem planlarını uygulamaya başladık.
Kıymetli
misafirler(X), kalkınma ajanslarımızla Edirne’den
Kars’a bölgelerin potansiyelini tespit ediyor…
OKAN
GAYTANCIOĞLU (Edirne) – Misafir değiliz biz ya!
SANAYİ
VE TEKNOLOJİ BAKANI MUSTAFA VARANK (Devamla) – …öncelikli alanları belirliyor,
sektör bazlı dönüşüm politikalarını hayata geçiriyoruz. 
Ajanslarımız,
bugüne kadar 19 bin destek sözleşmesi imzalayarak projelere 5,6 milyar lira
mali destek sağladı. Desteklenen projelerin tamamını yerinde izliyor ve etki
analizleriyle bölge kalkınmasına etkisini değerlendiriyoruz. Ajanslar, önümüzdeki
dönemde sonuç odaklı programlarla, sanayi, yenilik, girişimcilik ve mesleki
eğitim gibi alanlara yoğunlaşacaklar.
DAP, DOKAP, GAP ve KOP bölge kalkınma idareleri, eylem
planları çerçevesinde çalışmalarını yürütüyor. Bu kapsamda, 2014-2018 Eylül
sonu itibarıyla 73,8 milyar lira harcandı. Bugüne kadar sulamadan enerjiye,
eğitimden sağlığa pek çok alanda bölgelerin sosyoekonomik durumunda önemli
ilerlemeler kaydedildi. 
Değerli
milletvekilleri, AB müktesebatına uyum çalışmaları kapsamında birçok fasılda önemli
görevlerimiz mevcut. Avrupa Birliği İşletmelerin Rekabet Edebilirliği
Programı’na katılım sağlıyor, Ufuk 2020 çalışmalarında yer alıyoruz. Mali iş
birliği çerçevesinde Katılım Öncesi Mali Yardım Aracı Rekabetçi Sektörler
Programı’nı yönetiyoruz. 
Bu
çerçevede önemli bir örnekten bahsetmek istiyorum. Tarihin yeniden yazıldığı
Göbeklitepe’deki iyileştirme çalışmalarına IPA kapsamında 10 milyon avro
aktardık. Ziyarete açılmış olan Göbeklitepe tüm dünyadan ziyaretçilerin yoğun
ilgisini çekiyor.
Kıymetli
milletvekilleri, KOSGEB vasıtasıyla on altı yılda 220 bin işletmeye 5,9 milyar
lira destek sağladık. KOBİ Finansman Destek Kredi Programı’yla 520 bin
işletmeye 3,9 milyar lira kaynak aktararak 20 milyar lira kredi hacmi
oluşturduk. Yerli üretimi teşvik etmek amacıyla Stratejik Ürün Destek
Programı’nı uygulamaya koyduk. Öncelikli teknoloji alanlarında yeni ürünlerin
ticarileşmesini teşvik etmek için Teknoyatırım Destek Programı’nı başlattık. Bu
iki programla KOBİ’lere 5 milyon liraya kadar destek sağlıyoruz. KOBİ Gelişim
Destek Programı’yla 2.600 işletmeye 734 milyon liralık kaynak sağlayıp 1,5
milyar liralık yatırım hacmi oluşturduk. Girişimcilik Destek Programı’yla
kadın, gazi, engelli ve birinci derece şehit yakınları için pozitif ayrımcılık
ilkesini gözeterek sekiz yılda 50 binden fazla işletmenin kuruluşunu
destekledik. Tüm KOSGEB programlarında, satın alınan makine ve teçhizatın yerli
malı olması durumunda ilave yüzde 15 katkı veriyoruz.
Değerli
milletvekilleri, TÜBİTAK millî ve özgün teknolojilerin yanında olmaya devam
ediyor. Özel sektör destekleri kapsamında, on altı yılda 16 bin proje için 8,2
milyar lira hibe vererek 12 milyar liralık AR-GE hacmi oluşturduk. Öncül AR-GE
Laboratuvarları Destek Programı sayesinde dünyanın önde gelen teknoloji firmaları
ülkemizde araştırma laboratuvarı kurabiliyor. Bu kapsamda 4 laboratuvar
faaliyete başladı. Bireysel Genç Girişimci Programı’yla, altı senede, teknoloji
tabanlı 1.094 girişime 112 milyon lira sermaye desteği sağladık. Genç
girişimcilere verdiğimiz 150 bin liralık hibeyi bu sene 200 bin liraya
yükselttik. Akademik AR-GE destekleriyle, on altı senede, 20.155 projeye 10
milyar liranın üzerinde katkı sağladık. 2018 yılı itibarıyla projelere
verdiğimiz destek miktarını yüzde 100’e yakın artırdık. (AK PARTİ sıralarından
alkışlar)
MAHMUT
TANAL (İstanbul) – Hah, hele bir su için su.
SANAYİ
VE TEKNLOJİ BAKANI MUSTAFA VARANK (Devamla) – Siz laf atmakta bayağı
tecrübelisiniz, biz, tabii, burada acemiyiz. Onun farkındayız, sıkıntı yok. (AK
PARTİ sıralarından alkışlar)
MEHMET
GÖKER (Burdur) – Ee, biz seçilmiş geliyoruz.
MAHMUT
TANAL (İstanbul) – Efendim, kamu görevlileri burada alkışlayamaz Sayın
Başkanım, kamu görevlileri de alkışlıyor. Kamu görevlilerinin böyle alkışlama
hakkı yok burada.
SANAYİ
VE TEKNLOJİ BAKANI MUSTAFA VARANK (Devamla) – AK PARTİ hükûmetleri boyunca
bilim insanlarımızı güçlü bir şekilde destekledik. Bilim insanlarımız için
slogan değil iş ürettik. (AK PARTİ sıralarından alkışlar) 
Bilim
altyapısını güçlendirip gerekli iklimi oluşturmak için mücadele verdik. On altı
senede 236 bin bilim insanı desteklerimizden faydalandı. 2018 yılında her bir
burs programında verilen destek miktarını yüzde 50’ye kadar artırdık. 
Teknoloji
seviyesi yüksek yerli ürünlerin özel sektör ve üniversite iş birliğiyle
geliştirilmesi için yeni programlar oluşturduk. Yüksek katma değerli üretimde
hibe ve destekler kadar, beşeri sermayenin de belirleyici olduğunun
farkındayız. Bu amaçla iki yeni program başlattık. Sanayi Doktora Programı’yla,
sanayide ihtiyaç duyulan doktora derecesine sahip nitelikli insan kaynağının
yetiştirilmesini ve istihdamını teşvik ediyoruz. İlk çağrı kapsamında, 33
üniversitenin 77 farklı firmayla yaptığı 120 iş birliği protokolüyle 517
doktora öğrencisi yetiştireceğiz. Bu öğrencilere, doktora sonrası da sanayide
çalışacakları üç yıl boyunca istihdam desteği sağlıyoruz. Gelen yoğun talep
doğrultusunda, programın 2019 yılı çağrısına en kısa zamanda çıkmayı
planlıyoruz. 
Bir
diğer yenilikçi adımımız Uluslararası Lider Araştırmacılar Programı’dır.
Stratejik önemi haiz alanlardaki projelere katkı sağlamak üzere, ülkemize
gelecek üst düzey araştırmacılara çok cazip teşvikler sunuyoruz. Bu
araştırmacılar, sadece üniversite bünyesinde değil özel sektörde de çalışma ve
kendi ekiplerini kurma fırsatına sahip olacaklar. Resmî başvuru 15 Aralıkta
başladı. Programı duyurduğumuz ilk günden itibaren çok güzel geri dönüşler
alıyoruz. Programa olan bu ilginin, Türkiye’deki bilim ekosistemini ideolojik
ön yargılarıyla değerlendirenlerin mesnetsiz iddialarına bir cevap niteliğinde
olduğunu özellikle belirtmek isterim. (AK PARTİ sıralarından alkışlar) 
Geleceğin
bilim insanlarının yetiştirilmesini de çok önemsiyoruz. Çocuklarımızın bilimsel
düşünmeyi bir alışkanlık hâline getirebilmeleri ve yenilikçi yönlerini
keşfedebilmeleri için deneyap teknoloji atölyeleri ve bilim merkezleri
kuruyoruz. 
TÜBİTAK
enstitüleri vasıtasıyla ülkemizin ihtiyaç duyduğu savunma, uzay, güvenlik,
enerji, ilaç, kimya, gıda, çevre, malzeme gibi stratejik alanlarda AR-GE
faaliyetleri yürütüyoruz. 
Burada
sadece iki örnek vereceğim. Elimde gördüğünüz ileri teknolojili lazer dedektör
çipleri tamamen millî olarak tasarlandı ve üretildi. (AK PARTİ sıralarından
alkışlar) TÜBİTAK Yarı İletken Teknolojileri Araştırma Laboratuvarında
ürettiğimiz bu dedektör çipler, terörle mücadelemizde göğsümüzü kabartan
SİHA’ların kullandığı bombaların arayıcı başlıklarının içerisinde yer alıyor.
Türkiye
artık İHA ve SİHA’ların üretiminden tutun da içindeki yazılım sistemlerine ve
burada gördüğünüz çiplere kadar inen bir teknolojik derinliğe ulaştı. (AK PARTİ
sıralarından alkışlar) 
Gururla
ifade etmeliyim ki TÜBİTAK ürünü bu lazer dedektör çipleri, bugüne kadar
yapılan tüm SİHA, CİRİT, LUMTAS ve TEBER atışlarında kullanıldı. 
Burada
CHP adına konuşan konuşmacılar “Bu bütçede teknoloji yok, sanayi yok, AR-GE
yok.” dediler. Ben kendilerine teknolojiyi de AR-GE’yi de burada gösteriyorum.
(AK PARTİ sıralarından alkışlar, CHP sıralarından gürültüler) 
Sizlere
göstermek istediğim bir diğer örnekse elimde tuttuğum bu ilaç. Venöz dolaşım
bozukluklarında etkin kullanılmak üzere “Ruscus Aculeatus” Anadolu’daki ismiyle
enir ya da tavşan elması bitkisi kökünden elde ettiğimiz ilaç ruhsatlandırma
aşamasına geldi. (AK PARTİ sıralarından alkışlar) 3.750'den fazla endemik bitki
hazinemizden faydalanarak Sağlık Bakanlığı ihtiyaçları doğrultusunda yenilikçi
ilaçları bilimsel yöntemlerle geliştiriyoruz. Bu sayede yüksek katma değerli
bitkisel ilaçların üretilmesinin yolunu açıyoruz. Bir sonraki aşamadaysa hem
etken maddeleri hem de bitmiş ilaçları ihraç edebileceğiz. 
SERPİL
KEMALBAY PEKGÖZEGÜ (İzmir) – Üniversiteler özgür değil Sayın Bakan, patent
nasıl yapacaksınız? 
SANAYİ
VE TEKNOLOJİ BAKANI MUSTAFA VARANK (Devamla) - Bu bitki yurt dışına kilosu 4,5
avroya satılıyor. (CHP sıralarından gürültüler) Burada gördüğünüz gıda
takviyesi ise 20 avrodan Türkiye’de satışta. İnşallah, biz bu ilaçları bitkisel
ilaç kategorisinde geliştirip satacağız. “AR-GE.” diyordunuz değil mi? Buyurun
AR-GE. “Teknoloji.” diyordunuz, buyurun teknoloji. (AK PARTİ sıralarından alkışlar,
CHP sıralarından gürültüler) Kendiniz görebilirsiniz.
SERPİL
KEMALBAY PEKGÖZEGÜ (İzmir) – Bilim insanları yurt dışında, beyin göçü var;
Sayın Bakan patentleri nasıl üreteceksiniz, kiminle üreteceksiniz?
SANAYİ
VE TEKNOLOJİ BAKANI MUSTAFA VARANK (Devamla) - Vizyoner ve tarihî bir adım
olarak Türkiye Uzay Ajansı, Cumhurbaşkanımızca Bakanlığımız ilgili kuruluşu
olarak kuruldu. İlk işi milli uzay programını hazırlamak olan ajansımız,
fırlatma teknolojilerinden yer istasyonlarına, elektronik istihbarat uydularından
küresel konumlama uydularına millî teknoloji hamlemizin stratejik adımlarına
öncülük edecek. Uzay Ajansı, ülkemizde uzay ve havacılık teknolojileriyle
ilgili tüm proje ve faaliyetlerin ana koordinasyonunu yürütecek. (CHP
sıralarından gürültüler)
SERPİL
KEMALBAY PEKGÖZEGÜ (İzmir) – Patent üretiminde kaçıncı sıradasınız, söyler
misiniz?
ÖMER
FETHİ GÜRER (Niğde) – Bir an önce, uzaya gidecek aracı yapın, toptan gidin, biz
mutlu oluruz.
SALİH
CORA (Trabzon) – Dinle, dinle! Bakan Bey konuşuyor ya!
SERPİL
KEMALBAY PEKGÖZEGÜ (İzmir) – Dünyanın en çok patent üreten ülkeleri arasına mı
girdiniz?
SANAYİ
VE TEKNOLOJİ BAKANI MUSTAFA VARANK (Devamla) – Sayın Başkan, konuşmamı
bitirmeden birkaç dakika isteyeceğim.
BAŞKAN
– Buyurun, zaten süreniz tamamlanınca size iki dakika ek süre vereceğim.
ERKAN
AYDIN (Bursa) – Efendim, başka yok mu? Bu kadar mı pazarlama?
MAHMUT
TANAL (İstanbul) – Başka ürünler yok mu Sayın Bakanım?
ERKAN
AYDIN (Bursa) – Yeni ürünler yok mu?
SANAYİ
VE TEKNOLOJİ BAKANI MUSTAFA VARANK (Devamla) – Sayın Kazım Arslan bu kürsüye
geldi ve dedi ki: “AK PARTİ hükûmetleri hiç fabrika açmıyor, tesis açmıyor,
yatırım yapmıyor.” Bu gördüğünüz resim…
ÖMER
FETHİ GÜRER (Niğde) – Yeni şeker fabrikası mı!
SANAYİ
VE TEKNOLOJİ BAKANI MUSTAFA VARANK (Devamla) – …kendisiyle beraber ziyaret
ettiğimiz, 2018’de faaliyete geçen Tirsan Kardan şaft üretim fabrikasının
açılışından… (AK PARTİ sıralarından “Bravo” sesleri, alkışlar; CHP sıralarından
gürültüler) 
(Mikrofon
otomatik cihaz tarafından kapatıldı) 
BAŞKAN
– Sayın Bakan, buyurun. 
SANAYİ
VE TEKNOLOJİ BAKANI MUSTAFA VARANK (Devamla) – Burada geçici hafıza kaybı
yaşamayıp bunu hatırlayabilirdiniz. 
KAZIM
ARSLAN (Denizli) – Sayın Bakan, sizin zamanınızda açılmadı.
SANAYİ
VE TEKNOLOJİ BAKANI MUSTAFA VARANK (Devamla) – Biz sanayiye gereken değeri
veriyoruz. (CHP sıralarından gürültüler) 
ÖZGÜR
ÖZEL (Manisa) – Sayın Bakan… Sayın Bakan…
SANAYİ
VE TEKNOLOJİ BAKANI MUSTAFA VARANK (Devamla) – Sayın Başkan, değerli
milletvekilleri; sanayi ve teknolojide atacağımız millî adımların, küresel
risklere karşı ve dış şoklara karşı sigortamız olduğunu çok iyi biliyoruz.
Ülkemizi sanayi ve teknolojide lider bir üretim üssü hâline getirme yolunda tüm
gayretimizle çalışmaya devam edeceğiz. Türkiye’nin yeni büyüme hikâyesi, AR-GE
ve teknolojinin önderliğinde yüksek katma değerli üretimle yazılacak. Bu
hikâyede başrolü siyasi istikrar, güçlü hükûmet, yenilikçi özel sektör ve
nitelikli beşerî sermaye paylaşacak.
MAHMUT
TANAL (İstanbul) – “Hükûmet” kelimesi kalmadı Sayın Bakan, “kabine” var artık. 
SANAYİ
VE TEKNOLOJİ BAKANI MUSTAFA VARANK (Devamla) – Sözlerimi bitirirken 2019 yılı
bütçemizin ülkemize ve milletimize hayırlı olmasını diliyor, hepinizi saygıyla
selamlıyorum. (AK PARTİ sıralarından “Bravo” sesleri, alkışlar; MHP
sıralarından alkışlar; CHP sıralarından gürültüler)
ÖZGÜR
ÖZEL (Manisa) – Sayın Başkan, 69’a göre söz falan talep etmeyeceğim ama sizden
bir istirhamım var, o da şu: Aslında bugüne kadar Sayın Soylu’nun evvelsi günkü
o sıkıcı performansı dışında…
SALİH
CORA (Trabzon) – Hâlen orada mısınız?
ÖZGÜR
ÖZEL (Manisa) – …sayın bakanlar, seçilmiş bir Meclisin karşısında atanmış
bakanlar olarak sunum yaptıklarının farkında davrandılar. Sayın Varank’ın da
genel sunumu içinde son dakikalarda sayın milletvekilimize “geçici hafıza
kaybı” gibi maksadını aşan, haddini aşan ve bir seçilmişe karşı, bir atanmışın
bu yüce çatı altında kullanamayacağı üslupta ifadeler vardır. (AK PARTİ
sıralarından gürültüler)
FEHMİ
ALPAY ÖZALAN (İzmir) – Söz verdiniz mi?
BAŞKAN
– Bir dakika arkadaşlar…
ÖZGÜR
ÖZEL (Manisa) – Bu konuda bunu, Sayın Bakanın kendisinin de ifade ettiği,
kürsüdeki acemiliğine veriyoruz, bundan sonrasına kötü örnek teşkil etmemesini
ümit ederiz. 
Teşekkür
ederim. (CHP sıralarından alkışlar)
BAŞKAN
– Teşekkür ederim Sayın Özel. 
MEHMET
NACİ BOSTANCI (Ankara) – Sayın Başkanım…
BAŞKAN
– Değerli milletvekilleri…
MEHMET
NACİ BOSTANCI (Ankara) – Sayın Başkan…
BAŞKAN
– Şimdi, bakın, Sayın Bostancı, size söz veririm ancak… (AK PARTİ sıralarından
gürültüler)
LÜTFÜ
TÜRKKAN (Kocaeli) – Sen de rol yapma Naci Bostancı, grup başkan vekilin var
orada ya! 
BAŞKAN
– Bir dakika, bir dakika, biliyorum grup başkanı olduğunu… (AK PARTİ
sıralarından gürültüler) Sizi dinleyeceğim, tamam, buyurun. 
MEHMET
NACİ BOSTANCI (Ankara) – Yeni sistem çerçevesinde bütçeyi görüşüyoruz. 
MAHMUT
TANAL (İstanbul) – Naci Bey alamaz ki söz!
SUZAN
ŞAHİN (Hatay) – Bir dakika, niye Naci Bey konuşuyor?
MEHMET
NACİ BOSTANCI (Ankara) – Bütçenin sahipleri kim? Buradalar, temsil ediyorlar. 
ÖZGÜR
ÖZEL (Manisa) – Tamam. 
ÖMER
FETHİ GÜRER (Niğde) – Hayır, Cumhurbaşkanı Yardımcısı temsil eder… 
MEHMET
NACİ BOSTANCI (Ankara) – Bütçeye en ağır eleştiriler söylenmiş. 
ÖMER
FETHİ GÜRER (Niğde) – …bakanlar değil.
MEHMET
NACİ BOSTANCI (Ankara) – Özgür Bey, en ağır eleştiriler söylenecek, burada bütçeyi
savunan insanlar hiçbir şey söylemeyecek mi, söylemeyecek mi? (AK PARTİ
sıralarından alkışlar)
ÖZGÜR
ÖZEL (Manisa) – Ben üsluptan bahsediyorum. 
BAŞKAN
– Teşekkürler Sayın Özel ve Sayın Bostancı. 
SANAYİ
VE TEKNOLOJİ BAKANI MUSTAFA VARANK – Sayın Başkanım, ben de bir düzeltme…
BAŞKAN
– Size söz vereceğim, bekleyin lütfen.
MEHMET
NACİ BOSTANCI (Ankara) – Senin vicdanın, adalet anlayışın buna uyuyor mu?
ÖZGÜR
ÖZEL (Manisa) – O parmak had bildiriyorsa ben de size aynı şekilde konuşurum. 
MEHMET
NACİ BOSTANCI (Ankara) – Hayır, “Herkes haddini bilecek.” ne demek?
ÖZGÜR
ÖZEL (Manisa) – Grubuma karşı parmak kaldıramazsınız, bir. 
MEHMET
NACİ BOSTANCI (Ankara) – Herkes haddini bilecek! Herkes haddini bilecek! (AK
PARTİ sıralarından alkışlar)
ÖZGÜR
ÖZEL (Manisa) – İkincisi, siz haddinizi bileceksiniz, siz haddinizi
bileceksiniz! (CHP sıralarından alkışlar)
BAŞKAN
– Sayın grup başkan vekilleri…
MEHMET
NACİ BOSTANCI (Ankara) – “Ben haddimi bilmem, o bilecek.” onu mu diyorsun? Bunu
mu diyorsun? Böyle bir şey olmaz, herkes haddini bilecek.
ÖZGÜR
ÖZEL (Manisa) – Bir atanmış bir seçilmişe alaylı cümleler kuramaz, çok
istiyorsa milletvekili yaparsınız. 
BAŞKAN
– Lütfen, sessiz olalım.
ÖZGÜR
ÖZEL (Manisa) – Atanmış bir teknisyen seçilmiş milletvekiline alaycı,
hakaretvari cümleler kuramaz, o kadar! (CHP sıralarından “Bravo!” sesleri,
alkışlar)
SALİH
CORA (Trabzon) – Asıl siz hakaret ettiniz.
ÖZGÜR
ÖZEL (Manisa) – Böyle bir şey yok, bunun önünü açamazsınız.
BAŞKAN
– Sayın Grup Başkanı ve Grup Başkan Vekili, mesele anlaşılmıştır.
KAZIM
ARSLAN (Denizli) – Sayın Başkan... Sayın Başkan…
BAŞKAN
– Sayın Arslan, şimdi ben dinledim, siz cevap hakkı istiyorsunuz ama ortada bir
sataşma olduğunu düşünmüyorum. Grup başkan vekiliniz gerekli açıklamayı yaptı.
Bakın… (AK PARTİ ve CHP sıraları arasında karşılıklı laf atmalar)
Değerli
milletvekilleri, beni dinleyin lütfen. 
KAZIM
ARSLAN (Denizli) – Sayın Başkan…
BAŞKAN
– Bir dinleyin, açıklama yapmama izin verin Sayın Arslan, bir dinleyin. 
KAZIM
ARSLAN (Denizli) – Ama…
BAŞKAN
– Bir dinleyin, açıklama yapayım. 
KAZIM
ARSLAN (Denizli) – Peki, dinliyorum. 
BAŞKAN
– Bakın, Sayın Özel’e de Sayın Bostancı’ya da bütün konuşmalar tamamlanmadan
söz vermeyi düşünmüyordum; tıpkı, gruplar adına konuşmaların yetmiş dakika,
bütünlüklü yapılması gibi. Sizin de daha sonra bir açıklama ve söz talebiniz
olursa değerlendireceğim ancak Sayın Özel gerekli açıklamayı yaptı kanımca.
Konuşmalar tamamlandıktan sonra size açıklama hakkı vereceğim, o zaman
dinleyeceğim, gerekirse söz vereceğim.
KAZIM
ARSLAN (Denizli) – Sayın Başkan, yerimden söz verin hiç olmazsa.
BAŞKAN
– Sayın Arslan, bu kadar. Lütfen… Konuşmalar tamamlanmadan söz vermeyeceğim.
Sayın Özel gerekli açıklamayı yaptı kanımca.
Sayın
Bakan, buyurun.
IV.- AÇIKLAMALAR (Devam)
60.- Sanayi ve Teknoloji Bakanı Mustafa Varank’ın, Genel Kurula
“Kıymetli misafirler” diye hitap etmesinde kasıt olmadığına, sözünü geri
aldığına ilişkin açıklaması (x)
SANAYİ
VE TEKNOLOJİ BAKANI MUSTAFA VARANK – Sayın Başkan, arkadaşlarım uyardı, Genel
Kurula “kıymetli misafirler” diye hitap etmişim, burada asla bir kasıt yoktu,
bu sözümü de geri alıyorum. Bu düzeltmeyi yapmak istedim. (AK PARTİ
sıralarından alkışlar)
BAŞKAN
– Teşekkürler.
LÜTFÜ
TÜRKKAN (Kocaeli) – Sayın Başkan, ben Sayın Bakana onu hatırlatacaktım. Biz
misafir değil, mukimiz; misafir olan sizsiniz, hoş geldiniz. (İYİ PARTİ
sıralarından alkışlar)
BAŞKAN
– Teşekkürler. 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276) ile Plan ve
Bütçe Komisyonu Raporu (S. Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı (1/275), 2017
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan,
2017 Yılı Genel Uygunluk Bildiriminin Sunulduğuna Dair Sayıştay Başkanlığı
Tezkeresi (3/38); 6085 Sayılı Sayıştay Kanunu Uyarınca Hazırlanan 2017 Yılı Dış
Denetim Genel Değerlendirme Raporu, 2017 Yılı Faaliyet Genel Değerlendirme
Raporu ve 2017 Yılı Mali İstatistikleri Değerlendirme Raporunun Sunulduğuna Dair
Sayıştay Başkanlığı Tezkeresi (3/39); 6085 Sayılı Sayıştay Kanunu Uyarınca
Hazırlanan 2017 Yılı Kalkınma Ajansları Genel Denetim Raporunun Sunulduğuna
Dair Sayıştay Başkanlığı Tezkeresi (3/41); 5018 Sayılı Kamu Mali Yönetimi ve
Kontrol Kanunu ile 6085 Sayılı Sayıştay Kanunu Uyarınca Hazırlanan 183 Adedi
Merkezi Yönetim Kapsamındaki Kamu İdarelerine, 2 Adedi Sosyal Güvenlik
Kurumlarına ve 10 Adedi Diğer Kamu İdarelerine Ait Olmak Üzere Toplam 195 Adet
Sayıştay Denetim Raporunun Sunulduğuna Dair Sayıştay Başkanlığı Tezkeresi
(3/40) ile Plan ve Bütçe Komisyonu Raporu (S.Sayısı: 11) (Devam)
A) SANAYİ VE TEKNOLOJİ
BAKANLIĞI (Devam)
1) Sanayi ve Teknoloji
Bakanlığı 2019 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2017 Yılı Merkezî yönetim Kesin Hesabı
B) GAP BÖLGE KALKINMA İDARESİ BAŞKANLIĞI (Devam)
1) GAP Bölge Kalkınma İdaresi Başkanlığı 2019 Yılı Merkezî
Yönetim Bütçesi
2) GAP Bölge Kalkınma İdaresi Başkanlığı 2017 Yılı Merkezî
Yönetim Kesin Hesabı
C) DOĞU ANADOLU PROJESİ BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge Kalkınma İdaresi Başkanlığı
2019 Yılı Merkezî Yönetim Bütçesi
2) Doğu Anadolu Projesi Bölge Kalkınma İdaresi Başkanlığı
2017 Yılı Merkezî Yönetim Kesin Hesabı
Ç) KONYA OVASI PROJESİ BÖLGE KALKINMA İDARESİ BAŞKANLIĞI (Devam)
1) Konya Ovası Projesi Bölge Kalkınma İdaresi Başkanlığı
2019 Yılı Merkezî Yönetim Bütçesi
2) Konya Ovası Projesi Bölge Kalkınma İdaresi Başkanlığı
2017 Yılı Merkezî Yönetim Kesin Hesabı
D) DOĞU KARADENİZ PROJESİ BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi Bölge Kalkınma İdaresi Başkanlığı
2019 Yılı Merkezî Yönetim Bütçesi
2) Doğu Karadeniz Projesi Bölge Kalkınma İdaresi Başkanlığı
2017 Yılı Merkezî Yönetim Kesin Hesabı
E) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2019 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2017 Yılı Merkezî
Yönetim Kesin Hesabı
F) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2019 Yılı Merkezî Yönetim Bütçesi
2) Türk Standartları Enstitüsü
2017 Yılı Merkezî Yönetim Kesin Hesabı
G) TÜRK PATENT VE MARKA
KURUMU (Devam)
1) Türk Patent ve Marka Kurumu
2019 Yılı Merkezî Yönetim Bütçesi
2) Türk Patent ve Marka Kurumu
2017 Yılı Merkezî Yönetim Kesin Hesabı
Ğ) TÜRKİYE BİLİMSEL VE
TEKNOLOJİK ARAŞTIRMA KURUMU (Devam)
1) Türkiye Bilimsel ve
Teknolojik Araştırma Kurumu 2019 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2017 Yılı Merkezî Yönetim Kesin Hesabı
H) TÜRKİYE BİLİMLER
AKADEMİSİ (Devam)
1) Türkiye Bilimler Akademisi
2019 Yılı Merkezî Yönetim Bütçesi
2) Türkiye Bilimler Akademisi
2017 Yılı Merkezî Yönetim Kesin Hesabı
I) MİLLÎ SAVUNMA BAKANLIĞI (Devam)
1) Millî Savunma Bakanlığı 2019 Yılı Merkezî Yönetim Bütçesi
2) Millî Savunma Bakanlığı 2017 Yılı Merkezî Yönetim Kesin
Hesabı
İ) DIŞİŞLERİ BAKANLIĞI
(Devam)
1) Dışişleri Bakanlığı 2019 Yılı Merkezî Yönetim Bütçesi
2) Dışişleri Bakanlığı 2017 Yılı Merkezî Yönetim Kesin
Hesabı
J) AVRUPA BİRLİĞİ BAŞKANLIĞI (Devam)
1) Avrupa Birliği Başkanlığı 2019 Yılı
Merkezî Yönetim Bütçesi
2) Avrupa Birliği Bakanlığı
2017 Yılı Merkezî Yönetim Kesin Hesabı
K) TÜRK AKREDİTASYON KURUMU (Devam)
1) Türk Akreditasyon Kurumu
2019 Yılı Merkezî Yönetim Bütçesi
2) Türk Akreditasyon Kurumu
2017 Yılı Merkezî Yönetim Kesin Hesabı
BAŞKAN
– Şimdi, yürütme adına ikinci konuşma Dışişleri Bakanı Mevlüt Çavuşoğlu’na
aittir. 
Buyurun
Sayın Çavuşoğlu. (AK PARTİ ve MHP sıralarından alkışlar)
Süreniz
yirmi iki dakikadır.
DIŞİŞLERİ
BAKANI MEVLÜT ÇAVUŞOĞLU – Teşekkür ediyorum Sayın Başkan.
Sizi
ve yüce heyetinizi, Gazi Meclisi saygıyla selamlıyorum. 
Bütçe
görüşmelerine başladığımızda 17 Aralıktı, tarihimizde 17 Aralıkta çok şehitler
verdik. 1980 yılında Sydney’de başkonsolosumuzu ve güvenlik görevlimizi,
ataşemizi Ermeni terör örgütü ASALA’nın saldırısında şehit verdik. 2004’te
Musul’da 5 güvenlik görevlimizi ve 1 yerel personelimizi şehit verdik. 2016’da
Kayseri’de hain terör saldırısı sonucunda 15 askerimiz şehit oldu. Bu vesileyle
tüm şehitlerimizi rahmetle anmak istiyorum.
Dışişleri
Bakanlığımız bütçesi üzerinde konuşma yapan, görüşlerini belirten, önerilerde,
eleştirilerde bulunan tüm milletvekillerini tebrik ediyorum ve kendilerine çok
teşekkür ediyorum.
Gerçekten
zor bir süreçten geçiyoruz, dünyada bir geçiş dönemi var. Bizim bölgemiz bir
ateş çemberi ve biz böyle bir süreçte Türk dış politikasını başarıyla yürütmek
için çaba sarf ediyoruz. Meclisimizin geçmişte onayladığı bütçeleri de en etkin
şekilde kullanmaya çalıştık. Elbette, Mustafa Kemal Atatürk’ün cumhuriyeti
kurarken belirttiği gibi “Yurtta sulh, cihanda sulh.” anlayışıyla ve bugünkü
uyarlamasıyla girişimci ve insani dış politikamızla dünyanın her yerine
ulaşmaya çalışıyoruz ve bugün Dışişleri Bakanlığı olarak büyüyoruz. Bir
taraftan dünyadaki misyon sayılarımız büyüyor, diğer taraftan Avrupa Birliği
Bakanlığıyla bütünleşerek daha da güçlendik ve bugün dünyada misyon sayısı
bakımından 5’inci sıradayız, 242 misyonumuz var. Latin Amerika’da 6
temsilciliğimiz vardı, 17 oldu; Afrika’da 12 vardı, 42 oldu; ASEAN’dan Sektörel
Diyalog Ortaklığı statüsü aldık, sadece Laos’ta büyükelçiliğimiz yoktu, şimdi
10 üyesinin hepsinde büyükelçiliğimiz var ve önümüzdeki günlerde Basra ve yine
Musul Başkonsolosluğumuzu da inşallah, tekrar, sizlerin de destekleriyle açmış
olacağız.
Tabii
ki dünyanın her yerine ulaşmak önemli ama stratejik ilişkileri geliştirmek
bizim önceliklerimizden bir tanesidir. Ülkelerle ikili ilişkilerimizi stratejik
düzeye çıkarırken ticaret başta olmak üzere her alanda ilişkilerimizi
geliştirmek için gece gündüz çalışıyoruz. Elbette, ülkemizin çıkarlarını
dünyanın her yerinde aramak, savunmak ve Türk Bayrağı’nı dünyanın her yerinde dalgalandırmak
bizim esas görevimizdir. (AK PARTİ ve MHP sıralarından alkışlar) Ama dünyanın
ve bölgemizin içinden geçtiği şu süreçte var olan krizleri yönetebilmek için,
çözebilmek için, ön alabilmek için kriz yönetimini de çok iyi başarmamız lazım.
İşte, Türkiye bugün gerçekten kriz yönetiminde son derece başarılı ve artık
herkesin, özellikle arabuluculukta, başvurduğu bir ülke hâline geldi. 
Geçtiğimiz
günlerde Kerç Boğazı ve Azak Denizi’nde yaşanan krizden sonra Ukrayna
gemilerinin ve de personelinin bırakılması için herkes Cumhurbaşkanımızdan bir
yardım bekliyor Avrupalılar dâhil ve bu konuda da tabii ki üzerimize düşeni
yapıyoruz ama sadece bu krize yönelik kriz yönetimi yaparsak olmaz. 
Yanı
başımızda bir yangın var, yedi sekiz yıldır devam eden Suriye’de bir ateş var,
iç savaş var. Bu savaşın bir taraftan durdurulması için, dinmesi için,
ateşkesin tesis edilmesi ve devamı için çaba sarf ederken önümüze çıkan bir
siyasi çözüm sürecini de çok iyi bir şekilde değerlendirmemiz gerekiyor. En son
imzaladığımız İdlib muhtırasıyla beraber felaketlerin önüne geçtik ama
Suriye’de bir siyasi çözüm için de belki de son bir fırsat penceresini açmış
olduk, bunu değerlendirmemiz lazım. Bu gece görüşmelerimiz bittikten sonra,
sabaha doğru inşallah Cenevre’ye hareket edeceğiz, Rusya ve İran Dışişleri
Bakanları da gelecek, yarın Suriye için Anayasa Komisyonunun kurulmasını,
inşallah kurulma kararını birlikte vereceğiz, müzakerelerini sürdürüyoruz
Birleşmiş Milletlerle beraber. Tarihî bir gün olacak ve Suriye’de siyasi bir çözüm
için önemli bir adımı atmış olacağız. (AK PARTİ sıralarından alkışlar) 
Elbette
Suriye’de terörle mücadeleye de devam etmemiz gerekiyor çünkü YPG, PKK, DAEŞ ve
diğer terör örgütleri hâlen sahada var ve bunlar bize de tehdit oluşturuyor.
Dolayısıyla sınırımızın ötesindeki bu terör örgütlerini de bertaraf etmek bizim
boynumuzun borcudur. 
Diğer
taraftan, Millî Savunma Bakanlığımızla beraber yürüttüğümüz ve daha önce
uyguladığımız Menbic yol haritasının başarılı bir şekilde uygulanması ve
Fırat’ın doğusuna da bir an önce geçilmesi için ABD’yle görüşmelerimizi
sürdürüyoruz ve Menbic yol haritasının da önümüzdeki günlerde tamamlanacağına
inanıyoruz. 
Ama
bölgemizdeki sorun sadece Suriye değil, Yemen’deki ateşin ve Yemen’deki savaşın
bitmesi için de çaba sarf ediyoruz. İnsani yardımlarımızı ulaştırıyoruz,
Birleşmiş Milletlerin çabalarını destekliyoruz ve önümüzdeki günlerde İslam
İşbirliği Teşkilatı Dönem Başkanı olarak da Yemen konusunda yine bir toplantı
gerçekleştireceğiz. Aynı düşüncelerimiz ve çabalarımız Libya için de geçerlidir
ve Libya’da da Birleşmiş Milletlerin çalışmalarını destekliyoruz. Önümüzdeki
hafta sonu inşallah kalabalık bir heyetimizle Libya’ya hareket edeceğiz özel
temsilcimiz Emrullah Bey’le beraber ve Libya’ya bundan sonraki süreçte de desteğimiz
devam edecek. 
Balkanlarda,
Kafkasya’da, diğer bölgelerde gerginlik var. Özellikle Kosova ve Sırbistan
arasındaki gerginliği yakından takip ediyoruz. Cumhurbaşkanımız sürekli her iki
cumhurbaşkanını arıyor ve bu ülkeler arasında bir yumuşamanın sağlanması için
çaba sarf ediyoruz. Bosna Hersek’in, Makedonya’nın Avrupa-Atlantik kurumlarına
entegrasyonu için de gece gündüz çalışıyoruz. Bu çabalarımızı Birleşmiş
Milletler çatısı altında da, uluslararası örgütler nezdinde de kendine güvenen
bir ülke olarak, itibarlı bir ülke olarak da sürdürüyoruz. Ve şimdi, barış için
ara buluculuk inisiyatifinde Finlandiya’yla beraber öncü ülke Türkiye’dir.
Birleşmiş Milletlerden sonra AGİT çatısı altında da bu girişimin eş
başkanlığını Türkiye yapmaktadır ve bu, barış için ara buluculuk inisiyatifini
de yine İslam İşbirliği Teşkilatı bünyesine taşıdık, buna çok önem veriyoruz.
Bugün her zamankinden daha fazla medeniyetler arası ittifaka ihtiyacımız var ve
İspanya’yla eş başkanlığını yaptığımız bu inisiyatifin de yeniden canlanması
için geçtiğimiz günlerde New York’ta forum vardı ve yeni Genel Sekreter, daha
doğrusu Yüksek Komiser İspanya eski Dışişleri Bakanı Moratinos’la beraber,
İspanya’yla beraber bunu canlandırıyoruz. Çünkü artan ırkçılık, yabancı
düşmanlığı, hoşgörüsüzlük ve İslam düşmanlığı gibi akımların önüne geçmezsek
Avrupa’yı ve dünyayı felaketler bekliyor, bunu da söylemek isteriz.
Değerli
milletvekili arkadaşlarım, Kaşıkçı cinayetinin de aynı anlayışla aydınlatılması
için çaba sarf ediyoruz. Türkiye’nin yürüttüğü bu süreç tüm dünya tarafından,
uluslararası toplum tarafından takdirle izleniyor ama biz takdir almak için
değil, bir cinayetin aydınlatılması için çaba sarf ediyoruz. (AK PARTİ
sıralarından alkışlar) Uluslararası soruşturma dâhil ne gerekiyorsa, Cumhurbaşkanımız
Erdoğan’ın da söylediği gibi sonuna kadar devam edeceğiz.
Millî
ve kutsal davalarımıza da sahip çıkmak bizim boynumuzun borcudur. Kutsal
davamız Filistin ve Kudüs’e sahip çıkmaya devam edeceğiz. (AK PARTİ
sıralarından alkışlar) Amerika’nın aldığı kararlara İsrail’in pervasızca
saldırılarına karşı herkes sussa susmayan bir ülke vardır, Türkiye; susmayan
bir millet vardır, Türk milletidir. (AK PARTİ sıralarından alkışlar) Bundan
sonraki süreçte de kardeşlerimizi yalnız bırakmayacağız. 
İki
tane İslam İşbirliği Teşkilatı Olağanüstü Zirvesi düzenledik. 
MAHMUT
TANAL (İstanbul) – İsrailliler niçin vizesiz geliyor? İsrailliler Türkiye’ye
niçin vizesiz geliyor? 
DIŞİŞLERİ
BAKANI MEVLÜT ÇAVUŞOĞLU (Devamla) – Her ikisinin arkasından da yine bundan memnun
olmayanları da görüyoruz, siz memnun olmayın, çatlayın, biz Filistinli
kardeşlerimizi yalnız bırakmayacağız. (AK PARTİ sıralarından alkışlar, CHP
sıralarından gürültüler) 
ÖZGÜR
ÖZEL (Manisa) – Yavaş, yavaş! Çatlayın ne, yavaş!
MAHMUT
TANAL (İstanbul) – İsrailliler Türkiye’ye niçin vizesiz geliyor? 
DIŞİŞLERİ
BAKANI MEVLÜT ÇAVUŞOĞLU (Devamla) - Birleşmiş Milletlerde inisiyatif kullanarak
Amerika ve İsrail’i bozguna uğratacak 2 tane kararı da Türkiye çıkarmıştır ve
ezici bir çoğunlukla çıkarmıştır. (AK PARTİ sıralarından alkışlar) 
ÖMER
FARUK GERGERLİOĞLU (Kocaeli) – Mavi Marmara’dan bahset, Mavi Marmara’dan
bahset. 
DIŞİŞLERİ
BAKANI MEVLÜT ÇAVUŞOĞLU (Devamla) - Bundan sonra da iki devletli çözüm oluncaya
kadar bu çabamızı sürdüreceğiz, Kudüs ve Filistin davasını hiçbir zaman yalnız
bırakmayacağız. 
Millî
davalarımızdan bir tanesi de Kıbrıs’tır. Kıbrıs’ta adil bir çözüm için, kalıcı
bir çözüm için samimi çabalar sarf ettik. Ama Crans-Montana’da da gördük ki
maalesef Rum tarafı buna yanaşmıyor. 
NAZIR
CİHANGİR İSLAM (İstanbul) – Uygurlara ne yaptınız Bakanım, Uygurlara? 
DIŞİŞLERİ
BAKANI MEVLÜT ÇAVUŞOĞLU (Devamla) - Dolayısıyla artık laf olsun diye bir
müzakereye başlamamız söz konusu değildir. Neyi müzakere edeceğiz, ne için
müzakere edeceğiz, parametreleri ne, çerçevesi ne; bunları belirleyeceğiz. Aksi
takdirde laf olsun diye olmaz. Ama sıfır garanti, sıfır asker rüyasında
olanlara tekrar hatırlatıyorum, o rüyadan, hayalden uyansınlar, vazgeçsinler,
öyle bir şey hiçbir zaman olmayacaktır. (AK PARTİ ve MHP sıralarından alkışlar)
Diğer
taraftan, Kıbrıs etrafındaki hidrokarbon araştırmaları konusunda da tavrımız
nettir ve şimdi gemilerimizle beraber Kuzey Kıbrıs Türk Cumhuriyeti’nin davet
ettiği alanlarda ve daha önce BM’de kayda geçirdiğimiz münhasır ekonomik bölgelerimizde
kazılarımıza başlıyoruz, artık bizim de sondaj gemilerimiz var, sadece sismik
araştırma değil, gemilerimizle ve de yine kahraman askerlerimizle oralarda
gerekli tedbirleri de alıyoruz, almaya devam edeceğiz. 
Değerli
milletvekilleri, yıllardır AB’yi konuşuyoruz. Elbette AB hâlen bizim için
stratejik bir hedeftir ama Avrupa Birliğinden rahatsız olduğumuz durumları da
çekinmeden onların yüzüne de söylüyoruz, buradan da söylüyoruz. Şu anda,
katılımla ilgili sıkıntıların farkındayız. 
Biz,
bir taraftan Reform Eylem Grubu toplantılarıyla, Türkiye’de olağanüstü hâlin
kalkmasından sonra, bu hain darbe girişiminden sonra yaşadığımız travmaları
aştıktan sonra yine reformu Türkiye’nin gündemine getirdik Cumhurbaşkanımızın
talimatlarıyla. Bu ülkeyi on yedi yıldır dönüştüren, reforma tabi tutan, tüm
dünyanın “sessiz devrimler” diye nitelendirdiği reformları yapan Recep Tayyip
Erdoğan’dır, onun kadrolarıdır. (AK PARTİ sıralarından alkışlar) Şimdi, bu
Reform Eylem Grubumuzla, özellikle Adalet Bakanlığımızın yaptığı çalışmalarla
reform eylem stratejisini belirliyoruz ve reformlarımıza devam edeceğiz. Ama
bunlar devam ederken, bu zorluklar varken Avrupa Birliğiyle birlikte atacağımız
adımlar var. Vize serbestisini elde etmemiz lazım. Bu, bizim milletimizin, vatandaşımızın
hakkıdır. 
Göç
konusunda Avrupa Birliğinden kaynaklanan aksamaları zaten her zaman gündeme
getiriyoruz, zorluklar var ama bu iş birliğinin önümüzdeki süreçte de devam
edeceğini söylemek isterim. 
Bugün
milletvekillerimiz de söyledi, özellikle MHP adına konuşan milletvekilimiz
gümrük birliğinin bir an önce güncellenmesi gerektiğini söyledi, katılıyoruz ve
daha önce yapılan üç tur görüşmelerden sonra tekrar müzakerelerin başlaması
için Avrupa Birliğiyle beraber çaba sarf ediyoruz çünkü bu, her iki tarafın da
yararınadır. Hatta, her zaman iddialı bir şekilde söylüyorum, Avrupa Birliği
üyesi ülkelerin çoğu Türkiye’den daha fazla bu güncellemeden yararlanacaktır,
faydalanacaktır. Siyasi duygularla bu süreci engellemenin Avrupa Birliğine de
bir faydası yok. 
Avrupa
Birliğine şunu da söyledik: “IPA fonlarından kesintiler yapıyorsunuz. Bu fonlar
esasen Türkiye’nin ekonomisini zayıflatmaz ama sizi küçültür, sizin itibarınızı
küçültür. Dolayısıyla böyle küçük düşüncelerden lütfen vazgeçin.” Güvenlik
dâhil birçok alanda iş birliğimizi de sürdürmemizde fayda var. Bu, Avrupa
kıtası için de faydalıdır.
Evet,
dünyanın her yerinde var olacağız, gücümüzü artıracağız, çıkarlarımızı
arayacağız. Ama yurt dışında yaşayan 6 milyondan fazla vatandaşımız var. Bu
vatandaşlarımıza sahip çıkmak da bizim önceliğimizdir, Türk dış politikasının
önceliklerinden bir tanesidir. Vatandaşlarımıza daha iyi, daha hızlı, daha
kaliteli ve yerinde hizmet vermek için gece gündüz çalışıyoruz. Sadece çağrı
merkezlerimizle değil tüm misyonlarımızla bunu yapıyoruz. Vatandaşlarımız ırkçı
saldırılara maruz kaldığı zaman veya herhangi bir konuda hukuki desteğe ihtiyaç
olduğu zaman artık güçlü bir şekilde bu desteğimizi veriyoruz. En son aile
müşavirliklerimizle beraber artık yurt dışında yaşayan vatandaşlarımıza da aile
danışmanlığı dâhil, çocuklarıyla ilgili veya başka sosyal sorunlar yaşadığı
zaman vatandaşlarımızın yanında oluyoruz, onlara hizmetin en iyisini vermek
için gece gündüz çalışacağız. Ve yurt dışında vatandaşlarımızın durumuyla ilgili…
Avusturya’da biliyorsunuz çifte vatandaşlığa engel bir kanunları var ve bazı
vatandaşlarımızı vatandaşlıktan çıkardılar. Ama bugün Avusturya’da Avusturya
Anayasa Mahkemesi bunu iptal etti ve Avusturya Hükûmetinin, devletinin bu
haksız uygulaması da yine hukuktan dönmüş oldu, bundan da büyük bir mutluluk
duyuyoruz. 
Evet,
yurt dışına giden iş adamlarımız, yatırımcılarımız, hepsinin işlerini takip
etmek bizim görevimizdir. Devletimizi bayrağımızın dalgalandığı her yerde
herkese hissettirmek için yoğun bir şekilde çalışıyoruz. Ama soydaşlarımız da
var, akraba topluluklarımız da var, onları da yalnız bırakırsak olmaz çünkü
onlar yüz yıl güçlü bir Türkiye tekrar gelecek diye beklediler, tekrar onları
sukutuhayale uğratamayız. Ve ecdadımızın emaneti miraslara sahip çıkmak da
bizim en önemli görevlerimizden bir tanesidir. Ama sadece bu yardımlarımızı
soydaşlarımıza, akraba topluluklarımıza ulaştırırsak olmaz. Dünyadaki
mazlumların umudu olan bir Türkiye’yiz. Dünyanın her yerinde, Rohingya
Müslümanları olsun, Somaliler olsun, aynı şekilde ta Karayipler olsun, nerede
olursa olsun tüm mazlumlara, Gazze’deki mazlumlara sahip çıkmaya devam
edeceğiz. Bugün sadece Dışişleri Bakanlığıyla değil TİKA’mızla, aynı şekilde
Yunus Emre Türk Kültür Merkeziyle, yine Kızılay’ımızla, AFAD’ımızla, Maarif
Vakfımızla, Türk Hava Yollarımızla dünyada marka olduk. Sert güç önemlidir ama
yumuşak güç daha kalıcıdır, ülkenin itibarını artırır. Tüm kurumlarımızla
beraber dünyanın her yerinde Türkiye’nin imajını yükseltmek için çaba sarf
ediyoruz. Ama yeri geldiği zaman sert gücümüzü de kullanmamız lazım,
diplomasiyi de kullanmamız lazım. Neye karşı? Terörle mücadelede teröristlere
karşı. İçeride nasıl mücadeleyi kararlılıkla sürdürüyorsak dışarıda da FETÖ,
PKK, YPG ve diğer terör örgütlerinin yapılanmaları dâhil, onların Türkiye’ye
getirilmesi dâhil, her türlü mücadeleyi arkadaşlarımızla sürdürüyoruz ve göreve
yeni başlayacak arkadaşlarımıza da şunu söylüyoruz: Sakın ha, sakın, “FETÖ’yle
mücadele bitti.” dersek aldanırız, milletimize de sözümüz var, onlarla sonuna
kadar mücadelemizi sürdüreceğiz ve önümüzdeki süreçte de onların
faaliyetlerinin sonlandırılması için, o hainleri ülkemize getirmek için çaba
sarf edeceğiz.
Değerli
milletvekilleri, elbette konuşmalarınızda sorular da sordunuz, görüşler de
belirttiniz, çok teşekkür ediyoruz. Bir arkadaşımız “Suriyeliler ne zaman geri
dönecek?” dedi. Bu haklı bir soru olabilir ama bu insanlar nereden geldi, bunu
unutmadan. Şimdi, özellikle Fırat Kalkanı bölgesine, Afrin bölgesine 300 binden
fazla Suriyeli gönüllü bir şekilde döndü. Bunlara biraz daha uluslararası
toplumla beraber yardım edersek daha fazla dönecek. Demek ki bir dönme arzusu
var. İdlib muhtırasından sonra bile, orası çok kalabalık olmasına rağmen, orada
çok sayıda terörist ve yabancı terörist savaşçı olmasına rağmen, oraya bile
dönmeye başladılar çünkü orada Türkiye var, Türkiye’nin olduğu yerde huzur
buluyorlar. 
Efendim,
bir arkadaşımız dedi ki: “Türk dış politikası Kürt düşmanlığı üzerine kuruldu.”
Bu kesinlikle doğru değil. Biz ne içeride Kürt kardeşlerimizle problem
yaşıyoruz ne de dışarıdaki, Suriye ve Irak’taki Kürt kardeşlerimizle bir
problemimiz var. (AK PARTİ sıralarıından alkışlar) “Biz Bağdat’ta, Kürtlerin,
Kürt kardeşlerimizin anayasal hakları için varız.” dedik. Ama Erbil’e gittik,
dedik ki: “Sayın Barzani, bu referandumu yaparsan defakto kullandığın haklar
gidecek, masaya oturamayacaksın, Kürtleri böleceksin, Kürtler acı çekecek.”
Şimdi bunları söyleyen mi haksız, buna rağmen başkalarının dolduruşuna gelip de
referandumu yapıp da tüm hakları elden giden mi hata yaptı? Buradaki ayırımı
çok iyi bir şekilde yapmamız lazım. Biz hiçbir zaman dışarıda da, içeride de
Kürt düşmanlığı yapmıyoruz ama YPG ve PKK’yla sonuna kadar mücadelemizi devam
ettireceğiz. (AK PARTİ sıralarından “Bravo” sesleri, alkışlar; MHP ve İYİ PARTİ
sıralarından alkışlar) 
Burada
Hişyar konuşuyor; Bütçede de konuştu, sonra kaçtı gitti çünkü gerçek… 
Hişyar,
buradasın, iyi, sevindim. 
NUSRETTİN
MAÇİN (Şanlıurfa) - Kim kaçmış? Kim kaçmış? 
DIŞİŞLERİ
BAKANI MEVLÜT ÇAVUŞOĞLU (Devamla) – Geçen sene “Hişyar Bey, Suriye’de PKK’nın,
YPG’nin sürgüne gönderdiği 300 binden fazla Kürt’le gidip görüştün mü? Onlar
niye Suriye’ye dönemiyor, sordun mu?” dedim ama maalesef gidemedin. Niye? PKK
sana izin vermez, vermez. (AK PARTİ sıralarından “Bravo” sesleri, alkışlar; MHP
sıralarından alkışlar) Doğruları konuşalım.
Yine,
ismini hatırlayamayacağım, affetsin beni, Süryani kökenli bir arkadaşımız var;
o gün Bütçede bana Süryanilerin Türkiye’de zulme uğradığını söylüyor. Biz,
Süryanilerin tüm haklarını verdiğimiz gibi tüm dünyadaki Süryanilerle de çok
iyi temas içindeyiz. Ama geçen gün bana Dünya Süryaniler Kongresi, Aramiler
Kongresi Başkanı geldi ve diyor ki: “Fırat’ın doğusunda Süryanileri PKK/YPG
sürgüne gönderiyor; okullarını kapatıyor ve zorla bizim çocuklarımızı bünyesine
katıyor.” Bunu niye söylemiyorsunuz? Çünkü söyleyemezsiniz. (AK PARTİ
sıralarından alkışlar) PKK/YPG size müsaade etmez, söyleyemezsiniz. (AK PARTİ
sıralarından “Bravo” sesleri, alkışlar; MHP ve İYİ PARTİ sıralarından alkışlar)
Söyleyemeyeceksiniz de. 
MERAL
DANIŞ BEŞTAŞ (Siirt) – Siz, Bakan olarak öyle konuşamazsınız bizimle ya. Siz,
Bakan olarak böyle konuşamazsınız. Olmaz böyle bir şey!
HÜSEYİN
KAÇMAZ (Şırnak) - Sayın Bakan, biz istediğimizi söyleriz. İrademiz de, sözümüz
de bizde Sayın Bakan. Bu şekilde bizi yalan yanlış ifadelerle itham
edemezsiniz. 
DIŞİŞLERİ
BAKANI MEVLÜT ÇAVUŞOĞLU (Devamla) – Müsaade edin.
İki
gün önce Yezidi aktivist Nadya Murat’la görüştüm, doğru. Nadya Murat dedi ki:
“Lütfen askerlerinize söyleyin, burayı bombalamasınlar çünkü DAEŞ gitti,
YPG/PKK geldi. Önce bizleri kurtarıcı gibi geldiler ama şimdi bizim
çocuklarımızı zorla alıyorlar. Siz bombaladığınız zaman onlar saklanıyor, ön
tarafa Yezidileri sürüyorlar ve onlar ölüyor.” “Peki, sesinizi niye
çıkarmıyorsunuz?” dedim. “Bir kızımızı zorla bünyesine kattılar -daha üç dört
gün önce olmuş- ve kız kaçtı; geldiler, tekrar zorla götürecekti, halkımız
isyan edince götüremedi.” dediler. Yani, PKK yapıyor bunu. Bunu duyunca
Türkiye’deki Kürt kardeşlerimize PKK’nın yaptıkları aklıma geldi. Şimdi, bu
gerçekleri söyleyince rahatsız oluyorsunuz ama bunlar gerçek. Siz
söyleyemediğiniz için ben söylüyorum sizin adınıza. (AK PARTİ sıralarından
“Bravo” sesleri, alkışlar; MHP ve İYİ PARTİ sıralarından alkışlar) 
Efendim,
sürem azalıyor. Yani “Burada YPG/PKK Suriye’de ve Irak’ta en çok Kürtlere,
Yedizilere, Süryanilere ve diğerlerine zulmediyor.” Burada “mecaz anlamda” dedi
ama Hişyar Bey dedi ki: “Burada bir leş var, Türkiye de bunun içinde.” Kusura
bakmayın, Suriye’de bir leş kargası varsa o da PKK/YPG’dir. (AK PARTİ ve MHP
sıralarından alkışlar) Çünkü muhalefet dâhil hiç kimse Suriye’yi bölmek için
çalışmıyor ama PKK/YPG Türkiye'yi bölmek için orada. Siz diyorsunuz ki:
“Kürtleri boşaltıyorlar, başkasını yerleştiriyorlar.” Tam tersi, yüzde 90 Arap
olan yerleri şimdi PKK kontrol ediyor ve onların mallarını bile elinden
almıştır, malları bile alınmıştır.
KEMAL
PEKÖZ (Adana) - Siz almadınız mı? 
DIŞİŞLERİ
BAKANI MEVLÜT ÇAVUŞOĞLU (Devamla) - Afrin’de, yine, Süryani çocuklarını Türk
askerinin karşısına sürmüştür. Bunları bizim söylememiz gerekiyor. 
Efendim,
İnsan Hakları Mahkemesi kararına gelecek olursak: Mahkeme bir kere kendi
kararıyla çelişmiştir. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Bakan, iki dakika daha süre veriyorum. 
DIŞİŞLERİ
BAKANI MEVLÜT ÇAVUŞOĞLU (Devamla) – Son sözlerim zaten Değerli Başkan. 
Önce
mahkeme demiştir ki: “Demirtaş’ın tutuklanması doğrudur, makul şüpheyle
tutuklanmıştır.” Sonra da demiş ki: “Efendim, siyasi gerekçeyle
tutuklanmıştır.” Bir kere İnsan Hakları Mahkemesi kendi kararlarıyla böyle
çelişmemelidir, bir. Bu mahkemenin reformu için çok çaba sarf eden birisi
olarak söylüyorum bunu.
İki:
Henüz daha bu karar kesin değildir. Üç ay içinde -bu küçük dairede bu karar
verilmiştir- Türkiye'nin bu kararı büyük mahkemeye götürme hakkı vardır. Tabii
ki mahkeme kararları bizi ilgilendirir, konuşuruz ama bize Avrupalıların,
Batılıların Avrupa İnsan Hakları Mahkemesi kararlarının uygulanmasıyla ilgili
ders vermeye hakkı yoktur. (AK PARTİ sıralarından alkışlar) On beş senedir
Yunanistan Batı Trakya Türkleriyle ilgili İnsan Hakları Mahkemesinin 3 tane
kararını uygulamamıştır. Bazı ülkeler, Avrupalı ülkeler “Tanımıyorum.” diyor.
Bizi ilgilendiren kısmı başka bir şey ama Almanya dâhil birçok Avrupa ülkesi
henüz İnsan Hakları Mahkemesi kararını uygulamamışken Türkiye'ye ders verme
hakları yoktur, böyle bir ikiyüzlülüğe, böyle bir çifte standarda da biz izin
vermeyiz. (AK PARTİ ve MHP sıralarından alkışlar) Bunları da açıkça söylemem
gerekiyor. Zaten Adalet Bakanlığımız itirazla ilgili gerekli çalışmaları şu
anda sürdürüyor; bunu da bilgilerinize sunarım. Adalet Bakanımız da gerekli
bilgileri verir, atılacak adımlar hakkında bilgi verir. 
Gerçekten
bugün burada uzun uzun tartışmalar oldu. Görüş belirten herkese şükranlarımı
sunarak bütçemizin hayırlı olmasını diliyorum, sizlere de bütçemize verdiğiniz
destek için çok teşekkür ediyorum.
Saygılar
sunuyorum. (AK PARTİ ve MHP sıralarından alkışlar) 
BAŞKAN
– Teşekkürler Sayın Bakan.
MERAL
DANIŞ BEŞTAŞ (Siirt) – Sayın Başkan, isim zikredilerek…
BAŞKAN
– Evet, Sayın Danış Beştaş, buyurun. 
BÜLENT
TURAN (Çanakkale) – Sayın Başkan, bunu önce konuştuk ama…
MERAL
DANIŞ BEŞTAŞ (Siirt) – Teşekkürler Sayın Başkan.
Ben
grubumuz adına yürütmenin konuşmaları bittikten sonra değerlendirmelerimi
yapacağım ama milletvekilimiz, grup üyemiz Hişyar Özsoy hakkında doğrudan isim
vererek ağır sataşmada bulunmuştur; kendisine söz verilmesini talep ediyoruz. 
BAŞKAN
– Evet, Sayın Özsoy’a söz vereceğim fakat daha önce Sayın Arslan’a söz
vereceğimi söylemiştim. 
Sayın
Arslan, yerinizden bir dakika süreyle söz veriyorum.
Buyurun.

RECEP
ÖZEL (Isparta) – Yürütmenin konuşmaları bitmedi daha ya!
KAZIM
ARSLAN (Denizli) – Sayın Başkan… 
BÜLENT
TURAN (Çanakkale) – Sayın Başkan…
BAŞKAN
– Bir dakika bekleyin. 
BÜLENT
TURAN (Çanakkale) – Hayır, Sayın Başkan. 
BAŞKAN
– Sayın Turan…
BÜLENT
TURAN (Çanakkale) – Bir dakikadan rahatsız olmayız, tabii konuşacak
arkadaşlarımız fakat gün boyunca bütün bize sataşmalarda isim de verildiği
zaman hepimizle ilgili “En son konuş” dediniz. Usul HDP’ye başka bize başka
usul olmaz. 
KAMİL
AYDIN (Erzurum) – Çifte standart.
BAŞKAN
– Sayın Turan, böyle bir tutumum olmadığını… 
BÜLENT
TURAN (Çanakkale) – Sayın Başkan, mesele… Denizli Milletvekilimiz konuşsun. 
BAŞKAN
– Tamamlayın, tamamlayın.
BÜLENT
TURAN (Çanakkale) – Sayın Başkan, bu, doğru değil, doğru değil. 
BAŞKAN
– Sayın Turan, tutumumun yanlışlığını kanıtlayacak herhangi bir gerekçe
göremedim. Size şunu söyledim…
BÜLENT
TURAN (Çanakkale) – Sayın Başkan, sabahtan beri bunu yaptınız, hiç yakışmadı
size. 
BAŞKAN
– Sayın Turan, lütfen… 
Şimdi,
daha önce de söyledim, açık sataşma “Şahsa ilişkin açık sataşma hâlinde
sataşmadan söz talep ettiğinizde söz vereceğim.” dedim. Bunu, Sayın Özgür
Özel’in sorusu üzerine özel olarak açıkladım. 60’a göre grup başkan
vekillerinin söz taleplerini ise konuşmalar gruplar adına tamamlandıktan sonra
karşılayacağımı belirttim; tutanaklar buradadır. Sabah birleşimi açarken de,
sonra Sayın Özel’in sorusu üzerine de bu açıklamayı yaptım. 
Şimdi,
biraz önce Sayın Bakan doğrudan doğruya Sayın Özsoy’u muhatap alarak bazı
değerlendirmeler yaptı. Ben bunların sataşma kapsamına girdiğini düşünüyorum.
Bu nedenle 69’a göre söz vereceğim ama ancak daha önce Sayın Kazım Arslan’a bir
söz vereceğimi söylemiştim.
BÜLENT
TURAN (Çanakkale) – Hiç yakışmadı Sayın Başkan.
BAŞKAN
- Buyurun Sayın Arslan.
IV.- AÇIKLAMALAR (Devam)
61.- Denizli Milletvekili Kazım Arslan’ın, Sanayi ve Teknoloji Bakanının
göstermiş olduğu fotoğrafa ve ifadelerine ilişkin açıklaması
KAZIM
ARSLAN (Denizli) – Sayın Başkan, Sayın Sanayi Bakanımızın özellikle bana
hitaben işaret ederek göstermiş olduğu fotoğrafla ilgili olarak bir açıklama
yapmam gerekiyor. 
Göstermiş
olduğu, söylemiş olduğu Tirsan firması 1947 yılında Simav’da kurulmuştur, 2004
yılında da Manisa Organize Sanayi Bölgesi’ne taşınarak orada çalışmaya devam
etmiştir. Yani gittiğimiz, fotoğrafı çekilen bu fabrika yeni bir fabrika
değildir. Biz oraya açılışa gitmedik. O fabrikanın daha önceden bir AR-GE
merkezi açılmış, Komisyon olarak sadece onu incelemek için oraya gittik ve
beraber orada çektirdiğimiz fotoğrafı sanki fabrika açılışına gitmişiz gibi
burada arz etmesini ve gerçekten benim hafızamla da alay etmesini kınıyorum,
kendisini de ayıplıyorum. (CHP sıralarından alkışlar) 
BAŞKAN
– Teşekkürler Sayın Arslan.
Sayın
Varank, bir açıklama yapma isteğiniz var mı?
SANAYİ
VE TEKNOLOJİ BAKANI MUSTAFA VARANK – Evet Sayın Başkan. 
BAŞKAN
– Buyurun.
62.- Sanayi ve Teknoloji Bakanı Mustafa Varank’ın, Denizli Milletvekili
Kazım Arslan’ın yaptığı açıklamasındaki bazı ifadelerine ve hakaret kastıyla
söylemediğine ilişkin açıklaması
SANAYİ
VE TEKNOLOJİ BAKANI MUSTAFA VARANK – Sayın Başkan, büyütülecek bir mevzu
olduğunu düşünmüyorum ama o gün yanımızda olan diğer milletvekilleriyle burada
bulunan milletvekilleri gidip konuşabilirler. Ziyaret ettiğimiz yer neymiş, ne
değilmiş, ne zaman üretime geçmiş; herkes kendisi bakıp onu test edebilir.
Dolayısıyla, ben hakaret kastıyla da bir şey söylemedim, durumu da böyle tavzih
ediyorum. 
BAŞKAN
– Teşekkür ederim.
HİŞYAR
ÖZSOY (Diyarbakır) – Sayın Başkan…
BAŞKAN
– Sayın Özsoy, yerinizden mi konuşmak istersiniz, kürsüden mi?
HİŞYAR
ÖZSOY (Diyarbakır) – Müsaadenizle kürsüden…
BAŞKAN
– Size 69’a göre kürsüden iki dakika söz veriyorum.
MEHMET
NACİ BOSTANCI (Ankara) – Sayın Başkan, 69’a göre söz verirken “Niye?” diye
sormanız gerekmez mi?
MERAL
DANIŞ BEŞTAŞ (Siirt) – Sataşma var ya.
BAŞKAN
– Biraz önce Sayın Meral Danış Beştaş açıkladı, o nedenle bu uygulamayı
yapacağımı söyledim Sayın Bostancı.
MERAL
DANIŞ BEŞTAŞ (Siirt) – Ben açıkladım.
BAŞKAN
– Buyurun Sayın Özsoy.
VI.- SATAŞMALARA İLİŞKİN KONUŞMALAR
1.- Diyarbakır Milletvekili Hişyar Özsoy’un, Dışişleri Bakanı Mevlüt
Çavuşoğlu’nun 10 sıra sayılı 2019 Yılı Bütçe Kanun Teklifi ile 11 sıra sayılı
2017 Yılı Kesin Hesap Kanunu Tasarısı’nın yedinci tur görüşmelerinde yürütme
adına yaptığı konuşmasında HDP Grubuna ve şahsına sataşması nedeniyle konuşması
HİŞYAR
ÖZSOY (Diyarbakır) – Teşekkür ederim.
Arkadaşlar,
gecenin bu geç vakti... Sayın Bakanım, Mevlüt Bey, çok kibar başladınız fakat
çok sert bitirdiniz. Başta hepimize teşekkürlerini sunarak başladı. Bu ciddi
bir mesele arkadaşlar. Vallaha, benim şahıs olarak hiç kimseden bir korkum yok
Sayın Bakan. 
Burada
bir mesele konuştuk, şunu söyledik, dedik ki arkadaşlar: “Biz HDP olarak -ben
şahsım olarak- Türkiye Cumhuriyeti devletinin Suriye politikasının baştan beri
önemli oranda sakat olduğunu düşünüyoruz.” Bu benim düşüncem, siz
katılmayabilirsiniz, farklı şey yapıyorsunuz. Şunu söyledik... Bakın, şimdi,
hafıza önemli bir şey arkadaşlar. Ben yaptığım konuşmada özellikle şunu rica
ettim, ısrar ettim, dedim ki: “Arkadaşlar, 2013-2015 arası dönem, kıymetli bir
dönemdi -şu an için iklim başka tarafa esiyor olabilir- insanların ölmediği, sorunların
konuşulduğu bir dönemdi.” Çözemedik, biz hata yaptık, onlar yaptı, herkes
yaptı, ayrı bir mesele. Başka bir şey söylüyoruz Sayın Bakan, diyoruz ki:
2013-2015 arasında şu an “terörist” dediğiniz Salih Müslim bu ülkeye geldi, bu
Hükûmetin davetiyle. Arkadaşlar, geldi buraya, bakın, geldi; şu an terör
listesinde olabilir. 
RAVZA
KAVAKCI KAN (İstanbul) – PKK’ya tek kelime söyleyebildiniz mi, bir kelime,
PKK’ya tek kelime? Kızlara yaptığıyla, kadınlara yaptığıyla alakalalı bir
kelime, çok değil, tecavüzlerle alakalı bir kelime, çok zor değil...
HİŞYAR
ÖZSOY (Devamla) – Şimdi, başka bir şey söylüyoruz.
KAMİL
AYDIN (Erzurum) – Türkiye leş toplayıcısı mı, değil mi? Onu söyle, tekzip et.
HİŞYAR
ÖZSOY (Devamla) – Şunu söylüyoruz arkadaşlar, diyoruz ki... Şimdi ben bir şey
söylüyorum -Bakanım, ben gerçekten yakıştıramadım- yani şu çok basit bir
şeydir: Açtığımız, yaptığımız her eleştiri “Aha PKK, aha PKK...” Arkadaşlar,
bu, kolaycılıktır; bu, doğru değildir. PKK’nin yaptığı her neyse Türkiye
Cumhuriyeti devletinin Afrin’de 150 binden fazla insanı yerinden etmesini doğru
kılmaz, doğru kılmaz.
DIŞİŞLERİ
BAKANI MEVLÜT ÇAVUŞOĞLU – 300 binden fazla Suriyeli Kürt var, niye dönmüyorlar?
HİŞYAR
ÖZSOY (Diyarbakır) – Eğer “Kılar.” diyorsanız ayrı tartışalım. Bakın, dediniz
ki: “Şu an o bölgeye başka insanlar gitmiş, yerleşmiş.” 
(Mikrofon
otomatik cihaz tarafından kapatıldı) 
DIŞİŞLERİ
BAKANI MEVLÜT ÇAVUŞOĞLU – 300 bin Suriyeli Kürt var, niye dönmüyorlar? Onu
sordum size. Sorduğum soruya cevap verin.
RAVZA
KAVAKCI KAN (İstanbul) – PKK’ya bir kelime söyleyin, tartışalım.
KAMİL
AYDIN (Erzurum) – İmkânlarını tepe tepe kullanıp “leş toplayıcısı”
diyemezsiniz.
BAŞKAN
– Yani lütfen...
Tamamlayın
Sayın Özsoy. 
HİŞYAR
ÖZSOY (Devamla) – Tek tek de gelmiyorlar ki her biri bir yerden söylüyor Sayın
Başkan. 
BAŞKAN
– Tamam, siz tamamlayın Sayın Özsoy. 
HİŞYAR
ÖZSOY (Devamla) – Kıymetli arkadaşlar, polemiğe çok fazla girmek istemiyoruz.
Türkiye Cumhuriyeti devletinin yeni Orta Doğu kurulurken Kürtleri bir beka
tehdidi olarak değil, bir dost olarak görmesi; o her zaman söylediği oyun
kurucu pozisyonuna ancak getirebilir diyoruz. Yaptığınız hatalardan dönün,
kimseyle polemik gibi bir derdimiz yoktur.
RECEP
AKDAĞ (Erzurum) – Kürtler ile Türkler kardeştir. 
HİŞYAR
ÖZSOY (Devamla) – Kimseden de Allah’a çok şükür korkumuz yoktur. 
RECEP
AKDAĞ (Erzurum) – Kürtler ile Türkler kardeştir. 
HİŞYAR
ÖZSOY (Devamla) – Hepinizi saygıyla selamlıyorum. 
BAŞKAN
– Teşekkürler Sayın Özsoy. 
RECEP
AKDAĞ (Erzurum) – PKK’ya bir cümle bile kuramadınız ama. 
BAŞKAN
- Şimdi, yürütme adına söz…
ÖZLEM
ZENGİN (Tokat) – Sayın Başkan…
DIŞİŞLERİ
BAKANI MEVLÜT ÇAVUŞOĞLU – Sayın Başkan…
BAŞKAN
– Size zaten soru-cevapta söz vereceğiz.
MUHAMMED
LEVENT BÜLBÜL (Sakarya) – Verin efendim, şimdi verin. 
BAŞKAN
- İsterseniz o zaman topluca cevap verirsiniz, yoksa karşılıklı konuşmaya
dönüşür Sayın Bakan. 
ÖZLEM
ZENGİN (Tokat) - Sayın Başkan…
MUHAMMED
LEVENT BÜLBÜL (Sakarya) – Efendim, şimdi kürsüden verdiniz efendim, niye
vermiyorsunuz? 
DIŞİŞLERİ
BAKANI MEVLÜT ÇAVUŞOĞLU – 60’a göre veriyorsunuz. 
BAŞKAN
– Hayır, Sayın Bakan.
MUHAMMED
LEVENT BÜLBÜL (Sakarya) – Böyle şey mi olur ya!
BAŞKAN
– Burada siz, apaçık kendisini muhatap alarak bir şeyler söylediniz, lütfen…
DIŞİŞLERİ
BAKANI MEVLÜT ÇAVUŞOĞLU – Çok dengeli götürüyordunuz ama HDP’ye gelince
şaşırdınız. 
ÖZLEM
ZENGİN (Tokat) – Sayın Başkan…
ALİ
ÖZKAYA (Afyonkarahisar) - Sayın Başkan, grup başkan vekili söz istiyor. 
BAŞKAN
- Lütfen…
ÖZLEM
ZENGİN (Tokat) – Sayın Başkan…
BAŞKAN
- Grup başkan vekillerine sonra söz vereceğim Sayın Zengin. 
ÖZLEM
ZENGİN (Tokat) – Üslupla alakalı bir şey söylemek istiyorum. 
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276) ile Plan ve
Bütçe Komisyonu Raporu (S. Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı (1/275), 2017
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan,
2017 Yılı Genel Uygunluk Bildiriminin Sunulduğuna Dair Sayıştay Başkanlığı Tezkeresi
(3/38); 6085 Sayılı Sayıştay Kanunu Uyarınca Hazırlanan 2017 Yılı Dış Denetim
Genel Değerlendirme Raporu, 2017 Yılı Faaliyet Genel Değerlendirme Raporu ve
2017 Yılı Mali İstatistikleri Değerlendirme Raporunun Sunulduğuna Dair Sayıştay
Başkanlığı Tezkeresi (3/39); 6085 Sayılı Sayıştay Kanunu Uyarınca Hazırlanan
2017 Yılı Kalkınma Ajansları Genel Denetim Raporunun Sunulduğuna Dair Sayıştay
Başkanlığı Tezkeresi (3/41); 5018 Sayılı Kamu Mali Yönetimi ve Kontrol Kanunu
ile 6085 Sayılı Sayıştay Kanunu Uyarınca Hazırlanan 183 Adedi Merkezi Yönetim
Kapsamındaki Kamu İdarelerine, 2 Adedi Sosyal Güvenlik Kurumlarına ve 10 Adedi
Diğer Kamu İdarelerine Ait Olmak Üzere Toplam 195 Adet Sayıştay Denetim
Raporunun Sunulduğuna Dair Sayıştay Başkanlığı Tezkeresi (3/40) ile Plan ve
Bütçe Komisyonu Raporu (S.Sayısı: 11) (Devam)
A) SANAYİ VE TEKNOLOJİ
BAKANLIĞI (Devam)
1) Sanayi ve Teknoloji
Bakanlığı 2019 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2017 Yılı Merkezî yönetim Kesin Hesabı
B) GAP BÖLGE KALKINMA İDARESİ BAŞKANLIĞI (Devam)
1) GAP Bölge Kalkınma İdaresi Başkanlığı 2019 Yılı Merkezî
Yönetim Bütçesi
2) GAP Bölge Kalkınma İdaresi Başkanlığı 2017 Yılı Merkezî
Yönetim Kesin Hesabı
C) DOĞU ANADOLU PROJESİ BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge Kalkınma İdaresi Başkanlığı
2019 Yılı Merkezî Yönetim Bütçesi
2) Doğu Anadolu Projesi Bölge Kalkınma İdaresi Başkanlığı
2017 Yılı Merkezî Yönetim Kesin Hesabı
Ç) KONYA OVASI PROJESİ BÖLGE KALKINMA İDARESİ BAŞKANLIĞI (Devam)
1) Konya Ovası Projesi Bölge Kalkınma İdaresi Başkanlığı
2019 Yılı Merkezî Yönetim Bütçesi
2) Konya Ovası Projesi Bölge Kalkınma İdaresi Başkanlığı
2017 Yılı Merkezî Yönetim Kesin Hesabı
D) DOĞU KARADENİZ PROJESİ BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi Bölge Kalkınma İdaresi Başkanlığı
2019 Yılı Merkezî Yönetim Bütçesi
2) Doğu Karadeniz Projesi Bölge Kalkınma İdaresi Başkanlığı
2017 Yılı Merkezî Yönetim Kesin Hesabı
E) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2019 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2017 Yılı Merkezî
Yönetim Kesin Hesabı
F) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2019 Yılı Merkezî Yönetim Bütçesi
2) Türk Standartları Enstitüsü
2017 Yılı Merkezî Yönetim Kesin Hesabı
G) TÜRK PATENT VE MARKA
KURUMU (Devam)
1) Türk Patent ve Marka Kurumu
2019 Yılı Merkezî Yönetim Bütçesi
2) Türk Patent ve Marka Kurumu
2017 Yılı Merkezî Yönetim Kesin Hesabı
Ğ) TÜRKİYE BİLİMSEL VE
TEKNOLOJİK ARAŞTIRMA KURUMU (Devam)
1) Türkiye Bilimsel ve
Teknolojik Araştırma Kurumu 2019 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2017 Yılı Merkezî Yönetim Kesin Hesabı
H) TÜRKİYE BİLİMLER
AKADEMİSİ (Devam)
1) Türkiye Bilimler Akademisi
2019 Yılı Merkezî Yönetim Bütçesi
2) Türkiye Bilimler Akademisi
2017 Yılı Merkezî Yönetim Kesin Hesabı
I) MİLLÎ SAVUNMA BAKANLIĞI (Devam)
1) Millî Savunma Bakanlığı 2019 Yılı Merkezî Yönetim Bütçesi
2) Millî Savunma Bakanlığı 2017 Yılı Merkezî Yönetim Kesin
Hesabı
İ) DIŞİŞLERİ BAKANLIĞI
(Devam)
1) Dışişleri Bakanlığı 2019 Yılı Merkezî Yönetim Bütçesi
2) Dışişleri Bakanlığı 2017 Yılı Merkezî Yönetim Kesin
Hesabı
J) AVRUPA BİRLİĞİ BAŞKANLIĞI (Devam)
1) Avrupa Birliği Başkanlığı 2019 Yılı
Merkezî Yönetim Bütçesi
2) Avrupa Birliği Bakanlığı
2017 Yılı Merkezî Yönetim Kesin Hesabı
K) TÜRK AKREDİTASYON KURUMU (Devam)
1) Türk Akreditasyon Kurumu
2019 Yılı Merkezî Yönetim Bütçesi
2) Türk Akreditasyon Kurumu
2017 Yılı Merkezî Yönetim Kesin Hesabı
BAŞKAN
– Yürütme adına son söz Millî Savunma Bakanı Hulusi Akar’a aittir. 
Buyurun
Sayın Akar. (AK PARTİ, MHP ve İYİ PARTİ sıralarından alkışlar) 
Süreniz
yirmi beş dakikadır. 
MİLLÎ
SAVUNMA BAKANI HULUSİ AKAR – Sayın Başkanım, sayın milletvekilleri; Gazi
Meclisin çatısı altında siz sayın milletvekillerini ve değerli vatandaşlarımızı
sözlerime başlamadan saygıyla selamlıyorum. (AK PARTİ sıralarından alkışlar) 
Bu
vesileyle Cumhuriyetimizin kurucusu Gazi Mustafa Kemal Atatürk ve silah
arkadaşlarını, bayraklaşan vatan toprakları için canlarını feda eden aziz
şehitlerimizi ve ebediyete intikal eden kahraman gazilerimizi ve tüm mensuplarımızı
da minnet ve şükranla anıyor, gazilerimize de şifa ve esenlikler diliyorum. (AK
PARTİ sıralarından alkışlar) 
Ayrıca,
Bakanlığımızın, Türk Silahlı Kuvvetleri başta olmak üzere, her kademesinde azim
ve kararlılıkla görev yapan ve bugünlere gelmemizde emeği geçen tüm silah ve
mesai arkadaşlarıma ve görevlerini tamamlayıp yeni bir hayata başlayan
emeklilerimize saygı ve şükranlarımı sunuyorum. Ayrıca, şu anda yurt içinde ve
yurt dışında, karda kışta, dağda bayırda görev yapan kahraman ve fedakâr silah
ve mesai arkadaşlarıma kazasız ve belasız hayırlı, başarılı görevler diliyorum.
(AK PARTİ sıralarından alkışlar)
Sayın
Başkan, sayın milletvekilleri; süratle ve olabildiğince özetle bazı bilgileri
ve bazı düşüncelerimizi sizlere sunmaya çalışacağım. Ayrıca, bugün gün boyunca
savunma ve güvenlikle alakalı görüş ve önerilerini bildiren tüm katılımcılara
da buradan teşekkürlerimi sunmak istiyorum. 
Malumları
olduğu üzere, savunma ve güvenlik siyasi polemik ve rekabet dışı olup siyasi
partilerimizin ortak paydası, bir bütün hâlinde millet ve memleket meselesidir.
Bu anlayışla, asil milletimizin bağrından çıkan, başta Türk Silahlı Kuvvetleri
olmak üzere, Millî Savunma Bakanlığının tüm birlik ve kurumları, binlerce
yıllık şanlı tarihimizden süzülüp gelen köklü gelenekleri; millî, manevi ve
mesleki değerleri ile Atatürk ilkelerinin özünü teşkil eden aklın ve bilimin
ışığında, Anayasa çerçevesinde ve yasalar doğrultusunda dün olduğu gibi bugün
de milletinin emrinde, görevinin başındadır. (AK PARTİ sıralarından alkışlar) 
Sayın
Başkan, sayın milletvekilleri; Silahlı Kuvvetlerimiz, asil milletimizin sevgi
ve güveninden aldığı güçle kutsal vatan topraklarının güvenlik ve bütünlüğü,
milletimizin egemenlik ve bağımsızlığı için başta FETÖ/PDY, PKK, KCK, YPG ve
DEAŞ terör örgütleri olmak üzere, her türlü tehdit ve tehlikeye karşı yurt içi
ve sınır ötesinde azim ve kararlılıkla mücadelesini sürdürmektedir. Bu
mücadelemiz yurt içinde ve sınır ötesinde en son terörist etkisiz hâle
getirilinceye kadar devam edecektir. (AK PARTİ ve MHP sıralarından alkışlar)
Hatırlanacağı üzere, Suriye ve Irak’ta yuvalanan terör örgütleri ve uzantıları
ülkemizde alçakça terör eylemleri düzenlemiştir. Bu terör eylemleri nedeniyle
Türk Silahlı Kuvvetleri tarafından 24 Temmuz 2015 tarihinden itibaren yurt
içinde ve sınır ötesinde geniş çaplı operasyonlar başlatılmıştır. Bu
operasyonlarda Mehmetçik “Girilemez.” denilen yerlere girmiş “Ulaşılamaz.”
denilen yerlere ulaşmıştır. Türk Silahlı Kuvvetleri bu operasyonları başarıyla
sürdürürken PKK terör örgütü eylemlerini kalleşçe şehir merkezlerine taşımış,
bazı Güneydoğu il ve ilçelerimizde çukur eylemlerini başlatmıştır. Türk Silahlı
Kuvvetleri, Jandarma, polis, güvenlik korucusu, mülki amir ve yargı
mensuplarıyla omuz omuza, dünyada az sayıda ordunun gösterebileceği başarıyla,
masum insanlara zarar vermeden teröristleri kazdıkları çukurlara gömerek bu
tehdidi bertaraf etmiştir. (AK PARTİ ve MHP sıralarından alkışlar) 
Bu
mücadele sürerken ülkemiz 15 Temmuz 2016’da FETÖ’nün hain darbe girişimine
maruz kalmıştır. Türkiye Cumhuriyeti’ne, demokrasimize ve onun köklü değerleri
ile saygın kurumlarına kasteden bu ihanet karşısında, asil milletimiz, Sayın
Cumhurbaşkanımızın yüksek siyasi liderliğinde birlik, beraberlik ve demokrasi
idealleri uğruna yediden yetmişe bütün fertleriyle tek vücut olmuş, Türk
Silahlı Kuvvetleri, Jandarma ve emniyet güçlerimizin vatansever evlatlarıyla
birlikte omuz omuza mücadele ederek bu hain darbe girişimini akamete
uğratmıştır. (AK PARTİ ve MHP sıralarından alkışlar) Aziz milletimizin ve Gazi
Meclisimizin bu hain darbe teşebbüsüne karşı göstermiş olduğu şanlı direniş,
tarihimizin altın sayfalarında hak ettiği yeri almıştır. 
15
Temmuz gecesi dökülen şehit kanları bir taraftan bağımsızlığımızı korumuş,
diğer taraftan da milletimizin birlik ve beraberliğinin pekişmesine vesile
olmuştur. Şehitlerimize bir kez daha Allah'tan rahmet, gazilerimize sağlık ve
esenlikler diliyorum.
Sayın
Başkan, sayın milletvekilleri; ülkemizde bunlar olurken sınırlarımızın ötesinde
de güvenliğimizi doğrudan etkileyen önemli gelişmeler yaşanmıştır,
yaşanmaktadır. Suriye ve Irak’ta yuvalanan, başta PKK/YPG ve DEAŞ olmak üzere,
terör örgütleri ve bazı yabancı güçler milyonlarca insanı yerinden yurdundan
etmek suretiyle bölge insanına eza ve cefa çektirmiş, insanlık dışı
muamelelerde bulunmuştur. Bölgenin demografik yapısını değiştirmeye çalışan bu
terör örgütleri aynı zamanda çevreye, kültürel ve tarihî mirasa da büyük
zararlar vermiştir. Bundan dolayı yıllardır mülteci akınına maruz kalan
Türkiye, hâlen 3,5 milyon civarında Suriyeli ve Iraklıya ev sahipliği
yapmaktadır. Yaklaşık 33 milyar dolar harcayarak mülteci krizinin Avrupa’ya ve
dünyanın diğer yerlerine yayılmasını önleyen ülkemizin bu çabaları,
müttefiklerimiz tarafından maalesef yeterince desteklenmemiştir. Buna rağmen,
ülkemizin ve milletimizin güvenliğini sağlamak ve aynı zamanda bölgede güvenlik
ve istikrarı tesis etmek maksadıyla, sınır ötesi harekât dâhil, her türlü
destek verilmekte ve gayret gösterilmektedir.
Malumunuz
olduğu üzere, DEAŞ tehdidine yönelik olarak sınır güvenliğini sağlamak
maksadıyla, 15 Temmuz hain darbe girişiminde sadece ve sadece bir ay sonra, 24
Ağustos 2016’da başlatılan Fırat Kalkanı Harekâtı 29 Mart 2017’de başarıyla
tamamlanmıştır. Yanlış bir algı oluşturmak amacıyla yurt içinde ve yurt dışında
yapılan haksız ve mesnetsiz haber ve yorumların aksine, DEAŞ’la göğüs göğüse
mücadele eden tek ordu Türk Silahlı Kuvvetleridir. (AK PARTİ ve MHP
sıralarından alkışlar) Silahlı Kuvvetlerimiz bu harekâtla 3 binin üzerinde
radikal DEAŞ terör örgütü mensubunu etkisiz hâle getirmiştir. Bölgede hâlen bir
taraftan güvenlik tedbirlerinin uygulanması, diğer taraftan da günlük hayatın
normalleşmesi çalışmalarına devam edilmektedir. Müteakiben, uluslararası
hukuktan kaynaklanan haklarımız çerçevesinde 20 Ocak 2018 tarihinde başlatılan
Zeytin Dalı Harekâtı’yla 4.500’den fazla PKK/YPG, DEAŞ terör örgütü mensubu
etkisiz hâle getirilmiştir. 
Fırat
Kalkanı ve Zeytin Dalı Harekâtı’nın planlama ve icrasında sadece teröristler
ile bunlara ait mevzi, silah, araç ve binalar hedef alınmış; sivil, masum
kişiler, dinî, kültürel yapılar, tarihî eserler ve arkeolojik kalıntılar ile
kamu yararına faaliyet gösteren tesislerin zarar görmemesi için, diğer hiçbir
ülkenin göstermediği kadar dikkat ve hassasiyet gösterilmiştir. (AK PARTİ
sıralarından alkışlar) Öte yandan, Astana Mutabakatı kapsamında, ateşkesin
etkinliğinin artırılması ve çatışmaların sona erdirilmesi maksadıyla İdlib
gerginliği azaltma bölgesinde görev yapan Türk Silahlı Kuvvetleri unsurları, 13
Ekim 2017 tarihinden itibaren, bölgede tesis edilen 12 gözlem noktasında
faaliyetlerini sürdürmektedir.
Astana
garantörü 3 ülkenin devlet başkanlarının katılımıyla, ilki 22 Kasım 2017’de
Soçi’de yapılan zirvenin 2’ncisi 4 Nisan 2018’de Ankara’da, 3’üncüsü ise 7
Eylül 2018’de Tahran’da gerçekleştirilmiştir. Zirve kapsamında, Türkiye'nin
egemenliği ve toprak bütünlüğü ile komşu ülkelerin egemenliğini zayıflatmayı
amaçlayan güçlere karşı durma kararlılığı teyit edilmiştir. Özellikle Sayın
Cumhurbaşkanımızın şahsi gayretleri ve Sayın Putin’in de olumlu yaklaşımıyla 17
Eylül 2018 Soçi Zirvesi’nde Türkiye ve Rusya arasında varılan mutabakat sonunda
imzalanan İdlib Muhtırası’yla bir insani felaketin ve siyasi sürecin sekteye
uğratılmasının önüne geçilerek İdlib’de ateşkesin ve istikrarın devamı
sağlanmıştır. (AK PARTİ sıralarından alkışlar) 27 Ekim 2018’de ise Sayın
Cumhurbaşkanımızın ev sahipliğinde, Suriye’yle ilgili olarak Rusya, Fransa ve
Almanya devlet ve hükûmet başkanlarının katılımıyla İstanbul’da bir zirve
yapılmıştır. Bu kapsamda, Soçi Muhtırası’nın uygulanmasına yönelik
çalışmalarımız bölgede gerçekleşen provokasyonlara rağmen başarıyla devam
etmektedir.
Sayın
Başkan, sayın milletvekilleri; Menbic’deki faaliyetlerimiz, Amerika Birleşik
Devletleri’yle yapılan çeşitli seviyelerdeki temaslar neticesinde belirlenen
Menbic Yol Haritası ve Güvenlik Prensipleri doğrultusunda yürütülmektedir.
Buradaki amacımız, PKK/YPG’nin tamamen Menbic’i boşaltması, ağır silahların
toplanması, şiddete yönelik eylemler yürüten gruplardan arındırılarak bölgenin
güvenliğinin ve istikrarının sağlanması, yönetimin Menbiclilere devredilmesi ve
nihayet Suriyelilerin güven içinde evlerine dönmesidir. ABD tarafından
PKK/YPG’nin Menbic’ten çıkarılacağına dair sözler verilmiş olmasına rağmen
terör örgütünün Menbic’te çukurlar kazdığı, mevziler hazırladığı tespit
edilmiştir. Konu yakinen takip edilmekte olup verilen taahhütlere uyulmadığı
takdirde, sözler tutulmadığı takdirde, diğer bölgelerde olduğu gibi, yeri ve
zamanı geldiğinde buradaki teröristler de kazdıkları çukurlara gömülecektir.
(AK PARTİ ve MHP sıralarından alkışlar)
Sayın
Başkan, sayın milletvekilleri; ülkemizin de arasında bulunduğu uluslararası
toplumun önden gelen üyelerinin desteğiyle Irak’ta DEAŞ’a karşı önemli
başarılar elde edilmiş, DEAŞ harekâtının sonuna gelinmiştir ancak PKK, Irak’ın
kuzeyinde varlığını sürdürmektedir. Irak Hükûmetinden beklentimiz, PKK bölücü
terör örgütünün Irak topraklarındaki varlığının da sonlandırılması için bizimle
iş birliği yapmasıdır. Önemle belirtmek isterim ki Irak, Suriye ve tüm
komşularımızın siyasi ve toprak bütünlüğüne saygılıyız ancak ülkemizi ve
milletimizin güvenliği için PKK terör örgütü bulundukları yerlerden tamamen
temizleninceye kadar operasyonlarımız da devam edecektir. (AK PARTİ ve MHP
sıralarından alkışlar) Bu kapsamda, Irak’ın kuzeyinde bulunan ve teröristler
tarafından üs olarak kullanılan Sincar ve Karacak Dağı bölgelerindeki terör
yuvalarına karşı 13 Aralık 2018’de bir hava harekâtı icra edilmiştir. Her zaman
olduğu gibi bu harekât sırasında da sivil halkın ve çevrenin zarar görmemesi
için her türlü gayret gösterilmiştir. Sincar’ın yeni bir Kandil olmasına asla
müsaade edilmeyecektir. (AK PARTİ ve MHP sıralarından alkışlar)
Sayın
Başkan, sayın milletvekilleri; her zaman büyük bir samimiyetle ifade ettiğimiz
üzere, Ege ve Akdeniz’deki mevcut sorunların uluslararası hukuk ve iyi komşuluk
ilişkileri çerçevesinde barış, dostluk ve iş birliğinden yana bir yaklaşımla
çözüme kavuşturulmasını istiyoruz. 
Bununla
birlikte, Kıbrıs’ta, Ege’de ve Doğu Akdeniz’de Türkiye’ye rağmen atılacak
hiçbir adıma ve oldubittiye asla müsaade etmeyeceğimizi, Doğu Akdeniz’deki tek
yanlı hidrokarbon faaliyetlerine izin vermeyeceğimizi, bölgede Türkiye ve Kuzey
Kıbrıs Türk Cumhuriyeti’nin yer almadığı hiçbir projenin yaşama şansı
olmadığını her vesileyle dile getiriyoruz, bu konuları yakından takip ediyoruz.
Bu çerçevede, Türk Silahlı Kuvvetleri Ege’de, Doğu Akdeniz’de ülkemizin ve
Kuzey Kıbrıs Türk Cumhuriyeti’nin hak ve menfaatlerini korumaya, Kıbrıs
Adası’nda uluslararası garanti ve ittifak anlaşmaları doğrultusunda barış ve
güvenliğin teminatı olmaya devam edecektir. (AK PARTİ sıralarından alkışlar) 
Karadeniz’de
ise malumunuz olduğu üzere, Türkiye için temel belge olan Montrö Sözleşmesi tüm
ülkeler bakımından hassas bir denge tesis etmektedir. Bu sözleşmeyle
Karadeniz’de güvenliğin sağlanması ve muhafazasında asli görev ve sorumluluk
sahildar devletlere verilmiştir. Türkiye'nin Karadeniz politikası da bu
bölgesel sahiplik anlayışını temel almaktadır. 
Sayın
Başkan, sayın milletvekilleri; 780 bin kilometrekarelik vatan topraklarında,
462 bin kilometrekarelik mavi vatanda ve sınır ötesinde yürütülen operasyon ve
faaliyetler ışığında açıkça görülmektedir ki coğrafya ne kadar kaderse Türkiye
de bu coğrafyanın kaderidir. (AK PARTİ ve MHP sıralarından alkışlar) 
Mevcut
güvenlik ortamı, millî çabaların yanı sıra NATO içerisindeki faaliyetlerimiz
başta olmak üzere uluslararası iş birliğini de gerekli kılmaktadır. NATO üyesi
ülkeler arasında askerî yeteneklerin geliştirilmesi yönünde ortak bir irade
hâlihazırda mevcuttur. Bu çerçevede, 2014 Galler Zirvesi’nde müttefik ülkelerin
2024 yılına kadar gayrisafi yurt içi hasılalarının en az yüzde 2’sini savunma
harcamalarına ayırmalarını öngören Savunma Yatırımı Taahhüdü kabul edilmiştir.
Bu doğrultuda, Sayın Cumhurbaşkanımız, 2017 ve 2018 Brüksel zirvelerinde
savunma harcamalarımızı belirlenen düzeye çıkarmayı hedeflediğimizi ifade
etmişlerdir. Yurt içi ve sınır ötesinde başarıyla yürüttüğümüz terörle mücadele
harekâtlarının yanı sıra, NATO, Birleşmiş Milletler, Avrupa Birliği ve AGİT
görevleriyle, ikili ilişkiler kapsamında, tarihimize, kültürümüze ve yedi iklim
üç kıtaya barış, huzur ve adalet götüren atalarımıza yaraşır şekilde dünyanın
çeşitli coğrafyalarında görev ve sorumluluk üstlenmiş bulunmaktayız. 
Akdeniz’deki
Deniz Muhafızı Harekâtı ve Irak görevi başta olmak üzere Afganistan’dan
Kosova’ya, Bosna-Hersek’ten Katar’a, Lübnan’dan Sudan’a ve Somali’den Aden
Körfezi’ne uzanan geniş bir coğrafyada birçok misyon ve operasyonu fiilen
desteklemek suretiyle bölge ve dünya barışına katkı sağlamaktayız. Bu
çerçevede, müttefiklerimizden de terörle mücadelede öncelikli olmak üzere ortak
konularda iş birliği ve dayanışma içinde olmayı beklemek en doğal hakkımızdır.
Sayın
Başkan, sayın milletvekilleri; önemli hava ve füze tehdidine maruz kalan
ülkemiz için hava savunma sistemi bir tercih değil, zorunluluktur. Rusya
Federasyonu’ndan S-400 sistemleri tedarikiyle ülkemiz önemli bir hava savunma
yeteneği kazanmış olacaktır. Teknoloji transferi ve ortak üretim yoluyla kendi
millî sistemlerimizi geliştirmek üzere başlattığımız çalışmalar da
müttefiklerimiz İtalya ve Fransa ortaklığı olan Eurosam ile yürütülmektedir.
İlaveten Patriot sistem tedarikine yönelik olarak ABD tarafına istek mektubu
gönderilmiştir fakat ABD tarafından bu talebimize henüz bir cevap gelmemiştir.
Ayrıca yerli ve millî uzun menzilli hava ve füze savunma sistemi projemiz
SİPER’in de ilk adımını atmış bulunmaktayız.
Diğer
taraftan, F-35 programı planlandığı şekilde devam etmektedir. İlk 2 uçak 21
Haziran 2018 tarihinde teslim alınmıştır. Pilot ve bakım eğitimleri Arizona
Amerika’da devam etmektedir. Mart 2019’da alınacak 2 uçakla birlikte toplam 4
uçak pilot ve bakım eğitimleri için 2020 sonuna kadar Amerika’da kalacak,
5’inci ve 6’ncı uçaklar ise 30 Kasım 2019 tarihinde Malatya’ya intikal
ettirilecektir.
Sayın
Başkan, sayın milletvekilleri; 15 Temmuzdan itibaren, FETÖ nedeniyle, Türk
Silahlı Kuvvetlerinden bugüne kadar 150 general, amiral, 7.595 subay, 5.723
astsubay, 1.257 uzman erbaş, er, sözleşmeli er ve 429 devlet memuru, işçi olmak
üzere toplam 15.154 personel ihraç edilmiş, ihraç edilen 326 personel ise
göreve iade edilmiştir, süreç devam etmektedir. FETÖ bağlantılı son personel de
Millî Savunma Bakanlığı bünyesinden temizleninceye kadar mücadelemiz
kararlılıkla devam edecektir. 
15
Temmuzdan sonra personel destekleme oranlarında meydana gelen azalma nedeniyle
personel temin faaliyetlerine başlanmış ve toplam 51.326 personel temin
edilmiştir. Muvazzafı emeklisi, her rütbedeki asker ve sivil personeli, şehit
yakınları ve gazilerimizle büyük bir aile olan Türk Silahlı Kuvvetleri
teröristlerden temizlendikçe, sayısal bir azalma yaşamakla beraber, vatanına,
milletine, bayrağına bağlı silah arkadaşlarımızın fedakârlık ve kahramanlığıyla
etkinliğini, caydırıcılığını ve saygınlığını her geçen gün artırmaktadır. 
“Ölürsem
şehit, kalırsam gazi.” düsturuyla, icabında vatan, cumhuriyet ve vazife uğrunda
seve seve hayatını feda eylemekten çekinmeyeceğine yemin eden Türk Silahlı
Kuvvetleri mensupları, ettikleri yemine sadık kalarak kahramanlık ve
fedakârlıkla görevlerini yerine getirmeye devam etmektedir.
Sayın
Başkan, sayın milletvekilleri; bedelli askerlik kapsamında 635.582
vatandaşımızın müracaat işlemi tamamlanmış, bunlardan 86 bininin temel eğitimleri
sona ermiştir, kalan yükümlülerin eğitim süreci devam etmektedir. 
Diğer
taraftan, dövizle askerlik eğitiminde yaş sınırı kaldırılmış, uzaktan eğitime
geçilmiş, gençlerimiz ve vatandaşlarımızın bulundukları yerlerden askerlik
hizmetini yerine getirmelerine imkân sağlanmıştır. 
Vatandaşlarımızın
eğitim durumları ile mesleki meşguliyetlerini dikkate alarak, herkesin en uygun
zamanda askerlik görevini yapmasını sağlayacak şekilde, askerlik süresinin
kısaltılması dâhil yeni askerlik sistemi çalışmaları da ilgili bakanlık ve
kurumlarla yoğun bir şekilde devam etmektedir. 
Türk
Silahlı Kuvvetlerinin nitelikli ve eğitimli personel ihtiyacının karşılanmasına
yönelik olarak teşkilatlanan Millî Savunma Üniversitesinde, hâlen misafir
askerî öğrenciler dâhil toplam 11.406 personel eğitim öğretim görmektedir. 
Kutsal
vatan topraklarının bölünmez bütünlüğü, asil milletimizin egemenliği ve
bağımsızlığı uğruna canlarını feda eden aziz şehitlerimizin yakınları ve
bedenlerinin bir parçasını vatan toprağına emanet eden kahraman gazilerimiz
için ne yapılsa azdır. Bu bilinçle devletimizin ve milletimizin vefası diğer
ülkelerin çok ötesindedir. Sorumlu diğer bakanlık ve kurumların yanı sıra,
Millî Savunma Bakanlığı da şehit ve yakınlarına ve kahraman gazilerimize
üzerine düşen her türlü desteği hassasiyetle ve heyecanla yapmaktadır. Bu
vesileyle, aziz şehitlerimizi, ebediyete intikal eden kahraman gazilerimizi bir
kez daha rahmet ve minnetle yâd ediyor; kahraman gazilerimize, şehit ve
gazilerimizin kıymetli ailelerine saygı ve şükranlarımı sunuyorum. 
Sayın
Başkan, sayın milletvekilleri; azami yerlilik ve millîlik kriteri esas alınarak
ordumuzun modernizasyonunun sağlanmasına, ihtiyaç duyduğu diğer mal ve
hizmetlerin daha süratli, kaliteli, güvenli ve maliyet etkin şekilde tedarik
edilmesine yönelik her türlü çalışma yapılmakta, her türlü tedbir alınmaktadır.
Özellikle, Mehmetçik’in sağlıklı beslenmesini esas alan markalı ve kaliteli
ürünlerden müteşekkil bir tedarik modelini uygulamakta olduğumuzu belirtmek
isterim. 
Diğer
taraftan, savunma sanayisi atılımları çerçevesinde yüzde 65 olan yerlilik ve
millîlik oranı her geçen gün artmaktadır. Bu konuda bazı örnekler var, onları
geçiyorum. 
Sayın
Başkan, sayın milletvekilleri; ülkemizin ve milletimizin güvenliğinin
sağlanması, daha önce de belirttiğim gibi, her an harbe hazır, etkin, caydırıcı
ve saygın bir orduyla mümkündür. 2019 yılı bütçe teklifi hazırlanırken mali
disiplinin sağlanması sürecine katkıda bulunulması da göz önünde
bulundurulmuştur. Bu bilinçle hazırlanan Millî Savunma Bakanlığı 2019 yılı
bütçe teklifi 46 milyar 462 milyon 303 bin lira olarak huzurlarınıza getirilmiş
bulunmaktadır. Millî Savunma Bakanlığının 2017 yılı kanunlaşan başlangıç
bütçesi ile mevzuat çerçevesinde eklenen tutarları da içeren 2017 yılı kesin hesap
teklifi Genel Kurulun takdirlerine sunulmuştur. 
Millî
Savunma Bakanlığı 2019 yılı bütçe teklifi, Türk Silahlı Kuvvetlerine verilen
görevlerin etkinlikle yerine getirilmesi, bunu sağlayacak kuvvet yapısının
oluşturulması, çağın gereklerine göre modernize edilmesi ve harbe hazırlık
seviyesi ile muharebe gücünün yükseltilmesi amacıyla hazırlanmıştır. 
Sayın
Başkan, sayın milletvekilleri; ihtiyaçlarımızı azami düzeyde karşılayan asil
Türk milletinin temsilcileri olan siz sayın milletvekillerinin, Millî Savunma
Bakanlığı 2019 yılı bütçe teklifini uygun mütalaa edeceklerine inanıyor;
bütçemizin ülkemize, milletimize, Silahlı Kuvvetlerimize hayırlı ve uğurlu
olmasını diliyor; dikkat ve sabrınız için teşekkür ediyor; sizleri ve
vatandaşlarımızı bir kez daha saygıyla selamlıyorum. (AK PARTİ, MHP ve İYİ
PARTİ sıralarından alkışlar) 
BAŞKAN
– Teşekkürler Sayın Bakan.
Aleyhte
söz isteyen Manisa Milletvekili Sayın Özgür Özel, buyurun. (CHP sıralarından
alkışlar)
Sayın
Özel, süreniz beş dakikadır.
ÖZGÜR
ÖZEL (Manisa) – Sayın Başkan, değerli milletvekilleri; hepinizi saygıyla
selamlarım. 
Bugün,
Sanayi ve Teknoloji, Millî Savunma ve Dışişleri Bakanlıklarının bütçelerini
görüşüyoruz. Elbette tüm bakanlar bütçelerine Meclisten destek isterler. Ancak
bilimi dışlayan, bilime ve araştırmaya ayrılan miktarı kısan bir bütçeye,
ayrıca, diplomaside ciddi yenilgiler alan, Türkiye hariciye geleneğinin aksine,
diplomasideki denge unsurunu göz ardı ederek pek çok felakete bizleri
sürükleyen bir Dışişleri bütçesine ama en önemlisi de nasıl bir Savunma
Bakanlığı ve nasıl bir Savunma Bakanı bütçesine onay vermemizi istiyorsunuz,
ona bir bakmamız gerekiyor. 
SALİH
CORA (Trabzon) – Sistem değişti, sistem!
ÖZGÜR
ÖZEL (Devamla) – 1972 yılında orduya girdiğinde, ordunun tüm askerî öğrencilerinin
hayali gibi, bir gün Genelkurmay başkanı olmak isteyen birisine 2015 yılında bu
hayal nasip oldu. Ancak bu Genelkurmay Başkanı, şimdiki Bakanımız bugün bazı
eleştirilere muhatap olacak. Mademki üniformayı çıkardı, mademki siyasileşti,
mademki bir siyasi partiye hem de istifa etmeksizin girdi -biz istifasını
duymadan Bakanlığını öğrendik- bazı eleştirilere muhatap olacak. 
3’üncü
Kolordu Komutanıyken, şu an hepimizin ama o zaman sadece Cumhuriyet Halk
Partisi ve bir avuç cesur yurtseverin “kumpas” dediği davalarda, kumpas mağduru
bütün subay, astsubay, amiral, general bir şeyi bekliyordu, “Bir bilirkişi
raporu gelsin de bunun kumpas olduğu ortaya çıksın.” diyordu. Etkili bir
bilirkişi görevlendirmesi bekliyorlardı. O günün 3’üncü Kolordu Komutanı, bugünün
Millî Savunma Bakanı kendi icra subayını görevlendirdi, herkes şaşırdı; Ahmet
Erdoğan berbat bir uzman görüşü yazdı ve Balyoz’un gerçek olduğu sonucuna
varıldı, bütün hayaller çöktü. O Ahmet Erdoğan bugün FETÖ’den firaridir
arkadaşlar. 
Türk
Silahlı Kuvvetlerinin atama ve terfi düzeninin tamamen FETÖ’nün eline geçtiği
2013… Ki kanıtımız şudur: 2013 YAŞ’ında general yapılan 25 karacı albayın 15’i,
amiral yapılan 9 denizci albayın 8’i 15 Temmuzun ertesi günü sürülmüştür. O
YAŞ’ta beklenen, Kara Kuvvetleri Komutanı Orgeneral Bekir Kalyoncu’dur ama tüm
beklentilerin ve teamüllerin aksine, şimdiki Millî Savunma Bakanı atanacaktır.
ABD’nin aleni bir şekilde YPG’ye silah vermeye başlamasından birkaç ay sonra,
2003 yılında Mehmetçik’in kafasına Süleymaniye’de çuval geçiren Odierno’dan
bugünkü Millî Savunma Bakanımız üstün liyakat lejyonu madalyasını almıştır.
(CHP sıralarından alkışlar) Bu, Mehmetçik’in kafasına çuval geçiren Amerikalı
Komutandan, o çuval olayından yıllar sonra ve YPG’ye silah sevkiyatı başladıktan
haftalar sonra… 
Şimdi
kimden bahsediyoruz? 15 Temmuz günü saat 16.00’da darbeyi haber alıp darbeye
karışanların oranı yüzde 1,5; karışmayanlar yüzde 98,5’ken, eski bütün
mevkidaşları, genelkurmay başkanları “‘Kimse birliklerini terk etmesin.’ emri
verilseydi 98,5 oradayken o 1,5 darbeye karışmazdı.” derken darbeye
karışmayacakları evine yollayıp karışacaklara kışlaları teslim eden birinden
bahsediyoruz. (CHP sıralarından alkışlar)
Kimden
bahsediyoruz arkadaşlar? Yeni Şafak’tan okuyup da yere göğe sığdıramadığınız
bir gizli tanık var, adı Abdullah. Abdullah Kara Havacılık davasında açık açık
diyor ki… Onun söylediği herkesle FETÖ’nün en önemli damarı deşifre edilmiş.
Yeni Şafak yazarları Abdullah’ı yere göre sığdıramıyor. Abdullah şöyle bir
ifade kullanıyor, kayıt altında bu: “Hulusi Akar bizim kardeşimizdir, şu ana
kadar çok kez hizmetler yaptı, bundan sonra da esas büyük bir hizmeti
olacaktır; o hizmeti hepiniz göreceksiniz, çok büyük bir hizmet olacak.” demiş
biri Abdullah’a, kim? Fetullah Gülen söylemiş. Bunu ben söylemiyorum, itibarlı
gizli tanığınız Abdullah söylüyor. (CHP sıralarından alkışlar)
Rejime
kasteden bir anayasa değişikliği hayata geçmek üzereyken, bununla ilgili
muhalefet partileri aday arayışı içindeyken MİT Başkanıyla birlikte
helikopterle bir önceki Cumhurbaşkanının bahçesine inip o seçime apoletlerin ve
o seçime militarizmin gölgesini düşüren birinin şu anda Millî Savunma
Bakanlığından bahsediyoruz. (CHP sıralarından alkışlar) Mademki çıktı üniforma,
eleştiri olacak Sayın Bakan, demokrasilerde Millî Savunma Bakanı da
eleştirilecek, Genelkurmay Başkanı da eleştirilecek. Ama en önemli eleştiri şu,
en önemlisi: Kahraman yurtsever arkadaşlarınız, önemli kusurunuzla, kasta varan
kusurlarınızla... 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Özel. 
Buyurun.

ÖZGÜR
ÖZEL (Devamla) - ...dava arkadaşlarınız, mücadele arkadaşlarınız, silah
arkadaşlarınız...
İSMET
YILMAZ (Sivas) - Doğru değil, Sayın Özel, doğru değil. 
ÖZGÜR
ÖZEL (Devamla) - ...sizinle omuz omuza ölmeyi göze almış arkadaşlarınız, hepsi
cezaevindeyken, en büyük eleştirileri bizzat bana, Veliağbaba’ya ve Nurettin
Demir’e -dönemin Cezaevi Komisyonu- “Bizi bir kez bile ziyarete gelmedi.”
sitemleri ve Maltepe Cezaevinde hayatını kaybeden Murat Özenalp’ın cenazesine
bile katılmamanız varken, yapmadığınız ziyaretler ve katılmadığınız taziyeden
sonra, 2 tane yaptığınız ziyareti size sormak isteriz. 
Bir,
Nuri Pakdil. (AK PARTİ sıralarından alkışlar) “1923, değerlerimizden kopma
dönemidir.” 
SALİH
CORA (Trabzon) – İyi yaptı, iyi yaptı, alkışlıyoruz.
ÖZGÜR
ÖZEL (Devamla) - Alkışlayın. Atatürk’e “firavun” diyen Nuri Pakdil’i
ziyaretiniz grubunuzdan alkış alıyor, biz de bu grubu alkışlıyoruz arkadaşlar.
[CHP sıralarından alkışlar(!)] 
SALİH
CORA (Trabzon) – İyi yapmış, doğru yapmış. Nuri Pakdil’i ziyaret edecek tabii,
ne demek ya! Sen Nuri Pakdil’in kim olduğunu biliyor musun? Utanmıyorsun. 
ÖZGÜR
ÖZEL (Devamla) - Devam ediyorum: Şimdi, bakın, bu ziyareti hatırlayacak
mısınız? Türk Silahlı Kuvvetlerine hakareti alışkanlık hâline getiren Akit
gazetesinin yazarı Mehtap Yılmaz nezle olmuş.
(Mikrofon
otomatik cihaz tarafından kapatıldı) 
BAŞKAN
– Sayın Özel, son bir dakika. 
Tamamlayın
lütfen. 
ÖZGÜR
ÖZEL (Devamla) – Sayın Akar, üzerinde üniformasıyla Mehtap Yılmaz’ı ziyaret ediyor.
Hadi bu ziyaretin de arkasında durun…
RAVZA
KAVAKCI KAN (İstanbul) – Hani gazetecilere sahip çıkıyordunuz? İşinize gelen
gazetecilere değil mi?
ÖZGÜR
ÖZEL (Devamla) - …çünkü bu Mehtap Yılmaz “Afet İnan’ın Çankaya Köşkü’ndeki
odası, Atatürk’ün odasının yanı başıydı. Birlikte ama yalnız.” denecek
utanmazlığı yazacak aşağılık bir kadınken… (CHP sıralarından alkışlar) 
RAVZA
KAVAKCI KAN (İstanbul) – Atatürk’ü istismar ediyorsunuz.
ÖZGÜR
ÖZEL (Devamla) - …o Mehtap Yılmaz’ı, “Daha 15 yaşında, Atatürk’le yakınlaşmasını
resmen bildiri yayınlarcasına ifşa ediyor.” diyen bu utanmaz kadını siz ziyaret
ettiniz Sayın Akar. (CHP sıralarından alkışlar) Atatürk’ün, manevi kızına önce
nargile, sonra alkol içirip, sonra onunla birlikte olduğunu iddia edecek kadar
şuursuz, ahlaksız, vicdansız bir iftiracıya gidip de ziyarette bulundunuz ya
Sayın Bakan. 
Biz
Cumhuriyet Halk Partisi olarak makamlara saygılıyız ama keşke öyle bir
Genelkurmay Başkanlığı yapmasaydınız. Olmaz olsaydı öyle Genelkurmay
Başkanlığı, olmaz olsaydı öyle Millî Savunma Bakanlığı. (CHP sıralarından
“Bravo” sesleri, alkışlar; AK PARTİ sıralarından gürültüler)
BAŞKAN
– Teşekkürler Sayın Özel. 
Değerli
milletvekilleri, yedinci turdaki konuşmalar tamamlanmıştır. 
Şimdi
soru-cevap işlemine geçiyoruz. (AK PARTİ sıralarından gürültüler, sıra
kapaklarına vurmalar; CHP sıralarından alkışlar)
MİLLÎ
SAVUNMA BAKANI HULUSİ AKAR – Sayın Başkan...
BAŞKAN
– Buyurun.
MİLLÎ
SAVUNMA BAKANI HULUSİ AKAR – Sayın Başkan, sayın milletvekilleri…
BAŞKAN
– Sayın Bakan, bekleyin lütfen. 
Şimdi
Sayın Bakana yerinden bu konuşmaya ilişkin açıklamalarını almak üzere iki
dakika süre veriyorum. 
Buyurun
Sayın Bakan.
İSMET
YILMAZ (Sivas) – Niye? O hakareti burada yaparken Sayın Bakan niye burada cevap
vermiyor?
BAŞKAN
– Kendisi yerinden söz talep ediyor, onun adına siz konuşmayın. 
Buyurun
Sayın Bakan. 
METİN
GÜNDOĞDU (Ordu) – Kürsüden verin, kürsüden.
MİLLÎ
SAVUNMA BAKANI HULUSİ AKAR – Kürsüye mi geleyim?
BAŞKAN
– Kürsüden istiyorsanız, buyurun kürsüden. (AK PARTİ sıralarından alkışlar) 
MİLLÎ
SAVUNMA BAKANI HULUSİ AKAR – Sayın Başkan…
YUNUS
EMRE (İstanbul) – Ali Tatar’ı da anlat, Ali Tatar’ın hesabını ver! (AK PARTİ
sıralarından gürültüler)
SALİH
CORA (Trabzon) – Otur yerine! Terbiyesiz!
YUNUS
EMRE (İstanbul) – Ali Tatar’ı da anlat! (AK PARTİ ve CHP sıraları arasında
karşılıklı laf atmalar, gürültüler)
BAŞKAN
– Değerli milletvekilleri, lütfen… 
YUNUS
EMRE (İstanbul) – Ali Tatar’ın hesabını ver!
RAMAZAN
CAN (Kırıkkale) – Otur yerine!
SALİH
CORA (Trabzon) – Otur yerine! Terbiyesiz!
YUNUS
EMRE (İstanbul) – Ali Tatar’ı anlat!
RAMAZAN
CAN (Kırıkkale) – Kes!
BAŞKAN
- Sayın milletvekilleri…
SALİH
CORA (Trabzon) – Kürsüye çıktı, kürsüye çıktı. 
BAŞKAN
– Sayın milletvekilleri… (CHP sıralarından gürültüler)
SALİH
CORA (Trabzon) – Sen kürsüdeyken biz öyle mi yaptık?
BAŞKAN
– Değerli milletvekilleri, hatip kürsüye gelmiştir, lütfen dinleyelim. (AK
PARTİ ve CHP sıraları arasında karşılıklı laf atmalar)
SALİH
CORA (Trabzon) – Sen kürsüdeyken biz öyle mi yaptık? Sen kürsüdeyken biz öyle
mi yaptık? Adam kürsüye çıktı.
MAHMUT
TANAL (İstanbul) – FETÖ’cü...
SALİH
CORA (Trabzon) – FETÖ’cü sensin!
BAŞKAN
– Sayın milletvekilleri, lütfen… (AK PARTİ ve CHP sıraları arasında karşılıklı
laf atmalar, gürültüler)
MAHMUT
TANAL (İstanbul) – Kardeşin FETÖ’cü, FETÖ’cü kardeşini anlat!
SALİH
CORA (Trabzon) – FETÖ’cünün tillahı sensin! 
MAHMUT
TANAL (İstanbul) – FETÖ’cüsünüz ailece! 
SALİH
CORA (Trabzon) – Sen FETÖ’cünün tillahısın! 
MAHMUT
TANAL (İstanbul) – Ailece FETÖ’cüsünüz!
SALİH
CORA (Trabzon) – Adi adam! Sen kardeşine bak! Köpek!
MAHMUT
TANAL (İstanbul) – Ailece FETÖ’cüsünüz! Kız kardeşin nerede, FETÖ’cü!
SALİH
CORA (Trabzon) – Terbiyesiz! 
MAHMUT
TANAL (İstanbul) – Ailece FETÖ’cüsün! Ailece FETÖ’cüsünüz! Kız kardeşin nerede
senin?
SALİH
CORA (Trabzon) – Adi adam! Şerefsizsin! Köpeksin sen!
(AK
PARTİ ve CHP milletvekillerinin birbirlerinin üzerine yürümeleri, gürültüler)
MUHAMMED
LEVENT BÜLBÜL (Sakarya) – Arkadaşlar, ayıp ediyorsunuz ya!
BAŞKAN
– Birleşime beş dakika ara veriyorum. 
Kapanma Saati: 01.18
SEKİZİNCİ
OTURUM
Açılma
Saati: 01.32
BAŞKAN:
Başkan Vekili Mithat SANCAR
KÂTİP
ÜYELER: Şeyhmus DİNÇEL (Mardin), Emine Sare AYDIN YILMAZ (İstanbul)
-----0-----
BAŞKAN
– Türkiye Büyük Millet Meclisinin 35’inci Birleşiminin Sekizinci Oturumunu
açıyorum.
2019
Yılı Merkezi Yönetim Bütçe Kanun Teklifi ile 2017 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
Komisyon
yerinde.
En
son, Savunma Bakanı Sayın Hulusi Akar’a iki dakika süreyle söz vermiştim. 
Yerinizden
mi, kürsüden mi kullanmak istersiniz Sayın Bakan?
MİLLÎ
SAVUNMA BAKANI HULUSİ AKAR – Buradan devam edeyim.
BAŞKAN
– Yerinizden kullanmak istiyorsunuz.
Buyurun.

IV.- AÇIKLAMALAR (Devam)
63.- Millî Savunma Bakanı Hulusi Akar’ın, Manisa Milletvekili Özgür
Özel’in 10 sıra sayılı 2019 Yılı Bütçe Kanun Teklifi ile 11 sıra sayılı 2017
Yılı Kesin Hesap Kanunu Tasarısı’nın yedinci tur görüşmelerinde aleyhte yaptığı
konuşmasındaki bazı ifadelerine ilişkin açıklaması
MİLLÎ
SAVUNMA BAKANI HULUSİ AKAR – Teşekkür ediyorum.
Ancak
bizi, şahsımızı, bizzat şahsımı hedef alarak yapılan konuşmayı -yedi dakika mı,
on dakika mı oldu- iki dakikada cevaplamak mümkün değil. Tamamen şahsiyet
yapıldı.
BAŞKAN
– Ben size ek bir dakika daha süre vereceğim, İç Tüzük hükümlerine göre
elimdeki yetkileri bu doğrultuda kullanacağım Sayın Bakan.
Buyurun.
KAMİL
AYDIN (Erzurum) – Ne bir dakikası ya!
RECEP
ÖZEL (Isparta) – Yeniden başlatın efendim, yeniden başlatın. 
MİLLÎ
SAVUNMA BAKANI HULUSİ AKAR – Teşekkür ediyorum.
Öncelikle,
büyük bir ciddiyetle, büyük bir samimiyetle, tamamen devlet ve millet meselesi
olan savunma ve güvenlik konularını takdim ettikten sonra tamamen, önceden
hazırlandığı belli olan, şahsiyet yapılan bu konuşmayı başlangıçta kınıyorum,
sonunda kınıyorum, ortasında kınıyorum. (AK PARTİ ve MHP sıralarından alkışlar)
Birincisi bu.
İkincisi:
Gerçekten, bu arkadaşımıza teşekkür ediyorum çünkü bu konular sağda solda,
bilen bilmeyen herkesin konuştuğu konular, bu bir fırsat oldu çünkü mahkeme
dosyalarında, tutanaklarda, devletin kayıtlarında var olan şeyleri bilmeden,
sadece kulaktan dolma şeylerle ahkâm kesenlere karşı cevap verme bakımından bir
fırsat oldu. (AK PARTİ ve MHP sıralarından alkışlar)
Bir:
Bu söz konusu bilirkişi raporunda benim dahlim yok, bunu herkes biliyor, bütün
kayıtlarda var. (AK PARTİ ve MHP sıralarından alkışlar; CHP ve HDP sıralarından
sıra kapaklarına vurmalar, gürültüler) 
ÖZGÜR
ÖZEL (Manisa) – Sen görevlendirdin!
BAŞKAN
– Sayın milletvekilleri, lütfen…
Sayın
Bakan…
MİLLÎ
SAVUNMA BAKANI HULUSİ AKAR – Bütün kayıtlarda, incelendiği takdirde… (CHP ve
HDP sıralarından gürültüler)
BAŞKAN
– Değerli milletvekilleri, lütfen…
MİLLÎ
SAVUNMA BAKANI HULUSİ AKAR – Arkadaşlar, dinleyin, dinleyin!
BAŞKAN
– Sayın Bakan, lütfen, sakin bir şekilde konuşmanızı sürdürelim.
MİLLÎ
SAVUNMA BAKANI HULUSİ AKAR – Tüm kayıtlarda “Ahmet Erdoğan” denen kişinin benim
icra subayım olmadığını, onun bilirkişi olarak atanmasında benim dahlimin
olmadığını, birlikte olmakla beraber benim dışımda diğer personel tarafından
böyle bir görevlendirme yapıldığını kayıtların hepsini inceleyen bilir;
inceleyin! (AK PARTİ ve MHP sıralarından alkışlar)
VELİ
AĞBABA (Malatya) – Senin altın mı, değil mi?
MİLLÎ
SAVUNMA BAKANI HULUSİ AKAR – İkincisi: Bir şehit… Şehitlerimiz oldu, haberiniz
var mı, yok mu… Bunun üzerine, Gaziantep Hastanesinde yaralılarımız vardı,
yaralılarımızı ziyarete gittiğimizde, arkadaşımızın gösterdiği o üniformalı
şekilde, Kara, Deniz, Hava Kuvvet Komutanı arkadaşlarımızla beraber… 
VELİ
AĞBABA (Malatya) – Bu Mehtap Yılmaz asker mi?
MİLLÎ
SAVUNMA BAKANI HULUSİ AKAR – Dinleyin, dinleyin! (CHP ve HDP sıralarından
gürültüler)
BAŞKAN
– Sayın Bakan…
VELİ
AĞBABA (Malatya) – Bağırma! Bağırma! 
MİLLÎ
SAVUNMA BAKANI HULUSİ AKAR – Dinleyin! Dinleyin!
KEMAL
ZEYBEK (Samsun) – Bağırma!
MİLLÎ
SAVUNMA BAKANI HULUSİ AKAR – Dinleyin! (CHP sıralarından gürültüler) 
BAŞKAN
– Sayın Bakan… Sayın Bakan…
VELİ
AĞBABA (Malatya) – Senin askerin miyim ben! Ne bağırıyorsun!
BAŞKAN
– Sayın Ağbaba… Sayın Ağbaba…
Sayın
Bakan, lütfen… (CHP sıralarından gürültüler) Sayın Bakan… Sayın
milletvekilleri… Sayın milletvekilleri…
MİLLÎ
SAVUNMA BAKANI HULUSİ AKAR – Cevap veriyorum arkadaşlar, lütfen... Sayın
milletvekilleri, lütfen, cevap veriyorum, dinleyin.
BAŞKAN
– Sayın Bakan, lütfen sakin bir şekilde cevap verin.
MİLLÎ
SAVUNMA BAKANI HULUSİ AKAR – Dinleyin! Dinleyin! Dinleyin! (CHP sıralarından
gürültüler)
HAYDAR
AKAR (Kocaeli) – Bağırma! Bağırma!
OLCAY
KILAVUZ (Mersin) – Sen niye bağırıyorsun!
MİLLÎ
SAVUNMA BAKANI HULUSİ AKAR – Dinleyin! Kapıda beni rektör, vali, belediye
başkanı karşıladı Antep Devlet Hastanesinin kapısında ve rektörle beraber…(CHP
sıralarından gürültüler)
BAŞKAN
– Sayın milletvekilleri, lütfen…
MİLLÎ
SAVUNMA BAKANI HULUSİ AKAR – …hastanenin baştabibiyle beraber gazilerimizi
ziyaret ettik. Bu ziyaret sırasında, üst kata kadar asansörle çıktık, aşağıya
doğru yürüye yürüye iniyoruz. Tam oradan, kapıdan geçerken “Burada da benim
eşim yatıyor, eşim bulunuyor…” İçeri girdik, orada gördüm ben o gazeteci
hanımefendi olduğunu. Serumlu, merhaba, geçmiş olsun dedik.
VELİ
AĞBABA (Malatya) – Öğrendin mi!
ÖZGÜR
ÖZEL (Manisa) – Pişman mısın? Pişman mısın?
MİLLÎ
SAVUNMA BAKANI HULUSİ AKAR – Geçmiş olsun dedik, evet, evet.
ÖZGÜR
ÖZEL (Manisa) – “Pişmanım.” deyin, özür dileyin.
SALİH
CORA (Trabzon) – Sana ne!
ÖZGÜR
ÖZEL (Manisa) – Pişman mısınız?
BAŞKAN
– Sayın Özel… Sayın Özel…
MİLLÎ
SAVUNMA BAKANI HULUSİ AKAR – Yahu, yanımızda şahitler var, hepsi var. (CHP
sıralarından gürültüler)
ÖZGÜR
ÖZEL (Manisa) – Pişman mısın?
BAŞKAN
– Sayın Özel, lütfen... Sayın Özel… 
Sayın
milletvekilleri, lütfen sükûneti sağlayalım.
MİLLÎ
SAVUNMA BAKANI HULUSİ AKAR – Ve orada da bir dakika veya iki dakika oturduktan
sonra kalktık, devam ettik.
BAŞKAN
– Sayın Bakan, lütfen, siz de sakin bir şekilde açıklamalarınızı yapın.
MİLLÎ
SAVUNMA BAKANI HULUSİ AKAR – Efendim, burada “Hasdal’daki arkadaşlarını ziyaret
etmedi.” diyenler, arkadaşlarını ziyaret etmeyen alçaktır. Bakın, orada sizin
milletvekiliniz Mehmet Ali oturuyor, Mehmet Ali kaç kere geldim Hasdal’a?
Hasdal’dan çıkmadım ben. (AK PARTİ ve MHP sıralarından alkışlar) Arkadaşlarımın
hayatını kolaylaştırmak için her türlü riski aldım ben. Adli müşavire rağmen,
savcıya rağmen, hapishane müdürüne rağmen her türlü riski aldım. 
ÖZGÜR
ÖZEL (Manisa) – Kolordu Komutanısın sen o sırada, o gidişini demiyorsun. (AK
PARTİ sıralarından gürültüler)
MİLLÎ
SAVUNMA BAKANI HULUSİ AKAR – Dinleyin!
ÖZLEM
ZENGİN (Tokat) – Böyle soru-cevap usul mu olacak Sayın Başkan?
BAŞKAN
– Sayın Özel… Sayın Özel…
MİLLÎ
SAVUNMA BAKANI HULUSİ AKAR – Efendim, diğer bir husus, önemli bir husus, bu
madalya meselesi, dillere dolandı bu. 
Arkadaşlar,
sayın milletvekilleri, bilmeyenler, lütfen açın, internete bakın, bu bir âdet
gibi, bu bir gelenek gibi, bu bir -efendime söyleyeyim- usul gibi olmuş,
Amerika’ya varıldığında…
(Mikrofon
otomatik cihaz tarafından kapatıldı) 
BAŞKAN
– Devam edin Sayın Bakan. 
Buyurun.
MİLLÎ
SAVUNMA BAKANI HULUSİ AKAR - …madalya almayan yok, bunun bir anlamı da yok.
Gittik oraya, paldır küldür verdiler. Ne talebimiz var ne şeyimiz var. 
ÖZGÜR
ÖZEL (Manisa) – Askerin kafasına çuval geçiren adamdan, biliyor muydunuz?
BAŞKAN
– Sayın Özel... Sayın Özel...
MİLLÎ
SAVUNMA BAKANI HULUSİ AKAR – Bir dakika, onu da söyleyeyim.
Ben
bunu... Şimdi, oradaki Odierno’yu korumuyorum fakat bilginizi tazeleyin, çuval
geçiren bu değil. 
ÖZGÜR
ÖZEL (Manisa) – Bu, bu, bu!
MİLLÎ
SAVUNMA BAKANI HULUSİ AKAR – Hayır, değil yahu!
ÖZGÜR
ÖZEL (Manisa) – Bu, bu.
MİLLÎ
SAVUNMA BAKANI HULUSİ AKAR – Allah, Allah! Değil!
ÖZGÜR
ÖZEL (Manisa) – Bu, her yerde var, bu.
BAŞKAN
– Sayın Bakan, karşılıklı konuşmaya gerek yok, siz açıklamalarınızı yapın
lütfen.
ÖZGÜR
ÖZEL (Manisa) – Vallahi, billahi bu ya!
MİLLÎ
SAVUNMA BAKANI HULUSİ AKAR – Arkadaşlar, önemli bir konu da diğer bir konu da
şu efendim: Ben, Nuri Pakdil’e gittim. Ya ben terör örgütünün başına gitmedim,
ben -efendime söyleyeyim- hırsıza gitmedim, uğursuza gitmedim. (AK PARTİ ve MHP
sıralarından alkışlar) Efendim, gittiğimiz yer bir hasta ziyareti niteliğinde,
Turizm Bakanlığının ödül verdiği, Cumhurbaşkanımızın Devlet Madalyası verdiği
bir sanat ve devlet adamı. Bunu ziyaret etmek suç mu? Ayrıca, siz söylemeden
söyleyeyim: Necip Fazıl Kısakürek’e lisede öğretmenimizin götürmesi suç mu? (AK
PARTİ sıralarından alkışlar) 
ÖZGÜR
ÖZEL (Manisa) – Atatürk’e “Firavun” diyor adam, Atatürk’e “Firavun” diyor!
MİLLÎ
SAVUNMA BAKANI HULUSİ AKAR – Ama Atatürk’e, millete, bayrağa neler diyenler
var, onları niye görmüyorsunuz? (AK PARTİ sıralarından alkışlar, CHP
sıralarından gürültüler)
ÖZGÜR
ÖZEL (Manisa) – Ben görüyorum, sen görmüyorsun; Atatürk’e “Firavun” diyor. 
VELİ
AĞBABA (Malatya) – “Askeri vesayet...”
BAŞKAN
– Lütfen, karşılıklı olmasın. Sayın Bakan, siz açıklamalarınızı sürdürün.
Sayın
milletvekilleri...
MİLLÎ
SAVUNMA BAKANI HULUSİ AKAR – Efendim, bitiriyorum, bitiriyorum. 
Arkadaşlar,
bir diğer önemli konu; bunun için de size teşekkür ediyorum, böyle bir fırsat
verdiğiniz için: Saat 16.00’ya kadar, saat 20.30’a kadar darbe lafı yok 15
Temmuzda, yemin ediyorum, yok böyle bir şey. Saat 18.30’da, böyle bir kaçırma
olayı, münferit kaçırma olayını duyduğumuzda, saat 18.30’da... Bilen bilmeyen
konuşuyor, emeklisi, muvazzafı. Bunlar doğru değil. 18.30’da verdiğim emir,
bizzat –ceridelerde var, mahkeme dosyalarında var- 18.30’da verdiğim emir
“Uçakları indirin, uçak kaldırmayın.” tedbiren. Bu emir saat 19.20’de, örnek
olarak veriyorum, Kars’ta, Kars’taki –efendime söyleyeyim- havaalanında,
19.10’da Hava Kuvvetleri Komutanının telefonunda, oradaki harekât merkezinden
yayıldı hepsi; bir.
İki:
Saat 20.30 civarında içeri o alçaklar girdiler ve kafamıza tabancayı dayadılar
“Başımıza geçeceksin.” dediler ve ben bunu reddettim. İçinizde -yatağa
yattığınız zaman düşünün- kafanızda tabanca varken “hayır” diyebilecek kaç kişi
var? (AK PARTİ ve MHP sıralarından alkışlar, CHP sıralarından gürültüler) 
ÖZGÜR
ÖZEL (Manisa) – Biz varız. O silahları FETÖ’ye sen verdin!
MİLLÎ
SAVUNMA BAKANI HULUSİ AKAR – Denemeden söylemeyin! Denemeden söylemeyin!
Deneyin, deneyin! (CHP sıralarından gürültüler) 
ÖZGÜR
ÖZEL (Manisa) – Sen dene, sen dene!
MİLLÎ
SAVUNMA BAKANI HULUSİ AKAR – Arkadaşlar, burada Sayın Özel’in söylediklerinin
hepsini…
(Mikrofon
otomatik cihaz tarafından kapatıldı)
ÖZGÜR
ÖZEL (Manisa) – Mantıklı bir açıklaması var hepsinin. 
MİLLÎ
SAVUNMA BAKANI HULUSİ AKAR – …dikkatle dinliyorum. Benim sizden ricam, AK PARTİ
Grubundan ricam, lütfen dosyalara bakın, dosyaları inceleyin, bunların hepsinin
açık seçik, övünecek cevabı var. Akıncı’ya götürdüler, etrafımızda silahlı
insanlar, bir sürü asker, tek başıma oturuyorum, bütün o alçakların önünde,
önüme iki sayfa çıkardılar, “Bunu okuyun, imzalayın.” dediler, imzalamadım. (AK
PARTİ ve MHP sıralarından alkışlar) 
Bizim
ebedi Başkomutanımız Atatürk’ün partisi Cumhuriyet Halk Partisinde Sayın
Özel’in teröristlere dahi söylemediği, terör örgütlerine karşı söylemediği bir
hususu bir Genelkurmay Başkanına… (CHP sıralarından gürültüler) 
ÖZGÜR
ÖZEL (Manisa) – Nasıl söylemedim? 
MİLLÎ
SAVUNMA BAKANI HULUSİ AKAR – Kırk dokuz yıl hizmet yaptım ben, kırk dokuz yıl,
kırk dokuz yıl bütün savcıların gözü önünde, bütün milletvekillerinin gözü
önünde, hâkimlerin gözü önünde, generallerin, amirallerin gözü önünde, kırk
dokuz yıl. (AK PARTİ sıralarından ayakta alkışlar, MHP sıralarından alkışlar) 
KAMİL
AYDIN (Erzurum) – Helal olsun!
VELİ
AĞBABA (Malatya) – Parmak sallama!
MİLLÎ
SAVUNMA BAKANI HULUSİ AKAR – Bir Genelkurmay Başkanının istifa ettiğinden haberi
yok, haberiniz olur veya olmaz o benim derdim değil. Emekli oldum ben. 
VELİ
AĞBABA (Malatya) – Emekli olmadın! 
ÖZGÜR
ÖZEL (Manisa) – Emekli olmadın sen! Sen önce Bakan oldun, sonra formaliteyi
yerine getirdin.
(Mikrofon
otomatik cihaz tarafından kapatıldı)
BAŞKAN
– Sayın Bakan, son bir dakika daha veriyorum.
Buyurun
bağlayın lütfen. 
MİLLÎ
SAVUNMA BAKANI HULUSİ AKAR – Emekli oldum, emeklilikten sonra da… Demokrasinin
böyle gelişmesi, Atatürk ideallerinin gerçekleşmesi, muasır medeniyete gitmemiz
sizi niye bu kadar rahatsız ediyor? Ve ben bunu kınıyorum. Keşke,
Atatürk’ümüzün partisinde sizin gibi bir Grup Başkan Vekili olmasaydı. (AK
PARTİ ve MHP sıralarından alkışlar, CHP sıralarından gürültüler) 
ÖZGÜR
ÖZEL (Manisa) – Sayın Başkan…
BAŞKAN
– Bekleyin lütfen Sayın Özel. 
Şimdi,
bundan sonra grup başkan vekillerine vereceğim sözlerin süresi iki dakika
olacaktır, ek süre vermeyeceğim çünkü bu tartışmayı daha da fazla uzatırsak
bugün bütçeyi tamamlama imkânımız olmayacaktır. 
Buyurun
Sayın Özel. 
MUSTAFA
HİDAYET VAHAPOĞLU (Bursa) – Başkan, neye ihtiyaç duyuyorsunuz da söz
veriyorsunuz? İddiada bulundu, cevap verildi. Yeni polemiğe niye gerek
duyuyorsunuz? 
BAŞKAN
– Sayın milletvekili, izin verin, ben yöneteyim. 
Buyurun
Sayın Özel.
64.- Manisa Milletvekili Özgür Özel’in, Millî Savunma Bakanı Hulusi
Akar’ın yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, bir: Karşınızda yıllarca yukarıdan aşağı doğru
azarlayacağınız insanlar olabilir. 
BURHAN
ÇAKIR (Erzincan) – Provokatör var!
ÖZGÜR
ÖZEL (Manisa) – Bir atanmış olarak artık seçilmişleri azarlama hakkınız yok,
haddinizi bilin! (AK PARTİ sıralarından gürültüler) 
İki:
Her şeye bir mazeretiniz var; şunu söyleyemiyorsun: “Ben bu kadını ziyaret
ettiğimden pişmanım.” demiyorsun, “Bu kadını ziyaret ettiğimden pişmanım, özür
diliyorum.” demiyorsun. (AK PARTİ sıralarından gürültüler) Dur, dur! Bekle!
BAŞKAN
– Lütfen, sayın milletvekilleri…
ÖZGÜR
ÖZEL (Manisa) – İkincisi: “Benim atamamın yapıldığı YAŞ’ın 9’da 8 amirali, 15’te
9 generali FETÖ’cü çıkmadı.” demiyorsun. 
MİLLÎ
SAVUNMA BAKANI HULUSİ AKAR – Sen neredeydin o zaman? 
BAŞKAN
– Sayın Bakan, lütfen… 
ÖZGÜR
ÖZEL (Manisa) – Sen “Balyoz, Ergenekon mıntıka temizliği yaptı, ben otobandan
ilerledim.” onu söylemiyorsun. (AK PARTİ sıralarından sıra kapaklarına
vurmalar, gürültüler) Diyorsun ki: “Senin gibi bir Grup Başkan Vekili
olmasaydı...” 
Şimdi,
son sözüm şu… Son sözüm şu: Sayın Hulusi Akar, benim partime bak, onların
içinde bir tane bile “Keşke Özgür Özel gibi Grup Başkan Vekili olmasaydı.”
diyen yok ama senin silah arkadaşların sana hakkını helal etmeyerek öldüler,
hakkını helal etmeyerek öldüler! (AK PARTİ sıralarından “Yalancı, yalancı!”
sesleri, sıra kapaklarına vurmalar, gürültüler) Sen silah arkadaşlarının
bedduasını alan adamsın! (CHP sıralarından alkışlar) 
ÖZLEM
ZENGİN (Tokat) – Sayın Başkan…
BAŞKAN
– Buyurun Sayın Zengin, buyurun. 
İki
dakika süreyle söz veriyorum, uzatmayacağım süreyi, önceden söyledim. 
65.- Tokat Milletvekili Özlem Zengin’in, parlamenter sistemdeki bakan
ile mevcut sistemdeki bakan arasında kategorik farklılığın olmadığına, milletin
referandumundan geçerek onay almış Anayasa’ya dayanan bakanları aşağılamaya
kimsenin hakkının olmadığına ilişkin açıklaması
ÖZLEM
ZENGİN (Tokat) – Sayın Başkan, çok değerli milletvekilleri… (CHP sıralarından
sıra kapaklarına vurmalar, gürültüler)
BAŞKAN
– Lütfen, değerli milletvekilleri… Lütfen… 
Sayın
milletvekilleri, lütfen sükûneti sağlayalım. 
Mümkün
ölçüde herkese hakkı olan sözü veriyoruz, açıklamalar yapılmasını sağlamaya
çalışıyoruz. 
ÖZLEM
ZENGİN (Tokat) – Sayın Başkan…
ÖZGÜR
ÖZEL (Manisa) – Bu arada, Ali Tatar’ın ölüm yıl dönümü yarın. Bir taziyeye git
istersen, Ali Tatar’ın ölüm yıl dönümü yarın! 
BAŞKAN
- Eğer sizler de yardımcı olursanız bu tartışmayı da daha olgun bir şekilde
yürütmemiz mümkün olacaktır. (AK PARTİ ve CHP sıraları arasında karşılıklı laf
atmalar)
Sayın
Ağbaba, lütfen…
Buyurun
Sayın Zengin.
ÖZLEM
ZENGİN (Tokat) – Sayın Başkan yani hukuka uygun söz almak mümkün değil, korsan
söz aldığınız zaman her şeyi söyleyebiliyorsunuz. Bir sözün bir anlamının
olması için vaktinde olması lazım. Bir buçuk saattir söz istiyorum. Evet, kural
koymuşsunuz “Grup başkan vekillerine söz vermeyeceğim.” diye. Bir kamyon lafı
duyduktan sonra söz alsak ne olacak yani, bir kamyon laf duyuyorsunuz. 
Problem
şu: Bir defa, parlamenter sistemdeki bir bakan ile şu an mevcut olan yeni
sistemimizdeki bakan arasında hiçbir kategorik farklılık olamaz, olamaz! (CHP
sıralarından gürültüler) Milletin referandumundan geçerek onay almış bir
Anayasa’ya, hukuka dayanan bakanları aşağılamaya bu Mecliste hiç kimsenin hakkı
yok! (AK PARTİ sıralarından alkışlar) O yüzden, dakika başı “atanmış, atanmış”
diye bağırmanın bir anlamı yok. Bakan kardeşim, bakan! (CHP sıralarından
gürültüler)
ÖZGÜR
ÖZEL (Manisa) – Teknisyen!
VELİ
AĞBABA (Malatya) – Memur, memur!
ÖZLEM
ZENGİN (Tokat) – Hayır, bakan. O yüzden, bu ülkede hiç kimse konuşurken ne bir
milletvekiline ne bir bakana “sen” diye hitap edemez. Lütfen, bir defa, herkes
konuşurken dikkat etsin. Devamında bütün…
VELİ
AĞBABA (Malatya) - Kimse de milletin seçtiği bir vekile parmak sallayamaz!
ÖZLEM
ZENGİN (Tokat) – Parmak sallamıyorum, susunuz diyorum. (AK PARTİ ve CHP
sıraları arasında karşılıklı laf atmalar) 
BAŞKAN
– Değerli milletvekilleri, lütfen dinleyelim.
KAMİL
AYDIN (Erzurum) – Başkan, yönetemiyorsun!
ÖZLEM
ZENGİN (Tokat) – …siyasi kurgusunu FETÖ’cülerle ortak bir akılda devam
ettirenlerin demokrasiden, hukuktan bahsetmesi olamaz. Darbeyle alakalı olarak
neyin arkasındasınız? Yaptığınız bütün bu konuşmalar darbeyi savunan
konuşmalardır, hepsi bu. (AK PARTİ sıralarından alkışlar)
BAŞKAN
– Teşekkürler Sayın Zengin.
Buyurun
Sayın Danış Beştaş.
Süre
iki dakikadır, ek süre vermeyeceğim.
66.- Siirt Milletvekili Meral Danış Beştaş’ın, Dışişleri Bakanının
sorulan sorulara yanıt vermek yerine had bildirmeye kalktığına ve Suriye
halklarının kendi kaderini belirleme hakkına sahip olduğuna ilişkin açıklaması
MERAL
DANIŞ BEŞTAŞ (Siirt) – Teşekkürler Sayın Başkan.
Biz
Dışişleri Bakanlığına sorular yöneltmiştik ama Dışişleri Bakanı sorularımıza
yanıt vermek yerine, yine her zamanki üslubuyla bizlere had bildirmeye kalktı.
Buna öncelikle, hiçbir şekilde bize had bildirecek kimseyi tanımıyoruz demek
istiyorum. Ayrıca biz… (Gürültüler)
BAŞKAN
– Sayın milletvekilleri, lütfen dinleyelim.
MERAL
DANIŞ BEŞTAŞ (Siirt) - …sizlerin belirlediği sınırlar içinde siyaset yapmak
zorunda değiliz. Biz sizin altınız değiliz ki hiyerarşik olarak aramızda bir
fark da yoktur. 
Şimdi
siz, ısrarla Suriye halklarının geleceğini tayin edeceğinizden söz ediyorsunuz.
Suriye halkları kendi kaderini belirleme hakkına sahiptir, bunu hiçbir zaman
unutmayın. 
Ve
gerçekten, atanmış bir Bakan olarak seçilmiş milletvekillerine “Siz
korkuyorsunuz, biz sizi savunuyoruz.” demekten sizi men ediyorum. 
DIŞİŞLERİ
BAKANI MEVLÜT ÇAVUŞOĞLU – Vay, vay!
MERAL
DANIŞ BEŞTAŞ (Siirt) – Biz her yerde, her zaman, istediğimiz şekilde
düşüncelerimizi ifade ederiz. 
Gülmenize
gerek yok, gerçekten bulunduğunuz kuruma yakışmıyor!
Bir
de son olarak: Yalan ve iftiralarla dış politika yürütüyorsunuz. Bu, sadece
kendi yandaşlarınızı mutlu edebilir. Ama yarın, öbür gün Uluslararası Ceza
Mahkemesinde yargılandığınızda, tekrar “Biz kandırıldık.” diyeceksiniz ama o
zaman size inanacak hiç kimse olmayacak. Biz sizi dinlerken gülmedik ama sizin
ne kadar boş konuştuğunuzu şu anki gülüşünüz de ispatlıyor aslında. 
ÖZLEM
ZENGİN (Tokat) – Yapmayın ya! Yapmayın ya!
MERAL
DANIŞ BEŞTAŞ (Siirt) – Bu, AKP siyasetinin iki yüzlülüğünü ortaya koyuyor. 
Teşekkür
ediyorum. (HDP sıralarından alkışlar)
BAŞKAN
– Sayın Bülbül, buyurun. 
DIŞİŞLERİ
BAKANI MEVLÜT ÇAVUŞOĞLU – Söz istiyorum Sayın Başkan. 
BAŞKAN
– Biraz sonra size de söz sırası gelecek Sayın Bakan.
Buyurun
Sayın Bülbül. 
İki
dakikadır süreniz.
Ek
süre vermeyeceğim, tekrar hatırlatayım. 
67.- Sakarya Milletvekili Muhammed Levent Bülbül’ün, Manisa Milletvekili
Özgür Özel’in 10 sıra sayılı 2019 Yılı Bütçe Kanun Teklifi ile 11 sıra sayılı
2017 Yılı Kesin Hesap Kanunu Tasarısı’nın yedinci tur görüşmelerinde aleyhte
yaptığı konuşmasını esefle kınadığına ilişkin açıklaması
MUHAMMED
LEVENT BÜLBÜL (Sakarya) – Sayın Başkan, herhâlde, bu gece şahit olduğumuz bu
görüşmeler, Türkiye’de, Türk siyasetinde hafızalarımıza kazınacak bir gece
olarak kalacak diye düşünüyorum. Ben çok üzüntülüyüm, grubum da çok üzüntülü.
Türkiye’de, Türkiye’nin canhıraş bir mücadele verdiği ve Türk milletine
düşmanlığın had safhaya çıktığı, coğrafyamızda bizi çok görenlerin Türkiye
Cumhuriyeti devletine yönelik saldırılarını en şiddetli noktaya getirdiği, çok
farklı hesapların ve tezgâhların kurulduğunun artık dost düşman herkes
tarafından bilindiği bir dönemde, bütçe görüşmeleri sırasında, önümüzde 3 bakan
varken, Dışişleri, Sanayi ve Millî Savunma Bakanı varken sadece ve sadece Millî
Savunma Bakanına özel bir konuşma hazırlayıp ve onun şahsiyetine yönelik olarak
çok ağır ithamları içeren ve Türkiye’de şu an birliğe, beraberliğe en fazla
ihtiyaç duyduğumuz dönemde, Cumhuriyet Halk Partisi olarak bunu yapmış
olmalarını milletin takdirine bırakıyorum ve esefle kınıyorum sizi. (MHP ve AK
PARTİ sıralarından “Bravo” sesleri, alkışlar) Yazıklar olsun!
BAŞKAN
– Sayın Türkkan, söz talebiniz vardı. 
Buyurun
Sayın Türkkan.
68.- Kocaeli Milletvekili Lütfü Türkkan’ın, Türk Silahlı Kuvvetlerinin
Peygamber ocağı olduğuna ve bütçesi görüşülürken polemik yapmayı uygun
bulmadığına, sanayi üretiminin küçüldüğüne, İsrail’in Türkiye’nin desteğini
alarak OECD’yle ilgili yapılan oylamada örgüte kabul edildiğine, Türkiye’nin
İsrail vetosunu kaldırdığına ve ülkedeki kayıtlı Suriyeli sayısına ilişkin açıklaması
LÜTFÜ
TÜRKKAN (Kocaeli) – Sayın Başkan, bizim kültürümüzde Türk Silahlı Kuvvetleri
peygamber ocağı. Peygamber ocağının bütçesinin konuşulduğu bir yerde polemik
yapmayı kültürümüze uygun bulmayız, o yüzden onu es geçiyorum.
Ben,
müsaade ederseniz, bu akşam biraz Sayın Varank ve Sayın Çavuşoğlu’na sarmak
istiyorum. Teşekkür ediyorum.
MUHAMMED
LEVENT BÜLBÜL (Sakarya) - Bu meseleyle ilgili bir şey söylesene Lütfü Ağabey.
LÜTFÜ
TÜRKKAN (Kocaeli) – Polemik konusu…
MUHAMMED
LEVENT BÜLBÜL (Sakarya) – Ne polemiği Ağabey?
LÜTFÜ
TÜRKKAN (Kocaeli) – Bir müsaade eder misiniz… Müsaade eder misiniz efendim.
BAŞKAN
– Lütfen, müdahale etmeyin arkadaşlar, müdahale etmeyelim. 
LÜTFÜ
TÜRKKAN (Kocaeli) – Sayın Başkan… 
BAŞKAN
- Bırakın, Sayın Grup Başkan Vekili konuşsun.
MUHAMMED
LEVENT BÜLBÜL (Sakarya) – “Şunu söyleyin.” demedim, “Değinin.” dedim sadece. 
LÜTFÜ
TÜRKKAN (Kocaeli) – Ben bir dahaki sefer söyleyeceğim söyleyeceğimi.
METİN
GÜNDOĞDU (Ordu) - Peygamber ocağına sahip çıkmak yakışır sana.
LÜTFÜ
TÜRKKAN (Kocaeli) – Bakın, bir şey söyleyeceğim, bir daha tekrar ediyorum:
Konuştuğumuz bütçe Millî Savunma Bakanlığı bütçesi. Bizim, hem Komisyonda hem
de burada “evet” vereceğimiz bir bütçe. Dolayısıyla şahsileştirilmiş bir
meselede zaten Sayın Bakan da gerekli cevabı verdi, benim ilave savunmama
ihtiyacı olduğunu da zannetmiyorum.
MUSTAFA
BAKİ ERSOY (Kayseri) - Komisyonda “ret” oyu verdiniz mi? Komisyonda “ret” oyu
verdiniz mi?
LÜTFÜ
TÜRKKAN (Kocaeli) – Ben, Sanayi Bakanlığı bütçesiyle ilgili Sayın Varank’ın
konuştuğu rakamlardan bahsedeceğim. 
Sanayi
üretimi küçülüyor Sayın Bakanım. Sanayi üretimi bir önceki yılın aynı ayına
göre yüzde 5,7 azaldı, onu söyleyeyim. Sanayinin alt sektörleri incelendiğinde,
2018 yılı Ekim ayında sanayi sektöründe yüzde 6,5; iklimlendirme üretimi
-elektrik, gazda- yüzde 1,2 azaldı. 
Dışişleri
Bakanlığıyla ilgili de birkaç şey söyleyeceğim, vakit azalıyor. Dışişleri
Bakanımız, İsrail’le ilgili “Biz Filistin’in yanındayız.” dedi. 2002 ile 2017
arasında İsrail’le olan dış ticaret hacmimiz 2,5 kat artmış yani Filistin’in ne
kadar yanındasınız, burada belli oluyor. 
Bir
şey daha söylemek istiyorum: İsrail, OECD’yle ilgili yapılan oylamada, 4 Mayıs
2016’da Türkiye’nin desteğini alarak oy birliğiyle örgüte kabul edildi. 
(Mikrofon
otomatik cihaz tarafından kapatıldı)
LÜTFÜ
TÜRKKAN (Kocaeli) – İsrail vetosunu Türkiye kaldırdı. Bunu da ilave etmek
istiyorum. 
Bir
de Suriye göçmenleriyle ilgili bir rakam vereceğim. “300 bin Suriyeli geriye
döndü.” dediniz. Göç İdaresi henüz 8 Aralıkta bir rakam yayınladı; 2018
itibarıyla Türkiye'de kayıtlı Suriyeli sayısını 3 milyon 611 bin 834 kişi
olarak verdi. Bu rakam bir önceki ayın 17.602 fazlası yani giden 300 bin kişi
yok, 17.602 fazla. Bunu hatırlatmak istedim. 
BAŞKAN
– Teşekkür ederim.
Değerli
milletvekilleri, yedinci turdaki konuşmalar tamamlanmıştır.
DIŞİŞLERİ
BAKANI MEVLÜT ÇAVUŞOĞLU – Sayın Başkan…
BAŞKAN
– Şimdi, soru ve cevap işlemine geçiyoruz.
DIŞİŞLERİ
BAKANI MEVLÜT ÇAVUŞOĞLU – Sayın Başkan… Sayın Başkan… Sayın Başkan, 60’a göre
söz istedim. Grup başkan vekili…
BAŞKAN
– Sayın Bakan… Sayın Bakan… (AK PARTİ sıralarından gürültüler) 
KAMİL
AYDIN (Erzurum) – Ya, sıcağı sıcağına niye söz vermiyorsun?
ÖZLEM
ZENGİN (Tokat) – Sayın Başkan…
RECEP
ÖZEL (Manisa) – “Vereceğim.” dediniz.
MUHAMMED
LEVENT BÜLBÜL (Sakarya) – “Vereceğim.” dediniz, vermediniz. 
OLCAY
KILAVUZ (Mersin) – “Vereceğim.” dediniz ya Sayın Başkan! 
DIŞİŞLERİ
BAKANI MEVLÜT ÇAVUŞOĞLU – Sayın Başkan, kusura bakmayın…
BAŞKAN
– Sayın Bakan, izah edeceğim. 
DIŞİŞLERİ
BAKANI MEVLÜT ÇAVUŞOĞLU – “Soru-cevaptan önce vereceğim.” dediniz.
BAŞKAN
– Sayın Bakan, bakın… 
DIŞİŞLERİ
BAKANI MEVLÜT ÇAVUŞOĞLU – Sayın Başkan, söz vermiyorsunuz.
BAŞKAN
– Siz söz talep ettiniz, ben değerlendireceğim, size şimdi neden söz
vermediğimi açıklayacağım. 
RECEP
ÖZEL (Isparta) – “Vereceğim.” dedin. 
ÖZLEM
ZENGİN (Tokat) – Sayın Başkan…
BAŞKAN
– Bir buyurun, yerinize oturun.
DIŞİŞLERİ
BAKANI MEVLÜT ÇAVUŞOĞLU – HDP’ye gelince kürsüden verdiniz.
BAŞKAN
– Lütfen, Sayın Bakan… 
ÖZLEM
ZENGİN (Tokat) – Sayın Başkan…
OLCAY
KILAVUZ (Mersin) – Sayın Başkan, her şeye söz veriyorsunuz da…
BAŞKAN
– Sayın Bakan, böyle bir konuşma yapmaya hakkınız yok! 
DIŞİŞLERİ
BAKANI MEVLÜT ÇAVUŞOĞLU – Var, var.
BAŞKAN
– Bakın, “bakın” diye konuşmayın, “bak” değil.
DIŞİŞLERİ
BAKANI MEVLÜT ÇAVUŞOĞLU – “Var” dedim “var”, “Böyle bir hakkım var.” dedim.
BAŞKAN
– Hayır, Sayın Bakan… 
DIŞİŞLERİ
BAKANI MEVLÜT ÇAVUŞOĞLU – Şahsıma burada sataşma var. 
BAŞKAN
– Ben 60’a göre söz hakkını kendim takdir ederim. (AK PARTİ sıralarından
gürültüler)
KAMİL
AYDIN (Erzurum) – Biraz önce söyledin ya “Vereceğim.” diye.
OLCAY
KILAVUZ (Mersin) - Sataşma var Sayın Başkan!
RECEP
ÖZEL (Isparta) – “Vereceğim.” dedin ya!
DIŞİŞLERİ
BAKANI MEVLÜT ÇAVUŞOĞLU – Ben İç Tüzük’ü biliyorum.
BAŞKAN
– Şimdi sizin soru-cevapta hakkınız var. 
DIŞİŞLERİ
BAKANI MEVLÜT ÇAVUŞOĞLU – Hayır, soru-cevap ayrı bir şeydir ama grup başkan
vekili bana hakarette bulundu.
BAŞKAN
– Kimseye söz vermeyeceğim artık Sayın Bakan.
LÜTFÜ
TÜRKKAN (Kocaeli) – Sayın Başkan, biraz evvel “Söz vereceğim.” dediniz.
ÖZLEM
ZENGİN (Tokat) – Bakın, çok ağır konuştu, hakaret etti. Başkanım imkânı yok.
DIŞİŞLERİ
BAKANI MEVLÜT ÇAVUŞOĞLU – Biraz önce vereceğinizi söylediniz.
BAŞKAN
– Sayın Bakan, lütfen… Tamam, oturun lütfen yerinize.
DIŞİŞLERİ
BAKANI MEVLÜT ÇAVUŞOĞLU – Ama biraz önce vereceğinizi söylediniz.
BAŞKAN
– Ya, oturun yerinize, bir bekleyin ne söyleyeceğimi, dinleyin.
DIŞİŞLERİ
BAKANI MEVLÜT ÇAVUŞOĞLU – HDP’ye gelince nedense demokratlık…
BAŞKAN
– Buyurun, lütfen…
Hemen
böyle ithamlara gitmenin kimseye bir faydası yok.
MİHRİMAH
BELMA SATIR (İstanbul) - O zaman söz verin.
DIŞİŞLERİ
BAKANI MEVLÜT ÇAVUŞOĞLU – Ama yapıyorsunuz. 
BAŞKAN
– Sabahtan beri böyle bir şeyi… Şimdi, bakın ben…
YAŞAR
KARADAĞ (Iğdır) - Sayın Başkan, söz hakkı var, söz hakkı. 
OLCAY
KILAVUZ (Mersin) – “Söz vereceğim.” dediniz ya Sayın Başkan! 
BAŞKAN
– Sayın milletvekilleri, bir izin verin, Bakan da izin versin… 
DIŞİŞLERİ
BAKANI MEVLÜT ÇAVUŞOĞLU – Başkan soru-cevapta verecektiniz.
OLCAY
KILAVUZ (Mersin) – İşte, siz de izin verin de konuşsun Sayın Bakan. 
BAŞKAN
– Ben kendisine açıklama yapıp söz vereceğim ama dinlemeyi lütfen bir bekleyin.
Size açıklama yapıyorum burada. 
OLCAY
KILAVUZ (Mersin) – İşinize gelince herkese veriyorsunuz. 
BAŞKAN
– Böyle ithamlarla herhangi bir yol almanın imkânı yoktur. Şimdi, daha önce… Bir
açıklama yapmama izin verin değerli milletvekilleri. 
MİHRİMAH
BELMA SATIR (İstanbul) – Yeter artık, sabahtan beri açıklama yapıyorsun!
Sabahtan beri üç saat açıklama yaptın. 
V.- OTURUM BAŞKANLARININ KONUŞMALARI (Devam)
4.- Oturum Başkanı TBMM Başkan Vekili Mithat Sancar’ın, İç Tüzük’te
bakanlara sataşmadan söz verilmesiyle ilgili hüküm olmadığı hâlde gerektiğinde
İç Tüzük 60’a ve 69’a göre söz vermeye bir engel olmadığı görüşünü savunduğuna
ilişkin açıklaması
BAŞKAN
– Başkanlık Divanında bu konu konuşuldu. “Bakanlara sataşmadan söz verilmesini
nasıl düzenleyeceğiz, İç Tüzük’te hüküm yok.” denildi. 
Ayrıca,
bakanlara konuşma, cevap için süre verme meselesi de İç Tüzük’te yok. Yeni İç
Tüzük bu konuları içermedi, değişikliklerde bu hususlar dikkate alınmadı. Ben o
Danışma Kurulu toplantısında bakanlara da gerektiğinde 60’a ve 69’a göre söz
vermeye bir engel olmadığı görüşünü savunmuş biriyim. Dolayısıyla İç Tüzük’ün
ilgili hükümlerini bu yönde uygulayacağımı söyledim fakat Sayın Bakan, sizin bu
şekilde benimle bir polemiğe girmeniz doğru değil. (AK PARTİ sıralarından
gürültüler; CHP ve HDP sıralarından “Bravo” sesleri, alkışlar) 
KAMİL
AYDIN (Erzurum) – “Vereceğim” dediniz ama!
BAŞKAN
- Bir dinleyin… Bir dinleyin…
KAMİL
AYDIN (Erzurum) – Vereceğim dediniz.
BAŞKAN
- Ben size açıklama yapacağım, siz ithamda bulunuyorsunuz. Benim burada nasıl
yönettiğimi sizin takdirinize ve milletin takdirine bırakıyorum.
Size
söz vereceğim, size söz vereceğim açıklama için.
OLCAY
KILAVUZ (Mersin) – Sayın Başkan, biraz önce siz kendiniz Bakana “söz vereceğim”
dediniz. 
BAŞKAN
- Lütfen sayın milletvekilleri… Lütfen… (AK PARTİ sıralarından gürültüler)
Size
söz vereceğim.
DIŞİŞLERİ
BAKANI MEVLÜT ÇAVUŞOĞLU – Tamam. 
BAŞKAN
- 60’a göre bir dakikadır süre, ben iki dakika süre veriyorum. İç Tüzük bu
Sayın Bakan, siz de biliyorsunuz gerekirse uzatırım ama o benim takdirimde. 
Buyurun.

IV.- AÇIKLAMALAR (Devam)
69.- Dışişleri Bakanı Mevlüt Çavuşoğlu’nun, Mithat Sancar’ın
uygulamasına itirazı olduğuna ve Halkların Demokratik Partisinin PKK’dan izin
almadan bir şey yapamayacağına ilişkin açıklaması
DIŞİŞLERİ
BAKANI MEVLÜT ÇAVUŞOĞLU – Sayın Başkan, öncelikle yüce Meclisimize ve
Divanınıza bizim saygımız var fakat bugün sizi dikkatlice dinledim ve tüm
sataşmalarda sataşmalar için söz vermeyeceğinizi, konuşmalar bittikten sonra
herkese söz vereceğinizi söylediniz ama Sayın Hişyar söz konusu olduğu zaman
sataşmadan dolayı kürsüden söz verdiniz. (AK PARTİ sıralarından alkışlar) Bu,
sizin daha önceki uygulamanızla çelişki ve bana da “Söz vereceğim.” dediniz
önce, sonra da “Soru-cevapta cevap verirsiniz.” dediniz, benim de itirazım
bunadır; bu bir. (AK PARTİ sıralarından alkışlar)
İkincisi,
bugün, ben Suriye’de, Irak’ta PKK ve YPG’nin Kürtlere, Süryanilere ve de
Yezidilere nasıl zulmettiğini örnekleriyle ve şahitleriyle gündeme getirdim ve
buradaki milletvekillerinin, hak, hukuktan bahseden bu milletvekillerinin
PKK’nın, YPG’nin Türkiye’ye gönderdiği, sürgüne gönderdiği ve YPG Suriye
topraklarının yüzde 26’sını kontrol etmesine rağmen, bunların niye gidemediğini,
bunları dinleyip dinlemediğinizi sordum ve bunların haklarını
savunamayacağınızı iddia ettim çünkü PKK’dan izinsiz siz bir şey yapamazsınız.
(AK PARTİ ve MHP sıralarından alkışlar, HDP sıralarından gürültüler) Ve bazı
sorular sordum.
MERAL
DANIŞ BEŞTAŞ (Siirt) – Bunu söyleyemezsiniz bize!
HÜSEYİN
KAÇMAZ (Şırnak) – Yakışmıyor size!
DIŞİŞLERİ
BAKANI MEVLÜT ÇAVUŞOĞLU – Ben, sizlerin İnsan Hakları Mahkemesi dâhil
sorduğunuz sorulara cevap verdim. 
MERAL
DANIŞ BEŞTAŞ (Siirt) – Vermediniz.
DIŞİŞLERİ
BAKANI MEVLÜT ÇAVUŞOĞLU – Cevap verirken bazı sorular da sordum ama siz bu
sorularıma cevap veremezsiniz, PKK’dan izin almadan konuşamazsınız. (HDP
sıralarından gürültüler) 
Ayrıca,
ben bugün Türkiye Cumhuriyeti devletinin Dışişleri Bakanıyım, siz bir milletvekilisiniz;
saygımız var, yüce Meclise saygımız var. Siz bırakın bir Dışişleri Bakanını,
herhangi bir insanı herhangi bir şeyden menedemezsiniz. Sizin ile bizim
ilişkilerimiz -müsaade edin- PKK ile sizin ilişkileriniz gibi değil, PKK sizi
meneder ama siz beni menedemezsiniz.
Teşekkür
ederim. (AK PARTİ ve MHP sıralarından “Bravo” sesleri, alkışlar)
MERAL
DANIŞ BEŞTAŞ (Siirt) – Sayın Başkan…
BAŞKAN
– Buyurun Sayın Beştaş.
KAMİL
AYDIN (Erzurum) - Ne oldu, mazereti neymiş sormuyor musun bile?
BAŞKAN
– İzin verin de bu açık ithama Grup Başkan Vekili bir cevap versin. (AK PARTİ
ve MHP sıralarından sıra kapaklarına vurmalar ve gürültüler)
Buyurun
Sayın Beştaş.
KAMİL
AYDIN (Erzurum) – Allah Allah! Bir partili gibi davranma!
MERAL
DANIŞ BEŞTAŞ (Siirt) – Sayın Başkan… 
OLCAY
KILAVUZ (Mersin) – Orada militan bir partili gibi davranıyorsun.
BAŞKAN
– Sayın milletvekilleri, lütfen…
Buyurun.
ÖZLEM
ZENGİN (Tokat) – Hiç kurala uymuyorsunuz, kendi koyduğunuz kurala uymuyorsunuz.
Böyle şey olmaz!
OLCAY
KILAVUZ (Mersin) – Adaletsizlik yapıyorsun Başkan!
MERAL
DANIŞ BEŞTAŞ (Siirt) – Gerçekten, sadece gülümsüyorum yani. Haksızlığınızı
sıralara vurarak kapatmaya çalışıyorsunuz.
BAŞKAN
– Değerli milletvekilleri, lütfen…
OLCAY
KILAVUZ (Mersin) – Haksızlık yapıyorsun!
BAŞKAN
- Buyurun Sayın Beştaş.
ÖZLEM
ZENGİN (Tokat) – Olamaz böyle bir şey! Koyduğunuz kurala önce siz uyacaksınız.
OLCAY
KILAVUZ (Mersin) – Başkan, pes sana, pes!
BAŞKAN
– Siz devam edin Sayın Beştaş.
KAMİL
AYDIN (Erzurum) – Tabii, biz çıkalım, siz devam edin.
70.- Siirt Milletvekili Meral Danış Beştaş’ın, Dışişleri Bakanı Mevlüt
Çavuşoğlu’nun yaptığı açıklamasındaki bazı ifadelerine ve kimseden emir
almadıklarına, hukuka bağlı demokratik bir parti olduklarına ilişkin açıklaması
MERAL
DANIŞ BEŞTAŞ (Siirt) – Sayın Başkan teşekkür ediyorum.
BAŞKAN
– Kısa bir açıklama lütfen.
MERAL
DANIŞ BEŞTAŞ (Siirt) – Çok kısa, çok kısa. 
Sayın
Bakan, yeni bir şey söylemedi, kendisini tekrar etti. Kendisinin IŞİD’le olan
ilişkileri, o çetecileri nasıl Afrin’e, Suriye’ye yerleştirdikleri konusunda
bir izahat yapamadığını bütün Türkiye'ye söyleyeyim. Biz kimseden emir almayız.
Biz hukuka bağlı demokratik bir partiyiz ama kendisinin kimlerden emir aldığını
ve nasıl çalıştığını çok iyi biliyoruz. 
(Mikrofon
otomatik cihaz tarafından kapatıldı)
MERAL
DANIŞ BEŞTAŞ (Siirt) – Amerika’daki korumalar gibi, şu anda milletvekilleri,
sesimizi halk duymasın diye bağırıyor ama sesimizi bastıramazlar. (HDP
sıralarından alkışlar)
BAŞKAN
– Teşekkürler Sayın Beştaş. 
MİHRİMAH
BELMA SATIR (İstanbul) – Siz sırtınızı nereye dayamıştınız, bir hatırlayın. Dayadığınız
yerleri hatırlayın!
BAŞKAN
- Bir dakika süreyle söz veriyorum. 
Buyurun
Sayın Zengin.
71.- Tokat Milletvekili Özlem Zengin’in, hiçbir yerden emir almadıkları
gibi hiç kimseye emir vermek istemediklerine ilişkin açıklaması
ÖZLEM
ZENGİN (Tokat) – Sayın Başkan, biraz evvel Sayın Meral Hanım konuşmasında ifade
ederken dedi ki: “Biz biliyoruz sizin kimlerden emir aldığınızı.” Biz hiçbir
yerden emir almıyoruz, hiç kimseye de emir vermek istemiyoruz. Biz hukuka uygun
bir yönetim olsun istiyoruz. Buna itiraz...
VELİ
AĞBABA (Malatya) – Asla, asla...
BAŞKAN
– Lütfen siz devam edin Sayın Zengin.
ÖZLEM
ZENGİN (Tokat) – Evet, bir insanım. Yanımdaki arkadaşım her söylediğim cümleye
“Asla, asla, asla” diyorsa lütfen, buna tepki vereceğim.
BAŞKAN
– Cevap verin, istediğinizi verin.
Buyurun.
ÖZLEM
ZENGİN (Tokat) – Evet, istediğimi vereceğim, cevap şu: Biz hukuktan yanayız.
Asla da kimseden emir almıyoruz, asla, asla, asla! Bu kadar. Bu ne ya! (AK
PARTİ sıralarından alkışlar, CHP sıralarından gürültüler) 
BAŞKAN
– Teşekkürler.
III.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- 2019 Yılı Merkezi Yönetim Bütçe Kanun Teklifi (1/276) ile Plan ve
Bütçe Komisyonu Raporu (S. Sayısı: 10) (Devam)
2.- 2017 Yılı Merkezi Yönetim Kesin Hesap Kanunu Tasarısı (1/275), 2017
Yılı Merkezi Yönetim Kesin Hesap Kanunu Tasarısına İlişkin Olarak Hazırlanan,
2017 Yılı Genel Uygunluk Bildiriminin Sunulduğuna Dair Sayıştay Başkanlığı
Tezkeresi (3/38); 6085 Sayılı Sayıştay Kanunu Uyarınca Hazırlanan 2017 Yılı Dış
Denetim Genel Değerlendirme Raporu, 2017 Yılı Faaliyet Genel Değerlendirme
Raporu ve 2017 Yılı Mali İstatistikleri Değerlendirme Raporunun Sunulduğuna
Dair Sayıştay Başkanlığı Tezkeresi (3/39); 6085 Sayılı Sayıştay Kanunu Uyarınca
Hazırlanan 2017 Yılı Kalkınma Ajansları Genel Denetim Raporunun Sunulduğuna
Dair Sayıştay Başkanlığı Tezkeresi (3/41); 5018 Sayılı Kamu Mali Yönetimi ve
Kontrol Kanunu ile 6085 Sayılı Sayıştay Kanunu Uyarınca Hazırlanan 183 Adedi
Merkezi Yönetim Kapsamındaki Kamu İdarelerine, 2 Adedi Sosyal Güvenlik
Kurumlarına ve 10 Adedi Diğer Kamu İdarelerine Ait Olmak Üzere Toplam 195 Adet
Sayıştay Denetim Raporunun Sunulduğuna Dair Sayıştay Başkanlığı Tezkeresi
(3/40) ile Plan ve Bütçe Komisyonu Raporu (S.Sayısı: 11) (Devam)
A) SANAYİ VE TEKNOLOJİ
BAKANLIĞI (Devam)
1) Sanayi ve Teknoloji
Bakanlığı 2019 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2017 Yılı Merkezî yönetim Kesin Hesabı
B) GAP BÖLGE KALKINMA İDARESİ BAŞKANLIĞI (Devam)
1) GAP Bölge Kalkınma İdaresi Başkanlığı 2019 Yılı Merkezî
Yönetim Bütçesi
2) GAP Bölge Kalkınma İdaresi Başkanlığı 2017 Yılı Merkezî
Yönetim Kesin Hesabı
C) DOĞU ANADOLU PROJESİ BÖLGE KALKINMA İDARESİ BAŞKANLIĞI (Devam)
1) Doğu Anadolu Projesi Bölge Kalkınma İdaresi Başkanlığı
2019 Yılı Merkezî Yönetim Bütçesi
2) Doğu Anadolu Projesi Bölge Kalkınma İdaresi Başkanlığı
2017 Yılı Merkezî Yönetim Kesin Hesabı
Ç) KONYA OVASI PROJESİ BÖLGE KALKINMA İDARESİ BAŞKANLIĞI (Devam)
1) Konya Ovası Projesi Bölge Kalkınma İdaresi Başkanlığı
2019 Yılı Merkezî Yönetim Bütçesi
2) Konya Ovası Projesi Bölge Kalkınma İdaresi Başkanlığı
2017 Yılı Merkezî Yönetim Kesin Hesabı
D) DOĞU KARADENİZ PROJESİ BÖLGE KALKINMA İDARESİ BAŞKANLIĞI (Devam)
1) Doğu Karadeniz Projesi Bölge Kalkınma İdaresi Başkanlığı
2019 Yılı Merkezî Yönetim Bütçesi
2) Doğu Karadeniz Projesi Bölge Kalkınma İdaresi Başkanlığı
2017 Yılı Merkezî Yönetim Kesin Hesabı
E) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2019 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2017 Yılı Merkezî
Yönetim Kesin Hesabı
F) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2019 Yılı Merkezî Yönetim Bütçesi
2) Türk Standartları Enstitüsü
2017 Yılı Merkezî Yönetim Kesin Hesabı
G) TÜRK PATENT VE MARKA
KURUMU (Devam)
1) Türk Patent ve Marka Kurumu
2019 Yılı Merkezî Yönetim Bütçesi
2) Türk Patent ve Marka Kurumu
2017 Yılı Merkezî Yönetim Kesin Hesabı
Ğ) TÜRKİYE BİLİMSEL VE
TEKNOLOJİK ARAŞTIRMA KURUMU (Devam)
1) Türkiye Bilimsel ve
Teknolojik Araştırma Kurumu 2019 Yılı Merkezî Yönetim Bütçesi
2) Türkiye Bilimsel ve Teknolojik
Araştırma Kurumu 2017 Yılı Merkezî Yönetim Kesin Hesabı
H) TÜRKİYE BİLİMLER
AKADEMİSİ (Devam)
1) Türkiye Bilimler Akademisi
2019 Yılı Merkezî Yönetim Bütçesi
2) Türkiye Bilimler Akademisi
2017 Yılı Merkezî Yönetim Kesin Hesabı
I) MİLLÎ SAVUNMA BAKANLIĞI (Devam)
1) Millî Savunma Bakanlığı 2019 Yılı Merkezî Yönetim Bütçesi
2) Millî Savunma Bakanlığı 2017 Yılı Merkezî Yönetim Kesin
Hesabı
İ) DIŞİŞLERİ BAKANLIĞI
(Devam)
1) Dışişleri Bakanlığı 2019 Yılı Merkezî Yönetim Bütçesi
2) Dışişleri Bakanlığı 2017 Yılı Merkezî Yönetim Kesin
Hesabı
J) AVRUPA BİRLİĞİ BAŞKANLIĞI (Devam)
1) Avrupa Birliği Başkanlığı 2019 Yılı
Merkezî Yönetim Bütçesi
2) Avrupa Birliği Bakanlığı
2017 Yılı Merkezî Yönetim Kesin Hesabı
K) TÜRK AKREDİTASYON KURUMU (Devam)
1) Türk Akreditasyon Kurumu
2019 Yılı Merkezî Yönetim Bütçesi
2) Türk Akreditasyon Kurumu
2017 Yılı Merkezî Yönetim Kesin Hesabı
BAŞKAN
– Şimdi, soru-cevap işlemine geçiyoruz.
Değerli
milletvekilleri, soru-cevap işlemi yirmi dakika sürecektir. İlk on dakika
sorulara, sonraki on dakika cevaplara ayrılacaktır. Sayın bakanlar cevaplar
için kaç dakika süre kullanacaklarını kendi aralarında belirleyeceklerdir.
Şimdi,
sorulara başlıyoruz.
Sayın
Gaytancıoğlu...
OKAN
GAYTANCIOĞLU (Edirne) – Teşekkür ederim Sayın Başkan.
1)
“Keşan Gıda Organize Sanayi Bölgesi’nin her şeyi hazır.” denilmesine rağmen,
neden hâlâ temeli atılmıyor?
2)
TÜBİTAK bünyesindeki projelerde yerli tohum ıslah çalışmalarına ne kadar kaynak
ayırıyorsunuz? FETÖ’cüleri temizleyebildiniz mi TÜBİTAK’tan?
3)
KOBİ Finansman Destek Kredi Programı kapsamında firmalara verdiğiniz kredilerde
geri dönüşler nasıldır?
4)
Bedelli askerlik uygulamasına kaç kişi başvurmuş ve ne kadar gelir elde
edilmiştir?
5)
Fırat’ın doğusuna yapılacak operasyonun basın yoluyla ilan edilmesini, operasyonun
güvenliği adına nasıl değerlendiriyorsunuz?
6)
Sayın Dışişleri Bakanı, “demokratik seçimleri kazanması hâlinde Suriye Devlet
Başkanı Beşar Esad’la birlikte çalışmayı düşünebiliriz." dediniz. Bu
açıklama Emevi Cami’sinde namaz kılmaya...
(Mikrofon
otomatik cihaz tarafından kapatıldı) 
BAŞKAN
– Sayın Özdemir...
SİBEL
ÖZDEMİR (İstanbul) – Teşekkür ederim Sayın Başkan.
Öncelikle,
evet, oldukça gerilimli bir oturum oldu. Biz öncelikle Sayın Bakanın Grup
Başkan Vekilimiz Özgür Özel’e ilişkin tavır ve sözlerini reddediyoruz bütün
grup olarak ve Sayın Bakan, Atatürk’ün partisinin sadece varlığı dahi bu
ülkenin tek güvencesidir. (CHP sıralarından alkışlar) 
Aslında
soru sormayacaktım bu gerilimli ortam içerisinde ancak Sayın Dışişleri
Bakanının sunumunda önemli bir nokta dikkatimi çekti, benim de sorum bunula
ilgiliydi. IPA fonlarının kesintisiyle ilgili sizin değerlendirmenizi
soracaktım ancak siz şöyle bir cümle söylediniz, dediniz ki: “IPA fonlarında
kesintiye gidilmesi ülkemiz için bir sorun değil. Bu Avrupa Birliğinin itibarı
açısından bir sorun…”
(Mikrofon
otomatik cihaz tarafından kapatıldı) 
BAŞKAN
– Sayın Taşkın…
ALİ
CUMHUR TAŞKIN (Mersin) – Teşekkür ederim Sayın Başkan. 
Sorum
Sayın Dışişleri Bakanımıza olacaktır. Türkiye son yıllarda başta 15 Temmuz hain
FETÖ darbesi olmak üzere, ciddi terör ve ekonomik saldırılara maruz kalmıştır.
Buna rağmen uyguladığınız çok yönlü girişimci ve insani dış politikayla Türkiye
dünyada ve bölgemizde söz sahibi ve etkin bir ülke hâline gelmiştir.
Türkiye
insani yardım ve insan hakları ihlallerinin dile getirilmesinde gerçekten aktif
bir rol üstlenmiş, Filistinlilere, Arakanlı Müslümanlara, Yemen’deki ve tüm
dünyadaki mazlumlara etkin bir şekilde sahip çıkmıştır. İnsani yardımda birinci
olan Türkiye’nin gurur verici bu faaliyetleri diğer ülkeler tarafından nasıl
karşılanıyor? 
Teşekkür
ederim. 
BAŞKAN
– Sayın Şeker…
İLYAS
ŞEKER (Kocaeli) – Teşekkür ediyorum Sayın Başkanım. 
Sorum
Millî Savunma Bakanımıza. Bakanlığınıza bağlı eski ismiyle Harita Genel
Komutanlığı, yeni ismiyle Harita Genel Müdürlüğü Millî Haritacılık Kurumu olup
iki asırdan beri kalkınma, savunma, güvenlik ve istihbarat için ülke ölçeğinde
harita üreten stratejik bir kurumdur. Özellikle iç güvenlik bölgesi ile sınır
ötesi harekâtlarda ihtiyaç duyulan haritalar üreterek görevli birliklere sunan
Harita Genel Müdürlüğü insansız hava araçlarının görüntülerindeki hedef
noktaların koordinatlarını hassas bir şekilde hesaplayarak terör örgütünü imha
etmekte görev yapmaktadır. Yeni Harita Genel Müdürlüğünün kamuoyunun kullanımına
sunmak üzere iki ayrı yerli ve millî haritacılık uygulamasının olduğunu
biliyoruz. Bu uygulamalar ne aşamada, bilgi verebilir misiniz? 
BAŞKAN
– Sayın Aydın…
İBRAHİM
AYDIN (Antalya) – Sayın Dışişleri Bakanım, son yıllarda Hükûmetimizin veya
Bakanlığınızın izlediği, millî değerlerimizi temel alan ve “Yurtta barış,
dünyada barış.” ilkesini hayata taşıyan girişimci ve insani dış politika
sayesinde ülkemiz ve beraberinde Antalya’mız turizm ve tarımda altın yılını
yaşıyor. Turizmin başkenti Antalya’mız, bu yıl 13 milyonu aşan turistle tüm
zamanların rekorunu kırdı. Başarılı dış politikanın ekonomiye etkisini ve
katkısını göstermiş oldunuz. Önümüzdeki yıllarda, başta Çin olmak üzere, bu
açılım diğer, Asya, Afrika veya Güney Amerika ülkelerinde de devam edecek mi? 
2019
yılı bütçemizin hayırlı uğurlu olmasını diler saygılar sunarım. 
Teşekkür
ederim. 
BAŞKAN
– Sayın Tanal… Yok. 
Sayın
Aydoğan. 
TURAN
AYDOĞAN (İstanbul) – Teşekkürler Başkanım. 
Avrupa
Sayıştayı, Türkiye'ye yapılan mali yardımların daha denetlenebilir koşullara
bağlanmasını tavsiye etti. Bu yılın kasım ayında Türkiye'ye göçmenler için
ödenen 1,1 milyar avro tutarında paranın nereye harcandığı yönünde de
kaygılarını dile getirdi. Bu paralar nereye harcanmıştır? Neden bu paraları
veren Avrupa Birliğine tatmin edici yanıt verilmemektedir? 
Türkiye,
Rusya tarafından da Suriye Hükûmeti tarafından da İdlib’de görevini yerine
getirmemekle suçlanmıştır. Bu suçlamaları nasıl değerlendiriyorsunuz? Bu
suçlamaları gidermek adına hangi çalışmaları yürütüyorsunuz? İdlib’de son durum
nedir?
Ayrıca,
3 Sayın Bakanın da Parlamentoya karşı tavırlarını yakışıksız bulduğumu
belirtmek istiyorum. 
Saygılarımla.

BAŞKAN
– Sayın Çelebi…
MEHMET
ALİ ÇELEBİ (İzmir) – Teşekkürler Sayın Başkan. 
Devretmiştim
Suzan Hanıma ama ben sorayım. 
Millî
Savunma Bakanımıza soruyorum: Uzman çavuşlarımız için kadro ve 3600 gösterge
çalışması var mıdır? Uzman çavuşlarımızın geçici doğu görevlendirmeleri şark
hizmetinden sayılacak mıdır? 6000 sayılı Kanun’la memur olarak emekli edilen
uzman çavuşlarımıza özlük hakları ve kimlikleri iade edilecek midir?
Astsubaylarımız için makam ve görev tazminatı sözü verilmişti, bu ne zaman
yerine getirilecektir? Emekli astsubaylarımız, hâlihazırda, muvazzafken
aldıkları maaşların yüzde 49’unu emekli maaşı olarak almaktadırlar. Bu oran
artırılacak mıdır? 
Teşekkür
ederim. 
BAŞKAN
– Sayın Kayışoğlu…
NURHAYAT
ALTACA KAYIŞOĞLU (Bursa) – Teşekkür ediyorum Sayın Başkan. 
Sayın
Bakan, Fırat’ın doğusuna yapılacak operasyonun basın yoluyla ilan edilmesini,
operasyonun güvenliği adına nasıl değerlendiriyorsunuz? Suriye’nin toprak
bütünlüğü vurgusu yapılıyor fakat Suriye Hükûmetiyle herhangi bir temasta
bulunulmuyor. Suriye Hükûmetiyle bu konuda ne zaman görüşmeyi düşünüyorsunuz? 
Sayın
Dışişleri Bakanı, 2 Ekim günü 2 ayrı uçakla İstanbul'a gelip, Cemal Kaşıkçı’yı
başkonsolosluk binasında katledip aynı gün yine uçakla ülkemizden giden 15 kişi
dokunulmazlığı olmadığı hâlde neden sorgulanmadı? Başkonsolosun 16 Ekimde
ayrılmasına neden izin verildi?
BAŞKAN
– Sayın Aydemir… Yok.
Sayın
Özer… Yok.
Sayın
Arslan… 
KAZIM
ARSLAN (Denizli) – Sanayi ve Teknoloji Bakanına soruyorum: 
1)
Tarıma dayalı sanayinin geliştirilmesi, stratejik tarım ürünlerinin mamul hâle
getirilmesi konusunda bir planınınız var mı? Varsa hangi tür çalışmalarınız
var?
2)
Katma değeri yüksek olan ürünlerin üretilmesi için hangi tür malların
üretilmesi gerektiği konusunda hazırladığınız bir ürün listeniz var mı? Bu
ürünlerin üretilmesi ve ihracatı konusunda hangi tür çalışmalar yapıyorsunuz? 
3)
Türkiye'nin yatırım ve üretim odaklı bir ekonomi modeliyle kalkınması esastır.
Bunun başında da sanayileşme yatmaktadır. Hem yerli sermayenin hem de doğrudan
yabancı sermayenin yatırım yapması konusunda hangi tür tedbirleri almayı
düşünüyorsunuz?
Teşekkür
ederim.
BAŞKAN
– Sayın Özyavuz…
İBRAHİM
ÖZYAVUZ (Şanlıurfa) – Teşekkür ediyorum Sayın Başkan.
Sayın
Millî Savunma Bakanımız ve Dışişleri Bakanımıza öncelikle terörle mücadelede
gösterdikleri başarı ve dik duruşları için teşekkür ediyorum. 
Zeytin
Dalı ve Afrin Harekâtları devletimizin oradaki teröristleri temizleyerek bölge
insanlarına verdiği en önemli kamu hizmetlerinden biridir. Bölgemiz, Fırat’ın
doğusuna yapılacak operasyonu sabırsızlıkla beklemektedir. Fırat’ın doğusuna ne
zaman gireceğiz?
Teşekkür
ediyorum.
BAŞKAN
– Sayın Çepni… Yok.
Sayın
Orhan… Yok. 
Sayın
Enginyurt, buyurun. (MHP sıralarından alkışlar) 
CEMAL
ENGİNYURT (Ordu) – Sayın Başkan, 15 Temmuz hain darbe girişiminden sonra “Türk
ordusu dağıldı, yıkıldı, parçalandı.” denilmesine rağmen, 
“Yiğitler
kan döker, bayrak solmaya.
Anadolu
başlar, vatan olmaya.
Kızılelma'ya
hey, Kızılelma'ya!
En
güzel marşını vurmada mehter
Ya
Allah, bismillah, Allahuekber!” 
diyerek
Afrin’de 5 bin PKK’lıyı çukura gömenlerden Allah razı olsun. (MHP ve AK PARTİ
sıralarından alkışlar) Hulusi Akar’ın Genelkurmay Başkanlığında girilen Afrin,
inşallah, bundan sonra Millî Savunma Bakanlığı döneminde Menbic, Telafer, Tel
Abyad, Sincar dâhil olmak üzere Türk yurdu, Türk vatanı olmalıdır diyor; Sayın
Bakana en içten dileklerimle saygılarımı, sevgilerimi sunuyorum. (MHP ve AK
PARTİ sıralarından alkışlar) 
BAŞKAN
– Sayın Eksik, buyurun.
HABİP
EKSİK (Iğdır) – Teşekkürler Sayın Başkan.
Millî
Savunma Bakanına sorumdur: Geçici güvenlik bölgeleri ilan edilerek hayvancılığa
kapatılan yaylaların durumu ne olacak? Keyfî, basit nedenlerle yasak konulması
ne kadar doğrudur?
Teşekkür
ederim.
BAŞKAN
– Şimdi söz Sayın Bakanlarda. 
Hangi
sırayla konuşacağınızı saptadınız mı Sayın Bakanlar?
SANAYİ
VE TEKNOLOJİ BAKANI MUSTAFA VARANK – Saptamadık, ben başlayayım.
BAŞKAN
– O zaman sizden başlayalım Sayın Varank.
NAZIR
CİHANGİR İSLAM (İstanbul) – Sayın Başkan, cevap alamadık ki sorularımıza.
SANAYİ
VE TEKNOLOJİ BAKANI MUSTAFA VARANK – “Bu bütçede bilim, teknoloji, sanayi,
AR-GE ve girişimcilik yok.” diyebilmek için -böyle bir soru geldi- böyle bir
cümleyi kurabilmek için bu kavramlara dair zerre fikir sahibi olmamak gerekiyor
diye düşünüyorum. Gerçekten, bu eleştirileri hayretle izledim. 
“Fabrikalar
açılmıyor.” denildi. Son dönemde açılan veya faaliyete geçen büyük yatırımlara
kısa örnekler vermek istiyorum. SOCAR üretime başladı. Eti Bakır Maden,
Mazıdağı’nda üretime başladı. Dalgakıran firmasının dünya çapında bir turbo
kompresör fabrikasını Gebze’de açtık. Aksaray Mercedes kamyon fabrikası,
kapasitesini artırmak üzere yan sanayi fabrikalarını devreye alıyor. Asgari 500
milyon lira yatırım yapacak olan Renault Mais, Sütaş, TAI, Bosch, Alvimedica,
BMC, SASA, Pirelli gibi firmalar yatırımlarına başladılar. 2018 yılının ilk 11
ayında 143 milyar TL tutarında 5.559 yatırım teşvik belgesi düzenledik.
ÖMER
FETHİ GÜRER (Niğde) – Sayın Bakan, soruyu yanlış anlamışsın, “Kamu açtı mı?”
diye soruyorlar. 
SANAYİ
VE TEKNOLOJİ BAKANI MUSTAFA VARANK – Dolayısıyla bunları görmezden gelmek için
ya gerçekten kötü niyetli olmak ya da olup bitenlerden bihaber olmak gerekiyor.
(AK PARTİ sıralarından alkışlar) 
Yerlileşme
konusunda bir soru soruldu. Ara ve yatırım mallarını ülkemizde üretmek temel
amacımız. 4 binden fazla ürünü inceledik, cari açığa etkileri, dünya
ticaretindeki eğilimler, teknoloji seviyeleri ve yerli üretim yetkinliklerimizi
dikkate alarak bu ürünleri önceledik. Öncelikli ürünleri, üretici ve alıcının
bir arada desteklendiği, AR-GE’den seri üretime yakın takip ettiğimiz “uçtan
uça yerlileştirme” dediğimiz bir programla yerli olarak üreteceğiz.
SERPİL
KEMALBAY PEKGÖZEGÜ (İzmir) – Kaçıncı sıradasınız patentte? 
SANAYİ
VE TEKNOLOJİ BAKANI MUSTAFA VARANK – Yine denildi ki: “OSB’lerin yüzde 50’si
boş.” Bu rakam da doğru değil. Bugün itibarıyla 311 OSB’de yer alan sanayi parsellerinin
doluluk oranı inşaatlarla birlikte yüzde 74 seviyesinde. 2002 yılına göre
OSB’lerde üretimdeki parsel sayısı 5 kat artarak 52.717 parsele ulaştı. Bakın,
sadece 2018’de 2.179 parselde üretime geçildi, 3.430 parselde inşaat ve 4.548
parselde proje çalışmalarına başlandı. Üretime geçen işletmelerde yaklaşık 109
bin yeni istihdam imkânı sağlandı. Güneydoğu Anadolu Bölgesi’nde…
(Mikrofon
otomatik cihaz tarafından kapatıldı) 
BAŞKAN
– İsterseniz orada kesin çünkü diğer bakanlara süre kalmayacak.
SANAYİ
VE TEKNOLOJİ BAKANI MUSTAFA VARANK – Peki, geri kalanına yazılı cevap vereyim.
BAŞKAN
– Buyurun Sayın Çavuşoğlu.
DIŞİŞLERİ
BAKANI MEVLÜT ÇAVUŞOĞLU – Teşekkür ederim Sayın Başkan.
Lütfü
Türkkan, biraz önce “İsrail’le ilişkiler kötü ama ticaret arttı.” dedi. Şunu
hatırlatmak isterim: Ticaret özel şirketler arasında olur ve özel
şirketlerimizin ticaretini engellemek Uluslararası Ticaret Örgütü kurallarına
da aykırıdır ve bir ülkeyle ilişkiler kötü diye iş adamlarımızı da “Ticaret
yapmayın.” diye cezalandırmak da doğru bir yaklaşım değildir, onu söylemek
isterim.
Diğer
taraftan, geri dönen Suriyelilerle ilgili rakamı söylediniz “Farklılıklar var.”
dediniz. Doğu Guta, Homs, Hama gibi yerlerde rejim saldırınca, hatta İdlib
Muhtırası’na kadar rejim İdlib’e de saldırınca bu bölgelerden de Türkiye’ye
Suriyeli göçmen geldi ama Suriye’ye, bu biraz önce söylediğim Afrin bölgesine
ve Fırat Kalkanı Operasyonu, Harekâtı bölgesine dönen Suriyeli sayısı doğrudur.
Hatta o bölgeye Suriye içinden yerinden edilmiş insanlar da dönmeye başladı
bizden gidenlerin dışında.
Diğer
taraftan, HDP’den, özellikle, IŞİD’e destek verip vermediğimiz iddia edildi,
soruldu. Bugüne kadar Türkiye’den başka hiçbir ülke 4 bin IŞİD’liyi
öldürmemiştir, göğüs göğüse IŞİD’le hiç kimse savaşmamıştır. Biz nasıl Afrin’de
PKK’lıları gömdüysek -Türkiye içinde olduğu gibi- yine Fırat Kalkanı bölgesinde
ve de Irak’ta 4 binden fazla IŞİD’liyi de yok ettik. Türkiye kadar hiç kimse bu
mücadeleyi vermedi. (AK PARTİ ve MHP sıralarından alkışlar) 
Ben
“Esad’la çalışabiliriz.” demedim. “Birleşmiş Milletler gözetiminde demokratik,
adil ve herkesin katıldığı bir seçim olduktan sonra halk kimi seçerse onunla
ilişkiler, herkes değerlendirilir.” dedim. 
VELİ
AĞBABA (Malatya) – “Esad” değil, “Esed” Sayın Bakan(!)
DIŞİŞLERİ
BAKANI MEVLÜT ÇAVUŞOĞLU – Konuşmam da son derece açık, nettir, İngilizcesine de
bakabilirsiniz.
“IPA
fonları bizim ekonomimize zarar vermez ama Avrupa Birliğinin bizi böyle
cezalandırmak için küçük kesintiler yapması Avrupa Birliğine yakışmaz.” dedik.
Diğer
taraftan, insani yardımların ve izlediğimiz politikaların Türkiye’ye olan
itibarını zaten konuşmamda söyledim, tüm dünyanın takdirini kazanıyoruz ama biz
takdir için değil; 8 milyar dolar insani yardımı yaparken yoksulların umudu
olduğumuz için, mağdurların umudu, mazlumların umudu olduğumuz için yapıyoruz.
Dış
politikada attığınız adımlar -zaten ekonomik ilişkiler önemli ama- izlediğiniz
politikalar sayesinde Türkiye’nin itibarı arttıkça ekonomimiz de büyüyecek,
ticaretimiz artacak, Türkiye’ye gelen turist de artacak.
Avrupa
Birliği Sayıştayı kendi iç çalışmalarını denetler, Türkiye’yi denetleme hakkı
yoktur. Tabii ki soracak “Bu rakamlar nereye harcandı?” diye. Avrupa Birliği
ile bizim kurumlarımız arasında da burada zaten bir şeffaflık var ve bu
bilgileri Avrupa Birliğiyle de bizler zaten paylaşıyoruz ve Avrupa Birliği
Sayıştayının hiçbir şekilde bizi denetleme hakkı yoktur, onu da bildireyim. 
İdlib’le
ilgili de hiçbir sorun yoktur, Rusya’nın da bir şikâyeti yoktur ve biz, burada
Rusya’yla beraber İdlib Mutabakatı’nı -Millî Savunma Bakanımız da burada-
başarılı bir şekilde istihbaratımızı da uyguluyoruz. Yıl sonuna kadar yolları
da inşallah açacağız, bir sıkıntı yok. 
Teşekkür
ediyorum. (AK PARTİ sıralarından alkışlar) 
BAŞKAN
– Buyurun Sayın Akar. 
MİLLÎ
SAVUNMA BAKANI HULUSİ AKAR – Sayın Başkan, sayın milletvekilleri; ben, bir kez
daha Meclisi saygıyla selamlıyorum. 
Ben,
bu takdimim sırasında bahsettim ama herhâlde gözden kaçmış, 635.582 yükümlü
bedelli askerlik için müracaat etti. Bunların yaptığı müracaattan bize gelen
rakamlara göre 9 milyar 533 milyon Türk lirası toplam gelir elde edildi. 
Bunun
dışında, dövizle askerlik, malumlarınız, yurt dışındaki gençlerimiz,
vatandaşlarımız için geçerli. Onlara bir de internet sitesi kurmak suretiyle
herhangi bir şekilde işlerinden güçlerinden olmadan gerekli işlemleri
tamamlamaları mümkün hâle geldi. Dolayısıyla böyle bir kolaylık sağlandı. 
Ayrıca,
bunun ötesinde “tek tip askerlik” diye adlandırılan yeni askerlik kanunuyla
ilgili çalışmalarımız da ayrıntılı bir şekilde, ilgili bakanlıklarla koordineli
bir şekilde devam ediyor. İnşallah, önümüzdeki yıl için, daha gecikmeden bu
açıklanacak ve bunun hem eğitim-öğretim süreleri bakımından hem mesleki
eğitimlere katkısı bakımından, mesleki eğitim alanların statü kazanması
bakımından bütün bakanlıklarla ayrıntılı bir şekilde görüştük, konuştuk, devam
ediyoruz. 
Uzman
erbaşlar, tabii ki bizim öz evlatlarımız. Onların özlük hakları başta olmak
üzere, astsubaylarımızın, subaylarımızın özlük haklarıyla ilgili bütün çalışmalar
bir gün, beş gün, periyodik olarak değil sürekli olarak, gece gündüz demeden
ilgili arkadaşlarımız, Bakanlıkta, Genelkurmayda bu konuda görevli asker-sivil
arkadaşlarımız, Maliye Bakanlığı başta olmak üzere ilgili makamlarla özlük
haklarının geliştirilmesi için çalışmalarını sürdürüyorlar. Burada önem arz
eden veyahut da sembolik bir değeri olan -moral motivasyon için geçerli-
“vardiya yatakhanesi” diye tabir ettiğimiz orduevine tekabül eden uzman
erbaşlarımıza bazı yerler düzenlenmesi konusu vardı. Özellikle Ankara,
İstanbul, İzmir’de kursa gelen gençlerimiz bazı sıkıntılar yaşıyorlardı, onun
için Ankara’da başladık, bir yer temin ettik, örnek olarak bunu açacağız; daha
sonra da ilk fırsatta İstanbul’da 2 –Avrupa ve Asya olmak üzere- İzmir’de 1
olmak üzere başlayıp bunu genişleteceğiz, ilgili yerlere dağıtacağız.
Yine,
bu anda sorulmadı ama sabah bir soru intikal etmiş, arkadaşlarım bana verdiler.
Bu, uzuv kaybı olan, olmayan malul gaziler meselesi var. Bununla alakalı malul
kalmayacak şekilde yaralanan Türk Silahlı Kuvvetleri ve İçişleri Bakanlığı
personelinin sayısı elimizdeki rakamlara göre 19.987. Bunlarla alakalı mesele
yüzde 40 uzuv kaybı olup olmaması meselesi değil, askerlik görevini yapıp
yapamaması meselesi. Askerlik görevi yapamayanlara bu hak veriliyor. Bununla
ilgili çalışma da Millî Savunma Bakanlığı, Aile, Çalışma ve Sosyal Hizmetler
Bakanlığı, Maliye Bakanlığı arasında devam eden bir çalışma. Biz de Millî
Savunma Bakanlığı olarak elimizden gelen katkıyı sağlıyoruz bu konunun bir an
önce çözüme kavuşması için.
Diğer
bir husus da, bu, önemli bir mevzu, efendim, Harita Genel Komutanlığımızın
yaptığı bir çalışma var, bu çalışmayla alakalı... Tamamlandı bu çalışma. Küre
konusunda…
(Mikrofon
otomatik cihaz tarafından kapatıldı)
BAŞKAN
– Teşekkürler Sayın Bakan.
Şimdi,
değerli milletvekilleri, sırasıyla 7’nci turda yer alan kamu idarelerinin
bütçeleri ile kesin hesaplarına geçilmesi hususunu ve bütçeleri ile kesin
hesaplarını ayrı ayrı okutup oylarınıza sunacağım.
Sanayi
ve Teknoloji Bakanlığının 2019 yılı merkezî yönetim bütçesine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel
toplamı okutuyorum: 
26) SANAYİ VE TEKNOLOJİ BAKANLIĞI
1) Sanayi ve Teknoloji Bakanlığı 2019 Yılı Merkezî
Yönetim Bütçesi
ÖDENEK CETVELİ













 GENEL
TOPLAM 7.784.793.000
BAŞKAN
– Kabul edenler... Etmeyenler... Kabul edilmiştir.
Sanayi
ve Teknoloji Bakanlığının 2019 yılı merkezî yönetim bütçesi kabul edilmiştir.
Bilim,
Sanayi ve Teknoloji Bakanlığının 2017 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
Genel
toplamları okutuyorum:
26) BİLİM, SANAYİ VE TEKNOLOJİ
BAKANLIĞI
1) Bilim, Sanayi ve Teknoloji Bakanlığı 2017 Yılı
Merkezî Yönetim Kesin Hesabı
(A) CETVELİ










Toplam Ödenek 5.921.746.137,30
Bütçe Gideri 5.848.485.805,91
İptal Edilen Ödenek 73.260.331,39
Ertesi Yıla Devredilen Ödenek 66.549.956,13
BAŞKAN
– Kabul edenler... Etmeyenler... Kabul edilmiştir.
Bilim,
Sanayi ve Teknoloji Bakanlığının 2017 yılı merkezî yönetim kesin hesabı kabul
edilmiştir.
GAP
Bölge Kalkınma İdaresi Başkanlığının 2019 yılı merkezî yönetim bütçesine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel
toplamı okutuyorum: 
40.34) GAP BÖLGE KALKINMA İDARESİ
BAŞKANLIĞI
1) GAP Bölge Kalkınma İdaresi Başkanlığı 2019 Yılı
Merkezî Yönetim Bütçesi













 GENEL
TOPLAM 88.199.000
BAŞKAN
– Kabul edenler... Etmeyenler... Kabul edilmiştir.
Gelir
cetvelinin toplamını okutuyorum: 
GELİR CETVELİ













 TOPLAM 88.199.000
BAŞKAN
– Kabul edenler... Etmeyenler... Kabul edilmiştir.
GAP
Bölge Kalkınma İdaresi Başkanlığının 2019 yılı merkezî yönetim bütçesi kabul
edilmiştir.
GAP
Bölge Kalkınma İdaresi Başkanlığının 2017 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Genel
toplamları okutuyorum:
2) GAP Bölge Kalkınma İdaresi Başkanlığı 2017 Yılı
Merkezî Yönetim Kesin Hesabı
(A) CETVELİ










Toplam Ödenek 138.829.756,00
Bütçe Gideri 131.391.714,33
İptal Edilen Ödenek 7.438.041,67
BAŞKAN
– Kabul edenler... Etmeyenler... Kabul edilmiştir.
(B)
cetvelinin genel toplamlarını okutuyorum: 
(B) CETVELİ










Bütçe Geliri Tahmini 138.575.000,00
Tahsilat 126.642.890,31
BAŞKAN
– Kabul edenler… Etmeyenler… Kabul edilmiştir.
GAP
Bölge Kalkınma İdaresi Başkanlığının 2017 yılı merkezî yönetim kesin hesabının
bölümleri kabul edilmiştir.
Doğu
Anadolu Projesi Bölge Kalkınma İdaresi Başkanlığının 2019 yılı merkezî yönetim
bütçesine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Genel
toplamı okutuyorum: 
40.54) DOĞU ANADOLU PROJESİ BÖLGE
KALKINMA İDARESİ BAŞKANLIĞI
1) Doğu Anadolu Projesi Bölge Kalkınma İdaresi
Başkanlığı 2019 Yılı Merkezî Yönetim Bütçesi













 TOPLAM 89.950.000
BAŞKAN
– Kabul edenler... Etmeyenler... Kabul edilmiştir.
Gelir
cetvelinin toplamını okutuyorum: 
GELİR CETVELİ













 TOPLAM 89.950.000
BAŞKAN
– Kabul edenler... Etmeyenler... Kabul edilmiştir.
Doğu
Anadolu Projesi Bölge Kalkınma İdaresi Başkanlığının 2019 yılı merkezî yönetim
bütçesi kabul edilmiştir.
Doğu
Anadolu Projesi Bölge Kalkınma İdaresi Başkanlığının 2017 yılı merkezî yönetim
kesin hesabının bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
Genel
toplamları okutuyorum:
2) Doğu Anadolu Projesi Bölge Kalkınma İdaresi
Başkanlığı 2017 Yılı Merkezî Yönetim Kesin Hesabı
(A) CETVELİ










Toplam Ödenek 187.985.000,00
Bütçe Gideri 169.988.396,02
İptal Edilen Ödenek 17.996.603,98
BAŞKAN
– Kabul edenler... Etmeyenler... Kabul edilmiştir.
(B)
cetvelinin genel toplamlarını okutuyorum: 
(B) CETVELİ










Bütçe Geliri Tahmini 162.547.000,00
Tahsilat 158.721.115,95
BAŞKAN
– Kabul edenler… Etmeyenler… Kabul edilmiştir.
Doğu
Anadolu Projesi Bölge Kalkınma İdaresi Başkanlığının 2017 yılı merkezî yönetim
kesin hesabının bölümleri kabul edilmiştir.
Konya
Ovası Projesi Bölge Kalkınma İdaresi Başkanlığının 2019 yılı merkezî yönetim
bütçesine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Genel
toplamı okutuyorum:
40.55) KONYA OVASI PROJESİ BÖLGE
KALKINMA İDARESİ BAŞKANLIĞI
1) Konya Ovası Projesi Bölge Kalkınma İdaresi
Başkanlığı 2019 Yılı Merkezî Yönetim Bütçesi













 GENEL
TOPLAM 117.343.000
BAŞKAN
– Kabul edenler... Etmeyenler... Kabul edilmiştir.
(B)
cetvelinin genel toplamlarını okutuyorum: 
GELİR CETVELİ













 TOPLAM 117.343.000
BAŞKAN
– Kabul edenler... Etmeyenler... Kabul edilmiştir.
Konya
Ovası Projesi Bölge Kalkınma İdaresi Başkanlığının 2019 yılı merkezî yönetim
bütçesi kabul edilmiştir.
Konya
Ovası Projesi Bölge Kalkınma İdaresi Başkanlığının 2017 yılı merkezî yönetim
kesin hesabının bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
Genel
toplamları okutuyorum:
2) Konya Ovası Projesi Bölge Kalkınma İdaresi
Başkanlığı 2017 Yılı Merkezî Yönetim Kesin Hesabı
(A) CETVELİ










Toplam Ödenek 204.539.100,00
Bütçe Gideri 198.008.327,02
İptal Edilen Ödenek 6.530.772,98
BAŞKAN
– Kabul edenler... Etmeyenler... Kabul edilmiştir.
(B)
cetvelinin genel toplamlarını okutuyorum: 
(B) CETVELİ










Bütçe Geliri Tahmini 184.748.000,00
Tahsilat 197.162.136,88
Ret ve İadeler 1.995,14
Net Tahsilat 197.160.141,74
BAŞKAN
– Kabul edenler… Etmeyenler… Kabul edilmiştir.
Konya
Ovası Projesi Bölge Kalkınma İdaresi Başkanlığının 2017 yılı merkezî yönetim
kesin hesabının bölümleri kabul edilmiştir.
Doğu
Karadeniz Projesi Bölge Kalkınma İdaresi Başkanlığının 2019 yılı merkezî
yönetim bütçesine geçilmesini oylarınıza sunuyorum: Kabul edenler… Etmeyenler…
Kabul edilmiştir.
Genel
toplamı okutuyorum:
40.56) DOĞU KARADENİZ PROJESİ BÖLGE
KALKINMA İDARESİ BAŞKANLIĞI
1) Doğu Karadeniz Projesi Bölge Kalkınma İdaresi
Başkanlığı 2019 Yılı Merkezî Yönetim Bütçesi













 GENEL
TOPLAM 85.893.000
BAŞKAN
– Kabul edenler... Etmeyenler... Kabul edilmiştir.
Gelir
cetvelinin toplamını okutuyorum: 
GELİR CETVELİ













 TOPLAM 85.893.000
BAŞKAN
– Kabul edenler... Etmeyenler... Kabul edilmiştir.
Doğu
Karadeniz Projesi Bölge Kalkınma İdaresi Başkanlığının 2019 yılı merkezî
yönetim bütçesi kabul edilmiştir.
Doğu
Karadeniz Projesi Bölge Kalkınma İdaresi Başkanlığının 2017 yılı merkezî
yönetim kesin hesabının bölümlerine geçilmesini oylarınıza sunuyorum: Kabul
edenler… Etmeyenler… Kabul edilmiştir.
Genel
toplamları okutuyorum:
2) Doğu Karadeniz Projesi Bölge Kalkınma İdaresi
Başkanlığı 2017 Yılı Merkezî Yönetim Kesin Hesabı
(A) CETVELİ










Toplam Ödenek 133.411.249,73
Bütçe Gideri 131.378.709,21
İptal Edilen Ödenek 2.032.540,52
BAŞKAN
– Kabul edenler... Etmeyenler... Kabul edilmiştir.
(B)
cetvelinin genel toplamlarını okutuyorum: 
(B) CETVELİ










Bütçe Geliri Tahmini 131.700.000,00
Tahsilat 132.887.525,47
BAŞKAN
– Kabul edenler… Etmeyenler… Kabul edilmiştir.
Doğu
Karadeniz Projesi Bölge Kalkınma İdaresi Başkanlığının 2017 yılı merkezî
yönetim kesin hesabının bölümleri kabul edilmiştir.
Küçük
ve Orta Ölçekli İşletmeleri Geliştirme ve Destekleme İdaresi Başkanlığının 2019
yılı merkezî yönetim bütçesine geçilmesini oylarınıza sunuyorum: Kabul edenler…
Etmeyenler… Kabul edilmiştir.
Genel
toplamı okutuyorum:
40.30) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI
1) Küçük ve Orta Ölçekli İşletmeleri Geliştirme ve
Destekleme İdaresi Başkanlığı 2019 Yılı Merkezî Yönetim Bütçesi













 GENEL
TOPLAM 2.248.591.000
BAŞKAN
– Kabul edenler... Etmeyenler... Kabul edilmiştir.
Gelir
cetvelinin toplamını okutuyorum: 
GELİR CETVELİ













 TOPLAM 2.248.591.000
BAŞKAN
– Kabul edenler... Etmeyenler... Kabul edilmiştir.
Küçük
ve Orta Ölçekli İşletmeleri Geliştirme ve Destekleme İdaresi Başkanlığının 2019
yılı merkezî yönetim bütçesi kabul edilmiştir.
Küçük
ve Orta Ölçekli İşletmeleri Geliştirme ve Destekleme İdaresi Başkanlığının 2017
yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Genel
toplamları okutuyorum:
2) Küçük ve Orta Ölçekli İşletmeleri Geliştirme ve
Destekleme İdaresi Başkanlığı 2017 Yılı Merkezî Yönetim Kesin Hesabı
(A) CETVELİ










Toplam Ödenek 2.093.694.765,25
Bütçe Gideri 2.006.041.615,15
İptal Edilen Ödenek 87.653.150,10
BAŞKAN
– Kabul edenler... Etmeyenler... Kabul edilmiştir.
(B)
cetvelinin genel toplamlarını okutuyorum: 
(B) CETVELİ










Bütçe Geliri Tahmini 1.325.409.000,00
Tahsilat 1.837.062.765,67
Ret ve İadeler 591.175,89
Net Tahsilat 1.836.471.589,78
BAŞKAN
– Kabul edenler… Etmeyenler… Kabul edilmiştir.
Küçük
ve Orta Ölçekli İşletmeleri Geliştirme ve Destekleme İdaresi Başkanlığının 2017
yılı merkezî yönetim kesin hesabının bölümleri kabul edilmiştir.
Türk
Standardları Enstitüsünün 2019 yılı merkezî yönetim bütçesine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel
toplamı okutuyorum:
40.22) TÜRK STANDARDLARI ENSTİTÜSÜ
1) Türk Standardları Enstitüsü 2019 Yılı Merkezî
Yönetim Bütçesi













 GENEL
TOPLAM 446.984.000
BAŞKAN
– Kabul edenler... Etmeyenler... Kabul edilmiştir.
Gelir
cetvelinin toplamını okutuyorum: 
GELİR CETVELİ













 TOPLAM 453.533.000
BAŞKAN
– Kabul edenler... Etmeyenler... Kabul edilmiştir.
Türk
Standardları Enstitüsünün 2019 yılı merkezî yönetim bütçesi kabul edilmiştir.
Türk
Standardları Enstitüsünün 2017 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel
toplamları okutuyorum:
2) Türk Standardları Enstitüsü 2017 Yılı Merkezî
Yönetim Kesin Hesabı
(A) CETVELİ










Toplam Ödenek 420.158.000,00
Bütçe Gideri 347.727.417,54
İptal Edilen Ödenek 72.430.582,46
BAŞKAN
– Kabul edenler... Etmeyenler... Kabul edilmiştir.
(B)
cetvelinin genel toplamlarını okutuyorum: 
(B) CETVELİ










Bütçe Geliri Tahmini 328.326.000,00
Tahsilat 401.118.909,93
BAŞKAN
– Kabul edenler… Etmeyenler… Kabul edilmiştir.
Türk
Standardları Enstitüsünün 2017 yılı merkezî yönetim kesin hesabının bölümleri
kabul edilmiştir.
Türk
Patent ve Marka Kurumunun 2019 yılı merkezî yönetim bütçesine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel
toplamı okutuyorum:
40.24) TÜRK PATENT VE MARKA KURUMU
1) Türk Patent ve Marka Kurumu 2019 Yılı Merkezî
Yönetim Bütçesi













 GENEL
TOPLAM 94.605.000
BAŞKAN
– Kabul edenler... Etmeyenler... Kabul edilmiştir.
Gelir
cetvelinin toplamını okutuyorum: 
GELİR CETVELİ













 TOPLAM 214.969.000
BAŞKAN
– Kabul edenler... Etmeyenler... Kabul edilmiştir.
Türk
Patent ve Marka Kurumunun 2019 yılı merkezî yönetim bütçesi kabul edilmiştir.
Türk
Patent ve Marka Kurumunun 2017 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel
toplamları okutuyorum:
2) Türk Patent ve Marka Kurumu 2017 Yılı Merkezî Yönetim Kesin Hesabı
(A) CETVELİ










Toplam Ödenek 86.381.100,00
Bütçe Gideri 80.023.892,04
İptal Edilen Ödenek 6.357.207,96
BAŞKAN
– Kabul edenler... Etmeyenler... Kabul edilmiştir.
(B)
cetvelinin genel toplamlarını okutuyorum: 
(B) CETVELİ










Bütçe Geliri Tahmini 163.943.000,00
Tahsilat 210.402.900,90
Ret ve İadeler 676.921,10
Tahsilat 209.725.979,80
BAŞKAN
– Kabul edenler… Etmeyenler… Kabul edilmiştir.
Türk
Patent ve Marka Kurumunun 2017 yılı merkezî yönetim kesin hesabının bölümleri
kabul edilmiştir.
Türkiye
Bilimsel ve Teknolojik Araştırma Kurumunun 2019 yılı merkezî yönetim bütçesine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel
toplamı okutuyorum:
40.08) TÜRKİYE BİLİMSEL VE
TEKNOLOJİK ARAŞTIRMA KURUMU
1) Türkiye Bilimsel ve Teknolojik Araştırma Kurumu 2019
Yılı Merkezî Yönetim Bütçesi













 GENEL
TOPLAM 3.074.236.000
BAŞKAN
– Kabul edenler... Etmeyenler... Kabul edilmiştir.
Gelir
cetvelinin toplamını okutuyorum: 

GELİR CETVELİ













 TOPLAM 3.072.986.000
BAŞKAN
– Kabul edenler... Etmeyenler... Kabul edilmiştir.
Türkiye
Bilimsel ve Teknolojik Araştırma Kurumunun 2019 yılı merkezî yönetim bütçesi
kabul edilmiştir.
Türkiye
Bilimsel ve Teknolojik Araştırma Kurumunun 2017 yılı merkezî yönetim kesin
hesabının bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
Genel
toplamları okutuyorum:
2) Türkiye Bilimsel ve Teknolojik Araştırma Kurumu 2017
Yılı Merkezî Yönetim Kesin Hesabı
(A) CETVELİ










Toplam Ödenek 4.401.180.609,38
Bütçe Gideri 3.475.905.747,91
İptal Edilen Ödenek 925.274.861,47
Ertesi Yıla Devredilen Ödenek 98.982.377,79
BAŞKAN
– Kabul edenler... Etmeyenler... Kabul edilmiştir.
(B)
cetvelinin genel toplamlarını okutuyorum: 
(B) CETVELİ










Bütçe Geliri Tahmini 3.197.036.000,00
Tahsilat 3.910.963.995,46
Ret ve İadeler 2.442.273,19
Net Tahsilat 3.908.521.722,27
BAŞKAN
– Kabul edenler… Etmeyenler… Kabul edilmiştir.
Türkiye
Bilimsel ve Teknolojik Araştırma Kurumunun 2017 yılı merkezî yönetim kesin
hesabının bölümleri kabul edilmiştir.
Türkiye
Bilimler Akademisinin 2019 yılı merkezî yönetim bütçesine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel
toplamı okutuyorum:
40.09) TÜRKİYE BİLİMLER AKADEMİSİ
1) Türkiye Bilimler Akademisi 2019 Yılı Merkezî Yönetim
Bütçesi













 GENEL
TOPLAM 16.900.000
BAŞKAN
– Kabul edenler... Etmeyenler... Kabul edilmiştir.
Gelir
cetvelinin toplamını okutuyorum: 
GELİR CETVELİ













 TOPLAM 16.900.000
BAŞKAN
– Kabul edenler... Etmeyenler... Kabul edilmiştir.
Türkiye
Bilimler Akademisinin 2019 yılı merkezî yönetim bütçesi kabul edilmiştir.
Türkiye
Bilimler Akademisinin 2017 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel
toplamları okutuyorum:
2) Türkiye Bilimler Akademisi 2017 Yılı Merkezî Yönetim
Kesin Hesabı
(A) CETVELİ










Toplam Ödenek 16.326.368,97
Bütçe Gideri 14.538.423,59
İptal Edilen Ödenek 1.787.945,38
BAŞKAN
– Kabul edenler... Etmeyenler... Kabul edilmiştir.
(B)
cetvelinin genel toplamlarını okutuyorum: 
(B) CETVELİ










Bütçe Geliri Tahmini 15.986.000,00
Tahsilat 14.953.591,09
BAŞKAN
– Kabul edenler… Etmeyenler… Kabul edilmiştir.
Türkiye
Bilimler Akademisinin 2017 yılı merkezî yönetim kesin hesabının bölümleri kabul
edilmiştir.
Millî
Savunma Bakanlığının 2019 yılı merkezî yönetim bütçesine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Genel
toplamı okutuyorum:
09) MİLLÎ SAVUNMA BAKANLIĞI
1) Millî Savunma Bakanlığı 2019 Yılı Merkezî Yönetim
Bütçesi
ÖDENEK CETVELİ













 GENEL
TOPLAM 46.462.303.000
BAŞKAN
– Kabul edenler... Etmeyenler... Kabul edilmiştir.
Millî
Savunma Bakanlığının 2019 yılı merkezî yönetim bütçesi kabul edilmiştir.
Millî
Savunma Bakanlığının 2017 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Genel
toplamları okutuyorum:
2) Millî Savunma Bakanlığı 2017 Yılı Merkezî Yönetim
Kesin Hesabı
(A)
CETVELİ










Toplam Ödenek 41.404.851.118,24
Bütçe Gideri 30.270.494.962,54
İptal Edilen Ödenek 10.902.141.810,77
Ertesi Yıla Devredilen Ödenek 11.104.646.732,47
BAŞKAN
– Kabul edenler... Etmeyenler... Kabul edilmiştir.
Millî
Savunma Bakanlığının 2017 yılı merkezî yönetim kesin hesabının bölümleri kabul
edilmiştir.
Dışişleri
Bakanlığının 2019 yılı merkezî yönetim bütçesine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Genel
toplamı okutuyorum:
11) DIŞİŞLERİ BAKANLIĞI
1) Dışişleri Bakanlığı 2019 Yılı Merkezî Yönetim
Bütçesi
ÖDENEK CETVELİ













 GENEL
TOPLAM 4.635.760.000
BAŞKAN
– Kabul edenler... Etmeyenler... Kabul edilmiştir.
Dışişleri
Bakanlığının 2019 yılı merkezî yönetim bütçesi kabul edilmiştir.
Dışişleri
Bakanlığının 2017 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Genel
toplamları okutuyorum:
2) Dışişleri Bakanlığı 2017 Yılı Merkezî Yönetim Kesin
Hesabı
(A) CETVELİ










Toplam Ödenek 3.248.849.735,40
Bütçe Gideri 3.186.406.704,58
İptal Edilen Ödenek 36.554.066,86
Ertesi Yıla Devredilen Ödenek 25.888.963,96
BAŞKAN
– Kabul edenler... Etmeyenler... Kabul edilmiştir.
Dışişleri
Bakanlığının 2017 yılı merkezî yönetim kesin hesabının bölümleri kabul
edilmiştir.
Avrupa
Birliği Başkanlığının 2019 yılı merkezî yönetim bütçesine geçilmesini oylarınıza
sunuyorum: Kabul edenler... Etmeyenler... Kabul edilmiştir.
Genel
toplamları okutuyorum:
11.75) AVRUPA BİRLİĞİ BAŞKANLIĞI
1) Avrupa Birliği Başkanlığı 2019 Yılı Merkezî Yönetim
Bütçesi
ÖDENEK CETVELİ













 GENEL
TOPLAM 560.728.000
BAŞKAN
– Kabul edenler... Etmeyenler... Kabul edilmiştir.
Avrupa
Birliği Başkanlığının 2019 yılı merkezî yönetim bütçesi kabul edilmiştir.
Avrupa
Birliği Bakanlığının 2017 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Genel
toplamları okutuyorum:
25) AVRUPA BİRLİĞİ BAKANLIĞI
1) Avrupa Birliği Bakanlığı 2017 Yılı Merkezî Yönetim
Kesin Hesabı
(A) CETVELİ










Toplam Ödenek 604.820.000,00
Bütçe Gideri 600.404.305,66
İptal Edilen Ödenek 4.415.694,34
BAŞKAN
– Kabul edenler... Etmeyenler... Kabul edilmiştir.
Avrupa
Birliği Bakanlığının 2017 yılı merkezî yönetim kesin hesabı kabul edilmiştir.
Türk
Akreditasyon Kurumunun 2019 yılı merkezî yönetim bütçesine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Genel
toplamı okutuyorum:
40.21) TÜRK AKREDİTASYON KURUMU
1) Türk Akreditasyon Kurumu 2019 Yılı Merkezî Yönetim
Bütçesi













 GENEL
TOPLAM 23.185.000
BAŞKAN
– Kabul edenler... Etmeyenler... Kabul edilmiştir.
Gelir
cetvelinin toplamını okutuyorum: 
GELİR CETVELİ













 TOPLAM 44.851.000
BAŞKAN
– Kabul edenler... Etmeyenler... Kabul edilmiştir.
Türk
Akreditasyon Kurumunun 2019 yılı merkezî yönetim bütçesi kabul edilmiştir.
Türk
Akreditasyon Kurumunun 2017 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Genel
toplamları okutuyorum:
2) Türk Akreditasyon Kurumu 2017 Yılı Merkezî Yönetim
Kesin Hesabı
(A) CETVELİ










Toplam Ödenek 28.939.000,00
Bütçe Gideri 25.729.197,13
İptal Edilen Ödenek 3.209.802,87
BAŞKAN
– Kabul edenler… Etmeyenler… Kabul edilmiştir.
(B)
cetvelinin genel toplamlarını okutuyorum:
(B) CETVELİ










Bütçe Geliri Tahmini 36.351.000,00
Tahsilat 41.305.560,59
Ret ve İadeler 2.605,44
Net Tahsilat 41.302.955,15
BAŞKAN
– Kabul edenler… Etmeyenler… Kabul edilmiştir.
Türk
Akreditasyon Kurumunun 2017 yılı merkezî yönetim kesin hesabının bölümleri
kabul edilmiştir.
Böylece
yedinci turda yer alan kamu idarelerinin bütçeleri ve kesin hesapları kabul edilmiştir.
Hayırlı olmalarını temenni ederim. 
Sayın
milletvekilleri, yedinci tur görüşmeleri tamamlanmıştır. 
Programa
göre, kamu idarelerinin bütçe ve kesin hesaplarını sırasıyla görüşmek için, 18
Aralık 2018 Salı günü saat 11.00’de toplanmak üzere birleşimi kapatıyorum. 
Kapanma Saati: 02.41




(x) 10, 11 S. Sayılı Basmayazılar ve
Ödenek Cetvelleri 10.12.2018 tarihli 28’inci Birleşim Tutanağı’na eklidir.


(x) Bu bölümde hatip tarafından Türkçe
olmayan kelimeler ifade edildi. 


(x) Bu ifadeye ilişkin düzeltme tutanağın
390’ıncı sayfasında yer almaktadır. 


(x) Bu düzeltmeye ilişkin ifade tutanağın
388’inci sayfasında yer almaktadır. 


(X) Bu ifadeye ilişkin düzeltme tutanağın
434’üncü sayfasında yer almaktadır.


(x) Bu düzeltmeye ilişkin ifade tutanağın
421’inci sayfasında yer almaktadır. 




