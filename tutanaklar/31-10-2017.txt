



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 15’inci
Birleşim
 31
Ekim 2017 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMA
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Diyarbakır Milletvekili Ziya Pir’in, Amedspor seyircilerine
deplasman yasağı getirilmesine ilişkin gündem dışı konuşması
2.- Niğde Milletvekili Ömer Fethi Gürer’in, yerel basının sorunlarına
ilişkin gündem dışı konuşması
3.- Mersin Milletvekili Yılmaz Tezcan’ın, helal ve sağlıklı gıdaya
ilişkin gündem dışı konuşması

V.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu ziyaret eden Pamukkale Üniversitesi
öğrencilerine “Hoş geldiniz.” denilmesi
2.- Başkanlıkça, Genel Kurulu ziyaret eden Trabzon’un Maçka ilçesinden
gelen vatandaşlara “Hoş geldiniz.” denilmesi

B) Önergeler
1.- Başkanlıkça, İzmir Milletvekili Ertuğrul Kürkcü’nün Çevre Komisyonu
üyeliğinden istifasına ilişkin önerge (4/110) yazısı

2.- İstanbul Milletvekili Mahmut Tanal’ın, (2/610) esas numaralı Organ
ve Doku Alınması, Saklanması, Aşılanması ve Nakli Hakkında Kanununda Değişiklik
Yapılmasına Dair Kanun Teklifi’nin doğrudan gündeme alınmasına ilişkin önergesi
(4/111)

C) Tezkereler
1.- Türkiye Büyük Millet Meclisi Başkanlığının, Birleşmiş Milletler
Örgütü himayesinde 4 Aralık 2017 tarihinde Rusya’nın başkenti Moskova’da
düzenlenecek olan “Parlamenterler Uyuşturucuya Karşıdır” başlıklı konferansa
Rusya Federasyonu Federal Meclisi Devlet Duması Başkanı Vyaçeslav Volodin’in vaki
davetine icabetle Türkiye Büyük Millet Meclisini temsilen bir heyetin
katılmasına ilişkin tezkeresi (3/1204)
2.- Türkiye Büyük Millet Meclisi Başkanlığının, Ağrı Milletvekili
Dirayet Taşdemir ile Şırnak Milletvekili Leyla Birlik’in 17 Temmuz 2017 tarihinden
itibaren on birer gün izinli sayılmalarına ilişkin tezkeresi (3/1205)

VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur Bahçekapılı’nın, 29 Ekim
Cumhuriyet Bayramı’nı tebrik ettiğine ilişkin konuşması
2.- Oturum Başkanı TBMM Başkan Vekili Ayşe Nur Bahçekapılı’nın,
Başkanlık Divanı olarak Erdal İnönü’yü sevgi ve saygıyla andıklarına ilişkin
konuşması

VII.- SATAŞMALARA İLİŞKİN KONUŞMALAR
1.- İstanbul Milletvekili Engin Altay’ın, Çanakkale Milletvekili Bülent
Turan’ın yerinden sarf ettiği bazı ifadeleri sırasında Cumhuriyet Halk
Partisine sataşması nedeniyle konuşması
2.- Çanakkale Milletvekili Bülent Turan’ın, İstanbul Milletvekili Engin
Altay’ın sataşma nedeniyle yaptığı konuşması sırasında Adalet ve Kalkınma
Partisine sataşması nedeniyle konuşması
3.- İstanbul Milletvekili Engin Altay’ın, Bursa Milletvekili Bennur
Karaburun ile Ordu Milletvekili Metin Gündoğdu’nun yaptıkları açıklamaları
sırasında Cumhuriyet Halk Partisi ve CHP Grup Başkanına sataşmaları nedeniyle konuşması
4.- Çanakkale Milletvekili Bülent Turan’ın, İstanbul Milletvekili Engin
Altay’ın sataşma nedeniyle yaptığı konuşması sırasında AK PARTİ Grup Başkanına
sataşması nedeniyle konuşması
5.- Adana Milletvekili Meral Danış Beştaş’ın, Aydın Milletvekili Abdurrahman
Öz’ün HDP grup önerisi üzerinde AK PARTİ Grubu adına yaptığı konuşması
sırasında HDP Grubuna sataşması nedeniyle konuşması
6.- Çanakkale Milletvekili Bülent Turan’ın, İstanbul Milletvekili Hüda
Kaya’nın 501 sıra sayılı Kanun Tasarısı’nın tümü üzerinde HDP Grubu adına
yaptığı konuşması sırasında Adalet ve Kalkınma Partisine sataşması nedeniyle
konuşması
7.- İstanbul Milletvekili Hüda Kaya’nın, Çanakkale Milletvekili Bülent
Turan’ın sataşma nedeniyle yaptığı konuşması sırasında şahsına ve Halkların
Demokratik Partisine sataşması nedeniyle konuşması
8.- İstanbul Milletvekili Mehmet Muş’un, Adana Milletvekili Meral Danış
Beştaş’ın 501 sıra sayılı Kanun Tasarısı’nın birinci bölümü üzerinde HDP Grubu
adına yaptığı konuşması sırasında Adalet ve Kalkınma Partisine sataşması
nedeniyle konuşması
9.- Adana Milletvekili Meral Danış Beştaş’ın, İstanbul Milletvekili
Mehmet Muş’un sataşma nedeniyle yaptığı konuşması sırasında Halkların
Demokratik Partisine sataşması nedeniyle konuşması
10.- Muş Milletvekili Ahmet Yıldırım’ın, Ankara Milletvekili Ahmet
Gündoğdu’nun yaptığı açıklaması sırasında HDP Eş Genel Başkanına sataşması
nedeniyle konuşması
11.- İstanbul Milletvekili Mehmet Muş’un, Muş Milletvekili Ahmet
Yıldırım’ın sataşma nedeniyle yaptığı konuşması sırasında Adalet ve Kalkınma
Partisine sataşması nedeniyle konuşması
12.- Çanakkale Milletvekili Bülent Turan’ın, Mersin Milletvekili Aytuğ
Atıcı’nın 501 sıra sayılı Kanun Tasarısı’nın birinci bölümü üzerinde CHP Grubu
adına yaptığı konuşması sırasında Adalet ve Kalkınma Partisine sataşması
nedeniyle konuşması
13.- Mersin Milletvekili Aytuğ Atıcı’nın, Çanakkale Milletvekili Bülent
Turan’ın sataşma nedeniyle yaptığı konuşması sırasında Cumhuriyet Halk
Partisine sataşması nedeniyle konuşması
14.- Çanakkale Milletvekili Bülent Turan’ın, Mersin Milletvekili Aytuğ
Atıcı’nın sataşma nedeniyle yaptığı konuşması sırasında Adalet ve Kalkınma
Partisine sataşması nedeniyle konuşması

VIII.- AÇIKLAMALAR
1.- İstanbul Milletvekili Engin Altay’ın, Çanakkale Milletvekili Bülent
Turan’ın sataşma nedeniyle yaptığı konuşmasındaki bazı ifadelerine ilişkin
açıklaması
2.- Bursa Milletvekili Bennur Karaburun’un, Cumhuriyet Halk Partisi
Sözcüsü Bülent Tezcan’ın Cumhurbaşkanı hakkındaki bazı ifadelerine ilişkin
açıklaması
3.- Bursa Milletvekili Emine Yavuz Gözgeç’in, Cumhuriyet Halk Partisi
Sözcüsü Bülent Tezcan’ın Cumhurbaşkanı hakkındaki bazı ifadelerine ilişkin
açıklaması
4.- İstanbul Milletvekili Didem Engin’in, doğum borçlanması hakkının
sigortalarının başladığı tarihe bakılmaksızın tüm annelere tanınması
gerektiğine ilişkin açıklaması
5.- Ordu Milletvekili Metin Gündoğdu’nun, Cumhuriyet Halk Partisi
Sözcüsü Bülent Tezcan’ın Cumhurbaşkanı hakkındaki bazı ifadelerine ilişkin
açıklaması
6.- Adana Milletvekili Zülfikar İnönü Tümer’in, Adana’nın Karataş
ilçesine bağlı Kesik köyünde 28 Ekim Cumartesi günü meydana gelen hortumdan
mağdur olan köylülerin zararlarının karşılanması için acilen girişimde
bulunmasını dilediğine ilişkin açıklaması
7.- İzmir Milletvekili Mustafa Ali Balbay’ın, 18 ada ve 1 kayalığın
Yunanistan tarafından işgaliyle ilgili sorusuna Millî Savunma Bakanının verdiği
cevaba ilişkin açıklaması
8.- İstanbul Milletvekili Halis Dalkılıç’ın, Cumhuriyet Halk Partisi
Sözcüsü Bülent Tezcan’ın Cumhurbaşkanı hakkındaki bazı ifadelerine ilişkin
açıklaması
9.- Mersin Milletvekili Aytuğ Atıcı’nın, hekimlerin ve sağlık
emekçilerinin çalışma koşullarının acilen düzeltilmesi gerektiğine ilişkin
açıklaması
10.- İstanbul Milletvekili Mahmut Tanal’ın, son dönemlerde avukatların
âdeta müvekkilleriyle özdeşleştirildiklerine ve Nuriye Gülmen ile Semih
Özakça’nın avukatlarının gözaltına alınmalarına ilişkin açıklaması
11.- Bartın Milletvekili Muhammet Rıza Yalçınkaya’nın, Türkiye Taş
Kömürü Kurumunun özelleştirilmesine yoğun bir tepki olduğuna ilişkin açıklaması
12.- Kayseri Milletvekili Sami Dedeoğlu’nun, Cumhuriyet Halk Partisi
Sözcüsü Bülent Tezcan’ın Cumhurbaşkanı hakkındaki bazı ifadelerine ilişkin
açıklaması
13.- Denizli Milletvekili Melike Basmacı’nın, Denizlililerin Pamukkale
Üniversitesi yemek ihalesiyle ilgili bilgi beklediğine ilişkin açıklaması
14.- İstanbul Milletvekili Gülay Yedekci’nin, mesleğini icra ettiği için
gazetecileri tutuklamanın bir demokrasi katliamı olduğuna ilişkin açıklaması
15.- Kütahya Milletvekili İshak Gazel’in, Türkiye Cumhuriyeti’nin
kuruluşunun 94’üncü yılını kutladığına ve Cumhuriyet Halk Partisi Sözcüsü
Bülent Tezcan’ın Cumhurbaşkanı hakkındaki bazı ifadelerine ilişkin açıklaması
16.- Osmaniye Milletvekili Mücahit Durmuşoğlu’nun, Cumhuriyet Halk
Partisi Sözcüsü Bülent Tezcan’ın Cumhurbaşkanı hakkındaki bazı ifadelerine
ilişkin açıklaması
17.- Erzurum Milletvekili Orhan Deligöz’ün, Cumhuriyet Halk Partisi
Sözcüsü Bülent Tezcan’ın Cumhurbaşkanı hakkındaki bazı ifadelerine ilişkin
açıklaması
18.- Balıkesir Milletvekili Ahmet Akın’ın, Balıkesir Büyükşehir Belediye
Başkanı Ahmet Edip Uğur’un istifasına ilişkin açıklaması
19.- Düzce Milletvekili Ayşe Keşir’in, Cumhuriyet Halk Partisi Sözcüsü
Bülent Tezcan’ın Cumhurbaşkanı hakkındaki bazı ifadelerine ilişkin açıklaması
20.- Adıyaman Milletvekili Adnan Boynukara’nın, Cumhuriyet Halk Partisi
Sözcüsü Bülent Tezcan’ın Cumhurbaşkanı hakkındaki bazı ifadelerine ilişkin
açıklaması
21.- Balıkesir Milletvekili Mehmet Tüm’ün, Balıkesir Büyükşehir Belediye
Başkanı Ahmet Edip Uğur’un istifasına ilişkin açıklaması
22.- İstanbul Milletvekili Engin Altay’ın, Oturum Başkanı TBMM Başkan
Vekili Ayşe Nur Bahçekapılı’nın bazı ifadelerine ilişkin açıklaması
23.- Manisa Milletvekili Erkan Akçay’ın, temizlik işçisi olarak işe
başlatılan 4.995 imamın mağduriyetlerinin giderilmesi gerektiğine, Belçika’da
Genk şehrine bağlı Waterschei ilçesinde Belçika Türk Federasyonuna bağlı bir
derneğe yapılan saldırıya ve Erdal İnönü’nün vefatının 10’uncu yıl dönümüne
ilişkin açıklaması
24.- Muş Milletvekili Ahmet Yıldırım’ın, Erdal İnönü’nün vefatının
10’uncu yıl dönümüne, Cumhuriyet Halk Partisi Sözcüsü Bülent Tezcan’ın
Cumhurbaşkanı hakkındaki bazı ifadeleri nedeniyle Genel Kurulda yaşanan
tartışmalara ve 13 Ekim 2017 günü HDP Eş Genel Başkanı Selahattin Demirtaş’ın
fezlekesinin ve dosyasının olduğu bütün mahkemelere gönderilen bir yazıya
ilişkin açıklaması
25.- İstanbul Milletvekili Engin Altay’ın, CHP Grubu olarak, vefatının
10’uncu yıl dönümünde Erdal İnönü’yü ve 31 Ekim 1919’da Kahramanmaraş’ta
Fransız işgalcilerine ilk kurşunu atan Sütçü İmamı saygıyla andıklarına ilişkin
açıklaması
26.- Çanakkale Milletvekili Bülent Turan’ın, başarılı ve hayırlı bir
hafta geçmesini ümit ettiğine, Türkiye Cumhuriyeti’nin kuruluşunun 94’üncü
yılını kutladığına ve Erdal İnönü’nün vefatının 10’uncu yıl dönümüne ilişkin
açıklaması
27.- İstanbul Milletvekili Engin Altay’ın, uyuşturucu kullanımı ve madde
bağımlılığı konusunda bir araştırma komisyonu kurulmasıyla ilgili mutabakat
sağlanmasından çok memnun olduklarına ve grup önerisini geri çektiklerine
ilişkin açıklaması
28.- Çanakkale Milletvekili Bülent Turan’ın, 4 partinin mutabakatıyla
uyuşturucu madde kullanımı konusunda bir komisyon kurulmasını talep ettiklerine
ilişkin açıklaması
29.- Manisa Milletvekili Erkan Akçay’ın, uyuşturucu madde kullanımıyla
ilgili bir araştırma komisyonu kurulması konusunda mutabakat sağlanmış
olmasından dolayı bütün parti gruplarına teşekkür ettiğine ilişkin açıklaması
30.- İstanbul Milletvekili Filiz Kerestecioğlu Demir’in, uyuşturucu
kullanımıyla ilgili bir komisyonun kurulacak olmasının olumlu bir adım olduğuna
ve Mecliste çocuk hakları daimî komisyonunun bir an önce kurulması gerektiğine
ilişkin açıklaması
31.- Ankara Milletvekili Ahmet Gündoğdu’nun, Adana Milletvekili Meral
Danış Beştaş’ın 501 sıra sayılı Kanun Tasarısı’nın birinci bölümü üzerinde HDP
Grubu adına yaptığı konuşmasındaki bazı ifadelerine ilişkin açıklaması
32.- Muş Milletvekili Ahmet Yıldırım’ın, İstanbul Milletvekili Mehmet
Muş’un sataşma nedeniyle yaptığı konuşmasındaki bazı ifadelerine ilişkin
açıklaması
33.- İstanbul Milletvekili Mehmet Muş’un, Muş Milletvekili Ahmet
Yıldırım’ın yaptığı açıklamasındaki bazı ifadelerine ilişkin açıklaması

IX.- ÖNERİLER
A) Siyasi Parti Grubu Önerileri
1.- MHP Grubunun, Ankara Milletvekili Mustafa Mit ve arkadaşları
tarafından, tarım ülkesi olan Türkiye ve Ankara’da yaşanan kuraklık neticesinde
çiftçilerin uğramış oldukları zararlar ile çiftçilerin durumlarının
iyileştirilmesi için yapılması gerekenlerin tespiti amacıyla 24/10/2017
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin ön görüşmelerinin Genel Kurulun 31 Ekim 2017 Salı günkü
birleşiminde yapılmasına ilişkin önerisi
2.- HDP Grubunun, Grup Başkan Vekili İstanbul Milletvekili Filiz
Kerestecioğlu Demir ve Grup Başkan Vekili Muş Milletvekili Ahmet Yıldırım
tarafından, Haziran 2015 tarihinden bu yana gözaltına alınıp tutuklanan
muhaliflerin maruz kaldığı hukuksuzlukların tüm boyutlarıyla araştırılması
amacıyla 31/10/2017 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin ön görüşmelerinin Genel Kurulun 31
Ekim 2017 Salı günkü birleşiminde yapılmasına ilişkin önerisi
3.- CHP Grubunun, Türkiye Büyük Millet Meclisinin gündeminin “Genel
Görüşme ve Meclis Araştırması Yapılmasına Dair Öngörüşmeler” kısmında yer alan,
uyuşturucu kullanımı ve madde bağımlılığının araştırılarak alınması gereken
önlemlerin belirlenmesi amacıyla Türkiye Büyük Millet Meclisi Başkanlığına
verilmiş olan (10/365) esas numaralı Meclis Araştırması Önergesi’nin ön
görüşmelerinin Genel Kurulun 31 Ekim 2017 Salı günkü birleşiminde yapılmasına
ilişkin önerisi

X.- SEÇİMLER
A) Komisyonlarda Açık Bulunan Üyeliklere Seçim
1.- Plan ve Bütçe Komisyonunda boş bulunan üyeliğe seçim

XI.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Helal Akreditasyon Kurumu Kuruluş ve Görevleri Hakkında Kanun
Tasarısı (1/886) ve Sanayi, Ticaret, Enerji, Tabii Kaynaklar, Bilgi ve
Teknoloji Komisyonu Raporu (S. Sayısı: 501)
2.- Türkiye Cumhuriyeti ile Nijer Cumhuriyeti Arasında Savunma Sanayi
İşbirliği Anlaşmasının Onaylanmasının Uygun Bulunduğuna Dair Kanun Tasarısı
(1/661) ile Milli Savunma Komisyonu ve Dışişleri Komisyonu Raporları (S.
Sayısı: 325)
3.- Türkiye Cumhuriyeti Hükümeti ile Büyük Britanya ve Kuzey İrlanda
Birleşik Krallığı Hükümeti Arasında Savunma ile İlgili Gizlilik Dereceli
Bilginin Korunması Konusunda Güvenlik Anlaşmasının Onaylanmasının Uygun
Bulunduğuna Dair Kanun Tasarısı (1/735) ve Dışişleri Komisyonu Raporu (S. Sayısı:
479)


XII.- YAZILI SORULAR VE CEVAPLARI
1.- Edirne Milletvekili Erdin Bircan’ın, bir televizyon programında
Atatürk’e hakaret eden kişilerin Bakanlığa bağlı kurum ve kuruluşlarda
katıldıkları etkinliklere ilişkin sorusu ve Gençlik ve Spor Bakanı Osman Aşkın
Bak’ın cevabı (7/13927)
2.- Edirne Milletvekili Erdin Bircan’ın, Edirne’de düzenlenen Atatürk’ü
Anma ve Barış Koşusu ile ilgili törenin usulüne uygun olarak yapılmadığı
iddiasına ilişkin sorusu ve Gençlik ve Spor Bakanı Osman Aşkın Bak’ın cevabı
(7/13928)
3.- İstanbul Milletvekili Mustafa Sezgin Tanrıkulu’nun, Adıyaman’daki
lisanslı sporcu, spor kulübü ve spor tesisi sayılarına ve son on yılda spor
tesisleri için yapılan harcamalara,
Adana’daki lisanslı sporcu, spor kulübü ve spor tesisi sayılarına ve son
on yılda spor tesisleri için yapılan harcamalara,
Ankara’daki lisanslı sporcu, spor kulübü ve spor tesisi sayılarına ve
son on yılda spor tesisleri için yapılan harcamalara,
Amasya’daki lisanslı sporcu, spor kulübü ve spor tesisi sayılarına ve
son on yılda spor tesisleri için yapılan harcamalara,
Aksaray’daki lisanslı sporcu, spor kulübü ve spor tesisi sayılarına ve
son on yılda spor tesisleri için yapılan harcamalara,
Ağrı’daki lisanslı sporcu, spor kulübü ve spor tesisi sayılarına ve son on
yılda spor tesisleri için yapılan harcamalara,
Afyonkarahisar’daki lisanslı sporcu, spor kulübü ve spor tesisi
sayılarına ve son on yılda spor tesisleri için yapılan harcamalara,
İlişkin soruları ve Gençlik ve Spor Bakanı Osman Aşkın Bak’ın cevabı
(7/14013), (7/14014), (7/14015), (7/14016), (7/14017), (7/14018), (7/14019)
4.- Edirne Milletvekili Okan Gaytancıoğlu’nun, 2010 yılı itibari ile
yükseköğrenim kredisini ödeyemediği için ihbarname gönderilen veya icra takibi
başlatılan kişilere ve toplam borçlarına ilişkin sorusu ve Gençlik ve Spor
Bakanı Osman Aşkın Bak’ın cevabı (7/14020)
5.- Niğde Milletvekili Ömer Fethi Gürer’in, il müdürlüklerinde çalışan
sözleşmeli personele ve 2016-2017 yıllarında yapılan ödemelere ilişkin sorusu
ve Gençlik ve Spor Bakanı Osman Aşkın Bak’ın cevabı (7/14021)
6.- Niğde Milletvekili Ömer Fethi Gürer’in, çeşitli şehirlerde arena adı
verilen statlara eski adlarının verilmesine yönelik bir çalışma yapılıp
yapılmadığına ilişkin sorusu ve Gençlik ve Spor Bakanı Osman Aşkın Bak’ın cevabı
(7/14022)
7.- Niğde Milletvekili Ömer Fethi Gürer’in, futbol menajerlerine ilişkin
sorusu ve Gençlik ve Spor Bakanı Osman Aşkın Bak’ın cevabı (7/14023)
8.- Niğde Milletvekili Ömer Fethi Gürer’in, son üç sezonda futbolcuların
biyolojik yaşının tespiti için yapılan başvurulara ve müsabakalar tamamlanmadan
ligden çekilen takımlara ilişkin sorusu ve Gençlik ve Spor Bakanı Osman Aşkın
Bak’ın cevabı (7/14024)
9.- Niğde Milletvekili Ömer Fethi Gürer’in, amatör takımlarda oynayan
lisanslı futbolculara ve 18-25 yaş arası futbolcuların transferinde kulüplerce
yapılan katkı payı ödemelerine ilişkin sorusu ve Gençlik ve Spor Bakanı Osman
Aşkın Bak’ın cevabı (7/14025)
10.- Niğde Milletvekili Ömer Fethi Gürer’in, son üç yılda amatör
takımlarda oynayan yabancı futbolculara ilişkin sorusu ve Gençlik ve Spor
Bakanı Osman Aşkın Bak’ın cevabı (7/14026)
11.- Niğde Milletvekili Ömer Fethi Gürer’in, son üç yılda doping
nedeniyle ceza alan sporculara ilişkin sorusu ve Gençlik ve Spor Bakanı Osman
Aşkın Bak’ın cevabı (7/14027)
12.- Niğde Milletvekili Ömer Fethi Gürer’in, Bakanlık teşkilatında
görevli ilçe müdürlerine ilişkin sorusu ve Gençlik ve Spor Bakanı Osman Aşkın
Bak’ın cevabı (7/14028)
13.- Niğde Milletvekili Ömer Fethi Gürer’in, statlara girmesi yasaklanan
ve ceza alan kişiler ile son beş yılda uygulanan seyircisiz maç cezalarına
ilişkin sorusu ve Gençlik ve Spor Bakanı Osman Aşkın Bak’ın cevabı (7/14029)
14.- Niğde Milletvekili Ömer Fethi Gürer’in, Bakanlık personeline
ilişkin sorusu ve Gençlik ve Spor Bakanı Osman Aşkın Bak’ın cevabı (7/14030)
15.- Niğde Milletvekili Ömer Fethi Gürer’in, spor kulüplerine sponsor
olarak destek sağlayan kamu ve özel sektör kuruluşlarına ve toplam destek
miktarına ilişkin sorusu ve Gençlik ve Spor Bakanı Osman Aşkın Bak’ın cevabı
(7/14031)
16.- Niğde Milletvekili Ömer Fethi Gürer’in, 2015, 2016 ve 2017
yıllarında yurt dışı görevine giden Bakanlık personeline ilişkin sorusu ve
Gençlik ve Spor Bakanı Osman Aşkın Bak’ın cevabı (7/14032)
17.- Niğde Milletvekili Ömer Fethi Gürer’in, 15 Temmuz darbe girişimi
sonrasında ihraç edilen Bakanlık personeline ilişkin sorusu ve Gençlik ve Spor
Bakanı Osman Aşkın Bak’ın cevabı (7/14243)
18.- Niğde Milletvekili Ömer Fethi Gürer’in, spor tesisi bulunan ve
bulunmayan okullara ilişkin sorusu ve Gençlik ve Spor Bakanı Osman Aşkın Bak’ın
cevabı (7/14244)
19.- İstanbul Milletvekili Mustafa Sezgin Tanrıkulu’nun, Ardahan’daki
lisanslı sporcu, spor kulübü ve spor tesisi sayılarına ve son on yılda spor
tesisleri için yapılan harcamalara,
Batman’daki lisanslı sporcu, spor kulübü ve spor tesisi sayılarına ve
son on yılda spor tesisleri için yapılan harcamalara,
Diyarbakır’daki lisanslı sporcu, spor kulübü ve spor tesisi sayılarına
ve son on yılda spor tesisleri için yapılan harcamalara,
Bayburt’daki lisanslı sporcu, spor kulübü ve spor tesisi sayılarına ve
son on yılda spor tesisleri için yapılan harcamalara,
Çankırı’daki lisanslı sporcu, spor kulübü ve spor tesisi sayılarına ve
son on yılda spor tesisleri için yapılan harcamalara,
Bingöl’deki lisanslı sporcu, spor kulübü ve spor tesisi sayılarına ve
son on yılda spor tesisleri için yapılan harcamalara,
İlişkin soruları ve Gençlik ve Spor Bakanı Osman Aşkın Bak’ın cevabı
(7/14245), (7/14246), (7/14247), (7/14248), (7/14249), (7/14250)
20.- İstanbul Milletvekili Mustafa Sezgin Tanrıkulu’nun, 2015-2017
döneminde Kredi ve Yurtlar Kurumuna başvuran öğrenci sayısına ilişkin
Başbakandan sorusu ve Gençlik ve Spor Bakanı Osman Aşkın Bak’ın cevabı
(7/14366)
21.- İstanbul Milletvekili Mustafa Sezgin Tanrıkulu’nun, Denizli’deki
lisanslı sporcu, spor kulübü ve spor tesisi sayılarına ve son on yılda spor
tesisleri için yapılan harcamalara,
Balıkesir’deki lisanslı sporcu, spor kulübü ve spor tesisi sayılarına ve
son on yılda spor tesisleri için yapılan harcamalara,
Bartın’daki lisanslı sporcu, spor kulübü ve spor tesisi sayılarına ve
son on yılda spor tesisleri için yapılan harcamalara,
Bilecik’deki lisanslı sporcu, spor kulübü ve spor tesisi sayılarına ve
son on yılda spor tesisleri için yapılan harcamalara,
Artvin’deki lisanslı sporcu, spor kulübü ve spor tesisi sayılarına ve
son on yılda spor tesisleri için yapılan harcamalara,
Aydın’daki lisanslı sporcu, spor kulübü ve spor tesisi sayılarına ve son
on yılda spor tesisleri için yapılan harcamalara,
Bolu’daki lisanslı sporcu, spor kulübü ve spor tesisi sayılarına ve son
on yılda spor tesisleri için yapılan harcamalara,
Burdur’daki lisanslı sporcu, spor kulübü ve spor tesisi sayılarına ve
son on yılda spor tesisleri için yapılan harcamalara,
Bursa’daki lisanslı sporcu, spor kulübü ve spor tesisi sayılarına ve son
on yılda spor tesisleri için yapılan harcamalara,
Çorum’daki lisanslı sporcu, spor kulübü ve spor tesisi sayılarına ve son
on yılda spor tesisleri için yapılan harcamalara,
İlişkin soruları ve Gençlik ve Spor Bakanı Osman Aşkın Bak’ın cevabı
(7/14384), (7/14385), (7/14386), (7/14387), (7/14388), (7/14389), (7/14390),
(7/14391), (7/14392), (7/14393)
22.- Adana Milletvekili Zülfikar İnönü Tümer’in, KYK yurtlarında
yapıldığı ve öğrencilerin katılımının zorunlu tutulduğu iddia edilen toplantılara
ilişkin sorusu ve Gençlik ve Spor Bakanı Osman Aşkın Bak’ın cevabı (7/14502)
23.- Giresun Milletvekili Bülent Yener Bektaşoğlu’nun, Giresun Çotanak
Arena ve 1000 kişilik Olimpik Yüzme Havuzu projesinde gelinen son duruma ve
mevcut olimpik yüzme havuzunun bakıma alınmasına ilişkin sorusu ve Gençlik ve
Spor Bakanı Osman Aşkın Bak’ın cevabı (7/14503)
24.- Ankara Milletvekili Nihat Yeşil’in, Ankara’ya yapılacak olan
stadyum konusundaki çalışmalara ilişkin sorusu ve Gençlik ve Spor Bakanı Osman
Aşkın Bak’ın cevabı (7/14660)
25.- İstanbul Milletvekili Mustafa Sezgin Tanrıkulu’nun, Hakkâri ilinde
bulunan spor tesislerine, düzenlenen spor organizasyonlarına, faaliyet gösteren
lisanslı sporculara ve spor kulüplerine,
Gaziantep ilinde bulunan spor tesislerine, düzenlenen spor
organizasyonlarına, faaliyet gösteren lisanslı sporculara ve spor kulüplerine,
Eskişehir ilinde bulunan spor tesislerine, düzenlenen spor
organizasyonlarına, faaliyet gösteren lisanslı sporculara ve spor kulüplerine,
Elâzığ ilinde bulunan spor tesislerine, düzenlenen spor
organizasyonlarına, faaliyet gösteren lisanslı sporculara ve spor kulüplerine,
Erzincan ilinde bulunan spor tesislerine, düzenlenen spor
organizasyonlarına, faaliyet gösteren lisanslı sporculara ve spor kulüplerine,
Hatay ilinde bulunan spor tesislerine, düzenlenen spor
organizasyonlarına, faaliyet gösteren lisanslı sporculara ve spor kulüplerine,
Iğdır ilinde bulunan spor tesislerine, düzenlenen spor
organizasyonlarına, faaliyet gösteren lisanslı sporculara ve spor kulüplerine,
Düzce ilinde bulunan spor tesislerine, düzenlenen spor
organizasyonlarına, faaliyet gösteren lisanslı sporculara ve spor kulüplerine,
Edirne ilinde bulunan spor tesislerine, düzenlenen spor
organizasyonlarına, faaliyet gösteren lisanslı sporculara ve spor kulüplerine,
Gümüşhane ilinde bulunan spor tesislerine, düzenlenen spor
organizasyonlarına, faaliyet gösteren lisanslı sporculara ve spor kulüplerine,
Giresun ilinde bulunan spor tesislerine, düzenlenen spor
organizasyonlarına, faaliyet gösteren lisanslı sporculara ve spor kulüplerine,
Erzurum ilinde bulunan spor tesislerine, düzenlenen spor
organizasyonlarına, faaliyet gösteren lisanslı sporculara ve spor kulüplerine,
İlişkin soruları ve Gençlik ve Spor Bakanı Osman Aşkın Bak’ın cevabı
(7/14661), (7/14662), (7/14663), (7/14664), (7/14665), (7/14666), (7/14667),
(7/14668), (7/14669), (7/14670), (7/14671), (7/14672)
26.- İstanbul Milletvekili Mustafa Sezgin Tanrıkulu’nun, KYK yurtlarında
verilen manevi rehberlik hizmetiyle ilgili bazı iddialara ilişkin Başbakandan
sorusu ve Gençlik ve Spor Bakanı Osman Aşkın Bak’ın cevabı (7/14766)
27.- İstanbul Milletvekili Mustafa Sezgin Tanrıkulu’nun, kamu yurtlarına
ve barınma sorunu yaşayan öğrencilere ilişkin Başbakandan sorusu ve Gençlik ve
Spor Bakanı Osman Aşkın Bak’ın cevabı (7/14803)
28.- İstanbul Milletvekili Mustafa Sezgin Tanrıkulu’nun, Bakanlığın afet
yönetim planına ve İstanbul’da bağlı kurum ve kuruluşlara ait binalarda depreme
karşı alınan önlemlere ilişkin sorusu ve Gençlik ve Spor Bakanı Osman Aşkın Bak’ın
cevabı (7/14845)
29.- Diyarbakır Milletvekili Ziya Pir’in, Türkiye Futbol Federasyonunun
bütçesine ilişkin sorusu ve Gençlik ve Spor Bakanı Osman Aşkın Bak’ın cevabı
(7/14846)
30.- İstanbul Milletvekili İzzet Ulvi Yönter’in, Türk Millî Futbol
Takımı futbolcularına ve teknik heyetine ödenen prim ve ücretlere ilişkin
Başbakandan sorusu ve Gençlik ve Spor Bakanı Osman Aşkın Bak’ın cevabı
(7/14907)
31.- Ankara Milletvekili Necati Yılmaz’ın, KYK’dan burs ve öğrenim
kredisi alan öğrencilere ve öğrenim süresi biten öğrencilerin kredi
ödemelerinin Haziran ayında kesilecek olmasına ilişkin sorusu ve Gençlik ve
Spor Bakanı Osman Aşkın Bak’ın cevabı (7/15016)
32.- İstanbul Milletvekili Mustafa Sezgin Tanrıkulu’nun, deprem
performans kriterlerini sağlamayan KYK yurt binalarına ilişkin sorusu ve
Gençlik ve Spor Bakanı Osman Aşkın Bak’ın cevabı (7/15018)
33.- İstanbul Milletvekili Mustafa Sezgin Tanrıkulu’nun, 2017 yılından
itibaren yapılan ihalelere ilişkin sorusu ve Gençlik ve Spor Bakanı Osman Aşkın
Bak’ın cevabı (7/15019)
34.- İstanbul Milletvekili Mustafa Sezgin Tanrıkulu’nun, 2010-2017
yılları arasında Bilgi Edinme Kanunu kapsamında yapılan müracaatlara ilişkin
sorusu ve Gençlik ve Spor Bakanı Osman Aşkın Bak’ın cevabı (7/15020)
35.- Denizli Milletvekili Melike Basmacı’nın, SGK’nın mühendis, mimar ve
şehir planlamacılar için asgari ücretin TMMOB tarafından belirlenmesini
düzenleyen protokolü iptal etmesine ilişkin Başbakandan sorusu ve Çalışma ve
Sosyal Güvenlik Bakanı Jülide Sarıeroğlu’nun cevabı (7/15320)
36.- Denizli Milletvekili Melike Basmacı’nın, SGK’nın mühendis, mimar ve
şehir planlamacılar için asgari ücretin TMMOB tarafından belirlenmesini
düzenleyen protokolü iptal etmesine ilişkin sorusu ve Çalışma ve Sosyal
Güvenlik Bakanı Jülide Sarıeroğlu’nun cevabı (7/15356)
37.- İzmir Milletvekili Ertuğrul Kürkcü’nün, Suriyeli mültecilerin
çalışma mevzuatı karşısındaki durumuna ilişkin Başbakandan sorusu ve Çalışma ve
Sosyal Güvenlik Bakanı Jülide Sarıeroğlu’nun cevabı (7/15362)
38.- Zonguldak Milletvekili Ünal Demirtaş’ın, gıda fiyatlarındaki artışa
ve emekli maaşlarına yapılan zamma ilişkin Başbakandan sorusu ve Çalışma ve
Sosyal Güvenlik Bakanı Jülide Sarıeroğlu’nun cevabı (7/15363)
39.- Van Milletvekili Adem Geveri’nin, kamu kuruluşlarında ihtiyaç
duyulan kadro sayısına, personel alım takvimine ve mülakat uygulamasına ilişkin
Başbakandan sorusu ve Çalışma ve Sosyal Güvenlik Bakanı Jülide Sarıeroğlu’nun
cevabı (7/15366)
40.- İstanbul Milletvekili Mustafa Sezgin Tanrıkulu’nun, FETÖ’ye ait
dershanelere ve buralarda bazı sınav sorularının dağıtılması vakalarının
soruşturulmasına ilişkin Başbakandan sorusu ve Millî Eğitim Bakanı İsmet
Yılmaz’ın cevabı (7/15387)
41.- Balıkesir Milletvekili Ahmet Akın’ın, işsizlik maaşının kademeli
olarak düşürülmesine ve istihdamı artırmaya yönelik çalışmalara ilişkin sorusu
ve Çalışma ve Sosyal Güvenlik Bakanı Jülide Sarıeroğlu’nun cevabı (7/15399)
42.- Ağrı Milletvekili Dirayet Taşdemir’in, İstanbul’da bir fabrikada
kadın işçilerin maruz kaldığı iddia olunan cinsel taciz ve fiziksel şiddet
olaylarına ilişkin sorusu ve Çalışma ve Sosyal Güvenlik Bakanı Jülide
Sarıeroğlu’nun cevabı (7/15400)
43.- Adana Milletvekili Elif Doğan Türkmen’in, 2016-2017 döneminde KYK
tarafından verilen kredi ve burslara ve bu yıl ödemelerin erken kesilmesine ilişkin
sorusu ve Gençlik ve Spor Bakanı Osman Aşkın Bak’ın cevabı (7/15409)
44.- Bitlis Milletvekili Mahmut Celadet Gaydalı’nın, tutuklu bulunan HDP
Eş Genel Başkanı Selahattin Demirtaş hakkındaki mahkeme sürecine ilişkin sorusu
ve Türkiye Büyük Millet Meclisi Başkan Vekili Ahmet Aydın’ın cevabı (7/15442)
45.- Batman Milletvekili Saadet Becerekli’nin, tutuklu bulunan HDP Eş
Genel Başkanı Selahattin Demirtaş hakkındaki mahkeme sürecine ilişkin sorusu ve
Türkiye Büyük Millet Meclisi Başkan Vekili Ahmet Aydın’ın cevabı (7/15443)
46.- İstanbul Milletvekili Filiz Kerestecioğlu Demir’in, tutuklu bulunan
HDP Eş Genel Başkanı Selahattin Demirtaş hakkındaki mahkeme sürecine ilişkin
sorusu ve Türkiye Büyük Millet Meclisi Başkan Vekili Ahmet Aydın’ın cevabı
(7/15444)
47.- Muş Milletvekili Ahmet Yıldırım’ın, tutuklu bulunan HDP Eş Genel
Başkanı Selahattin Demirtaş hakkındaki mahkeme sürecine ilişkin sorusu ve
Türkiye Büyük Millet Meclisi Başkan Vekili Ahmet Aydın’ın cevabı (7/15445)
48.- Bitlis Milletvekili Mahmut Celadet Gaydalı’nın, OHAL’de grev
hakkının kullanımını ilgilendiren bir açıklamaya ilişkin Başbakandan sorusu ve
Çalışma ve Sosyal Güvenlik Bakanı Jülide Sarıeroğlu’nun cevabı (7/15458)
49.- Kırklareli Milletvekili Vecdi Gündoğdu’nun, çırak ve stajyer
öğrencilerin sigortalılık sorununa ilişkin sorusu ve Çalışma ve Sosyal Güvenlik
Bakanı Jülide Sarıeroğlu’nun cevabı (7/15694)
50.- Niğde Milletvekili Ömer Fethi Gürer’in, mevsimlik tarım işçilerine,
yoğun olarak çalıştıkları yerlerde yapılan geçici yerleşim alanlarına ve çocuk
işçiliğiyle mücadeleye ilişkin sorusu ve Çalışma ve Sosyal Güvenlik Bakanı
Jülide Sarıeroğlu’nun cevabı (7/15695)
51.- Niğde Milletvekili Ömer Fethi Gürer’in, Büyükanne Projesi
kapsamında destek sağlanan ailelere ilişkin sorusu ve Çalışma ve Sosyal
Güvenlik Bakanı Jülide Sarıeroğlu’nun cevabı (7/15698)
52.- İzmir Milletvekili Murat Bakan’ın, Bakanlığın ve bağlı kurum ve
kuruluşların İzmir’e yönelik devam eden ve yapılacak olan yatırımlarına ilişkin
sorusu ve Çalışma ve Sosyal Güvenlik Bakanı Jülide Sarıeroğlu’nun cevabı
(7/15700)
53.- Niğde Milletvekili Ömer Fethi Gürer’in, 17 Aralık 2016 tarihinde
yapılan YDUS sınavıyla ilgili bazı sorulara açılan iptal davalarının seyrine ve
sınav sonuçlarının açıklanmaması nedeniyle yaşanan sorunlara ilişkin sorusu ve
Millî Eğitim Bakanı İsmet Yılmaz’ın cevabı (7/15757)
54.- Mardin Milletvekili Erol Dora’nın, son beş yılda mevsimlik tarım
işçisi olarak başka şehirlere giden kişilere ve mevsimlik tarım işçilerinin
sorunlarının çözümüne yönelik çalışmalara ilişkin sorusu ve Çalışma ve Sosyal
Güvenlik Bakanı Jülide Sarıeroğlu’nun cevabı (7/15795)
55.- Adana Milletvekili Elif Doğan Türkmen’in, 2002 yılından itibaren
Adana’da yaşanan iş kazalarına, gerçekleşen ölüm ve yaralanmalara ve iş
kazalarının nedenine ve önlenmesine ilişkin sorusu ve Çalışma ve Sosyal
Güvenlik Bakanı Jülide Sarıeroğlu’nun cevabı (7/15796)
56.- Kocaeli Milletvekili Tahsin Tarhan’ın, Bakanlık ve bağlı
kuruluşlarca 2002-2017 yılları arasında Kocaeli iline yapılan yatırımlara
ilişkin sorusu ve Çalışma ve Sosyal Güvenlik Bakanı Jülide Sarıeroğlu’nun
cevabı (7/15797)
57.- Niğde Milletvekili Ömer Fethi Gürer’in, 2016 ve 2017 yıllarında
işyeri açmak ve çalıştırmak için başvuran yabancı uyruklu kişilere ilişkin
sorusu ve Çalışma ve Sosyal Güvenlik Bakanı Jülide Sarıeroğlu’nun cevabı
(7/15798)
58.- Adana Milletvekili İbrahim Özdiş’in, Adana’da bir fabrikada üç
işçinin hayatını kaybettiği kazaya, fabrikanın denetimine, olayın
soruşturulmasına ve son on beş yılda meydana gelen ölümlü ve yaralanmalı iş
kazalarına ilişkin sorusu ve Çalışma ve Sosyal Güvenlik Bakanı Jülide
Sarıeroğlu’nun cevabı (7/15799)
59.- İstanbul Milletvekili Mustafa Sezgin Tanrıkulu’nun, 2017 mali yılı
içerisinde Adıyaman iline ayrılan ödenek miktarına,
2017 mali yılı içerisinde Ağrı iline ayrılan ödenek miktarına,
2017 mali yılı içerisinde Aksaray iline ayrılan ödenek miktarına,
2017 mali yılı içerisinde Bayburt iline ayrılan ödenek miktarına,
2017 mali yılı içerisinde Bingöl iline ayrılan ödenek miktarına,
2017 mali yılı içerisinde Bitlis iline ayrılan ödenek miktarına,
2017 mali yılı içerisinde Çankırı iline ayrılan ödenek miktarına,
2017 mali yılı içerisinde Diyarbakır iline ayrılan ödenek miktarına,
2017 mali yılı içerisinde Düzce iline ayrılan ödenek miktarına,
2017 mali yılı içerisinde Elâzığ iline ayrılan ödenek miktarına,
2017 mali yılı içerisinde Erzincan iline ayrılan ödenek miktarına,
2017 mali yılı içerisinde Erzurum iline ayrılan ödenek miktarına,
2017 mali yılı içerisinde Gümüşhane iline ayrılan ödenek miktarına,
2017 mali yılı içerisinde Hakkâri iline ayrılan ödenek miktarına,
2017 mali yılı içerisinde Iğdır iline ayrılan ödenek miktarına,
2017 mali yılı içerisinde Kahramanmaraş iline ayrılan ödenek miktarına,
2017 mali yılı içerisinde Karabük iline ayrılan ödenek miktarına,
2017 mali yılı içerisinde Karaman iline ayrılan ödenek miktarına,
2017 mali yılı içerisinde Kars iline ayrılan ödenek miktarına,
2017 mali yılı içerisinde Kastamonu iline ayrılan ödenek miktarına,
2017 mali yılı içerisinde Kilis iline ayrılan ödenek miktarına,
2017 mali yılı içerisinde Kırşehir iline ayrılan ödenek miktarına,
2017 mali yılı içerisinde Kırıkkale iline ayrılan ödenek miktarına,
2017 mali yılı içerisinde Kütahya iline ayrılan ödenek miktarına,
2017 mali yılı içerisinde Mardin iline ayrılan ödenek miktarına,
2017 mali yılı içerisinde Muş iline ayrılan ödenek miktarına,
2017 mali yılı içerisinde Nevşehir iline ayrılan ödenek miktarına,
2017 mali yılı içerisinde Osmaniye iline ayrılan ödenek miktarına,
2017 mali yılı içerisinde Rize iline ayrılan ödenek miktarına,
2017 mali yılı içerisinde Siirt iline ayrılan ödenek miktarına,
2017 mali yılı içerisinde Şanlıurfa iline ayrılan ödenek miktarına,
2017 mali yılı içerisinde Şırnak iline ayrılan ödenek miktarına,
2017 mali yılı içerisinde Yozgat iline ayrılan ödenek miktarına,
2017 mali yılı içerisinde Van iline ayrılan ödenek miktarına,
İlişkin soruları ve Gençlik ve Spor Bakanı Osman Aşkın Bak’ın cevabı
(7/15810), (7/15811), (7/15812), (7/15813), (7/15814), (7/15815), (7/15816),
(7/15817), (7/15818), (7/15819), (7/15820), (7/15821), (7/15822), (7/15823),
(7/15824), (7/15825), (7/15826), (7/15827), (7/15828), (7/15829), (7/15830),
(7/15831), (7/15832), (7/15833), (7/15834), (7/15835), (7/15836), (7/15837),
(7/15838), (7/15839), (7/15840), (7/15841), (7/15842), (7/15843)
60.- Balıkesir Milletvekili İsmail Ok’un, Kredi ve Yurtlar Kurumuna
bağlı yükseköğrenim öğrenci yurtlarına, kapasitelerine ve 2015-2016
eğitim-öğretim yılında yurtlara başvuran ve yerleştirilen öğrenci sayılarına
ilişkin sorusu ve Gençlik ve Spor Bakanı Osman Aşkın Bak’ın cevabı (7/15845)
61.- Balıkesir Milletvekili İsmail Ok’un, amatör spor kulüplerinin
sorunlarına ilişkin sorusu ve Gençlik ve Spor Bakanı Osman Aşkın Bak’ın cevabı
(7/15846)
62.- İstanbul Milletvekili Mahmut Tanal’ın, tekstil işçilerine asgari
geçim indiriminin ödenmediği yönündeki iddialara ilişkin sorusu ve Çalışma ve
Sosyal Güvenlik Bakanı Jülide Sarıeroğlu’nun cevabı (7/15930)
63.- İzmir Milletvekili Ali Yiğit’in, İzmir Atatürk Stadı’nın depreme
karşı güçlendirilmesine ve kapatılacağı yönündeki iddialara ilişkin sorusu ve
Gençlik ve Spor Bakanı Osman Aşkın Bak’ın cevabı (7/15936)
64.- İzmir Milletvekili Ertuğrul Kürkcü’nün, OHAL süresince izin
verilmeyen grevlere ilişkin sorusu ve Çalışma ve Sosyal Güvenlik Bakanı Jülide
Sarıeroğlu’nun cevabı (7/16092)
65.- Adana Milletvekili Meral Danış Beştaş’ın, Adana’da üç işçinin
hayatını kaybettiği iş kazasına, inşaat sektöründe meydana gelen ölümlü iş
kazalarına, iş kazalarının önlenmesine ve OHAL’in uzatılma gerekçesine ilişkin
sorusu ve Çalışma ve Sosyal Güvenlik Bakanı Jülide Sarıeroğlu’nun cevabı
(7/16093)
66.- Niğde Milletvekili Ömer Fethi Gürer’in, SGK’nın 20 yıllık gelir ve
gider durumuna ilişkin sorusu ve Çalışma ve Sosyal Güvenlik Bakanı Jülide
Sarıeroğlu’nun cevabı (7/16095)
67.- Niğde Milletvekili Ömer Fethi Gürer’in, son 20 yılda çalışma izni
verilen yabancılara ilişkin sorusu ve Çalışma ve Sosyal Güvenlik Bakanı Jülide
Sarıeroğlu’nun cevabı (7/16099)
68.- Zonguldak Milletvekili Ünal Demirtaş’ın, engelli çalıştırma
yükümlülüğünün uygulanmasına ve kamudaki engelli kadrolarına yapılacak
atamalara ilişkin sorusu ve Çalışma ve Sosyal Güvenlik Bakanı Jülide
Sarıeroğlu’nun cevabı (7/16101)
69.- Şanlıurfa Milletvekili Dilek Öcalan’ın, Adana’da beş işçinin
yaşamını yitirdiği iş kazasının soruşturulmasına ve hedef sıfır kaza kampanya
sürecine ilişkin sorusu ve Çalışma ve Sosyal Güvenlik Bakanı Jülide
Sarıeroğlu’nun cevabı (7/16102)
70.- Niğde Milletvekili Ömer Fethi Gürer’in, İŞ-KUR’a müracaatta bulunan
ve iş bekleyen kişi sayısına, iş bekleyen engellilere ve 2016 ve 2017
yıllarında iş sağlananlara ilişkin sorusu ve Çalışma ve Sosyal Güvenlik Bakanı
Jülide Sarıeroğlu’nun cevabı (7/16607)
71.- Niğde Milletvekili Ömer Fethi Gürer’in, 2015, 2016 ve 2017
yıllarında devlet ve özel şirketlerce yapılan et ithalatına ilişkin sorusu ve
Gümrük ve Ticaret Bakanı Bülent Tüfenkci’nin cevabı (7/16673)
72.- Niğde Milletvekili Ömer Fethi Gürer’in, 2015, 2016 ve 2017
yıllarında ithal edilen gübre miktarına ilişkin sorusu ve Gümrük ve Ticaret
Bakanı Bülent Tüfenkci’nin cevabı (7/16675)
73.- Trabzon Milletvekili Haluk Pekşen’in, THY yayını olan Skylife
dergisinde Atatürk ile ilgili haber, makale ve benzeri yazılara yer verilmediği
iddiasına ilişkin sorusu ve Ulaştırma, Denizcilik ve Haberleşme Bakanı Ahmet
Arslan’ın cevabı (7/16930)
74.- Diyarbakır Milletvekili Sibel Yiğitalp’in, cezaevleri ile ilgili
soru ve Meclis araştırması önergeleri ile dilekçelere ilişkin sorusu ve Türkiye
Büyük Millet Meclisi Başkan Vekili Ahmet Aydın’ın cevabı (7/17288)
75.- Diyarbakır Milletvekili Sibel Yiğitalp’in, Diyarbakır’ın Sur
ilçesiyle ilgili soru ve Meclis araştırması önergelerine ilişkin sorusu ve
Türkiye Büyük Millet Meclisi Başkan Vekili Ahmet Aydın’ın cevabı (7/17290)
31 Ekim 2017 Salı
BİRİNCİ OTURUM
Açılma Saati: 15.01
BAŞKAN: Başkan Vekili Ayşe Nur BAHÇEKAPILI 
KÂTİP ÜYELER: Mustafa AÇIKGÖZ (Nevşehir), Ali Haydar
HAKVERDİ (Ankara) 
-----0-----
BAŞKAN
– Türkiye Büyük Millet Meclisinin 15’inci Birleşimini açıyorum.
III.- YOKLAMA
BAŞKAN
- Elektronik cihazla yoklama yapacağız.
Yoklama
için beş dakika süre veriyorum ve süreyi başlatıyorum. 
Pusula gönderenler lütfen Genel Kuruldan ayrılmasınlar,
isimlerini okuyacağım.
(Elektronik
cihazla yoklama yapıldı) 
BAŞKAN
– Pusula veren sayın milletvekillerinin isimlerini okuyorum:
Sayın
Bennur Karaburun? Burada.
Sayın
Nureddin Nebati? Burada.
Sayın
Kadri Yıldırım? Burada.
Sayın
Emine Yavuz Gözgeç? Burada.
Sayın
Saadet Becerekli? Burada.
Sayın
Serkan Bayram? Burada.
Sayın
Aycan İrmez? Burada.
Toplantı
yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, Amedspor seyircilerine deplasman yasağı hakkında söz isteyen
Diyarbakır Milletvekili Ziya Pir’e aittir.
Buyurun
Sayın Pir. (HDP sıralarından alkışlar) 
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Diyarbakır Milletvekili Ziya Pir’in, Amedspor seyircilerine
deplasman yasağı getirilmesine ilişkin gündem dışı konuşması
ZİYA
PİR (Diyarbakır) – Sayın Başkan, değerli milletvekilleri… 
BAŞKAN
– Sayın milletvekilleri, lütfen, rica ediyorum.
Buyurun
Sayın Pir.
ZİYA
PİR (Devamla) – Teşekkür ederim.
Sayın
Başkan, ben bu duruma alışığım çünkü maçlarda da bu resmi hep görüyoruz, bu
sesleri duyuyoruz.
Değerli
milletvekilleri, Türkiye liglerinde yani Süper Lig, Birinci, İkinci ve Üçüncü
Lig’de toplam 108 takım futbol oynuyor. 108 takımın 107’si aynı şartlarda
futbol oynarken 1 tanesine ayrımcılık hukuku uygulanıyor. Kimdir o 1 tanesi?
Diyarbakırlı kulüpler arasında en yüksekte oynayan Amedspor’dur. Amedspor’un
taraftar grubunun, direniş grubunun bir üyesi olarak da ben burada konuşuyorum.

28
Ocak 2016’da yani bundan yaklaşık iki yıl önce Amedspor Başakşehir’le
deplasmanda bir maç yapmıştı. Bu, Türkiye kupa maçıydı. O maçtan sonra
Amedspor’un ligde ve kupa maçlarında oynamış olduğu 39 maç var deplasmanda.
Bunların 31’ine taraftar yasağı getirilmiştir. Bu hafta sonu Sancaktepe maçı
olacak Amedspor’un, oraya da taraftar yasağı geldi. Yani, 40’ıncı deplasman
maçında 32’nci yasakla karşı karşıya Amedspor. Bu, sadece Türkiye'de değil,
dünyada bir rekordur, ayıplanacak bir rekordur. 
Sayın
Başkan, deplasman yasaklarına şöyle bir gerekçe uyduruluyor, deniyor ki: “Biz,
sizin can güvenliğinizi sağlayamayız ve şiddeti önleyemeyiz.” Eğer emniyet
güçleri, o ilin, ilçenin il emniyet müdürleri, ilçe emniyet müdürleri,
valileri, İçişleri Bakanı ve hatta Başbakan şiddeti önlemek isterse, eğer
istiyorsa gerçekten o zaman Amedsporlu yöneticilerin ve futbolcuların maruz
kalmış olduğu şiddeti önleyebilirdi bugüne kadar, bunları bile önlemiyor. Bu da
Hükûmetin bir ayıbı olarak burada dursun; şimdi orada dursun diyoruz ama bunun
ne olduğuna da bakmak lazım. Niye böyle kararlar veriliyor? Çünkü Amedspor -ben
de o takımın bir taraftarıyım- şöyle sloganlarla maça çıkıyor, diyor ki: “Çocuklar
ölmesin, maça gelsin.” Nesi var bunun? “Çocuklar ölmesin, maça gelsin.” Sadece,
bu sloganla maçlara çıktığı için bu yasaklar geliyor. Şiddeti önlemekse… Eğer
şiddet önlenemiyorsa -ki önlenemiyor, bizim yöneticilerimiz ve futbolcularımız
sürekli deplasman maçlarında şiddete maruz kalıyor- o zaman o ilin valisi de
emniyet güçleri de beceriksizdir. Bunları görevden almanız gerekiyor. “Yok,
onlar becerikli.” diyorsanız, burada başka bir şey var. Nedir o? Biraz
irdelemek lazım yani niye?
Şimdi,
bizim yasaklı deplasman maçlarında ne oluyor, kısaca anlatayım sizlere:
İstanbul’da diyelim ki Sancaktepe maçı var. Bu maça giden kim olursa olsun,
ister Sancaktepe taraftarı ister Amedspor taraftarı olsun, kimliklere bakılıyor
ve kimlikte eğer Sivas’tan öte bir ilin ismi geçiyorsa bu seyirciler statlara
alınmıyor. 
Bundan
üç hafta önce şöyle bir ayıbı da yaşadık: Bir futbolcunun yaşlı ana babası
küçük bir çocukla, sonradan, kimliğinde İstanbul’un dışında bir il yazdığı için
darp edilerek stattan atıldı. Bu mu sizin adaletiniz, bu mu şiddeti önlemek?
Hani sizin Başbakanınız birkaç hafta önce “Biz yolları böldük ama vatanı
bölmedik.” diyordu. Tam da onu yapıyorsunuz, bu yapmış olduğunuz bölücülüktür. 
Bu
tavrınız sadece Amedspor taraftarlarına karşı değil, aynı zamanda bütün
Kürtlere karşıdır çünkü “Kürt illeri” demeyi yasaklıyorsunuz, evet, ama o
bölgeden gelen kim varsa onları stat dışında tutuyorsunuz. 
(Mikrofon
otomatik cihaz tarafından kapatıldı)
ZİYA
PİR (Devamla) – Bunun adı bölücülüktür. Bu bölücülüğü sonlandırmanın…
BAŞKAN
– Bir dakika daha ek süre veriyorum size Sayın Pir, geç başladınız konuşmanıza.

ZİYA
PİR (Devamla) – Saygı da sunmuyorum. (HDP sıralarından alkışlar) 
BAŞKAN
– Ama bitirdiniz.
MUSTAFA
ILICALI (Erzurum) – “Sizin Başbakanınız” deyip siz yapıyorsunuz bölücülüğü.
Öyle olur mu ya, hepimizin Başbakanı.
ZİYA
PİR (Diyarbakır) – Konuşma.
MUSTAFA
ILICALI (Erzurum) – Ne diyorsun?
BAŞKAN
– Evet, sayın milletvekilleri…
BÜLENT
TURAN (Çanakkale) – Sayın Başkan, kayıtlara geçsin diye söylüyorum.
BAŞKAN
– Sayın Turan, buyurun.
BÜLENT
TURAN (Çanakkale) – Yapılan her türlü yanlış işte, uygulamada veya benzeri
konularda -hep yaşadık- sürekli “Kürtlere yapılan baskı, Kürtlere yapılan
haksızlık” ifadeleri kullanılıyor. Sayın konuşmacı da aynı şeyi söyledi. 
Mesele,
takımdaki sıkıntılarla ilgilidir, bunun böyle “Kürtlere yapılan baskı” diye
ifade edilmesi doğru değildir, zabıtlara geçmesi için söylüyorum.
Teşekkür
ediyorum.
BAŞKAN
– Teşekkür ederim.
Sayın
milletvekilleri…
MAHMUT
TANAL (İstanbul) – Sayın Başkanım, Şanlıurfa’ya da aynı şeyi yaptılar,
Şanlıurfa’ya da yaptılar.
ENGİN
ALTAY (İstanbul) – Takımda ne sıkıntı var, anlamadım. Amedspor’da ne sıkıntı
var, anlamadım.
MİTHAT
SANCAR (Mardin) – Açıklasın. Öyle şey olur mu ya?
AHMET
YILDIRIM (Muş) – Sayın Başkan…
BAŞKAN
– Sayın Yıldırım, buyurun…
BÜLENT
TURAN (Çanakkale) – “Kürtlere baskı var.” mı diyorsun Sayın Altay?
MİTHAT
SANCAR (Mardin) – Silahla mı çıkıyorlar?
MAHMUT
TANAL (İstanbul) – Şanlıurfaspor’a yaptığınız şeyi söyleyin ya, şikeyi söyleyin
ya. Yazık Şanlıurfa’ya.
BAŞKAN
– Sayın milletvekilleri, müsaade ederseniz Sayın Yıldırım’ı bir dinleyeyim.
MAHMUT
TANAL (İstanbul) – Bak, önceki dönem Spor Bakanımız da burada. Şanlıurfaspor
mağdur.
AHMET
YILDIRIM (Muş) – Sayın Başkan, ezberden, afaki, alabildiğine soyut konuşmalarla
bu ülkede var olan, artık toplumsal soruna tekabül eden meselelerin üstü
örtülemez. 
Buyurun,
Sayın Turan’la bu işi test edelim. Bu hafta birlikte Sancaktepe maçına gidelim
ve yanımıza o bir Çanakkaleli alsın, ben Mardin, Batman, Diyarbakır, Malatya,
Urfa, Hakkâri, Şırnak, Bitlis, Muş, Van’dan birini alayım; orası doğumlu ve o
nüfusa kayıtlı.
BAŞKAN
– Tamam, peki, bizce bir mahzuru yok.
AHMET
YILDIRIM (Muş) – Onun birlikte getirdiğini alacaklar, benim birlikte
getirdiğimi almayacaklar; ayrımcılık budur. Yoksa, takımla ilgili ne gibi
teknik veya sportif mesele varsa ezberden konuşmayacak, çıkıp somut olarak bunu
ifade edecek.
Teşekkürler.
BAŞKAN
– Tamam.
Teşekkür
ederim Sayın Yıldırım.
BÜLENT
TURAN (Çanakkale) – Kürtlere baskı yapılmıyor Sayın Başkan, konu budur.
V.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu ziyaret eden Pamukkale Üniversitesi
öğrencilerine “Hoş geldiniz.” denilmesi
BAŞKAN
– Sayın milletvekilleri, Pamukkale Üniversitesi öğrencileri aramızda.
Sevgili
gençler, hoş geldiniz. (Alkışlar)
IV.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
2.- Niğde Milletvekili Ömer Fethi Gürer’in, yerel basının sorunlarına
ilişkin gündem dışı konuşması
BAŞKAN
- Gündem dışı ikinci söz, yerel basının sorunları hakkında söz isteyen Niğde
Milletvekili Ömer Fethi Gürer’e aittir.
Buyurun
Sayın Gürer. (CHP sıralarından alkışlar)
ÖMER
FETHİ GÜRER (Niğde) - Sayın Başkan, değerli milletvekilleri; ülkemizde ulusal
basın gibi yerel basın da önemli sorunlar yaşamaktadır. İllerin sorunlarını
gündeme getiren, devlet ve vatandaş arasında bir bağ olan yerelin sesi, gözü
kulağı yerel basına her türlü destek verilmesi şarttır ve ihtiyaçtır. Bir
kentin varlığını geleceğe taşıyan en önemli yayın organları aynı zamanda
yereldeki basın organlarıdır. Ekonomik kriz yerel basını etkilediği gibi
mesleki sorunlar da giderek derinleşmektedir. 
Ülkemizde
toplam 6.265 gazete ve dergi yayınlanmaktadır. Bu yayınlananlardan Basın İlan
Kurumunun görev alanında 616 ve valiliklerin görev alanında 540 olmak üzere
resmî ilan alan gazete sayısı ülke genelinde 1.156’dır, resmî ilan ve reklam
yayınlamaksızın yayın yapan gazete ve dergi sayısı ise 4.358’dir. Gazete ve
dergi sayısı 2016 yılında 2015 yılına göre yüzde 8 azalmış bulunmaktadır,
gazete ve dergilerin tirajı da 2016 yılında 2015 yılına göre yüzde 20
azalmıştır. Ülkemizde yayınlanan dergi ve gazetelerin toplam tirajı 1 milyar
705 milyon 225’tir, bunun yüzde 94’ü gazetelerden oluşmaktadır.
Değerli
milletvekilleri, basının çok yönlü sorunları vardır, yerel basının da sorunları
giderek katlanmaktadır. Hükûmetten çözüm bulamayan yerel basının temsilcisi
gazete, dernek ve konfederasyonlar -Türkiye genelinde 96 meslek kuruluşu
olarak- geçtiğimiz günlerde Cumhurbaşkanına bir mektup yazmak durumunda
kalmışlardır çünkü görünen o ki Hükûmetten umutlarını yitirmiş
bulunmaktadırlar.
Her
yıl ocak ayında yayınlanan resmî ilan fiyat tarifesi bu yıl yayınlanmamıştır.
Basın İlan Kurumu Genel Kurulunda kabul edilen, Bakanlar Kurulu onayına
sunulması gereken yeni resmî ilan tarifesi bugüne kadar yayınlanmadığı için
yerel basında resmî ilan alan gazeteler daha mağdur duruma gelmişlerdir. Resmî
ilan alan gazetelerin bir yıl öncesine göre artan maliyetleri ne yazık ki
yükselmiş, bunun yanında, resmî ilanla ilgili şubat ayında açıklanması gereken
karar ekim ayı sonu geldiği hâlde açıklanmamıştır. Görünen o ki bundan sonra
yayınlansa da bu kez 2018 rakamları şubatta açıklanmak durumunda olacaktır,
oysa 2017 rakamları açıklanmalı ve şubat ayından geçerli olmak üzere de yerel
basının resmî ilanlarından alamadıkları hakları kendilerine verilmelidir.
Süreklilik arz edip resmî ilandan yararlanmayan yerel medyanın da durumu bu
cümleden ele alınmalı ve sürekli olarak çıkan resmî ilan alma şartlarını haiz
olmayan gazetelere de Hükûmet destek sağlamalıdır. Özel ilan gelirlerinde
önemli ölçüde düşüşler meydana geldiği için, resmî ilan alan gazetelerin ayakta
kalabilmeleri buradan kendilerine sağlanacak desteğe bağlıdır. 
İnternet
haber siteleriyle ilgili bir yasanın oluşmaması da bu anlamda önemli bir boşluk
yaratmaktadır. Belirsiz yapı bir an önce ortadan kaldırılmalı, internet haber
siteleriyle ilgili de düzenleme sağlanmalıdır. Hazine, KOSGEB, İŞKUR, kalkınma
ajanslarıyla Anadolu’nun gazete, radyo ve televizyonlarının internet sitelerine
destek paketi sağlamasına yönelik Hükûmet çalışma yapmalı, bu sorunu da çözüme
erdirmelidir. İnternet haber siteleri düzenlenmeli, desteklenmeli ve mutlak
surette bu konuda Hükûmetin yapacakları olmalıdır. Mesleki yapılanmanın yasayla
düzenlenmesi, şantajcı haberciliğin önlenmesi, çalışma koşullarının iyileşmesi
sağlanmalıdır. 
Değerli
milletvekilleri, tek gelir kaynağı resmî ilan olan yerel gazeteler, son
yıllarda özelleştirmeyle oluşan ilan kayıpları nedeniyle yaşadığı sorunların
yanında, her yıl artan girdi fiyatlarıyla da ciddi anlamda mağdur durumdadır.
Aylık ortalama 10 bin ile 15 bin lira arasında resmî ilandan pay alan yerel
gazetelerde asgari 5 kişi çalışma zorunluluğu bulunmaktadır. Asgari kadrodaki
tüm çalışanlar asgari ücret alsa bile, resmî ilan payları çalışanların maaş ve
sigortasını karşılamakta zorlanmaktadır. Ayrıca, çalışanların da bu nedenle
almaları gereken hak edişlerini alamadıkları da bir gerçektir diyor, Meclisi
saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Gürer. 
Gündem
dışı üçüncü söz, helal ve sağlıklı gıda hakkında söz isteyen Mersin
Milletvekili Yılmaz Tezcan’a aittir. (AK PARTİ sıralarından alkışlar) 
Buyurun
Sayın Tezcan. 
3.- Mersin Milletvekili Yılmaz Tezcan’ın, helal ve sağlıklı gıdaya
ilişkin gündem dışı konuşması
YILMAZ
TEZCAN (Mersin) – Sayın Başkan, değerli milletvekilleri; helal ve sağlıklı gıda
hakkında gündem dışı söz almış bulunmaktayım. Sizleri saygıyla selamlıyorum. 
Rabb’imiz,
Kur’an-ı Kerim’de Nahl suresinde, özellikle helal ve temiz gıdayla ilgili,
rızıkla ilgili şöyle diyor: “Artık Allah’ın size helal ve temiz olarak verdiği
rızıklardan yiyin. Eğer yalnız ona ibadet ediyorsanız Allah’ın nimetine
şükredin.” 
Sağlıklı
kalmanın en temel ögelerinden birisi kuşkusuz sağlıklı beslenmedir. Sağlıklı
beslenme ise tarladan sofraya bütün zincirin sağlıklı ve doğru kurgulanmasına
bağlıdır. Sağlıklı ve helal ürün seçimi konusu, zincirin tüm halkaları göz
önüne alınarak helal ve sağlıklı bakış açısıyla değerlendirilmelidir.
Böylelikle hem üreticilerin hem de tüketicilerin helal ve sağlıklı gıda
duyarlılığı artmaktadır. Helal gıda, tarladan sofraya tümüyle İslami kurallara
uygun olarak hazırlanan gıdayı ifade eder. Daha geniş bir açıklamayla helal
gıda, bitkisel, hayvansal, kimyasal ve mikrobiyal kaynaklı olsun, gıda
ürünlerinin ham madde, işlem yardımcısı maddeleri, bileşenleri, katkı
maddeleri, işleme metotları, işletme koşulları ve ambalajlarının İslami
kurallara uygunluğunun bir ifadesidir. Maalesef, ülkemizde “helal gıda”
denildiğinde ilk akla gelen et ürünleri oluyor. Oysaki gıdalarda kullanılan
gıda katkı maddeleri nedeniyle tükettiğimiz bütün ürünlerin helal ve sağlıklı
olup olmadığını araştırmalıyız. 
Bugün Helal Akreditasyon Kurumu yani HAK’la ilgili olarak
bir tasarı görüşeceğiz. Dünyada yaşayan yaklaşık 1,8 milyar Müslüman nüfusun,
helal ürün ve belgelendirmesine ilişkin ilgi ve talebi giderek artmaktadır. Tüm
dünyada gıda, giyim, ilaç, kozmetik gibi ürünler ile turizm ve seyahat gibi
hizmet sektörleri eklenince helal pazar potansiyelinin büyüklüğü 3,9 trilyonu
aşmaktadır. Yüzde 99’u Müslüman olan ülkemizde toplam gıda ihracatının yüzde
30’unu helal sertifikalı ürünler oluşturmaktadır ki bu oran da oldukça
düşüktür. 
Ülkemizde ve dünyada helal ve sağlıklı gıda konularında
çalışmalar yapan çeşitli kurum ve kuruluşlar vardır. Bunlardan bir tanesi de
benim üyesi olduğum Helal ve Sağlıklı Gıda Platformu’dur. Helal ve sağlıklı
gıda konusunda farkındalığın artması için Helal ve Sağlıklı Gıda Platformu önemli
çalışmalar yapmaktadır. Bu manada, çevreyi ve insanı merkeze alarak helal ve
sağlıklı gıda konusunda yaratılış gayesine uygun fayda üretmek, muhtemel
zararları tespit ederek tedbirler önermek, alternatif, yenilikçi düşünerek
ulusal ve küresel boyutta süreçler geliştirmemiz gerekmektedir. 
Değerli milletvekilleri, helal ve sağlıklı beslenmenin
önemini kavramış, doğal ve sağlıklı beslenmenin temel ilkelerini öğrenmiş,
gıdaların içindeki katkı maddelerini ve etkilerini araştırma becerisi kazanmış
bireylerin yetişmesi için çalışmalar yaparak doğal çevrenin ve doğal
kaynakların tüm insanlığın ortak malı olduğu inancı içerisinde korunması,
güzelleştirilmesi ve geliştirilmesi, helal ve sağlıklı beslenmenin anlaşılması,
yaygınlaştırılması ve sistematiğinin oluşumuna katkıda bulunacak çalışmaların
yapılması, sosyal farkındalık gelişimine katkı sağlayacak tüm faaliyetlerin
geliştirilmesi amacıyla özellikle ticari kaygı gütmeyen bu tür organizasyonlara
destek olmamız gerekmektedir. 
Platform tarafından bu hafta sonu yani 3-5 Kasım
tarihleri arasında Ankara’da Uluslararası Helal ve Sağlıklı Gıda Kongresi’nin
4’üncüsü “Helal Yaşam” ana temasıyla düzenlenecektir. Sizleri de bu anlamlı
kongreye davet ediyorum. 
Değerli milletvekilleri, bizler de helal ve sağlıklı gıda
için doğal beslenme uzmanları olmalıyız, yiyecek ve içeceklerimizin içindeki
katkı maddelerini çok iyi araştırmalıyız. Tüm hazır besinlerin özellikle
ambalajlarının içeriklerini en ayrıntılı şekilde okuma alışkanlığı kazanarak
bilinçli tüketici olmalıyız.
Kıymetli
milletvekilleri, sözlerimin sonunda, dün CHP Genel Başkan Yardımcısı Bülent
Tezcan’ın Cumhurbaşkanımız Sayın Recep Tayyip Erdoğan’a yönelik sarf ettiği
seviyesiz, sorumsuz, nezaket kurallarından uzak, hamaset ve nefret diliyle
yaptığı konuşmayı kınıyor ve lanetliyorum. 
CHP
Genel Başkan Yardımcısı Bülent Tezcan dışındaki tüm saygıdeğer
milletvekillerini saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Tezcan.
VI.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur Bahçekapılı’nın, 29 Ekim
Cumhuriyet Bayramı’nı tebrik ettiğine ilişkin konuşması
BAŞKAN
– Sayın milletvekilleri, iki gün önce cumhuriyetimizin 94’üncü yıl dönümünü
kutladık. 29 Ekim 1923, Türkiye Cumhuriyeti’nin kurtuluşunun ve kuruluşunun
ilanıdır. Bu nedenle de büyük bir imparatorluktan cumhuriyete doğru giden yolu
çok iyi bilmek, anlamak, kavramak ve zihinlerimizde her daim canlı tutmak
zorundayız. Mustafa Kemal Atatürk’ün rehberliğinde ve önderliğinde milletimizin
kanı, canı ve büyük emekleriyle kurulan Türkiye Cumhuriyeti’nin tüm varlık ve
değerleriyle sonsuza dek yaşatılması çocuktan kadına, yaşlıdan gence herkesin
vazgeçilmez ortak sorumluluğu olmalıdır. Türkiye Cumhuriyeti, laik ve
demokratik anlayıştan taviz vermeden Büyük Önder Mustafa Kemal Atatürk’ün
çizdiği çağdaş uygarlık yolunda hızla ilerlemektedir. Buna hiçbir güç engel
olamayacak ve Türkiye Cumhuriyeti devleti sonsuza kadar yaşayacaktır, yeter ki
bizler Atatürk’ün mirası olan bilimsel ve akılcı yoldan ayrılmayalım. 
Ülkemizin
gurur günü olan 29 Ekim Cumhuriyet Bayramı’nızı bir kez daha tebrik ediyor,
milletimize sağlık, huzur ve esenlik diliyorum. Cumhuriyetimizin 94’üncü
kuruluş yıl dönümü kutlu olsun. Bu düşüncelerle Gazi Mustafa Kemal Atatürk ve
silah arkadaşlarını, nice isimsiz kahramanları saygı ve sevgiyle anıyorum,
şehitlerimizin ruhları şad olsun. (AK PARTİ, CHP ve MHP sıralarından alkışlar)
Teşekkür
ederim sayın milletvekilleri.
ENGİN
ALTAY (İstanbul) – Alkışladık efendim biz de sizi.
BAŞKAN
– Gördüm, teşekkür ederim.
Buyurun
Sayın Altay.
ENGİN
ALTAY (İstanbul) – Biraz önce gündem dışı konuşan AK PARTİ Milletvekili Sayın
Yılmaz Tezcan’ın, Parti Sözcümüz Bülent Tezcan’ın yaptığı bir konuşmaya yönelik
sözlerini dinledik. Sayın Bülent Tezcan’ın Tekirdağ’da yaptığı konuşmanın
benzerini defaatle ben ve milletvekillerimiz burada da yaptık. Bu tartışmayı AK
PARTİ yapmak isterse bundan keyif alırız lakin tutanaklar da burada, “diktatör”
ithamının bir siyasi eleştiri olduğunu AK PARTİ Grubu kabul ve teyit etmiştir
defaatle. Bu bakımdan, yeniden bu tartışma açılmak isteniyorsa açarız ama
siyasetçilerin siyasetçilere hakaret içermemek kaydıyla siyasi terminolojilerde
var olan sıfatları yakıştırmaları bir ritüeldir. Konunun bu şekilde
değerlendirilmesini, aksi takdirde bu tartışmaların bizim için hiçbir
mahzurunun olmayacağını Genel Kurula beyan ederim efendim. (CHP sıralarından
alkışlar)
BAŞKAN
– Teşekkür ederim. 
BÜLENT
TURAN (Çanakkale) – Sayın Başkan… 
BAŞKAN
– Sayın Turan… 
BÜLENT
TURAN (Çanakkale) – Sayın Başkan, cumhuriyetimizin kurulduğu günden bugüne
kadar –eksik, fazla- demokratik rejim içerisinde yaşıyoruz. Her türlü siyasi
eleştirinin başımızın üzerinde yeri var ancak bir genel başkana, daha da
ötesinde bir Cumhurbaşkanına o ithamları bir eleştiri olarak ifade etmek başka
ithamlara kapı açmak demektir, CHP’nin 
Genel Başkanının grubunun başına gelirkenki atmosferden başlayarak birçok
konuda bize itham hakkı verir. Bu, doğru bir yaklaşım değil. Biz Bülent
Tezcan’ın yaptığı yanlışın CHP Grubu tarafından değerlendirilerek yanlış
yaptığı kanaatine varılacağını düşünüyoruz, ümit ediyoruz. CHP’nin kurumsal
duruşu, siyasi ahlakı, tarihsel duruşu bu tarz hakaretlere açık kapı bırakmaz
diye ümit ediyoruz. Sayın Başkanı ben bir daha düşünmeye, siyasi etiğe, siyasi
ahlaka davet ediyorum. Bir kişinin yaptığı yanlışı tabii ki bir kurum
sahiplenirse o kurumun da yanlışı olur. Ümit ediyorum toplanacaklardır,
sözcünün o hakaretinin yanlış olduğunu, haddini aştığını kendileri de ifade
edeceklerdir.
Teşekkür
ediyorum Sayın Başkanım. (AK PARTİ sıralarından alkışlar)
BAŞKAN
– Teşekkürler. 
ENGİN
ALTAY (İstanbul) – Sayın Başkan… 
BAŞKAN
– Buyurun Sayın Altay. 
ENGİN
ALTAY (İstanbul) – Bizi kurum olarak… 
BAŞKAN
– Bir dakika, mikrofonunuzu açayım. 
ENGİN
ALTAY (İstanbul) – Hayır, bu bir sataşmadır. Grubumuzu, partimizi, siyasi etik
ve ahlak dışı davranmakla itham etmek suretiyle…. 
BÜLENT
TURAN (Çanakkale) – Şahıs.
ENGİN
ALTAY (İstanbul) - …açık bir sataşmada bulunmuştur. 
BAŞKAN
– Hayır, Sayın Altay, grubunuzu kastetmedi. 
ENGİN
ALTAY (İstanbul) – Grubu kastetti. 
BAŞKAN
– Hayır, hayır, “Başkanınızı” dedi. 
ENGİN
ALTAY (İstanbul) – Partinin sözcüsü…
BÜLENT
TURAN (Çanakkale) – Sayın Başkan, açıklayayım izin verin. 
ENGİN
ALTAY (İstanbul) – Partinin sözcüsünün söylediği her şey partiyi bağlar. 
BAŞKAN
– Müsaade eder misiniz. Sayın Altay, bir dakika. Dinleyelim, bakalım, Sayın
Turan ne kastetmiş. 
MAHMUT
TANAL (İstanbul) – Başkan, partinin sözcüsü kurumsal kimliktir. 
BAŞKAN
– Sayın Tanal, lütfen… 
BÜLENT
TURAN (Çanakkale) – Sayın Başkan, bir vekilin yapmış olduğu siyasi edepsizlik,
siyasi ahlaksızlık, siyasi nezaketsizlik bir kurumu bağlamaz.
BAŞKAN
– Evet, söylediniz. 
BÜLENT
TURAN (Çanakkale) - Ancak o kurum o şahsa sahip çıkarsa kurumu da bağlar.
Diyorum ki: O şahsın yaptığı edep dışı ithamı, siyasi ahlak dışı söylemi eğer
CHP kurumsal olarak kabulleniyorsa diyecek lafım yok zaten ama şunu diyebilir:
Vekiller hata yapabilir, sözcü de olsa hata yapabilir. Bunu diyorsa biz sadece
şahsı eleştireceğiz ama kurum diyorsa ki: O yapılanın arkasındayız. O zaman,
bizim ifade edilen şahsa da gruba da çok daha öte ifade kullanma hakkımız
doğacaktır diyorum. Mesele, şahsın yaptığı hatanın CHP tarafından da
kınanmasıdır. CHP’ye yakışan, Mustafa Kemal’in partisine yakışan tavır, duruş
siyasi edeptir. 
Teşekkür
ediyorum Sayın Başkanım. (AK PARTİ sıralarından alkışlar)
ENGİN
ALTAY (İstanbul) – Bu daha büyük bir sataşma Sayın Başkan. 
MELİKE
BASMACI (Denizli) – Söylemedik laf bırakmadı. 
BAŞKAN
– Burada grubunuza bir sataşma yok. 
ENGİN
ALTAY (İstanbul) – Nasıl yok Sayın Başkan?
BAŞKAN
– Evet, yok. 
ENGİN
ALTAY (İstanbul) - Parti sözcüsünün söylediklerini kabul etmeleri, ona
yönelttiği edepsizlik ithamını bütün CHP’ye… 
BAŞKAN
– Eğer kabul ederse ama.
ENGİN
ALTAY (İstanbul) – Evet, kabul ediyoruz. 
BAŞKAN
– O zaman, buyurun, iki dakika. 
ENGİN
ALTAY (İstanbul) – Bülent Tezcan’ın söylediğini kabul ediyoruz. 
BÜLENT
TURAN (Çanakkale) – O zaman aynen söylüyoruz. Aynen söylüyoruz Sayın Başkan. 
BAŞKAN
– O zaman, buyurun. 
ENGİN
ALTAY (İstanbul) – Sayın Başkan, üç dakika veremez misiniz, konu geniş. 
BAŞKAN
– Veremem.
HALİS
DALKILIÇ (İstanbul) – Tarihinize bakın. 
GÜLAY
YEDEKCİ (İstanbul) – Sayın vekilim, şu an yaşadığımız duruma bakalım. 
BAŞKAN
– İki dakika. 
Buyurun.
(CHP sıralarından alkışlar)
VII.- SATAŞMALARA İLİŞKİN KONUŞMALAR
1.- İstanbul Milletvekili Engin Altay’ın, Çanakkale Milletvekili Bülent
Turan’ın yerinden sarf ettiği bazı ifadeleri sırasında Cumhuriyet Halk
Partisine sataşması nedeniyle konuşması
ENGİN
ALTAY (İstanbul) – Belli ki Balıkesir Belediye Başkanının istifasından sonra AK
PARTİ’ye yeni bir gündem lazım oldu. Zira, Balıkesir Belediye Başkanı istifa
ederken aile fertleri dâhil mafyavari yöntemlerle tehdit edildiğini adam ağlaya
ağlaya anlattı. Tam bu arada, iki yıldır hiç gocunmadığınız, alınmadığınız bir
diktatör eleştirisine birden alınasınız tuttu. 
BENNUR
KARABURUN (Bursa) – Niye? Her zaman alınıyoruz. 
ENGİN
ALTAY (Devamla) – Ya, siz iki yıldır kör, dilsiz, sağır mıydınız kardeşim? Ben
bu kürsüde en az yüz defa, milletvekillerimiz defaatle, Genel Başkanımız
defaatle AK PARTİ Genel Başkanı Erdoğan için “diktatör” demedik mi?
Neredeydiniz siz? Neredeydiniz siz? (CHP sıralarından alkışlar) 
BENNUR KARABURUN (Bursa) – Her söylediğinizde karşı
çıktık.
ORHAN DELİGÖZ (Erzurum) - Biz de hep karşı çıktık. Size
karşı hep karşı çıkmadık mı?
ENGİN ALTAY (Devamla) - Balıkesir Belediye Başkanının
demokrasinin, etik siyasetin ne hâle geldiğini Türkiye kamuoyuna dün yaptığı
açıklamayla ortaya sermesi, belli ki sizin persenginizi bozmuş. Bu işlerden
“Vay bize ‘şöyle’ dediler, ortalığı, medyayı bununla meşgul edelim.” diyerek
size bir kâr çıkmaz.
Bak, tutanak Sayın Başkan, tarih 28 Şubat 2016, burada
konuşmuşum, “diktatör” demişim, itirazlar olmuş.
BENNUR KARABURUN (Bursa) – Her söylediğinde karşı çıktık.
ENGİN ALTAY (Devamla) - Sayın Başkan da “Evet, Sayın
Altay’ın yaptığı, siyasi eleştiridir.” demiş, Sayın Naci Bostancı teyit etmiş,
bu iş bitmiş.
Arkadaşlar, her diktatörün faşizan eğilimleri olur. (CHP
sıralarından alkışlar) 
AKİF ÇAĞATAY KILIÇ (Samsun) – Bak, hakaret etmeye devam
ediyorsunuz. Hakaret etmeye devam ediyorsunuz.
ENGİN ALTAY (Devamla) - Geçmişte Ecevit’e “komünist”
deseydi Bülent Tezcan hakaret saymayacak mıydınız?
Faşizm, komünizm, bunlar birbirinin tersi ideolojilerdir.
Ne olduğunu söyleyeyim mi? Türk Dil Kurumundan söyleyeyim mi?
AKİF ÇAĞATAY KILIÇ (Samsun) – Kendiniz inanmıyorsunuz bu
söylediğinize.
ENGİN ALTAY (Devamla) – “Demokratik düzenin yerine aşırı
bir ulusçuluk…
(Mikrofon otomatik cihaz tarafından kapatıldı)
ENGİN ALTAY (Devamla) – …ve baskı düzeni kurmayı
amaçlayan öğretiye ‘faşizm’ denir.”
BAŞKAN – Teşekkür ederim Sayın Altay.
ENGİN ALTAY (Devamla) - “Faşizm yanlısı olan kimseye de
‘faşist’ denir.”
Genel Kurulu saygıyla selamlıyorum. (CHP sıralarından
alkışlar)
BAŞKAN – Sayın milletvekilleri –Sayın Turan, size söz
vereceğim ama- biraz önce Türkiye Cumhuriyeti’nin 94’üncü kuruluş yıl dönümünü
yaşadığımıza ilişkin bir açıklama yaptım ve pazar gününden bu yana, yani 29
Ekim 2017’den bu yana iki gün geçti. İlk çalışma günümüz ve ilk çalışma
günümüzdeki durumun takdirini sizlere bırakıyorum. 
Siyasi tartışmalar elbette ki yapılabilinir. Hepimiz
hukukçuyuz, hukukçu olan arkadaşlarımız var içimizde. Özellikle, tanınmış
kişilerin veya siyasilerin eleştiriye maruz kalma hakkı geniştir. Ama ne olursa
olsun hiç kimsenin hakarete yönelik, hakaret içerikli ve hakaret kastıyla bir
kimse hakkında siyasi olsun veya olmasın bir cümle veya bir laf söylemesi kabul
edilemez bir şeydir. 
ZİYA
PİR (Diyarbakır) – Ya, hep “terörist” diyor bize. Erdoğan hep “terörist” diyor
bizim için. 
BAŞKAN
- Böylelikle, hepimizin bildiği bir şeyi siyasi polemiklere lütfen malzeme
yapmayalım, konuşurken birbirimizi eleştirelim ama hakaret etmeyelim, lütfen.
Sayın
Turan… 
BÜLENT
TURAN (Çanakkale) – Sayın Başkan, grubumuza Sayın Grup Başkan Vekili hakaret
etti.
ENGİN
ALTAY (İstanbul) – Ne diye ettim?
BÜLENT
TURAN (Çanakkale) – “Defaatle şimdiye kadar ‘diktatör’ diyoruz, yine de
söylüyoruz…”
ENGİN
ALTAY (İstanbul) – Evet, dedik; gıkınız çıkmadı, yüz kere söyledik. 
BAŞKAN
– Sayın Altay…
BENNUR
KARABURUN (Bursa) – Nasıl çıkmadı ya? Her söylediğinizde karşı çıktık. 
BÜLENT
TURAN (Çanakkale) – Diktatör tavırlarından dolayı kendisini usule davete
ediyorum Sayın Başkan.
BAŞKAN
– Sayın Altay, şimdi ısrar ediyorsunuz, evet, bir kişiye “diktatör” demek
hakarettir. Bu, siyasi eleştiri içinde de kalmaz; lütfen… Yani karışmayayım
diyorum ama bir noktada da bunu söylemek zorunda bırakılıyorum. 
AKİF
EKİCİ (Gaziantep) – Nasıl olur diktatör, nasıl olur?
BAŞKAN
– Lütfen, rica ediyorum.
Buyurun
Sayın Turan.
BÜLENT
TURAN (Çanakkale) – Bu yüzden söz istiyorum Sayın Başkan, sataşmadan dolayı. 
BAŞKAN
– Buyurun, iki dakika… (AK PARTİ sıralarından alkışlar)
AKİF
EKİCİ (Gaziantep) – Başbakan istifa etti, belediye başkanları istifa etti,
“Ülkeyi ben tek yönetirim.” diyen insan, diktatördür işte. 
BAŞKAN
– Sayın Ekici, lütfen… 
AKİF
EKİCİ (Gaziantep) – Başbakanı istifa ettiren, belediye başkanlarını istifa
ettiren, diktatördür. Başka nasıl olur diktatör? Size göre nasıl olur diktatör?
BAŞKAN
- Her partinin kendine göre bir iç düzeni, iç dengesi vardır.
Lütfen…
2.- Çanakkale Milletvekili Bülent Turan’ın, İstanbul Milletvekili Engin
Altay’ın sataşma nedeniyle yaptığı konuşması sırasında Adalet ve Kalkınma
Partisine sataşması nedeniyle konuşması
BÜLENT
TURAN (Çanakkale) – Şu diktatöryal tavırlara engel olur musunuz Sayın Başkan?
BAŞKAN
– Bir dakika müsaade edin, sessizlik olsun, cevap verme hakkınızı kullanın.
BÜLENT
TURAN (Devamla) – Bir daha başlatırsanız…
BAŞKAN
– Buyurun, iki dakika…
BÜLENT
TURAN (Devamla) – Sayın Başkan, değerli milletvekilleri; hepinizi saygıyla
selamlıyorum. 
Öncelikle,
bugün bir üzüntümü ifade edeyim: Biz “Bir vekil hata yaptı, partinizin kurucu
Genel Başkanına, Cumhurbaşkanına hakaret etti; biz haddini aştığı için onu
uyaracağız, disipline vereceğiz.” demesini beklerdik. (CHP sıralarından
gürültüler) Ancak şundan çok keyifliyim, bu tavır, sittinsene sizi iktidar
yapmayan, halkın oyunu aldırmayan, ancak darbeden sonra, kavgadan sonra,
savaştan sonra iktidara yol açan tavrın ta kendisi. (AK PARTİ sıralarından
alkışlar) 
GÜLAY
YEDEKCİ (İstanbul) – Bu ülkeyi biz kurduk, biz kurtaracağız; merak etme.
BÜLENT
TURAN (Devamla) - Diktatörse bu tavır, yanlışsa bu tavır. İnsaf, insaf; bir
ülkede diktatör olacak, o meydanda o konuşmayı yapacak; bırakın bunları!
GÜLAY
YEDEKCİ (İstanbul) – Konuşma da mı yapmayalım yani. Konuşmaları da mı
yaptırmayacaksınız?
BÜLENT
TURAN (Devamla) – On beş yıldan beri 11 seçim yaptık, her seçim halka gittik;
yereli, geneli, Cumhurbaşkanlığı, hepsini kazandık. Halkımızın takdiriyle
buradayız. 
AKIN
ÜSTÜNDAĞ (Muğla) – Bu sefer olmayacak, öyle yok.
BÜLENT
TURAN (Devamla) – Halkımız “git” der, gideriz ama oyununuz bozuldu,
parametreler değişti, siz hakaret ettikçe on beş yıldan beri 25’i 26
yapamadınız; bakın, 25 puan 26 olmadı. İddia ediyorum, ağzınızı açmasanız, hiç
konuşmasanız, meydanlarda hakaret etmeseniz daha çok oy alacaksınız.
AHMET
AKIN (Balıkesir) – Ya, sen kimsin ya!
BÜLENT
TURAN (Devamla) – Bu partinin Mustafa Kemal hatırası var, İnönü hatırası var. 
BAŞKAN
– Sayın milletvekilleri…
AHMET
AKIN (Balıkesir) – Ne biçim konuşuyor! Ne biçim adam ya!
GÜLAY
YEDEKCİ (İstanbul) – CHP’nin ne yapacağını size mi soracağız? 
BÜLENT
TURAN (Devamla) – O yüzden diyorum ki siz konuşmasanız daha çok oy alacaksınız
ama şikâyetimiz yok. 
GÜLAY
YEDEKCİ (İstanbul) – Siz önce ülkeyi yönetin doğru düzgün, ülkenin hâline
bakın! Ne durumda bu ülke! 
BÜLENT
TURAN (Devamla) – Şu diktatöryal tavırdan dolayı, bu hakaretlerden dolayı
göreceksiniz bu millet hâlâ Tayyip Erdoğan’a destek olacak. 
GÜLAY
YEDEKCİ (İstanbul) – Biz muhalefetiz! Bize bu görevi verdi bugün halk! 
BAŞKAN
– Sayın Yedekci…
BÜLENT
TURAN (Devamla) – Sizin sevmediğiniz, Tayyip Erdoğan değil…
GÜLAY
YEDEKCİ (İstanbul) – Bize bu görevi layık gördü! Sizin ne haddinize partimize
laf söylemek?
BÜLENT
TURAN (Devamla) – …sizin sevmediğiniz, on beş yıldan beri yenemediğiniz, bu
milletle beraber yol yürüyen o adam. 
O
yüzden bir daha söylüyorum, değerli arkadaşlar, bir konu gözden kaçmasın; her
uluslararası girişimin olduğu yerde benzer ithamlar olmuş, “Diktatör” demişler,
uluslararası güçlere “Kulaklarınızı açın.” demişler. Biz bu oyunun niçin
olduğunu biliyoruz. Bundan iki, üç ay önce “Sakin olun, AKP demeyin, AK PARTİ
deyin.” diyordunuz. Ne oldu şimdi?
(Mikrofon
otomatik cihaz tarafından kapatıldı) 
ENGİN
ALTAY (İstanbul) – AK PARTİ diyoruz.
BÜLENT
TURAN (Devamla) – Düne kadar “AKP demeyin AK PARTİ deyin.” diyen insanlar
tekrar aynı tavra başladılar. Bu tavrı halkımız görecek, bu tavrı
değerlendirecektir Sayın Başkan. 
Teşekkür
ederim. (AK PARTİ sıralarından alkışlar)
BAŞKAN
– Teşekkür ederim Sayın Turan.
ENGİN
ALTAY (İstanbul) – Sayın Başkan…
BAŞKAN
– Buyurun Sayın Altay.
Yerinizden
söz mü istiyorsunuz?
ENGİN
ALTAY (İstanbul) – Hayır, yani duyulmuyor, arkadan arkadaşlar konuşmalarımı
anlamıyor…
BAŞKAN
– Mikrofonu açıyorum, bir dakika söz vereceğim size.
Buyurun.
VIII.- AÇIKLAMALAR
1.- İstanbul Milletvekili Engin Altay’ın, Çanakkale Milletvekili Bülent
Turan’ın sataşma nedeniyle yaptığı konuşmasındaki bazı ifadelerine ilişkin
açıklaması
ENGİN
ALTAY (İstanbul) – Mustafa Kemal hepimizin, sadece bizim partimizin diye iddia
ediyorsan o yanlış, onu düzelt, AK PARTİ’lilerin de Mustafa Kemal’i. 
BÜLENT
TURAN (Çanakkale) – Bu ülkenin kurucusu, başımızın tacı.
ENGİN
ALTAY (İstanbul) – AK PARTİ’lilerin de Mustafa Kemal’i…
BÜLENT
TURAN (Çanakkale) – Tabii ki.
ENGİN
ALTAY (İstanbul) – …80 milyonun Mustafa Kemal’i, onu söylememiz lazım, bir.
(CHP ve AK PARTİ sıralarından alkışlar)
Tekrar
ediyorum Sayın Başkan, tekrar ediyorum: Sanıyorum Sayın Bülent Bey bir de şöyle
bir şey söyledi, “Dış odaklara mesaj” gibi bir şey söyledi…
BÜLENT
TURAN (Çanakkale) – Kesinlikle.
ENGİN
ALTAY (İstanbul) – Bu ülkenin Cumhurbaşkanını ne dış odaklara ne de darbecilere
yedirmeyiz, onu sandıkta biz yiyeceğiz. Onu sandıkta biz yiyeceğiz. 
Teşekkür
ederim. (CHP sıralarından alkışlar)
BAŞKAN
– Kimi, kim nerede yiyecek, ona halk karar verir, bunu da belirtelim.
ENGİN
ALTAY (İstanbul) – Bir dakika Sayın Başkanım…
AKIN
ÜSTÜNDAĞ (Muğla) – Siz grup başkan vekili misiniz, Meclis Başkan Vekili
misiniz?
BAŞKAN
– Lütfen, kimseye söz vermeyeceğim, lütfen…
ENGİN
ALTAY (İstanbul) – Hayır, çok kısa bir şey söyleyeceğim efendim, ben grup
başkan vekiliyim.
BAŞKAN
– Hayır, buyurun, yerinizden, lütfen, bir dakika…
AKIN
ÜSTÜNDAĞ (Muğla) – Bu nedir böyle ya! 
ENGİN
ALTAY (İstanbul) – Hayır, Sayın Başkan, bir şey demiyorum ama sizin de
tartışmalara katılma konusunda biraz daha…
BAŞKAN
– Ben bu tartışmalara katılırım…
ENGİN
ALTAY (İstanbul) – 64 var efendim.
BAŞKAN
– …ben bu ülkenin vatandaşıyım, şu andaki gündemi, Genel Kurulu yöneten bir
Başkan Vekiliyim ve ülkenin Cumhurbaşkanı söz konusu. 
Teşekkür
ederim.
ENGİN
ALTAY (İstanbul) – AK PARTİ Genel Başkanını savunuyorsunuz, oradan AK PARTİ
Genel Başkanını savunamazsınız. Savunamazsınız! 
AHMET
AKIN (Balıkesir) – Ayıp, ayıp! 
BAŞKAN
– Evet, sayın milletvekilleri, cumhuriyetimizin 94’üncü yıl dönümü nedeniyle
yerlerinden 20 milletvekiline söz vereceğim. 
AKIN ÜSTÜNDAĞ (Muğla) – Böyle bir şey olur mu Başkan ya?
BAŞKAN – Sayın Karaburun, Sayın Kılıç yerine Sayın Gözgeç,
Sayın Engin, Sayın Gündoğdu, Sayın Tümer, Sayın Balbay, Sayın Dalkılıç, Sayın
Atıcı, Sayın Tanal yerine Sayın Yalçınkaya, Sayın Zeybek, Sayın Dedeoğlu, Sayın
Basmacı, Sayın Yedekci, Sayın Gazel, Sayın Durmuşoğlu, Sayın Deligöz, Sayın
Akın, Sayın Keşir, Sayın Boynukara, Sayın Kayışoğlu’nun yerine Sayın Tüm; 20
kişi. 
Sayın Tanal konuşacak mı? 
MAHMUT TANAL (İstanbul) – Tabii.
BAŞKAN – Sayın Tanal’ın söz hakkı var. Sayın Zeybek
yerine Sayın Yalçınkaya söz istemişler. 
TANJU ÖZCAN (Bolu) – Engin Bey’in yerine de ben söz
isteyebilir miyim?
BAŞKAN – Sayın Karaburun…
2.- Bursa Milletvekili Bennur Karaburun’un, Cumhuriyet Halk Partisi
Sözcüsü Bülent Tezcan’ın Cumhurbaşkanı hakkındaki bazı ifadelerine ilişkin
açıklaması
BENNUR KARABURUN (Bursa) – Teşekkür ederim Başkanım.
CHP Parti Sözcüsü Bülent Tezcan’ın Cumhurbaşkanımız
hakkında söylediği sözleri kabul etmek mümkün değil. Recep Tayyip Erdoğan,
Türkiye’yi temsil ediyor. Erdoğan’ın şahsında tüm aziz milletimizi hedef alan
bu art niyetli ve çirkin sözler bizleri derinden yaralamıştır. CHP Genel
Başkanı Kılıçdaroğlu’nun ortaya çıkan 15 Temmuz kaçış videoları üzerine yapılan
bu hakaret, gündem değiştirme çabasıdır. Bir tarafta milletiyle birlikte ölüme
yürüyen Cumhurbaşkanımız, diğer tarafta FETÖ’cü darbecilerle anlaşıp
havaalanından kaçan Kılıçdaroğlu. Milletimiz, 15 Temmuzda Cumhurbaşkanımızın
çağrısıyla tankların altına bedenini koydu. Recep Tayyip Erdoğan, milletimizin
göz bebeğidir. 
BAŞKAN – Sayın Gözgeç…
3.- Bursa Milletvekili Emine Yavuz Gözgeç’in, Cumhuriyet Halk Partisi
Sözcüsü Bülent Tezcan’ın Cumhurbaşkanı hakkındaki bazı ifadelerine ilişkin
açıklaması
EMİNE
YAVUZ GÖZGEÇ (Bursa) – Sayın Başkan, vesayet odaklarının gölgesinde iktidar
arayanların vesayet odakları ortadan kalkınca düştükleri boşluğu anlıyorum.
Yediden yetmişe halkımızın gönlünde taht kuran Sayın Cumhurbaşkanımız Recep
Tayyip Erdoğan sevgisini kıskançlıkla içlerine sindirememelerini de anlıyorum
ancak durup kendilerine bakmak, “Biz nerede yanlış yapıyoruz? Artık millet
iradesini içimize sindirmemiz gerekiyor. Millete nasıl ulaşabiliriz?” diye
düşünmeleri gerekirken millet iradesini yok saymayı tercih etmelerini hiç
anlamıyorum. Çaresizlik içinde hakaret etmeyi bırakıp kendilerini bu şeddeli
çaresizlikten kurtaracak bir yol bulmalarını tavsiye ediyorum. 
BAŞKAN
– Sayın Engin…
4.- İstanbul Milletvekili Didem Engin’in, doğum borçlanması hakkının
sigortalarının başladığı tarihe bakılmaksızın tüm annelere tanınması
gerektiğine ilişkin açıklaması
DİDEM
ENGİN (İstanbul) – Teşekkürler Sayın Başkan.
Ülkemizde
kadınlarımızın istihdam oranı yalnızca yüzde 29 yani her 10 kadından sadece 3’ü
çalışabiliyor. İş bulup çalışabilen kadınlarımızın da önemli bir bölümü, ne
yazık ki sigortaları çok geç başladığı için emekli olamıyorlar çünkü doğum
borçlanması hakkı, sadece sigortalılık sonrası doğum yapan anneleri kapsıyor.
Hâlbuki doğum borçlanması hakkı, annelerin doğum yapmadan önce mi, sonra mı
sigortalarının başladığına bakılmaksızın tüm annelere tanınmalı ve annelerimiz
arasındaki bu ayrımcılığa son verilmeli. Bu eşitsizliğin giderilmesi
gerektiğini pek çok kez Mecliste dile getirdim, soru önergesi verdim.
Hükûmete
ve tüm partilere buradan tekrar çağrı yapıyorum. Annelerimiz, Meclisten müjdeli
bir haber bekliyor. Gelin, 2018 bütçesinde annelerimize emeklerinin karşılığını
verelim ve geleceklerini güvence altına almalarına destek olalım.
Teşekkür
ederim.
BAŞKAN
– Teşekkür ederim ben de.
Sayın
Gündoğdu…
5.- Ordu Milletvekili Metin Gündoğdu’nun, Cumhuriyet Halk Partisi
Sözcüsü Bülent Tezcan’ın Cumhurbaşkanı hakkındaki bazı ifadelerine ilişkin
açıklaması
METİN
GÜNDOĞDU (Ordu) – Teşekkür ederim Sayın Başkanım.
CHP,
özellikle son zamanlardaki söylemleriyle küresel çetelerin algı operasyonuna
hizmet ettiğini bir kez daha gösterdi. Sayın Cumhurbaşkanımızı hedefe koyanların
asıl amacı, Türkiye’ye diz çöktürmektir. Bağımsız dış politika takip edince,
millî ve yerli projeler yürütünce, Batı’nın sömürgeciliğine karşı çıkınca hemen
bir kulp takıyorlar. Türkiye Cumhuriyeti’nin ana muhalefet partisinin küresel
projelere hizmet eder hâle getirilmiş olması üzüntü vericidir, demokrasimiz
açısından talihsizliktir. Milletin gönlünde yer etmiş Adnan Menderes’i asan
zihniyet, bugün de milletin adamı Cumhurbaşkanımız Sayın Recep Tayyip Erdoğan’ı
hedef almaktadır. Sömürgecilerin taşeronları şunu iyi bilsinler ki bu millet,
Başkomutanını kimseye yem etmez. 
CHP
Parti Sözcüsünü kınıyor, bu dış destekli söylemi, milletimizin vicdanına havale
ediyorum.
Genel
Kurulu saygıyla selamlıyorum.
BAŞKAN
– Teşekkür ederim.
Sayın
Tümer…
6.- Adana Milletvekili Zülfikar İnönü Tümer’in, Adana’nın Karataş
ilçesine bağlı Kesik köyünde 28 Ekim Cumartesi günü meydana gelen hortumdan
mağdur olan köylülerin zararlarının karşılanması için acilen girişimde
bulunmasını dilediğine ilişkin açıklaması
ZÜLFİKAR
İNÖNÜ TÜMER (Adana) – Sayın Başkan, Adana’nın Karataş ilçesine bağlı Kesik
köyünde 28 Ekim Cumartesi günü meydana gelen ve 80 saniye süren hortum, köy
halkını büyük zarara uğratmıştır. Ziyaret ettiğimiz birçok evin duvarı ve
çatısı yıkılmış, tarım makineleri zarar görmüş, ağaçlar devrilmiş, hayvanlar
telef olmuştur.
Bölgede
büyük paniğe yol açan hortum nedeniyle vatandaşlarımıza buradan bir kez daha
geçmiş olsun dileklerimi iletiyor, Hükûmetin mağdur köylülerin zararlarının
karşılanması için acilen girişimde bulunmasını diliyorum.
BAŞKAN
– Sayın Balbay…
7.- İzmir Milletvekili Mustafa Ali Balbay’ın, 18 ada ve 1 kayalığın
Yunanistan tarafından işgaliyle ilgili sorusuna Millî Savunma Bakanının verdiği
cevaba ilişkin açıklaması
MUSTAFA
ALİ BALBAY (İzmir) – Teşekkür ediyorum Sayın Başkan.
Sayın
Başkan, sayın milletvekilleri; 6 Haziran 2017 tarihinde Millî Savunma Bakanına
Ege’deki İzmir, Aydın ve Muğla karasuları içinde kalan, vilayetleri içinde
kalan 18 ada ve 1 kayalığın Yunanistan tarafından niçin işgal edildiğini sormuştum.
Sayın Millî Savunma Bakanı hafta başında bana şu yanıtı gönderdi: “İzmir
Milletvekili Sayın Balbay tarafından TBMM Başkanlığına verilen, Millî Savunma
Bakanı tarafından cevaplanması istenilen önergenin Dışişleri Bakanlığının
faaliyet alanı olduğundan iadesine…” 
Buradan
soruyorum: Acaba Türkiye'nin sınırları, Ege adalarının sorumluluğu Millî
Savunma Bakanının sorumluluğunda değilse kimin sorumluluğundadır? Geçen yıl 31
Temmuz 2016’da 669 sayılı Kanun Hükmünde Kararname’yle Kara, Deniz ve Hava
Kuvvetleri Komutanları Millî Savunma Bakanına bağlanmıştı. Millî Savunma Bakanı
neden sorumludur? 
BAŞKAN
– Teşekkür ederim. 
Sayın
Dalkılıç… 
8.- İstanbul Milletvekili Halis Dalkılıç’ın, Cumhuriyet Halk Partisi
Sözcüsü Bülent Tezcan’ın Cumhurbaşkanı hakkındaki bazı ifadelerine ilişkin
açıklaması
HALİS
DALKILIÇ (İstanbul) – Teşekkürler Sayın Başkan. 
Bir
tarafta “Dünya, beşten büyüktür.” çıkışını onların sahasında, onların yüzüne
karşı haykıran cesur bir devlet adamı, tüm emperyalist güçlere karşı göğsünü,
bedenini ve varlığını siper eden yiğit bir dava adamı, dini, dili, ırkı ne
olursa olsun bütün mazlumlara, mağdurlara, mahzunlara kucak açan vicdanlı bir
siyaset adamı; bir tarafta CHP’nin içerisinde bir lider, otorite ve disiplin
boşluğunun tezahürü olarak CHP’de öne çıkmak isteyen her ismin, fırsat buldukça
millete, milletin seçtiği Cumhurbaşkanımıza FETÖ ağzıyla hakaret etme yolunu
seçen Cumhuriyet Halk Partisinin içerisinde parti sözcülüğünü “parti
sövücülüğü”ne döndürmüş Bülent Tezcan. 
Bülent
Tezcan’ın dün Tekirdağ’da yapmış olduğu çirkin ve ahlaksız cümleleri kendisine
iade ediyorum ve milletin oyuyla seçilmiş Cumhurbaşkanımızdan ve milletimizden
özür dilemeye davet ediyorum. 
Genel
Kurulu saygıyla selamlıyorum. 
BAŞKAN
– Teşekkür ederim. 
Sayın
Atıcı…
9.- Mersin Milletvekili Aytuğ Atıcı’nın, hekimlerin ve sağlık
emekçilerinin çalışma koşullarının acilen düzeltilmesi gerektiğine ilişkin
açıklaması
AYTUĞ
ATICI (Mersin) – Değerli arkadaşlar, hekimler, birer birer değil, üçer üçer
intihar etmeye başladı, haberiniz var mı? Bu çığlığı ne zaman duyacaksınız?
Birisi Batman’da görevli, kalp damar cerrahisi uzmanı; diğeri Adana’da çocuk
sağlığı ve hastalıkları asistanı; bir diğeri de İstanbul’da olmak üzere 3
meslektaşımız aynı gün intihar ettiler. 
Yaşama
güvenle bakması beklenen, insanlara umut olmayı seçmiş bir hekim kendi yaşamına
son veriyorsa, bu toplumda hastalık bütün vücudu sarmış demektir. 
Uzun
süren çalışma saatleri, yorucu çalışma koşulları, mesleğini yaparken yaşadığı
şiddet, değersizleştirilen mesleki kimliği ve güvencesizlikle yaratılan gelecek
kaygısı gencecik hekimleri hayatını sonlandırmaya götüren sebeplerdir. Sağlık
sistemindeki çarpıklık ve izlenen yanlış politikalar, sağlık çalışanlarının
sırtına yüklenen iş gücüyle telafi edilemez. Hekimlerin ve sağlık emekçilerinin
çalışma koşulları acilen düzeltilmelidir.
BAŞKAN
– Sayın Tanal…
10.- İstanbul Milletvekili Mahmut Tanal’ın, son dönemlerde avukatların
âdeta müvekkilleriyle özdeşleştirildiklerine ve Nuriye Gülmen ile Semih
Özakça’nın avukatlarının gözaltına alınmalarına ilişkin açıklaması
MAHMUT
TANAL (İstanbul) – Teşekkür ederim Sayın Başkan.
Değerli
milletvekilleri, hepinizi saygıyla selamlıyorum.
Sayın
Başkanım, siz yıllarca İstanbul Barosunda görev yaptınız, Türkiye Barolar
Birliği Başkan Yardımcılığını yaptınız. Son dönemlerde avukatlar,
müvekkilleriyle âdeta özdeşleştirilmekte. Avukatlığını yaptığı kişilerle… Şu
deniliyor: Avukatlığını yaptığı, vekâletini aldığı kişinin eğer terör örgütüyle
bir irtibatı, iltisakı varsa avukatlar da aynı muameleye tabi kılınmakta. 
Nuriye
ile Semih’in avukatları, terör örgütü nedeniyle gözaltına alınmış durumda.
Takdir edersiniz, Avukatlık Kanunu hükümlerine göre, avukatın görevinin ifası
için müvekkillerini cezaevlerinde ziyaret etmesi gerekiyor, savunmalarını
yapmak için dosyalarını incelemesi gerekiyor. Bu, âdeta, bunların sorgusunda
suç hâline getirilmiş durumda. Ne zamandan beri avukatlık görevini yapmak terör
örgütüyle ilişkilendirmek oldu? Bu, sadece Nuriye ve Semih’in avukatları için
değil diğer avukat arkadaşlarımız için de aynı. Yani hiçbir meslek grubu
rahmetli…
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Tanal.
Sayın
Yalçınkaya…
11.- Bartın Milletvekili Muhammet Rıza Yalçınkaya’nın, Türkiye Taş
Kömürü Kurumunun özelleştirilmesine yoğun bir tepki olduğuna ilişkin açıklaması
MUHAMMET
RIZA YALÇINKAYA (Bartın) – Teşekkür ederim Sayın Başkanım.
Ülkemizde
taş kömürü deyince ilk akla gelen kurum Türkiye Taş Kömürü Kurumudur. TTK,
ülkemizdeki taş kömürü üretiminin en köklü kurumu, madencilik sektörünün en
önemli değeridir. Torba kanunda yer alan bir düzenlemeyle, TTK’nin
özelleştirilmesinin yolu açılarak, maden sahaları bölünerek parsel parsel
satılmak istenmektedir. Cumhuriyetimizin ilanından bugüne kadar ülkemizin
sanayisi ve ekonomisine önemli katkı sağlayan, bölgemizin iş, aş ve ekmek
kapısı olan TTK’nin özelleştirilmesine karşı bölgemizde yoğun bir tepki
oluşmuştur. Halkın bu haklı tepkisine karşı iktidarın vurdumduymaz, aldırış
etmeyen tavrını ve TTK’nin özelleştirilmesini asla kabul etmeyeceğimizi
belirterek bu düzenlemenin tasarıdan çıkarılmasının maden emekçisine ve bölge
insanına olan bir sorumluluk ve vefa borcu olduğunu hatırlatmak isterim.
BAŞKAN – Sayın Dedeoğlu…
12.- Kayseri Milletvekili Sami Dedeoğlu’nun, Cumhuriyet Halk Partisi
Sözcüsü Bülent Tezcan’ın Cumhurbaşkanı hakkındaki bazı ifadelerine ilişkin
açıklaması
SAMİ DEDEOĞLU (Kayseri) – Sayın Başkan, değerli
milletvekilleri; CHP Genel Başkan Yardımcısının yapmış olduğu talihsiz ve
taraflı açıklamayı esefle kınıyoruz. Kendisini milletine adayan Genel
Başkanımız, Cumhurbaşkanımızla ilgili akla ve mantığa sığmayan, toplumumuzu
ayrıştırarak kin ve nefrete sürükleme gayreti içerisine girmiş olmasını bir
akıl tutulması olarak görüyorum. Yargımız zaten gerekli süreci başlatmıştır.
Biz, tüm partilere ve düşüncelere her zaman saygılı ve eşit mesafede olduk, her
daim bir ve beraber olmanın, kardeşçe hep birlikte yaşamanın gayreti içerisinde
olduk. Şunu herkes iyi bilmelidir ki: Anadolu’nun mayasında birlik ve kardeşlik
ruhu yatar. Bu ruhun karşısında hiçbir güç duramaz. Milletimizin ve Anadolu’nun
yiğit evladı Cumhurbaşkanımıza karşı yapılan her türlü haksız saldırı ve
sataşma, karşısında bu asil Türk milletini bulacaktır. Bize muhalefet
yapacaksanız, karşımıza daha ciddi proje ve tekliflerle gelin diyorum, yüce
Meclisi saygıyla selamlıyorum.
BAŞKAN – Sayın Basmacı…
13.- Denizli Milletvekili Melike Basmacı’nın, Denizlililerin Pamukkale
Üniversitesi yemek ihalesiyle ilgili bilgi beklediğine ilişkin açıklaması
MELİKE BASMACI (Denizli) – Sayın Başkan, geçen hafta bana
bilgi olarak gelen Pamukkale Üniversitesi yemek ihalesiyle ilgili bir durumu
Genel Kurulda Sayın Bakan Demircan’a bildirmiştim. Sayın Bakan da “İhbar olarak
alıyorum, takip edeceğiz.” diyerek cevap verdi. Hatırlatmak için söz aldım.
Denizlili hemşehrilerimiz ihaleyle ilgili bilgi bekliyor. Gerçekten bir
usulsüzlük var mı, yok mu, Sayın Bakana hatırlatma olsun.
BAŞKAN – Sayın Yedekci…
14.- İstanbul Milletvekili Gülay Yedekci’nin, mesleğini icra ettiği için
gazetecileri tutuklamanın bir demokrasi katliamı olduğuna ilişkin açıklaması
GÜLAY YEDEKCİ (İstanbul) – Havaalanlarına, devlet
kurumlarına yandaş gazetelerin dışında gazete sokmuyorsunuz, yandaş olmayan
bütün gazetecileri de içeriye tıkıyorsunuz. Gazetecilerimiz hâlâ tutuklu.
Belediye başkanları konuşamıyor. Gazeteciler konuşamıyor. Üniversiteler
susturulmuş. OHAL bitmek bilmez bir süreç hâline gelmiş. Türkiye’yi açık bir
cezaevi hâline getirdiniz. İnsanlarımızı mutsuz, umutsuz ve endişeli bir yaşama
mahkûm ettiniz. Durun artık, yeter! Demokrasiyi katletmekten vazgeçin.
İnsanlarımızı üzmekten vazgeçin. Yurttaşlarımızın sesine kulak verin. Hakkın,
adaletin sesine kulak verin. Tutuklu gazetecileri derhâl özgür bırakın.
Gazetecileri tutuklamak halkın haber alma hürriyetini gasbetmektir. Gazetecilik
suç değildir. Mesleğini icra ettiği için gazetecileri tutuklamak bir demokrasi
katliamıdır. Ayrıca, itiraflar ve istifalar kimseye yargı yolunu kapatmıyor,
bunu biliniz. Biliniz ki gün gelir, hesap döner. 
BAŞKAN
– Sayın Gazel…
15.- Kütahya Milletvekili İshak Gazel’in, Türkiye Cumhuriyeti’nin
kuruluşunun 94’üncü yılını kutladığına ve Cumhuriyet Halk Partisi Sözcüsü
Bülent Tezcan’ın Cumhurbaşkanı hakkındaki bazı ifadelerine ilişkin açıklaması
İSHAK
GAZEL (Kütahya) – Teşekkür ediyorum Sayın Başkanım. 
Öncelikle,
insanlığın son kalesi Türkiye Cumhuriyeti’mizin kuruluşunun 94’üncü yılını
kutluyorum. 2014 yılında yapılan seçimlerle, malumunuz olduğu üzere, Türkiye
Cumhuriyeti’nde ilk defa bir Cumhurbaşkanı, milletin bizzat katıldığı bir seçimle
işbaşına geldi. Şimdi, CHP Genel Başkan Yardımcısı da milletin tercihine karşı,
“faşist diktatör” diye seviyesiz bir üslupla saldırmaktadır, hakaret etmiştir.
Bu bir siyasi eleştiri değildir kesinlikle, bu bir seviyesizliktir. Dolayısıyla
ben, CHP Genel Başkan Yardımcısını kınıyorum. Bir an önce, Sayın
Cumhurbaşkanımızdan, milletin iradesini temsil eden Sayın Cumhurbaşkanımızdan
özür dilemesini talep ediyorum. 
BAŞKAN
– Sayın Durmuşoğlu…
16.- Osmaniye Milletvekili Mücahit Durmuşoğlu’nun, Cumhuriyet Halk Partisi
Sözcüsü Bülent Tezcan’ın Cumhurbaşkanı hakkındaki bazı ifadelerine ilişkin
açıklaması
MÜCAHİT
DURMUŞOĞLU (Osmaniye) – Teşekkür ederim Sayın Başkan. 
Ana
muhalefet partisi, her zaman olduğu gibi, yine memleketimiz ve vatandaşlarımız
için yaptığı güzel bir icraatla değil, siyasi geleneklerimize yakışmayan bir
dille gündeme gelmiştir. AK PARTİ ve Cumhurbaşkanımız Sayın Recep Tayyip
Erdoğan’a muhalefet uğruna üslup ve yöntem açısından seviyesini her seferinde
biraz daha aşağı çekmeyi marifet sayan ana muhalefet, isminde geçen
“cumhuriyet”e ve “halk”a da açıkça hakaret etmektedir. 
İki
gün önce 94’üncü yaşına giren cumhuriyetimize de, cumhuriyetimizin yılmaz
savunucusu olan aziz milletimize de, millî iradenin ve Türkiye Cumhuriyeti’nin
temsilcisi Cumhurbaşkanımız Sayın Recep Tayyip Erdoğan’a da hiç kimsenin
hakaret etme hakkı yoktur, olamaz. Cumhuriyet Halk Partisi Genel Başkan
Yardımcısı Bülent Tezcan Bey’in sözleri, milletin iradesine sadece saygısızlık
değil, âdeta düşmanlıktır ve bu konuda tabii ki yasal yollara başvurulacaktır.
Ancak şunu özellikle vurgulamak isterim ki asıl cevabı, her zaman olduğu gibi
milletimiz verecektir. Ana muhalefet, kendi gündemiyle uğraşadursun, biz
Türkiye kervanını geleceğe doğru yürütmeye devam edeceğiz. 
Teşekkür
ediyorum.
BAŞKAN
– Teşekkür ederim ben de.
Sayın
Deligöz…
17.- Erzurum Milletvekili Orhan Deligöz’ün, Cumhuriyet Halk Partisi
Sözcüsü Bülent Tezcan’ın Cumhurbaşkanı hakkındaki bazı ifadelerine ilişkin
açıklaması
ORHAN
DELİGÖZ (Erzurum) – Sayın Başkan, değerli milletvekilleri; Cumhurbaşkanımız,
milletin adamı Sayın Recep Tayyip Erdoğan hakkında haddini aşan sözleriyle
nefret söylemini dışa vuran, milletin iradesine düşmanlık besleyen Bülent
Tezcan’ı kınıyorum. 
Tek
parti döneminde diktatörlüğü resmî olarak uygulayan, Millî Şef döneminde
camileri ahırlara ve depolara çeviren, Kur'an-ı Kerim’i yasaklayan, Âşık
Veysel’i kılık kıyafeti köylü diye Ankara’ya sokmayan, “Kan dökmeden
Cumhurbaşkanlığı hükûmet sistemini gerçekleştiremezsiniz.” diyen, milletin
iradesini hiçe sayan, bağımsız yargıyı tehdit eden CHP’yi ve Parti Sözcüsü, Üç
Kemaller Parkı’nın şeddeli hokkabazı Bülent Tezcan’ı şiddetle kınıyor ve özür
dilemeye davet ediyorum. 
BAŞKAN
– Sayın Akın…
18.- Balıkesir Milletvekili Ahmet Akın’ın, Balıkesir Büyükşehir Belediye
Başkanı Ahmet Edip Uğur’un istifasına ilişkin açıklaması
AHMET
AKIN (Balıkesir) – Allah Aşkına, “Millî irade, millî irade” deyip, bahsedip
duruyorsunuz; “Ülkemizi kabile devletine çevirdiniz.” dedik, kızdınız. “Burası
hukuk devleti.” dediniz ama güzel ülkemizi raconla yönetilen bir mafya devleti
hâline getirdiniz. Racon keserek, tehdit ederek, şantaj yaparak, Balıkesirli
hemşehrilerimizin oy verdiği seçilmiş bir belediye başkanının, hukuka ve
adalete aykırı bir şekilde istifaya zorlanması millî iradeye ve Balıkesir’e
büyük saygısızlıktır. 
Ayrıca,
dün Edip Uğur çok ilginç cümleler kullandı, “Aileme tehdit geldi ve istifa
etmeye mecbur kaldım.” dedi. Bu, bir ihbardır ve suç duyurusudur. Cumhuriyet
savcılarına sesleniyoruz, lütfen bu ihbarı derhâl değerlendirin ve soruşturmayı
yapın. 
Hukuk
ve millî irade yerine alternatif bir tek adam iradesi ortaya koyarak ülkemizi
ve tüm demokratik kazanımlarımızı hedef alan bu uygulamalardan derhâl vazgeçin.
(CHP sıralarından alkışlar)
BAŞKAN
– Sayın Keşir…
19.- Düzce Milletvekili Ayşe Keşir’in, Cumhuriyet Halk Partisi Sözcüsü
Bülent Tezcan’ın Cumhurbaşkanı hakkındaki bazı ifadelerine ilişkin açıklaması
AYŞE
KEŞİR (Düzce) – Sayın Başkan, değerli milletvekilleri; ihtilafın ve muhalefetin
de bir ahlakı vardır. Anadolu’da “Kavgada bile söylenmez.” sözü, bir erdemi
ifade eder. 
Cumhuriyet
Halk Partisi Sözcüsünün kullandığı ifade, sadece siyasi nezaketsizlikle de
açıklanamaz. Unutmayalım ki 1960’ta Rahmetli Menderes, 1980 sonrası Rahmetli
Özal için de Türkiye düşmanları ve içerideki iş birlikçileri aynı iftirayı
atmışlardı. “Diktatör” söylemi, Türkiye düşmanlarının ve FETÖ’nün söylemidir,
aynı zamanda bir nefret suçudur. Türkiye’de diktatör yoktur ama Türkiye
düşmanları ve FETÖ’yle iş tutanlar vardır. Cumhurbaşkanımız Recep Tayyip
Erdoğan, aziz milletimizin gönlünde taht kurmuş bir dünya lideridir. 
Tezcan,
Cumhurbaşkanımıza gönül ve destek veren Türk milletinden de derhâl özür
dilemelidir. 
Yüce
heyetinizi saygıyla selamlıyorum. 
BAŞKAN
– Teşekkür ederim.
Sayın
Boynukara.
20.- Adıyaman Milletvekili Adnan Boynukara’nın, Cumhuriyet Halk Partisi
Sözcüsü Bülent Tezcan’ın Cumhurbaşkanı hakkındaki bazı ifadelerine ilişkin
açıklaması
ADNAN
BOYNUKARA (Adıyaman) – Teşekkürler Başkanım.
İsmini
anmaya değmeyecek birisi, çirkin bir dil kullanarak bu ülkenin Cumhurbaşkanına
hakaret etmiştir. Milletin oylarıyla seçilmiş Cumhurbaşkanımıza yönelik sözler
aynı zamanda, nefret söylemidir. Kendince “Onların anlayacağı dilden, şeddeli…”
şeklinde yaptığı sözde espriyle, mukaddesata ve İslami değerlere dil uzatarak
ayrımcılık suçu işlemiştir. Hakaret, ayrımcılık, nefret ve sorumsuzca
ötekileştirme, dünyanın her yerinde suçtur. 2014 yılında Cumhurbaşkanımıza oy
veren 21 milyonu aşkın Türkiye Cumhuriyeti vatandaşına karşı işlenmiş bir
suçtur. Siyaset üretemeyen ve söyleyecek sözü olamayanların başvurduğu üslup
neden hiç değişmez ki? Bu çirkin dil, siyasi tükenmişliğin ilanıdır. Bu dil,
bir utanç belgesidir, âcizliktir, siyasetsizliktir. Faşizm ve diktatörlüğün
adresini arıyorsa kendi yol güzergâhına baksın.
BAŞKAN
– Sayın Tüm…
21.- Balıkesir Milletvekili Mehmet Tüm’ün, Balıkesir Büyükşehir Belediye
Başkanı Ahmet Edip Uğur’un istifasına ilişkin açıklaması
MEHMET
TÜM (Balıkesir) – Teşekkür ederim Sayın Başkan.
Balıkesir
Büyükşehir Belediye Başkanı Edip Uğur, “Yolsuzluğunuz yok, FETÖ bağlantınız yok
fakat ailenize, evinize kadar ulaşan baskılar, tehdide varan müdahaleler var.
Bu, katlanılacak bir durum olmanın ötesini de geçmiştir.” diyerek istifa
etmiştir. Bu çerçeveden hareketle, seçilmiş bir kişinin tehdit ve şantajla
istifaya zorlanması mafyatik bir yönetim şekli midir? Belediye başkanının,
tehdit edildiğini söylemesi üzerine Hükûmet olarak savcılığa suç duyurusunda
bulunacak mısınız? Erdoğan’ın, “İstifası istenen başkanlar istifa etmezlerse
gereğini yaparız, bunu da herkes görür.” sözlerinin Edip Uğur’a yönelik olduğu
doğru mudur? Daha önce istifa eden belediye başkanları da aileleri üzerinden
tehdit edilmiş midir? Bir kişiyi, ailesi üzerinden tehdit ve şantajla istifa
ettirmek FETÖ’den kalma bir gelenek midir?
BAŞKAN
– Teşekkür ederim.
Sayın
milletvekilleri… 
ENGİN
ALTAY (İstanbul) – Sayın Başkan…
BAŞKAN
– …şimdi, grup başkan vekillerine söz vereceğim.
ENGİN
ALTAY (İstanbul) – O ayrı. 
BAŞKAN
– Siz sataşmadan mı söz isteyecektiniz?
ENGİN
ALTAY (İstanbul) – On-on iki AK PARTİ mensubu sayın milletvekili, partimize ve
Genel Başkanımıza…
BAŞKAN
– Kim dediniz?
ENGİN
ALTAY (İstanbul) – Sayın Bennur Hanım, Sayın Gündoğdu -sataşma şeylerini de
söyleyebilirim- Sayın Boynukara… 
BAŞKAN
– Hepsini toptan olarak mı söylüyorsunuz?
ENGİN
ALTAY (İstanbul) – Sadece Sayın Boynukara’nın “Faşist arıyorlarsa kendilerine
baksın.”ı ben sataşma almam çünkü faşist…
ADNAN
BOYNUKARA (Adıyaman) – “Kendisine baksın.” dedim Başkan. 
BAŞKAN
– Sayın Boynukara, lütfen… 
ENGİN
ALTAY (İstanbul) – Siyasette, siyasi terminoloji kullanılır, romantik
terminoloji kullanılmaz. Siyasetçi siyasetçiye “faşist” de der, “komünist” de
der. Ecevit komünist midir? Rahmetli Başbuğ Türkeş faşist midir?
ERKAN
AKÇAY (Manisa) – Estağfurullah.
ENGİN
ALTAY (İstanbul) – E, değildir ya da bu iddia…
BAŞKAN
– Söylendiği zaman hakaret oluyor ama işte Sayın Altay.
FİLİZ
KERESTECİOĞLU DEMİR (İstanbul) – Siz bunu söylemeyin bari Sayın Başkan.
ENGİN
ALTAY (İstanbul) – Ama asıl, Sayın Genel Başkanımızın 15 Temmuz gecesi kaçtığıyla
ilgili bir itham var, bunu kabul etmemiz mümkün değil.
Ayrıca,
Sayın Gündoğdu’nun küresel projelere hizmet ettiğimizle ilgili iddiası var,
bunu da kabul etmemiz mümkün değil.
Bunlar
sataşmadır. İki tane ayrı iki dakika talep ediyorum efendim.
BAŞKAN
– İki tane ayrı…
ENGİN
ALTAY (İstanbul) – Birinde uzlaşacağız, belli yani.
BAŞKAN
– Peki, bir sataşmadan dolayı iki dakika söz veriyorum size.
ENGİN
ALTAY (İstanbul) – Aslında, ayrı ayrı yani.
BÜLENT
TURAN (Çanakkale) – “Kaçtı” siyasi bir eleştiridir ama Sayın Başkan.
BAŞKAN
- Yalnız, bir dakika…
V.- BAŞKANLIĞIN GENEL KURULA SUNUŞLARI (Devam)
A) Çeşitli İşler (Devam)
2.- Başkanlıkça, Genel Kurulu ziyaret eden Trabzon’un Maçka ilçesinden
gelen vatandaşlara “Hoş geldiniz.” denilmesi
BAŞKAN
- Uzun zamandan beri bizi izliyorlar, Trabzon ilinin Maçka ilçesinden sevgili
hemşehrilerimiz de burada. Kendilerine de hoş geldiniz diyelim. (AK PARTİ ve
CHP sıralarından alkışlar)
Teşekkür
ederim. 
Buyurun
Sayın Altay. (CHP sıralarından alkışlar)
VII.- SATAŞMALARA İLİŞKİN KONUŞMALAR (Devam)
3.- İstanbul Milletvekili Engin Altay’ın, Bursa Milletvekili Bennur
Karaburun ile Ordu Milletvekili Metin Gündoğdu’nun yaptıkları açıklamaları
sırasında Cumhuriyet Halk Partisi ve CHP Grup Başkanına sataşmaları nedeniyle
konuşması
ENGİN
ALTAY (İstanbul) – Biz de sevgili Maçkalılara Cumhuriyet Halk Partisi Grubu
olarak hoş geldiniz diyoruz; sevgilerimizi, saygılarımızı iletiyoruz. Hoş
geldiniz Maçkalılar.
Değerli
milletvekilleri, tartışmadan kaçmayız, hiç sorun yok. Saygıdeğer Bennur Hanım
tekrar bu tartışma vesilesiyle 15 Temmuz gecesine döndü. Ben bu kürsüde dedim
ki: Sayın Kılıçdaroğlu havaalanından herkesin göreceği şekilde, bileceği
şekilde çıktı, belediye başkanının evine gitti. Adam bunu saklamadı. Şimdi,
buradan –Bennur Hanım burada yok- soruyorum: 15 Temmuz gecesi Başbakan Sayın
Binali Yıldırım neredeydi? İki: 15 Temmuz gecesi, o zaman AK PARTİ Genel
Başkanı olmayan Cumhurbaşkanı Sayın Recep Tayyip Erdoğan neredeydi? Neredeydi?
ORHAN
DELİGÖZ (Erzurum) – Herkes biliyor, yoldaydı, Ankara’ya geliyordu.
ENGİN
ALTAY (Devamla) – Bunların cevabını verecek yürekli bir AK PARTİ’li bekliyorum
bu kürsüye.
BÜLENT
TURAN (Çanakkale) – Az sonra görürsün Sayın Başkan.
ORHAN
DELİGÖZ (Erzurum) – Kargalar bile güler buna! Herkes meydandaydı meydanda, Cumhurbaşkanımız
da Başbakanımız da meydandaydı.
ENGİN
ALTAY (Devamla) – Tartışmaya açarsanız… Bunların cevabını verecek, doğru dürüst
verecek, yürekli bir AK PARTİ’li bekliyorum buraya. Binali Bey neredeydi,
Erdoğan neredeydi? 
AYŞE
SULA KÖSEOĞLU (Trabzon) – Binali Bey saat on birde ekranlardaydı.
ÇETİN
ARIK (Kayseri) - Binali tünelde saklanıyordu.
ENGİN
ALTAY (Devamla) – Gelelim, tekrar “Küresel projelere hizmet” meselesi, böyle
bir eleştiri var. Küresel projelere hizmet eden biri aranıyorsa o, AK PARTİ’nin
Genel Başkanıdır. “Büyük Ortadoğu Projesi’nin Eş Başkanıyım.” diyerek
Suriye’yi, Irak’ı kan gölüne çeviren oysa, eş başkansa, sorumlu ve dahli
vardır. (CHP sıralarından alkışlar)
Arkadaşlar,
“faşist” deme meselesini yarın unutacaksınız, tekrar diyeceğiz, bu tepkiyi
vermeyeceksiniz. Derdinizi biliyoruz. Derdiniz, Balıkesir Belediye Başkanının
AK PARTİ’nin gerçek yüzünü, millî iradeye saygısızlığını 80 milyona
kanıtlamasının verdiği rahatsızlıkla hopluyorsunuz çünkü iki senedir hiç
hoplamadınız. (CHP sıralarından alkışlar) Oturumu yöneten Meclis Başkanı bile
ben Erdoğan’a “diktatör” dediğim zaman, 
“Bu bir siyasi eleştiridir.” dediğim zaman…
BÜLENT
TURAN (Çanakkale) – Sataşma var Sayın Başkanım size de.
ENGİN
ALTAY (Devamla) – …Sayın Bahçekapılı, tutanaklara bakın, “Evet, bir siyasi
eleştiridir.” dedi. Şimdi, ne oluyor, ne oluyor?
BAŞKAN
– “Diktatör” kelimesine mi?
ENGİN
ALTAY (Devamla) – Evet, dediniz; açın bakın tutanaklara. 
MURAT
EMİR (Ankara) – Mahkeme kararları var, mahkeme.
ORHAN
DELİGÖZ (Erzurum) – Halk nasıl anlıyor, ona bak, halk nasıl anlıyor bunu?
Diktatör olmayan bir insana nasıl diktatör dersiniz! Suçtur, suç.
ENGİN
ALTAY (Devamla) – Öyle değil… 
(Mikrofon
otomatik cihaz tarafından kapatıldı)
ENGİN
ALTAY (Devamla) – Hodri meydan, ben bir şey söylüyorum. Soruyorum: Bülent
Turan, Ecevit komünist mi?
BAŞKAN
– Teşekkür ederim Sayın Altay. 
Şu
tutanağı da bana bir lütfen getirir misiniz, elinizde var herhâlde.
ENGİN
ALTAY (Devamla) – Ben getirmem, sen bul Sayın Başkan. 
Ecevit
komünist mi?
ORHAN
DELİGÖZ (Erzurum) – Kendisine sor, ne bilelim biz!
BAŞKAN
– Lütfen, söylüyorsunuz, iddianızı tescil edin.
ENGİN
ALTAY (Devamla) – Ben göndereceğim sana.
BAŞKAN
– Getirin lütfen.
ENGİN
ALTAY (Devamla) – Göndereceğim.
BAŞKAN
– Süreniz de bitti bu arada…
ENGİN
ALTAY (Devamla) – Ecevit komünist mi kardeş?
ORHAN
DELİGÖZ (Erzurum) – Ya, ne bilelim, kendisine sor, rahmetli oldu gitti. Hayatta
olsaydı kendisine sorardık. 
HALİS
DALKILIÇ (İstanbul) – Başkanım, sataşma var, sataşma.
ENGİN
ALTAY (Devamla) – Tümünde, diktatörlerin tümünde faşizan eğilimler vardır
arkadaşlar.
BAŞKAN
– Sayın Altay…
ENGİN
ALTAY (Devamla) – Genel Kurulu saygıyla selamlıyorum. (CHP sıralarından
alkışlar)
BAŞKAN
– Teşekkür ederim.
HALİS
DALKILIÇ (İstanbul) – Başkanım, söylemediğiniz cümleyle sataştı size. 
BÜLENT
TURAN (Çanakkale) – Sayın Başkan…
BAŞKAN
– Sayın Turan…
BÜLENT
TURAN (Çanakkale) – “Yürekli bir AK PARTİ’li vekil istiyorum.” dedi, tüm
vekillerimizi çıkartırım kürsüye. Ancak, söz alıp cevap vermek istiyorum Sayın
Başkanım izin verirseniz.
ENGİN
ALTAY (İstanbul) – Evet, versin.
Cevabı
buradan verin.
MAHMUT
TANAL (İstanbul) – Sayın Başkan, siz çok deneyimli...
ENGİN
ALTAY (İstanbul) – Oradan cevap veremez. 
BAŞKAN
– Müsaade edin, hiç duymadım Sayın Turan’ın söylediklerini.
Buyurun,
yeniden tekrar edin.
BÜLENT
TURAN (Çanakkale) – Sayın Başkan, Sayın Altay dedi ki: “AK PARTİ’nin o zamanki
Genel Başkanı Sayın Başbakan neredeydi o akşam?” Buna cevap vermek zorundayım.
AKIN
ÜSTÜNDAĞ (Muğla) – Tüneldeydi, tünelde.
AYŞE
SULA KÖSEOĞLU (Trabzon) – Saat on birde televizyonlardaydı, ekranlardaydı. 
BAŞKAN
– Evet, buyurun, iki dakika…
MURAT
EMİR (Ankara) – Yerinizden cevap vereceksiniz Sayın Turan.
TANJU
ÖZCAN (Bolu) – Aynı yerde mi saklandınız?
AKIN
ÜSTÜNDAĞ (Muğla) – Beraber miydiniz yoksa?
ENGİN
ALTAY (İstanbul) – Bunu bir sataşma olarak mı aldınız? “Başbakan neredeydi?”yi
sataşma olarak mı aldınız?
BAŞKAN
– “Açıklayın.” dediniz, açıklıyor işte.
MURAT
EMİR (Ankara) – Açıklama için niye oradan söz verdiniz?
4.- Çanakkale Milletvekili Bülent Turan’ın, İstanbul Milletvekili Engin
Altay’ın sataşma nedeniyle yaptığı konuşması sırasında AK PARTİ Grup Başkanına
sataşması nedeniyle konuşması
BÜLENT
TURAN (Çanakkale) – Sayın Başkan, değerli milletvekilleri; hepinizi saygıyla
selamlıyorum. 
ENGİN
ALTAY (İstanbul) – Yerinden yapacak. 
BAŞKAN
– Müsaade edin, ona da ben karar vereyim Sayın Altay.
GÜLAY
YEDEKCİ (İstanbul) – Taraflı bir yönetim yapıyorsunuz Sayın Başkan. 
BAŞKAN
- Çok gerginsiniz bu hafta grup olarak, lütfen…
BÜLENT
TURAN (Devamla) - Bu diktatöryal baskılardan vazgeçin bence, konuşayım iki
dakika, izin verin. Sayın Başkan, konuşabileyim ben de.
Değerli
arkadaşlar, aslında burada söylenen, defaatle cevap verilen konuların bir daha
bir daha konuşulması bu Mecliste bir zaman kaybı. Siz bilmiyor olabilirsiniz,
bütün dünya 15 Temmuzun akşamında Cumhurbaşkanımızın nerede olduğunu,
Başbakanımızın nerede olduğunu gururla, onurla -şehidiyle gazisiyle- biliyor.
(AK PARTİ sıralarından alkışlar) 
AKIN
ÜSTÜNDAĞ (Muğla) – Tünelde, tünelde. 
BÜLENT
TURAN (Devamla) - Ama bir şeyi daha biliyoruz. “O akşam -ifadenizle söylüyorum-
güvenli bir yer, bir belediye başkanının evi arandı.” diyorsunuz, eyvallah.
Bundan utanmıyorsanız yine lafımız yok, sizin takdiriniz. Ancak biz şunu da
biliyoruz: İçeriye girdiği zamanki kravatıyla... Tıraş olmuş, başka kravatla
çıktığı da bir gerçek. Ben de şunu soruyorum... 
AYŞE
SULA KÖSEOĞLU (Trabzon) – Neye hazırlık yapıyordu?
BÜLENT
TURAN (Devamla) – ... o zaman, bir siyasi eleştiri olarak: O akşam darbe
olacaktı, siz yeni kravatla görev mi alacaktınız Sayın Başkan? 
ENGİN
ALTAY (İstanbul) – Yazıklar olsun!
BÜLENT
TURAN (Devamla) – Böyle bir şey olur mu, böyle şey olur mu? (AK PARTİ
sıralarından alkışlar, CHP sıralarından gürültüler)
MURAT
EMİR (Ankara) – Bu ne ya, bu ne ya!
BÜLENT
TURAN (Devamla) – “Diktatör” diyene her türlü eleştiriyi yapma hakkımız var.
Siz 28 Şubatta “Ankara’da mahkemeler var, hâkimler var.” dediniz, siz 27
Mayısta “Yanlış yaptı siyasetçiler, asker astı, iyi yaptı.” dediniz. Darbenin
kim karşısında, kim yanında, bütün dünya biliyor.
GÜLAY
YEDEKCİ (İstanbul) – Biz her türlü darbenin karşısındayız.
BÜLENT
TURAN (Devamla) – Biz o 15 Temmuz akşamındaki tavırlarla, Başbakanımızın erken
saatlerde televizyona çıkmasıyla, Cumhurbaşkanımızın meydana çıkmasıyla gurur
duyuyoruz. 
GÜLAY
YEDEKCİ (İstanbul) – FETÖ’yü kim besledi, insanlar onu çok iyi biliyor.
BÜLENT
TURAN (Devamla) – Türkiye’nin siyasi tarihinde, demokrasi tarihinde altın
harflerle yazılacaklar var, şüpheyle yazılacak olanlar var. O akşam bedel
ödemek için canıyla çıkanlar var, kravatla televizyon izleyenler var. Herkes
bunu biliyor. 
Hepinizi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim.
ENGİN
ALTAY (İstanbul) – Sayın Başkan...
BAŞKAN
– Sayın milletvekilleri, birleşime on dakika ara veriyorum, grup başkan
vekillerini toplantıya çağırıyorum.
Sayın
Altay, tutanağı da lütfen getirmenizi rica ediyorum.
Kapanma Saati: 16.06
İKİNCİ OTURUM
Açılma Saati: 16.19
BAŞKAN: Başkan Vekili Ayşe Nur BAHÇEKAPILI 
KÂTİP ÜYELER: Mustafa AÇIKGÖZ (Nevşehir), Ali Haydar
HAKVERDİ (Ankara) 
-----0-----
BAŞKAN
– Sayın milletvekilleri, Türkiye Büyük Millet Meclisinin 15’inci Birleşiminin
İkinci Oturumunu açıyorum.
Sayın
Engin Altay’a önce teşekkür ederim toplantıya katıldığı için, bir; tutanakları
getirdiği için, iki. Kendisiyle arkada konuştuk, bu tutanakların hiçbir yerinde
benim Sayın Cumhurbaşkanına “diktatör” cümlesini kabul etmeme dair bir belirti
yok, aksine, Sayın Engin Altay Sayın Cumhurbaşkanına “diktatör” lafının bir
siyasi eleştiri olduğunu iddia ediyor. Bundan, Mehmet Naci Bostancı, Adalet ve
Kalkınma Partisi Grup Başkan Vekili bu söz üzerine sataşmadan dolayı söz
istiyor. Ben de bunu sataşma olarak, hakaret olarak kabul edip Sayın Naci
Bostancı’ya söz veriyorum. Tutanağın devamında Sayın Engin Altay bana,
düşüncemi açıkladım diye, sataşmadan dolayı söz verdim diye sözümü geri almamı
söylüyor. Ben de kendisine “Bana dayatmada bulunmayın.” diyorum, “Sataşma
değil, siyasi eleştiride bulundum.” diyor, ben de “Bana dayatmada bulunmayın,
burada herkes düşüncesini belli kurallar çerçevesinde açıklayabilir.” diyorum.
Sayın Başkan bana “Sözünüzü geri alacaksınız.” diye dayatmada bulunuyor, ben de
sözümü geri almıyorum. 
Durum
bundan ibarettir. 
ENGİN
ALTAY (İstanbul) – Çok kısa bir ek. 
BAŞKAN
- Bir de Sayın Altay’ı dinleyelim. 
ENGİN
ALTAY (İstanbul) – Sayın Başkan, açarsanız… Genel Kurul da duysun. 
BAŞKAN
– Tabii ki. 
Buyurun.

VIII.- AÇIKLAMALAR (Devam)
22.- İstanbul Milletvekili Engin Altay’ın, Oturum Başkanı TBMM Başkan
Vekili Ayşe Nur Bahçekapılı’nın bazı ifadelerine ilişkin açıklaması
ENGİN
ALTAY (İstanbul) – Sayın Başkan, ben size “Tayyip Erdoğan’a diktatör dediniz.”
demedim bir kere. 
BAŞKAN
– Siz dediniz ki “Burada, mikrofonda Sayın Tayyip Erdoğan’a, Cumhurbaşkanına
diktatör denildi, siz de bunu bir siyasi eleştiri olarak kabul ettiniz.” diye
defalarca söylediniz bunu. 
ENGİN
ALTAY (İstanbul) – Tabii, tabii. 
BAŞKAN
– Böyle bir şey yok, tutanakta yok. Lütfen… 
ENGİN
ALTAY (İstanbul) – Hayır, siz diyorsunuz ki: “Siz de sataşmada bulundunuz,
hakarette değil.” Tamam.
BAŞKAN
– Sataşmada bulundunuz. Neden… 
ENGİN
ALTAY (İstanbul) – Yani siz bunu bir sataşma olarak görüyorsunuz, hakaret
görmüyorsunuz; bunu söylüyorum. 
BAŞKAN
– Hayır. 
ENGİN
ALTAY (İstanbul) – Burada böyle yazıyor. 
BAŞKAN
– Hayır, öyle değil. 
ENGİN
ALTAY (İstanbul) – Burada böyle yazıyor, gelin bakın. 
BAŞKAN
– Siz “diktatör” olarak nitelendiriyorsunuz.
ENGİN
ALTAY (İstanbul) – Hayır… 
BAŞKAN
- Naci Bostancı sataşmadan dolayı söz istiyor, ben de ona söz verince siz bana
karşı “Usulünüzü değiştirin, çalışma şeklinizi.” diye dayatmada bulunuyorsunuz.

ENGİN
ALTAY (İstanbul) – Hayır, hayır, o onunla ilgili değil.
BAŞKAN
– Evet, böyle. 
ENGİN
ALTAY (İstanbul) - Sayın Başkan, tutanak açık, isteyen arkadaşlar bakabilir. 
BAŞKAN
– Peki, teşekkür ederim.
İsteyen
milletvekili arkadaşlarımız tutanağa bakabilir. 
ENGİN
ALTAY (İstanbul) - Siz “Sataşmada bulundunuz, hakarette değil.” diyorsunuz;
bunun altını çizelim. Tamam. 
BAŞKAN
- Şimdi sayın grup başkan vekillerine yerlerinden söz vereceğim. 
Sayın
Akçay, buyurun. 
23.- Manisa Milletvekili Erkan Akçay’ın, temizlik işçisi olarak işe
başlatılan 4.995 imamın mağduriyetlerinin giderilmesi gerektiğine, Belçika’da
Genk şehrine bağlı Waterschei ilçesinde Belçika Türk Federasyonuna bağlı bir
derneğe yapılan saldırıya ve Erdal İnönü’nün vefatının 10’uncu yıl dönümüne
ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Diyanet
İşleri Başkanlığınca sözleşmeli imam istihdamı için 12 Mayısta ilana çıkıldı,
23 Mayısta mülakatlar yapıldı, 25 Mayısta sonuçlar açıklandı ve 26 Mayısta
sözleşmeler imzalandı. Geçici cami görevlisi olarak vazifelerine başlayan 4.995
imam göreve başladıklarının 10’uncu gününde cep telefonlarına gelen mesajla
İŞKUR’a bağlı olarak Toplum Yararına Hizmet Programı’na kaydırıldıklarını ve
burada da temizlik işçisi olarak istihdam edildiklerini öğrendiler. Bu
imamlarımız KPSS ve din hizmetleri alan bilgisi puanıyla ve mülakatı kazanarak
istihdam edildiler. Bir aydır hak arayışındalar. Diyanet İşleri Başkanlığının
ilan ettiği sınav ve iş şartlarına aykırı olan bu uygulamayla, geçici cami
görevlisi olarak görevlendirilen ancak temizlik işçisi olarak işe başlatılan bu
4.995 imam mağdur edilmiştir. Bir hata olduğu açıktır. İmamlar ilan şartlarına
aykırı olarak istihdam edilmişlerdir. Üstelik bu gelişmeler bir ay içinde
yaşanıyor. Bir ay içinde istihdam şeklini değiştirecek kadar plansız,
programsız bir istihdam olmaması gerekir. Bu nedenle Hükûmete çağrıda
bulunuyoruz: Bu mağduriyetleri gidermek mecburiyetindesiniz. 4.995 imamın bir
an önce ilan şartlarına göre istihdam edilmeleri gerekmektedir. Plan ve Bütçe
Komisyonunda bütçe görüşmeleri devam ederken soruna mutlaka bir çözüm
getirilmelidir. 
Belçika’da
Genk şehrine bağlı Waterschei ilçesinde Belçika Türk Federasyonuna bağlı bir
derneğe dün sabah saatlerinde silahlı saldırı düzenlenmiştir.
(Mikrofon
otomatik cihaz tarafından kapatıldı)
BAŞKAN
– Tamamlayın lütfen Sayın Akçay.
Buyurun.
ERKAN
AKÇAY (Manisa) – Saldırıda bir yaralımızın olmaması sevindiricidir. Bu
saldırıyı şiddetle kınıyor, Belçika’da yaşayan tüm Türk vatandaşlarına ve
Belçika Türk Federasyonuna geçmiş olsun dileklerimizi iletiyoruz. Saldırıyı
münferit bir vaka olarak göremeyiz. Avrupa ülkeleri, Türkiye ve Türk milletine
karşı terör eylemleri düzenleyen PKK, FETÖ, DHKP-C gibi terör örgütlerini
himaye etmektedirler. Avrupa’da yuvalanan terör örgütleri buralardaki Türk
vatandaşlarına ve sivil toplum kuruluşlarına saldırılar düzenlemektedir. Terör
örgütlerinin saldırı yapacaklarını açık bir şekilde açıklamalarına rağmen
hiçbir güvenlik önleminin alınmadığı da görülmektedir. 
Avrupalı yetkililer terör örgütlerini himaye etmekten bir
an önce vazgeçmeli, vatandaşlarımızın can ve mal güvenliği için gereken
önlemleri bir an önce almalıdır. 
Ayrıca, Belçika’daki saldırının failleri bir an önce
yakalanarak adalete teslim edilmelidir. 
(Mikrofon otomatik cihaz tarafından kapatıldı)
ERKAN AKÇAY (Manisa) – Sayın Başkan, tamamlayabilir
miyim.
BAŞKAN - Buyurun, bir dakika daha ek süre vereyim size
Sayın Akçay. 
ERKAN AKÇAY (Manisa) – Sayın Başkan, değerli
milletvekilleri; bugün eski Başbakan Yardımcısı, devlet ve bilim adamı Profesör
Erdal İnönü’nün vefatının 10’uncu yıl dönümüdür. 
Erdal İnönü, ülkemizin kurtuluşu ve kuruluşunda önemli
hizmetler vermiş bir babanın evladı ve bir siyaset adamı olmanın yanı sıra 2004
yılında fizik alanında Nobel’den sonraki en önemli ödül olan Wigner
Madalyası’nı alarak bilim dünyasında Türkiye’nin adını dünyaya duyurmuş saygın
bir bilim adamıdır. 
Uluslararası bilim dünyasındaki yerinin yanında mütevazı
ve örnek şahsiyetiyle milletimizin takdirini kazanmış Erdal İnönü’yü rahmetle
anıyorum.
Teşekkür ederim Sayın Başkan. (CHP sıralarından alkışlar)
BAŞKAN – Teşekkür ederim Sayın Akçay. 
VI.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Ayşe Nur Bahçekapılı’nın,
Başkanlık Divanı olarak Erdal İnönü’yü sevgi ve saygıyla andıklarına ilişkin
konuşması
BAŞKAN – Biz de Sayın Erdal İnönü’yü Divan olarak sevgi
ve saygıyla anıyoruz, ruhu şad olsun kendisinin de. 
Sayın Yıldırım, buyurun. 
VIII.- AÇIKLAMALAR (Devam)
24.- Muş Milletvekili Ahmet Yıldırım’ın, Erdal İnönü’nün vefatının
10’uncu yıl dönümüne, Cumhuriyet Halk Partisi Sözcüsü Bülent Tezcan’ın
Cumhurbaşkanı hakkındaki bazı ifadeleri nedeniyle Genel Kurulda yaşanan
tartışmalara ve 13 Ekim 2017 günü HDP Eş Genel Başkanı Selahattin Demirtaş’ın
fezlekesinin ve dosyasının olduğu bütün mahkemelere gönderilen bir yazıya
ilişkin açıklaması
AHMET YILDIRIM (Muş) – Teşekkür ederim Sayın Başkan. 
Siyasette hoşgörü, eleştiriye karşı tevazunun bir simgesi
hâline gelmiş Erdal İnönü’nün ölümünün 10’uncu yıl dönümü. Kendisi partiler
arası diyaloğu herhâlde bu ülkede en iyi başarabilmiş siyasetçilerden biriydi.
Onun o mizacına bugün her zamankinden daha fazla ihtiyaç duyduğumuzu ifade
edebiliriz. Biz de kendisini rahmetle anıyoruz. 
Sayın Başkan, bir diğer husus, bugün Meclis Genel
Kurulunda da tartışmanın ana gündemi, CHP Parti Sözcüsünün dün ifade etmiş
olduğu bir sözcüğe karşı iktidar partisi milletvekillerinin reaksiyonu. 
Bir defa şunu ifade edelim: Şüphesiz siyasette eleştiri
sınırları içerisinde kalmak önemlidir ancak şu ülkede siyaset hayatını en fazla
üslupla zorlayan kişi bugün tartışma konusudur. Cumhurbaşkanı diye, AKP Genel
Başkanı diye, halk tarafından seçildi diye herkese hakaret etme hakkını içte ve
dışta kendinde gören AKP Genel Başkanı bu üslubun bu ülkedeki öncüsü olmuştur.
Yargı kararı olmaksızın insanları açıkça suçlu ilan eden bizatihi kendisidir.
Eş genel başkanımız daha mahkeme karşısına çıkmadan, asla kabul etmeyeceğimiz
ithamlarda bulunan ve suçlu ilan eden kendisidir. Siyasette bu üslubun hâkim
olmasına sebep olan kendisidir. Eğer bunlara karşı, bu eleştirilere karşı bir
tahammülsüzlüğü varsa üslup konusunda ilk başta onun özen ve hassasiyet sahibi
olması gerekir. Bu bir defa bütün iktidar partisi milletvekilleri ve mensupları
tarafından görülmelidir.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Yıldırım.
AHMET
YILDIRIM (Muş) – 9 Temmuz günü Hamburg’da bir G20 zirvesinde yapmış olduğu
konuşmanın iler tutar tarafı yoktur. Kantarın topuzu oraya düştükten sonra
herkes birbirine karşı bu dili pekâlâ kullanma hakkını kendinde görebilir. 
Bir
diğer husus: Sayın Başkan, hukukçusunuz. Bugün hukukçuluğunuzun değerine önemli
atıflarda bulunuldu. Biz yıllardır bu Parlamentoda, yargının iktidar tarafından
siyasallaştırıldığını ve derdest edildiğini söyledik. Buyurun, 13 Ekim 2017
günü Eş Genel Başkanımız Sayın Selahattin Demirtaş’ın fezlekesinin ve
dosyasının olduğu, bütün mahkemelere gönderilmiş ibret bir yazıyla karşı
karşıyayız. Bütün mahkemelere… Neymiş? “Örgüte üye olma suçundan militan
konumunda olan ve kamuoyu tarafından yakından bilinen ve takip edilen adı geçen
Selahattin Demirtaş’ın, bulunduğu il dışında yapılacak duruşmalara
getirilmesinin firar, olası saldırı ve adliye önünde gösteri, eylem yapılmasına
neden olabileceği, bu sebeple getirilmemesi…”
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen, size de son olarak bir dakika ek süre vereyim.
Buyurun.
AHMET
YILDIRIM (Muş) – Teşekkürler.
Nerede
bağımsız yargı? O mahkeme başkanının ve üyelerinin özgür karar verebilme
ihtimali kaldı mı? İşte budur yargının siyasallaşması ve iktidar tarafından
derdest edilmesi. Buradan siyasi iktidara sesleniyorum: Demirden korkuyorsanız
trene binmeyeceksiniz. Selahattin Demirtaş’ın tutukluluğundan bu kadar
korkuyorsanız rehin almayacaksınız. Bakın, Selahattin Demirtaş’ın Mecliste,
alanda, sokakta siyaset yapma hâli sizin korkunuzdu, zindanda rehin olma hâli
kâbusunuz olmuş. Bu ne korku? Niye mahkemeye çıkarmıyorsunuz? Eğer dağ yeni bir
fare doğurmazsa dört yüz gün sonra, 7 Aralıkta mahkemeye çıkacak. İşte,
yargının pürmelali budur, siyasi iktidar kendine yakışanı yapıyor.
Teşekkür
ederim. 
BAŞKAN
– Teşekkür ederim ben de.
Sayın
Altay, buyurun.
25.- İstanbul Milletvekili Engin Altay’ın, CHP Grubu olarak, vefatının
10’uncu yıl dönümünde Erdal İnönü’yü ve 31 Ekim 1919’da Kahramanmaraş’ta
Fransız işgalcilerine ilk kurşunu atan Sütçü İmamı saygıyla andıklarına ilişkin
açıklaması
ENGİN
ALTAY (İstanbul) – Teşekkür ederim Sayın Başkan.
“Olağanüstü
hâl, olağanüstü hukuksuzlukların kanun hükmüne bağlanmasıdır diyen, “Demokrasi
su ise testisi laikliktir; testi kırıldı mı bu toplumu kimse bir arada
tutamaz.” diyen, SODEP Kurucu Genel Başkanı, Sosyal Demokrat Halkçı Parti Genel
Başkanı, Başbakan Yardımcısı ve Dışişleri Bakanı olarak bu ülkeye, bu millete
çok kıymetli hizmetlerde bulunmuş büyük bilim adamı, eşsiz devlet adamı, büyük
siyaset adamı Profesör Doktor Erdal İnönü’yü vefatının 10’uncu yılında
Cumhuriyet Halk Partisi Türkiye Büyük Millet Meclisi Grubu olarak rahmet,
minnet ve saygıyla anıyoruz. (CHP sıralarından alkışlar) 
Öte
yandan, daha iki gün önce Cumhuriyet Bayramı’mızı milletçe ve çok büyük bir
coşkuyla idrak ettik, bugün 31 Ekim. 31 Ekim 1919, Sütçü İmam’ın
Kahramanmaraş’ta Fransız işgalcilerine ilk kurşunu attığı gündür. Allah’ım
bütün Kurtuluş Savaşı şehitlerine, Birinci Dünya Savaşı şehitlerine, diğer
Kore, Kıbrıs şehitlerine, güneydoğu şehitlerine rahmet eylesin. Bu vesileyle
Kurtuluş Savaşı’mızın efsane halk önderlerinden Sütçü İmamı da Cumhuriyet Halk
Partisi Grubu olarak saygı, rahmet ve minnetle anıyoruz, mekânı cennet olsun
inşallah.
Teşekkür
ederim.
BAŞKAN
– Teşekkür ederim Sayın Altay.
Sayın
Turan buyurun.
26.- Çanakkale Milletvekili Bülent Turan’ın, başarılı ve hayırlı bir
hafta geçmesini ümit ettiğine, Türkiye Cumhuriyeti’nin kuruluşunun 94’üncü
yılını kutladığına ve Erdal İnönü’nün vefatının 10’uncu yıl dönümüne ilişkin
açıklaması
BÜLENT
TURAN (Çanakkale) – Sayın Başkan, teşekkür ediyorum.
Değerli
arkadaşlar, biliyorsunuz, bu hafta önemli kanun görüşmelerine başlayacağız. Ben
öncelikle bu haftanın başarılı, hayırlı geçmesini ümit ediyorum. 
İki
gün önce cumhuriyetimizin 94’üncü kuruluş yıl dönümünü kutladık hep beraber.
Bir asır önce milletimiz işgale karşı yekvücut hâliyle devasa bir destan, bir
mücadele yazdı, bir özel örnek gösterdi tüm dünyaya. Savaş ortamında bile
Meclisi açık tutarak tüm dünyaya millî iradenin ne demek olduğunu göstermiş
oldu. Şehit düştüler, gazi oldular ama vatanın mukaddesatına el sürdürmediler.
Az önce Sayın Başkanın da ifade ettiği gibi, Sütçü İmam’ın bugün aynı zamanda
ölüm yıl dönümü, şehadet yıl dönümü, kendisini ve tüm şehitlerimizi rahmet ve
minnetle anıyoruz. Bu kutlu mücadele 29 Ekim 1923’te Gazi Mustafa Kemal Atatürk
öncülüğünde taçlandırılarak cumhuriyetle sonuçlandırıldı. Bir asır önce
savaştan çıkmış, yokluk içerisinde hayat savaşı veren bir devlet vardı, bugün
ise dünyanın 13’üncü büyük ekonomisi olan büyük bir Türkiye Cumhuriyeti var.
Cumhuriyetin 100’üncü yılına doğru ilerlerken her açıdan Gazi Mustafa Kemal
başta olmak üzere işaret etmiş oldukları muasır medeniyetler seviyesine ulaşma
mücadelemiz tüm gücümüzle devam ediyor, sürüyor. Bu cumhuriyeti biz kurduk, bu
cumhuriyeti biz yücelttik, bu cumhuriyeti hep beraber biz kollayacağız,
koruyacağız. 15 Temmuz akşamı bütün milletin sokağa çıkarak lideriyle
partileriyle hep beraber meydanlara çıkarak yan bakanlara, yanlış yapanlara
izin vermemesi bu cumhuriyetin geldiği yer açısından gurur verici bir tablodur.

Sayın
Başkan, değerli milletvekilleri; bugün aynı zamanda eski Başbakanlarımızdan
Sayın Erdal İnönü’nün ölüm yıl dönümü. Sayın İnönü bulunduğu görevlerde ilkeli
ve dürüst bir siyaset sergiledi. Esprili, mütevazı kişiliğiyle siyasete ayrı
bir renk kattı. Onun üslubundan alınacak çok dersler vardır diye düşünüyorum.
Erdal Bey siyasette olduğu kadar bilim dünyasında da büyük katkılar sağlayan
bir insandı. Ölümünün 10’uncu yıl dönümünde kendisini rahmetle, minnetle
anıyorum.
Sayın
Başkan… 
(Mikrofon otomatik cihaz tarafından kapatıldı) 
ENGİN ALTAY (İstanbul) – Bitti. 
BAŞKAN – Tamamlayın lütfen Sayın Turan.
ENGİN ALTAY (İstanbul) – İktidar bu kadar konuşur mu ya?
İktidar iş yapar ya.
BÜLENT TURAN (Çanakkale) – Engin Bey “Bitti.” dedi. Engin
Bey’e olan sevgimizden, saygımızdan siyaseten tartışılmış konunun bundan sonra
hukuk dünyasında tartışılacağını ve bizim de takipçisi olacağımızı ifade etmek
istiyorum. 
Teşekkür ediyorum. (AK PARTİ sıralarından alkışlar) 
BAŞKAN – Teşekkür ederim, sağ olun.
Sayın milletvekilleri, gündeme geçiyoruz.
Başkanlığın Genel Kurula sunuşları vardır. 
V.- BAŞKANLIĞIN GENEL KURULA SUNUŞLARI (Devam)
B) Önergeler
1.- Başkanlıkça, İzmir Milletvekili Ertuğrul Kürkcü’nün Çevre Komisyonu
üyeliğinden istifasına ilişkin önerge (4/110) yazısı
BAŞKAN – Sayın milletvekilleri, İzmir Milletvekili Sayın
Ertuğrul Kürkcü’nün Çevre Komisyonu üyeliğinden istifasına ilişkin yazısı
30/10/2017 tarihinde Başkanlığımıza ulaşmıştır. 
Bilgilerinize sunulur.
Türkiye Büyük Millet Meclisi Başkanlığının bir tezkeresi
vardır, okutup oylarınıza sunacağım.
C) Tezkereler
1.- Türkiye Büyük Millet Meclisi Başkanlığının, Birleşmiş Milletler
Örgütü himayesinde 4 Aralık 2017 tarihinde Rusya’nın başkenti Moskova’da
düzenlenecek olan “Parlamenterler Uyuşturucuya Karşıdır” başlıklı konferansa
Rusya Federasyonu Federal Meclisi Devlet Duması Başkanı Vyaçeslav Volodin’in
vaki davetine icabetle Türkiye Büyük Millet Meclisini temsilen bir heyetin
katılmasına ilişkin tezkeresi (3/1204)
Türkiye Büyük Millet Meclisi Genel Kuruluna
Birleşmiş Milletler Örgütü himayesinde 4 Aralık 2017
tarihinde Rusya’nın başkenti Moskova’da “Parlamenterler Uyuşturucuya Karşıdır”
başlıklı bir konferans düzenlenecektir. 
Anılan konferansa, Rusya Federasyonu Federal Meclisi
Devlet Duması Başkanı Vyaçeslav Volodin’in vaki davetine icabetle Türkiye Büyük
Millet Meclisini temsilen bir heyetin katılması hususu, 28/3/1990 tarihli ve
3620 sayılı Türkiye Büyük Millet Meclisinin Dış İlişkilerinin Düzenlenmesi
Hakkında Kanun’un 9’uncu maddesi uyarınca Genel Kurulun tasviplerine sunulur. 
 Ayşe
Nur Bahçekapılı
 Türkiye
Büyük Millet Meclisi 
 Başkanı
Vekili
BAŞKAN – Kabul edenler… Kabul etmeyenler… Kabul
edilmiştir. 
Türkiye Büyük Millet Meclisi Başkanlığının
milletvekillerinin izin taleplerine ilişkin bir tezkeresi vardır, okutuyorum:
2.- Türkiye Büyük Millet Meclisi Başkanlığının, Ağrı Milletvekili
Dirayet Taşdemir ile Şırnak Milletvekili Leyla Birlik’in 17 Temmuz 2017
tarihinden itibaren on birer gün izinli sayılmalarına ilişkin tezkeresi
(3/1205)
Türkiye Büyük Millet Meclisi Genel Kuruluna
Türkiye Büyük Millet Meclisi Başkanlık Divanının 12 Eylül
2017 tarihli toplantısında milletvekili izin taleplerine ilişkin olarak ekli
husus kararlaştırılmıştır. 
Genel Kurulun onayına ayrı ayrı sunulur.
Saygılarımla.
 İsmail
Kahraman
 Türkiye
Büyük Millet Meclisi
 Başkanı
Mazeret
nedeniyle;
a) Ağrı Milletvekili Dirayet Taşdemir’in 17 Temmuz 2017
tarihinden itibaren 11 gün izinli sayılmasını,
BAŞKAN
– Kabul edenler… Kabul etmeyenler… Kabul edilmiştir.
b)
Şırnak Milletvekili Leyla Birlik’in 17 Temmuz 2017 tarihinden itibaren 11 gün
izinli sayılmasını
BAŞKAN
– Kabul edenler… Kabul etmeyenler… Kabul edilmiştir. 
Milliyetçi
Hareket Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
IX.- ÖNERİLER
A) Siyasi Parti Grubu Önerileri
1.- MHP Grubunun, Ankara Milletvekili Mustafa Mit ve arkadaşları
tarafından, tarım ülkesi olan Türkiye ve Ankara’da yaşanan kuraklık neticesinde
çiftçilerin uğramış oldukları zararlar ile çiftçilerin durumlarının
iyileştirilmesi için yapılması gerekenlerin tespiti amacıyla 24/10/2017
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin ön görüşmelerinin Genel Kurulun 31 Ekim 2017 Salı günkü
birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulu 31/10/2017 Salı günü (bugün) toplanamadığından Grubumuzun aşağıdaki
önerisinin, İç Tüzük’ün 19’uncu maddesi gereğince Genel Kurulun onayına
sunulmasını arz ederim.
Saygılarımla.
 Erkan
Akçay
 Manisa
 MHP
Grup Başkan Vekili
Öneri:
24
Ekim 2017 tarih, 2433 sayısıyla, TBMM Başkanlığına, Ankara Milletvekili Mustafa
Mit ve arkadaşlarının, tarım ülkesi olan Türkiye ve Ankara’da yaşanan kuraklık
neticesinde çiftçilerimizin uğramış oldukları zararlar ile çiftçilerimizin
durumlarının iyileştirilmesi için yapılması gerekenlerin tespiti amacıyla
Meclis araştırması açılmasına dair önergemizin görüşmelerinin 31/10/2017 Salı
günkü birleşimde yapılması önerilmiştir. 
BAŞKAN
– Önerinin gerekçesini açıklamak üzere öneri sahibi Milliyetçi Hareket Partisi
Grubu adına Ankara Milletvekili Sayın Mustafa Mit konuşacaklardır.
Buyurunuz
Sayın Mit. (MHP sıralarından alkışlar) 
Süreniz
beş dakika.
MHP
GRUBU ADINA MUSTAFA MİT (Ankara) – Sayın Başkan, değerli milletvekilleri;
çiftçilerimizin sorunlarını ve bu sorunların ortadan kaldırılması için alınması
gereken tedbirlerin tespiti maksadıyla vermiş olduğumuz araştırma önergesi
üzerinde söz almış bulunmaktayım, Genel Kurulu saygıyla selamlıyorum.
Değerli
milletvekilleri, 100 milyonluk nüfusu besleyecek durumdaki tarımsal üretim
miktarı, 80 milyonluk Türkiye’yi besleyemez hâldedir. Bütün partiler çeşitli
vesilelerle tarımın içinde bulunduğu durumdan şikâyet etmektedirler, bize de
çare bulmak düşer. 
70’li
yıllarda bizden mercimek tohumu alıp götüren Kanada’dan mercimek,
Yunanistan’dan pamuk, Rusya’dan buğday, en acısı da saman ithal etmekteyiz.
Canlı hayvan ve kırmızı et ithal etmemize rağmen yine de fiyatları
düşüremiyoruz. Üretici ithalat ile yüksek yem fiyatlarından, tüketici ise
yüksek et fiyatlarından şikâyetçidir. 
Önümüzdeki
yüz yılın tartışmasız en önemli sorunu, gıda güvenliğidir. Bütün dünyada olduğu
gibi tarımı desteklemek zorundayız. Tarımda 2000 yılında başlayan doğrudan
gelir desteği, en ciddi sistematik destek programıdır. 2006 yılında Tarım
Kanunu çıkarılarak yapılacak yardımlar kanuni esasa bağlanmıştır. Tarım
Kanunu’nda “Tarıma bütçeden ayrılacak kaynak, gayrisafi millî hasılanın yüzde
1’inden az olmaz.” denmektedir. Ancak şimdiye kadar bu miktarda destek çiftçiye
yapılmamıştır. 2006 yılından bugüne kadar çiftçilerimize aktarılamayan bütçe
değerlerinin toplam tutarı 87,5 milyardır. 2002’de çiftçilerin kullandığı nakit
kredi miktarı 1 milyar lirayken 2017 Eylül itibarıyla çiftçilerin bankalar ve
tarım kredi borçları 88 milyara ulaşmıştır. Yasal hakkı verilmeyen çiftçi
krediye, faize mahkûm edilmektedir. Çiftçi hayatını banka kredileriyle devam
ettirmeye çalışmaktadır. Amerika Birleşik Devletleri’nde 2014 yılında çıkan
tarım kanunuyla gelecek on yıl için 596 milyar dolar, Avrupa Birliğinde ise
2014-2020 arasında 480,3 milyar avro tarımsal destek programları açıklanmıştır.

Değerli
milletvekilleri, 2002 yılında DAP gübrenin çuvalı 13 lirayken 2017 yılında 83
liraya yükselmiştir. Azot gübre 9,45 lirayken 2017’de 68 lira olmuştur. Nitrat
gübre 7,55 lirayken 2017’de 53 lira olmuştur. Geçen sene gübrede ve yemde
KDV’nin sıfırlanmasına rağmen, satış fiyatında bir değişiklik olmamıştır.
Tarımsal kesime destek olarak açıklanan uygulama çiftçiye değil başka kesimlere
çiftçi üzerinden kaynak aktarılmasına yaramıştır. 
2002
yılında mazotun litre fiyatı 1,30 lirayken 2017’de ortalama 4,5 lira olmuştur.
Milyonluk yatların kullandığı mazot, KDV ve ÖTV’den istisna edilmişken tamamen
üretim ve istihdam sağlayan tarım kesiminden KDV ve ÖTV’nin alınması büyük
haksızlıktır. Çiftçinin kullandığı mazottan KDV ve ÖTV’nin alınmasından
vazgeçilerek çiftçilerimize ucuz mazot temin edilmelidir. 
Ziraat
odalarının 2017 yılı buğday maliyet tablosuna göre ortalama 1 kilo buğdayın
maliyeti 1,065 lira olup satış fiyatı ise 0,94 liradır. Bütün tarım ürünlerinde
tohum fiyatları enflasyonun üzerinde artış göstermektedir. Çiftçimiz yabancı
tohum üreticisi firmaların insafına terk edilmiştir. Tarladan yok pahasına
alınan ürün tüketiciye neredeyse on katı fiyatına satılmaktadır.
Değerli milletvekilleri, çiftçimiz yaptığı masrafı
karşılamak bir yana yeni ekim yapacak, kredi taksitlerini ödeyecek güçten
yoksun kalmıştır. Çiftçimizin Ziraat Bankasına ve tarım krediye olan anapara
borçlarının ödenebilir uzun bir takvime bağlanacak şekilde ertelenmesi ve
tahakkuk etmiş faizlerin de silinmesi gerekmektedir çünkü ötelenen borçlar
yıllar itibarıyla birikmiş olup eklenen faizlerle birlikte artık ödenemez hâle
gelmiştir. Ziraat Bankası lehine verilen ipotek miktarları karşı karşıya
kaldığımız tehlikenin boyutunu göstermektedir.
Çiftçimizin mağduriyetinin giderilmesi gerektiğini ifade
ediyor, Genel Kurulu saygıyla selamlıyorum. (MHP sıralarından alkışlar) 
BAŞKAN – Teşekkür ederim Sayın Mit. 
Halkların Demokratik Partisi Grubu adına İstanbul
Milletvekili Sayın Filiz Kerestecioğlu konuşacak.
Buyurun Sayın Kerestecioğlu. (HDP sıralarından alkışlar) 
Süreniz üç dakika. 
HDP GRUBU ADINA FİLİZ KERESTECİOĞLU DEMİR (İstanbul) –
Sayın Başkan, değerli milletvekilleri; konuşmakta olduğumuz, görüşmekte
olduğumuz önerge çiftçilerin sorunlarıyla ilgili. Bizi de bugün özellikle
Kayseri’den çiftçiler aradılar ve kendi sorunlarını dile getirmemizi rica
ettiler.
Öncelikle, gerçekten mazot fiyatları en yüksek olan ülke
aslında Türkiye ve onların sıkıntıları da en fazla bununla ilgili. Başta mazot
fiyatları olmak üzere çiftçilere özel olarak indirimli üretim girdilerinin
sağlanması gerektiğini… Çiftçilere tarım kredileri verilmekte ve Ziraat
Bankasına borçlarının faizi ertelenmekte ancak bu desteklerin çoğu gecikmeli
olarak çiftçiye ödenmekte, devlet bunu da faizle çiftçiden almakta. Çiftçiler
ürün üretmekten, bunu elde etmekten ziyade aslında “Borçlarımızı nasıl
ödeyeceğiz?” diye kara kara düşünür bir hâlde. Bu nedenle, gerçekten, aslında
sözde bir tarım ülkesi olan ama artık böyle bir özelliği kalmamış olan
ülkemizde çiftçilerin sorunlarına gözümüzü açmamız gerekiyor. Özellikle de
akaryakıttan yüzde 60’ın üzerinde vergi alınırken ve eylül ayında 5,27’ye
ulaşan benzinin fiyatı ekim ayında da 5,38’i bulmuşken. 
Ben
çiftçilerden özür diliyorum çünkü gerçekten üç dakikayı onlarla konuşmak
isterdim ama şu elimdeki belge Anayasa’nın 138’inci maddesine aykırı ve korkunç
bir belge. Yani bununla ilgili suç duyurusunda bulunacağız ama bununla ilgili,
Sayın Meclis Başkan Vekilimiz, sizin de bir şey yapmanız gerekiyor ve buradaki
milletvekillerinin de buna kulağını açması gerekiyor. 
Bir
parti başkanıyla ilgili nasıl siz talimat verirsiniz? Gerçekten, “Silahlı terör
örgütüne üye olma suçundan militan konumunda olan…” Bu nasıl bir ifadedir. Ve
Kayseri mahkemesi Selahattin Demirtaş’ın duruşmaya getirilmesini karara
bağladığı hâlde Adalet Bakanlığı nasıl talimat verebilir ve SEGBİS’le
bağlanabilir, bununla ilgili yazıları bütün mahkemelere gönderir? Gerçekten,
bu, Anayasa 138’e aykırıdır çünkü hiçbir merci, kişi hâkimlere, mahkemelere
kendi yetki alanları içerisinde talimat veremez, onları yönlendiremez. Buna
aykırıdır bu tutum. Bunu reddediyoruz. Sizin de aslında, hakikaten ara vererek Adalet
Bakanlığına bunu sormanız gerekiyor bir hukukçu olarak da.
MAHMUT
TANAL (İstanbul) – Bakanlık değil, genel müdürlük.
FİLİZ
KERESTECİOĞLU DEMİR (Devamla) – Ben son olarak şunu söylemek istiyorum: Ancak
tüm vekillerimiz 4 Kasım darbesinde, bu hafta serbest kalırlar, düşünceleri
nedeniyle yatan herkes serbest kalır…
(Mikrofon
otomatik cihaz tarafından kapatıldı)
FİLİZ
KERESTECİOĞLU DEMİR (Devamla) – …işte o zaman demokratik bir cumhuriyeti
kutlayabiliriz. 
Saygılar
sunuyorum. (HDP sıralarından alkışlar) 
BAŞKAN
– Teşekkür ederim.
Cumhuriyet
Halk Partisi Grubu adına Ankara Milletvekili Sayın Ali Haydar Hakverdi
konuşacak.
Buyurun
Sayın Hakverdi. (CHP sıralarından alkışlar)
CHP
GRUBU ADINA ALİ HAYDAR HAKVERDİ (Ankara) – Sayın Başkan, sayın milletvekilleri;
hepinizi saygı ve sevgiyle selamlıyorum.
Öncelikle,
şu hususta bir söz söylemek istiyorum: AKP Genel Başkanının, kendisine
yöneltilen “faşist” ve “diktatör” tabirinden rahatsızlık duymasını ben
memnuniyetle karşıladım. Umarım bu rahatsızlığı yönünde ülkeyi yönetir, umarım
OHAL’e son verir, umarım tutuklu milletvekillerinin tutukluluğuna son verir,
umarım gazeteciler ve aydınlar hapisten bir an önce çıkartılır. Aksi hâlde, bu
tanımlamadan kurtulabilmesinin mümkün olmadığını düşünürüm. 
Şimdi,
bugün çiftçinin sorunlarının araştırılması yönünde muhalefet önergesini
konuşuyoruz ve biz de grup olarak bunu destekliyoruz. Çiftçinin sorunlarını
konuşuyoruz ancak Niğde merkeze bağlı Konaklı beldesinde bir çiftçimiz, Ünal
Balta... Ünal Balta’nın cesedi şu an adli tıpta inceleme bekliyor. Ünal Balta,
4 çocuk babası bir çiftçi ve borçları sebebiyle dün intihar etti. Ülkemizde
Ünal Balta, çiftçilerin durumuna bir örnektir ve maalesef ülkemizde çiftçilerin
durumu da hiç iç açıcı değil. Ziraat Bankasına ve tarım kredilere çiftçilerimizin
borcu had safhada. Geldiğimiz noktada, tohum, gübre ve mazot fiyatları tavan
seviyede. Üretim durdu ve maalesef -hani klişe olacak ama- saman ithal eder
duruma geldi ülkemiz. Tam da bu noktada, Konya kadar olan Hollanda, ihracatta
bizim 14 katımız olmuş ve dünyanın en güzel topraklarına sahip ülkemiz maalesef
hak ettiği değeri görmüyor.
Ülkemizde
çiftçinin hâli ortadayken Tarım Bakanı ne yapıyor mesela? Tarım Bakanı, 16 bin
liraya uçak kiralıyor 6 saatliğine ve gezilerde bulunuyor. Geçen dönem, borcu
sebebiyle yandaş zengininizin, ülkesinin annesine küfreden yandaş zengininizin
borçlarını sildiniz. Gelin bu dönem de yoksul çiftçimizin borçlarını silelim. 
Genel
Kurulumuzu saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Hakverdi.
Adalet
ve Kalkınma Partisi Grubu adına Adana Milletvekili Sayın Tamer Dağlı konuşacak.
Buyurun
Sayın Dağlı. (AK PARTİ sıralarından alkışlar)
AK
PARTİ GRUBU ADINA TAMER DAĞLI (Adana) – Sayın Başkan, değerli milletvekilleri;
sizleri saygıyla selamlıyorum.
Adana
Karataş ilçemizde geçen hafta meydana gelen doğal afet hortum nedeniyle zarar
gören çiftçilerimizin ve kendisi de yaralanan bir ablamızın bu süreçte -geçmiş
olsun dileklerimle- bir an önce yaralarının sarılması dileğiyle konuşmama başlamak
istiyorum.
Adana
Karataş’ta meydana gelen bu doğal afet sonucu hem TARSİM hem Tarım İl Müdürlüğü
hem Kaymakamlık hem de Valilik direkt konuya el atmış ve hasar tespiti
yapılmış, AFAD üzerinden de gerekli destekler sağlanarak bütün çiftçilerimize
yol haritası bildirilmiş; inşallah, en kısa zamanda yaralarını sarıp
tazminatlarını ödeyeceğiz diyorum. Tekrar geçmiş olsun dileklerimi iletiyorum.
Değerli
milletvekilleri, 2017 yılında kuraklık ve benzeri doğal afetler nedeniyle
ülkemizde 69 ilimizde, 464 ilçemizde ve 9.062 köy ve mahallemizde 329 bin
üreticimize ait toplam -6 bin dekarı kapalı olmak üzere- 12 milyon 800 bin
dekar alanda sıkıntı yaşanmış, etkilenme olmuştur. Çiftçilerimizin doğal afet
nedeniyle uğramış oldukları zararların tazmini için de 2005 yılında Tarım
Sigortaları Kanunu uygulanmaya başlamıştı. Bu vesileyle de TARSİM kurulmuş ve
TARSİM, özellikle, zarar gören çiftçilerimizin zararlarının yüzde 50’sinin
devlet desteğiyle karşılanmasını esas almıştı. Bu vesileyle hiçbir ayrım
gözetmeksizin, bütün bölgelerimizdeki TARSİM risk sınırı içerisine giren
ürünlerin yüzde 50’sinin tazmini devlet tarafından prim olarak ödenmekte,
ayrıca bazı ürünlerde de tazminat hakkı olmaktadır çiftçilerimizin, özellikle
dondan zarar gören meyvelerde TARSİM ayrıca hasar tazminatı da ödemektedir.
Özellikle kuraklık nedeniyle buğday üreticisinin yüzde 60 hasarını TARSİM
karşılamaktadır. 2017 yılı içerisinde 25 ilçede TARSİM tarafından kuraklık
nedeniyle ödenen tazminat tutarı 10,7 milyon TL olarak gerçekleşmiştir. 
Genel
Kurulu saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim. 
Milliyetçi
Hareket Partisinin grup önerisini oylarınıza sunuyorum: Kabul edenler… Kabul
etmeyenler… Öneri kabul edilmemiştir. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
2.- HDP Grubunun, Grup Başkan Vekili İstanbul Milletvekili Filiz
Kerestecioğlu Demir ve Grup Başkan Vekili Muş Milletvekili Ahmet Yıldırım tarafından,
Haziran 2015 tarihinden bu yana gözaltına alınıp tutuklanan muhaliflerin maruz
kaldığı hukuksuzlukların tüm boyutlarıyla araştırılması amacıyla 31/10/2017
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin ön görüşmelerinin Genel Kurulun 31 Ekim 2017 Salı günkü
birleşiminde yapılmasına ilişkin önerisi
30.10.2017
Türkiye Büyük Millet Meclisi Başkanlığına
Danışma
Kurulunun 31.10.2017 Salı günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Filiz
Kerestecioğlu Demir
 İstanbul
 Grup
Başkan Vekili
Öneri:
31
Ekim 2017 tarihinde İstanbul Milletvekili Grup Başkan Vekili Filiz
Kerestecioğlu ve Muş Milletvekili Grup Başkan Vekili Ahmet Yıldırım tarafından
verilen 5778 sıra numaralı 7 Haziran 2015 tarihinden bu yana gözaltına alınıp
tutuklanan muhaliflerin maruz kaldığı hukuksuzlukların tüm boyutlarıyla
araştırılması amacıyla Türkiye Büyük Millet Meclisine verilmiş olan Meclis
araştırması önergesinin diğer önergelerin önüne alınarak görüşmelerinin
31.10.2017 Salı günkü birleşiminde yapılması önerilmiştir. 
BAŞKAN
– Önerinin gerekçesini açıklamak üzere öneri sahibi Halkların Demokratik
Partisi Grubu adına Şanlıurfa Milletvekili Sayın İbrahim Ayhan konuşacak. (HDP
sıralarından alkışlar) 
Buyurun
Sayın Ayhan. 
HDP
GRUBU ADINA İBRAHİM AYHAN (Şanlıurfa) – Sayın Başkan, değerli arkadaşlar;
öncelikle hepinizi saygıyla selamlıyorum. 
Bugün
vermiş olduğumuz önergenin bir gerekçesi olarak tam üç yüz altmış iki gündür Eş
Genel Başkanlarımız Selahattin Demirtaş ve Figen Yüksekdağ dâhil olmak üzere 9
milletvekili arkadaşımız zindanda, cezaevinde rehin olarak tutulmaktadır. 
Şu anda vermiş olduğumuz önerge de 7 Haziran 2015
tarihinden bugüne kadar demokratik siyaseti tasfiye etmeye, demokratik siyaseti
ortadan kaldırmaya yönelik, tüm muhaliflere yönelik yapılan hukuk dışı, keyfî
gözaltı, tutuklamaların araştırılmasına dairdir. 
AKP iktidarı özellikle iki yılı aşkındır 15 Temmuz darbe
girişimini de gerekçe göstererek, OHAL’i de arkasına alarak, toplumu âdeta bir
cendereye sokarak Türkiye’yi hapishaneler ülkesine dönüştürmüş durumdadır.
Toplum disipline edilmek, toplum AKP’nin siyasal çıkarları çerçevesinde
zapturapt altına alınmak istenmektedir. 
Özellikle AKP iktidarı ve onun temsil ettiği zihniyet
yargıyı da araçsallaştırarak kendi siyasal çıkarlarına aykırı bulduğu bütün
muhalifleri ya cezaevlerine atmakta ya gözaltılarla ya baskılarla tehdit
etmektedir. Gün geçmiyor ki insanlar şoklama yöntemiyle toplu gözaltılara,
toplu tutuklamalara maruz kalmasın. Tüm muhalifler, özellikle siyasetçiler,
gazeteciler, hukukçular, sendikacılar, bir bütün olarak hakkını arayan herkes
bu siyasal iktidarın, bu siyasal anlayışın terbiye etme ve kendine tabi kılma
operasyonlarına hedef olmaktadır. Özellikle bu mevcut politika toplumu bütünen
bir korku ikliminin içerisine koyarak âdeta toplumda bir korku psikolojisini
hâkim kılmaya çalışmaktadır. Türkiye açık bir hapishaneye dönüştürülmüş durumdadır.

Değerli arkadaşlar, Fransız düşünür Foucault hapishane
tarihini yazarken der ki: “Siyasal iktidarlar tahakküme dönüştüğü zaman,
toplumu disipline etmek için hapishaneleri inşa ettiler.” Toplum disipline
edilmek ve siyasal iktidarların çıkarları doğrultusunda egemenlik altına
alınmak için hapishaneler bir model olarak topluma dayatıldı ve modern toplumu
da aslında açık hapishaneler toplumu olarak da ifade etmektedir. Dolayısıyla
AKP iktidarı da buradan hareketle Türkiye’yi açık hapishane yöntemiyle yönetmenin
çabası içerisindedir. Gün geçmiyor ki bu disiplin yöntemiyle toplum kontrol
altına alınmaya, toplum korkutulmaya çalışılmasın. Dolayısıyla yapılmak
istenen, gerçekleştirilmek istenen şey, kendi siyasal düşüncelerine, kendi
zihniyetlerine aykırı olan tüm kesimleri korkutmak ve tüm kesimlerden intikam
alırcasına onları cezaevleriyle tehdit etmek, baskı altına almak veya devre
dışı bırakmaktır. Bundan hızını alamadığı için de kendi belediye başkanlarını
da siyasal iktidar, AKP iktidarı korkutarak, âdeta ağlatarak hukuk dışı bir
muameleye tabi tutmaktadır. Ve bu hukuksuzluk, bu kendine görelik, bu kendi
antidemokratik yaşam tarzını ve anlayışını topluma dayatmak kendisi de başta
olmak üzere Türkiye’ye ve Türkiye’nin geleceğine büyük zarar vermektedir. Dolayısıyla
tüm bunların araştırılması gerektiğini söylüyoruz. 
Ve
buna bağlı olarak, özellikle 4 Nisan 2015 tarihinden itibaren Türkiye’de
demokrasinin ve barışın tesis edilmesi için büyük bir çaba gösteren Sayın
Abdullah Öcalan’a yönelik de çok ağır bir tecrit uygulanmaktadır. Dünyada eşi
benzeri görülmemiş mutlak bir tecrit Sayın Öcalan üzerinde
gerçekleştirilmektedir ve bu tecrit Türkiye’de yaratılmaya çalışılan korku
ikliminin, korku atmosferinin bir parçası olarak gerçekleşmektedir. Dolayısıyla
biz demokrasinin gelişmesi, Kürt sorunu başta olmak üzere tüm toplumsal
sorunlarımızın barış içerisinde, özgürlükler temelinde çözülmesi gerektiğini
savunurken başta tecrit olmak üzere bütün antidemokratik uygulamaların ortadan
kaldırılması gerektiğini söylüyoruz ve bu vermiş olduğumuz önergeyle de
toplumsal muhalefeti ortadan kaldırmaya çalışan hukuk dışı bütün yöntemlerin
bütün boyutlarıyla araştırılması gerektiğini ifade ediyoruz.
Tekrardan
sizleri saygıyla selamlıyorum. (HDP sıralarından alkışlar)
BAŞKAN
– Teşekkür ederim.
Cumhuriyet
Halk Partisi Grubu adına Ankara Milletvekili Sayın Şenal Sarıhan konuşacak.
Buyurun
Sayın Sarıhan. (CHP sıralarından alkışlar)
CHP
GRUBU ADINA ŞENAL SARIHAN (Ankara) – Değerli Başkan, salonda bulunan değerli
tüm arkadaşlar; hepinizi saygıyla selamlıyorum. 
HDP’nin
araştırma önergesine katıldığımızı ifade ederek bu konudaki katılma
gerekçelerimizi sunmaya çalışacağım. 
Genç
olanlar belki zor anımsarlar ama ben gençlik yıllarımdan Çetin Altan’ın “Büyük
Gözaltı” adlı kitabını anımsıyorum. O kitabı okuduğum zaman “Büyük bir gözaltı
nasıl olabilir?” diye düşünmüştüm ve Çetin Altan’ın her an gözaltına alınma
kuşkusuyla sürdürdüğü yaşamın ne denli zor olduğunu hayal etmeye çalışmıştım.
Zaman zaman bu hayallerim daha somuta döndü ama bugün galiba bu “Büyük
Gözaltı”nın tam zamanı. Gerçekten, Türkiye büyük bir gözaltıyla karşı karşıya
ve büyük bir tutukeviyle de karşı karşıya. 
Şimdi
size rakamlardan söz edeceğim. 15 Temmuz 2016 tarihinden itibaren gözaltına
alınmış olan kişi sayısı 71.274. Bunlardan 44 bini kamu çalışanı, 2.431’i
yargıç ve savcı ve HDP’nin kendi önergesinde yer aldığına göre de HDP üyesi
olan yani siyasi parti üyesi olan 11 bin kişi var, bunlardan 4.500’ü tutuklu.
Aynı zamanda, 8.087 kişi hakkında da yakalama müzekkereleri var ve 146 gazeteci
de şu anda gözaltında. 
Sevgili arkadaşlar, bugün Cumhuriyet gazetesine yapılan
operasyonun yıl dönümü. Şu anda da İstanbul’da, Silivri’de Cumhuriyet gazetesi
yazarlarından hâlâ tutuklu olanlar yargılanıyorlar, bir yılı aşkın bir süredir
yargılanıyorlar. Başka insanlar da var. Örneğin, Diken’den Tunca Öğreten var,
BirGün’den Mahir Kanaat var, Meral Geylani var Roboski’den adını bildiğimiz.
Emine Cansever var, Gezi’nin sapanlı teyzesi, benim yaşlarımda bir kadın. Suruç
avukatları var; Sezin Uçar, Özlem Gümüştaş ve İzmir’den, isimlerini bilmediğim
ama mutlaka tanıdığım, Çağdaş Hukukçular Derneği (ÇHD) üyesi 6 savunman
arkadaşımız var ve 20 savunman arkadaşımız, avukat arkadaşımız da şu anda
tutuklu. 
Gözaltına alınanlara, biliyorsunuz, gözaltından sonra
tutuklama gerçekleşince “tutuklu” denir. Tutuklular ve avukatları
müvekkilleriyle birlikte şu anda cezaevindeler. Peki, tutuklama nedir?
Tutuklamanın hukuktaki karşılığı önlemdir. Bu önlemin de ne zaman alınacağına
ilişkin Ceza Yargılama Usul Yasamızda, CMK’da açık hükümler bulunmaktadır.
Makul bir kuşku varsa…
(Mikrofon otomatik cihaz tarafından kapatıldı) 
ŞENAL SARIHAN (Devamla) – Bitti mi sürem?
BAŞKAN – Sayın Sarıhan, lütfen…
Peki, bir dakika ek süre vereyim, yalnız, toparlayın
lütfen.
Buyurun. 
ŞENAL SARIHAN (Devamla) – Şayet makul bir şüphe varsa
tutuklama yapılabilir. Makul şüphe nedir? Delilleri karartma kuşkusudur ama
esas olarak o olayın faili olduğuna dair güçlü kanıtların olmasıdır. 
Değerli arkadaşlar, bugün, hiçbir güçlü kanıt olmaksızın
-yine Cumhuriyete atıfla anımsayalım- pideci ve perdecinin telefon
kayıtlarından, herhangi bir gazetecinin telefon kayıtlarından yola çıkılarak
tutuklamalar yapılmaktadır. 
Bir rakamı söyleyeyim size: Avrupa İnsan Hakları
Mahkemesinin on beş yıl süreyle yani AKP’nin yönetimde olduğu süreyle haksız
tutuklama nedeniyle bize yüklediği tazminat miktarı 270 milyon 816 bin liradır.
Biz bu tazminatların üzerinde durmayabiliriz ama insanların yaşamlarının,
insanların özgürlük haklarının üzerinde durmalıyız. Şimdi sizi bir saat
gözaltına alsalar bunun ne anlama geldiğini anlayabilirsiniz ama umarım ki buna
ihtiyaç olmaz, ülkemiz yeniden özgürlükleri yaşayabileceğimiz bir ülke olur. 
Teşekkür ederim. (CHP ve HDP sıralarından alkışlar) 
BAŞKAN – Sayın Sarıhan, teşekkür ederim.
Adalet ve Kalkınma Partisi Grubu adına Aydın Milletvekili
Sayın Abdurrahman Öz konuşacak.
Buyurun Sayın Öz. (AK PARTİ sıralarından alkışlar) 
AK PARTİ GRUBU ADINA ABDURRAHMAN ÖZ (Aydın) – Sayın
Başkan, değerli milletvekilleri; HDP Grubu tarafından verilmiş olan grup
önerisi aleyhine AK PARTİ Grubu adına söz almış bulunuyorum. Genel Kurulu
saygıyla selamlarım.
HDP grup önerisini incelediğimde, 7 Haziran 2017 tarihi
esas alınarak yargısal faaliyetlere ilişkin Anayasa’nın 98’inci ve Türkiye
Büyük Millet Meclisi İçtüzüğü’nün 104 ve 105’inci maddeleri gereğince Meclis
araştırması açılmasının talep edildiği görülmektedir. Anayasa’mızın 2’nci
maddesinde cumhuriyetin nitelikleri sayılmıştır. Buna göre, Türkiye
Cumhuriyeti, toplumun huzuru, millî dayanışma ve adalet anlayışı içinde, insan
haklarına saygılı, Atatürk milliyetçiliğine bağlı, başlangıçta belirtilen temel
ilkelere dayanan, demokratik, laik ve sosyal bir hukuk devletidir. Bildiğiniz
üzere, hukuk devleti olmanın gereği kuvvetler ayrılığı ilkesidir. Bu çerçevede,
yasama, yürütme ve yargı organları egemenlik yetkisini kullanan bağımsız
organlardır. Yine, Anayasa’nın 10’uncu maddesine göre, herkes dil, ırk, renk,
cinsiyet, siyasi düşünce, felsefi inanç, din, mezhep ve benzeri sebeplerle
ayırım gözetilmeksizin kanun önünde eşittir.
Meclis araştırması açılması istenen konu öncelikle yargı
yetkisinin kullanılmasına ilişkin olup bu sebeple yasama ve yasamanın denetim
yetkisi alanına girmemektedir. Anayasa’nın 138’inci maddesi gereğince, hâkimler
görevlerinde bağımsızdır. Anayasa’ya, kanuna ve hukuka uygun olarak vicdani
kanaatlerine göre hüküm verirler. Hiçbir organ, makam, merci veya kişi, yargı
yetkisinin kullanılmasında mahkemelere ve hâkimlere emir ve talimat veremez,
genelge gönderemez, tavsiye ve telkinde bulunamaz. Görülmekte olan bir dava
hakkında yasama Meclisinde yargı yetkisinin kullanılmasıyla ilgili soru
sorulamaz, görüşme yapılamaz veya herhangi bir beyanda bulunulamaz.
Yukarıda izah ettiğim gerekçeler ve Anayasa’nın 138’inci
maddesinin açık düzenlemesi karşısında HDP’nin grup önerisi açıkça Anayasa’ya
aykırıdır. Grup önerisinin konusu olan gözaltına alma ve tutuklama işlemleri
yargısal birer faaliyet olup ceza mevzuatımızda tedbir olarak düzenlenmiştir.
Yine, gözaltı ve tutuklama sebepleri kanunlarımızda açıkça düzenlenmiş olup bu
durum ceza hukukunun kanunilik ilkesine de uygundur. Gözaltı veya tutuklamaya
ilişkin kanunlarda sayılan sebeplerin gerçekleştiğinin tespiti hâlinde, bu
tedbirlerin yetkili ve görevli mahkemelerce şüpheli veya sanık hakkında
uygulanması hukukun gereğidir. Şüpheli veya sanıklara mahkemelerin tutuklama
veya gözaltı kararlarına karşı itiraz hakları da düzenlenmiştir ve şüpheli ve
tutuklular kendileri hakkında yapılan işlemi hukuka aykırı bulurlarsa bu karara
itiraz etme hakları bulunmaktadır. 
Grup
önerisinde yargı yetkisine giren bir konunun araştırılması istendiğinden Meclis
araştırması açılmasına karşı olduğumu ifade ediyor, Genel Kurulu saygıyla
selamlıyorum. (AK PARTİ sıralarından alkışlar) 
BAŞKAN
– Sayın Öz, teşekkür ederim. 
AHMET
YILDIRIM (Muş) – Sayın Başkan… 
BAŞKAN
– Buyurun Sayın Yıldırım. 
AHMET
YILDIRIM (Muş) – Sayın hatip neye göre, hangi İç Tüzük maddesine göre söylüyor
bilmiyorum ama “HDP’nin grup önerisi Anayasa’ya aykırıdır.” diyerek bize
açıktan sataşmada bulunmuştur.
BAŞKAN
– Evet, öyle bir iddiada bulundu. 
AHMET
YILDIRIM (Muş) - İç Tüzük 69’a göre sataşmadan söz istiyorum. 
BAŞKAN
– Size söz vereceğim ama “Anayasa’ya aykırıdır.” iddiasında bulunmak da bir
sataşma anlamında alınmamalıdır Sayın Yıldırım. 
AHMET
YILDIRIM (Muş) – Yani vermeyelim mi Sayın Başkan?
BÜLENT
TURAN (Çanakkale) – “Diktatör” deyince eleştiri diyorsunuz Sayın Yıldırım. 
BAŞKAN
– Bakın, “Vereceğim.” dedim ama bu konuda da biraz daha hassas davranmanızı
rica ediyorum arkadaşlarım. 
AHMET
YILDIRIM (Muş) – Aynı şekilde hatibe de… 
BAŞKAN
– Yani bir kişinin “Anayasa’ya aykırıdır.” deme özgürlüğüne de sahip olması
gerekiyor. Lütfen… 
AHMET
YILDIRIM (Muş) – Meral Danış Beştaş konuşacak Sayın Başkan. 
BÜLENT
TURAN (Çanakkale) – Zabıtlara geçti Sayın Başkan. Hangi gerekçeyle verdiniz?
“Anayasa’ya aykırı.” dediğinden dolayı mı? “Anayasa’ya aykırıdır.” dedikleri
için mi söz verdiniz Sayın Başkan?
BAŞKAN
– Evet. 
BÜLENT
TURAN (Çanakkale) – Peki, teşekkür ediyoruz. 
FİLİZ
KERESTECİOĞLU DEMİR (İstanbul) – Bir partinin Anayasa’ya aykırı bir önerge
vermesi, bu kadar şuursuz olması mı…
BAŞKAN
– Düşünce özgürlüğünden bahsediyorsunuz ya bu da onun gibi bir şey. O da
“Anayasa’ya aykırıdır.” dedi, o anlamda söylüyorum.
BÜLENT
TURAN (Çanakkale) – “Diktatör” deyince “eleştiri” diyorlar Sayın Başkan. 
BAŞKAN
- Buyurun Sayın Beştaş. 
Yeniden
başlatıyorum sürenizi. 
VII.- SATAŞMALARA İLİŞKİN KONUŞMALAR (Devam)
5.- Adana Milletvekili Meral Danış Beştaş’ın, Aydın Milletvekili
Abdurrahman Öz’ün HDP grup önerisi üzerinde AK PARTİ Grubu adına yaptığı
konuşması sırasında HDP Grubuna sataşması nedeniyle konuşması
MERAL
DANIŞ BEŞTAŞ (Adana) – Bir kere, her şeyden önce “Anayasa’ya aykırı.” demek
büyük bir sataşmadır çünkü biz önergemizi niye verdiğimizi gayet iyi biliyoruz.
Asıl Anayasa’ya aykırı belge buradadır. Biraz önce Grup Başkan Vekilimiz bu
belgeyi açıkladı. Bu, Adalet Bakanının yargıya talimatıdır. Bu, Adalet
Bakanının yargıya karar verme yönündeki emridir. Biz bu önergeyi niye
verdiğimizi gayet iyi biliyoruz, bize hikâye anlatmayın. 
Sayın
hatip burada Anayasa 2’den başlayarak 10’a kadar bir sürü madde saydı, bize
Anayasa okudu. Bu Anayasa yok, şu anda bu Anayasa yürürlükte değil, sadece
kanun hükmünde kararnamelerle OHAL’e sırtını yaslayan ve her türlü hukuksuzluğu
yapan bir iktidarla karşı karşıyayız. Biz size yargıya talimatın, yargıyı
yönetmenin belgesini sunuyoruz, siz bize gelip hikâye anlatıyorsunuz, “Anayasa
2…” “Anayasa 10…” Emin olun, Anayasa’yı sizden daha iyi biliyoruz. Anayasa'yı
her an, her saniye çiğnediğinizin gayet iyi farkındayız. Bu tutuklamaların, bu
kararların sahibi yargı değildir, AKP’dir, AKP Hükûmetidir, AKP Genel
Başkanıdır, Merkez Yürütme Kurulu üyeleridir. Siz bize burada gelip -halka
yönelik olarak- “Efendim, yargı bağımsızdır, biz yargıya talimat veremeyiz, siz
de yargının araştırılmasını istemeyin.” demeyiniz. Biz burada araştırılmasını
istiyoruz, siz gizli belgelerle yargıya talimat gönderiyorsunuz. 
İnsan
biraz rahatsız olur, insan biraz mahcup olur, gizli yaptığınız belgeleri dosyadan
biz zor zahmet çıkarırken burada bir öz eleştiri vermek yerine… Bunun doğru
olmadığını söylemenizi beklemiyoruz, o kadar yüce bir tutum beklemiyoruz ama en
azından bize Anayasa'nın böyle sanki şey okuyormuşsunuz gibi, uygulanıyormuş
gibi bunları da anlatmayın. Şu anda cezaevinde bulanan bütün siyasetçilerin
kararını siz verdiniz, bunu da gelin, açık yüreklilikle savunun. (HDP
sıralarından alkışlar)
IX.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Grup Başkan Vekili İstanbul Milletvekili Filiz
Kerestecioğlu Demir ve Grup Başkan Vekili Muş Milletvekili Ahmet Yıldırım
tarafından, Haziran 2015 tarihinden bu yana gözaltına alınıp tutuklanan
muhaliflerin maruz kaldığı hukuksuzlukların tüm boyutlarıyla araştırılması
amacıyla 31/10/2017 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin ön görüşmelerinin Genel Kurulun 31
Ekim 2017 Salı günkü birleşiminde yapılmasına ilişkin önerisi (Devam)
BAŞKAN
– Halkların Demokratik Partisi grup önerisini oylarınıza sunuyorum: Kabul
edenler... Kabul etmeyenler... Kabul edilmemiştir.
Sayın
milletvekilleri, Cumhuriyet Halk Partisi Grubunun İç Tüzük'ün 19’uncu maddesine
göre verilmiş bir önerisi vardır, okutacağım.
ENGİN
ALTAY (İstanbul) – Sayın Başkan…
BAŞKAN
– Bir okutalım, sonra size söz vereceğim.
3.- CHP Grubunun, Türkiye Büyük Millet Meclisinin gündeminin “Genel
Görüşme ve Meclis Araştırması Yapılmasına Dair Öngörüşmeler” kısmında yer alan,
uyuşturucu kullanımı ve madde bağımlılığının araştırılarak alınması gereken
önlemlerin belirlenmesi amacıyla Türkiye Büyük Millet Meclisi Başkanlığına
verilmiş olan (10/365) esas numaralı Meclis Araştırması Önergesi’nin ön
görüşmelerinin Genel Kurulun 31 Ekim 2017 Salı günkü birleşiminde yapılmasına
ilişkin önerisi
31/10/2017
Türkiye
Büyük Millet Meclisi Başkanlığına
Danışma
Kurulunun 31/10/2017 Salı günü (Bugün) toplanamadığından grubumuzun aşağıdaki
önerisinin İç Tüzük'ün 19'uncu maddesi gereğince Genel Kurulun onayına
sunulmasını saygılarımla arz ederim.
 Engin
Altay
 İstanbul
 Grup
Başkan Vekili 
Öneri: 
Türkiye Büyük Millet Meclisinin gündeminin “Genel Görüşme
ve Meclis Araştırma Yapılmasına Dair Öngörüşmeler” kısmında yer alan uyuşturucu
kullanımı ve madde bağımlılığının araştırılarak alınması gereken önlemlerin
belirlenmesi amacıyla (10/365) esas numaralı Meclis Araştırması Önergesi’nin
görüşmesinin Genel Kurulun 31/10/2017 Salı günkü (Bugün) birleşiminde yapılması
önerilmiştir.
BAŞKAN – Buyurun Sayın Altay.
VIII.- AÇIKLAMALAR (Devam)
27.- İstanbul Milletvekili Engin Altay’ın, uyuşturucu kullanımı ve madde
bağımlılığı konusunda bir araştırma komisyonu kurulmasıyla ilgili mutabakat
sağlanmasından çok memnun olduklarına ve grup önerisini geri çektiklerine
ilişkin açıklaması
ENGİN ALTAY (İstanbul) – Sayın Başkan, uyuşturucu
kullanımı ve madde bağımlılığı başta İstanbul olmak üzere Türkiye'nin artık en
önemli beş sorunundan biri hâline geldi. İstanbul Milletvekilimiz Oğuz Kaan
Salıcı, Bursa Milletvekilimiz Ceyhun İrgil ve 27 arkadaşı tarafından verilen bu
araştırma önergesinin bugün görüşülmesini talep etmiş idik ancak gerek AK PARTİ
gerek Milliyetçi Hareket Partisi gerekse Halkların Demokratik Partisinin, bu
konuya Meclisin el atması, bu konuda bir araştırma komisyonu kurulmasıyla
ilgili mutabakatından çok memnun olduğumuzu belirtiyor, üç siyasi partiye ayrı
ayrı teşekkür ediyor, haftaya bu komisyonun kurulması arzu ve temennisiyle grup
önerimizi geri çekiyoruz efendim.
BAŞKAN
– Teşekkür ederim. 
IX.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Türkiye Büyük Millet Meclisinin gündeminin “Genel
Görüşme ve Meclis Araştırması Yapılmasına Dair Öngörüşmeler” kısmında yer alan,
uyuşturucu kullanımı ve madde bağımlılığının araştırılarak alınması gereken
önlemlerin belirlenmesi amacıyla Türkiye Büyük Millet Meclisi Başkanlığına
verilmiş olan (10/365) esas numaralı Meclis Araştırması Önergesi’nin ön
görüşmelerinin Genel Kurulun 31 Ekim 2017 Salı günkü birleşiminde yapılmasına
ilişkin önerisi (Devam)
BAŞKAN
- Cumhuriyet Halk Partisi Grubunun önerisi geri çekilmiştir. 
Sayın
Turan…
VIII.- AÇIKLAMALAR (Devam)
28.- Çanakkale Milletvekili Bülent Turan’ın, 4 partinin mutabakatıyla
uyuşturucu madde kullanımı konusunda bir komisyon kurulmasını talep ettiklerine
ilişkin açıklaması
BÜLENT
TURAN (Çanakkale) – Sayın Başkan, teşekkür ediyorum. 
Kıymetli
Grup Başkan Vekilinin de ifade ettiği gibi, uyuşturucu madde kullanımı halk
sağlığı yanında huzurumuzu, güvenliğimizi tehdit eden ciddi bir problem olarak
zaman zaman gündemimize geliyor. 24’üncü Dönemde malumunuz, tüm vekillerimizin,
tüm gruplarımızın katkısıyla çok önemli bir rapor hazırlanmıştı. Bu rapora
istinaden Başbakanlık genelgesi başta olmak üzere birçok çalışma yapıldı. Yine
Meclisimizde, uyuşturucu satanlarla ilgili büyük oranda cezaların artırıldığı değişiklikler
yapıldı, TCK bu konuda revize edildi ancak geldiğimiz yerde tekrar bir çalışma
yapmak tüm partilerin ortak kanaati, bizler de bu kanaati paylaşıyoruz.
Önümüzdeki hafta bu konuya ilişkin 4 partinin mutabakatı doğrultusunda
evlatlarımızın -varsa yapacağımız katkımız- sıkıntı görmemesi için tekrar bir
komisyon kurulmasını talep ediyoruz. Uyuşturucuyla mücadele hepimizin meselesi;
güvenlik boyutu var, sosyolojik boyutları var, diğer meseleleri var; herkesin
bu konuda rahatsız olduğunu ifade etmek istiyorum. Haftaya bu konuya hep
beraber yer vereceğiz.
Teşekkür
ediyorum.
BAŞKAN
– Teşekkür ederim.
Sayın
Akçay, buyurun lütfen.
29.- Manisa Milletvekili Erkan Akçay’ın, uyuşturucu madde kullanımıyla
ilgili bir araştırma komisyonu kurulması konusunda mutabakat sağlanmış
olmasından dolayı bütün parti gruplarına teşekkür ettiğine ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Öncelikle,
bugün uyuşturucuyla mücadele konusunda bir konsensüsün sağlanarak bir
komisyonun kurulmasının uygun olacağına ilişkin mutabakat Milliyetçi Hareket
Partisi olarak bizleri de sevindirmiştir. Bildiğiniz üzere, geçen hafta
Milliyetçi Hareket Partisi Grubu olarak bu uyuşturucuyla mücadele konusunda bir
grup önerimiz vardı ve o grup önerisi her ne kadar kabul edilmemiş olsa da
önümüzdeki günlerde bunun yeniden ele alınarak bütün gruplar tarafından ortak
bir mutabakatla bu komisyonun kurulacağı ümidimizi taşıdığımızı da ifade etmiş
idim ve bu kısa süre içerisinde, bugün bu mutabakatın sağlanmış olmasından dolayı
bütün parti gruplarına da teşekkür ve tebriklerimi iletiyorum.
Teşekkür
ediyorum.
BAŞKAN
– Teşekkür ederim ben de.
Sayın
Kerestecioğlu, buyurun.
30.- İstanbul Milletvekili Filiz Kerestecioğlu Demir’in, uyuşturucu
kullanımıyla ilgili bir komisyonun kurulacak olmasının olumlu bir adım olduğuna
ve Mecliste çocuk hakları daimî komisyonunun bir an önce kurulması gerektiğine
ilişkin açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan.
Şimdi,
uyuşturucuyla ilgili, uyuşturucu kullanımının artışıyla ilgili, bizim de bu
konunun araştırılması için defalarca verdiğimiz araştırma önergeleri var ancak
genelde önergeler Meclis çoğunluğuyla reddediliyor, bu anlamda olumlu bir adım
bununla ilgili bir komisyonun kurulacak olması. 
Gerçekten
gençlere sunulan şey ancak nefret ve kutuplaşma. Onların ne doğru dürüst eğitim
olanakları ne spor olanakları ne de başka aktiviteler için imkânları var.
Türkiye'de asıl yapılması gereken bu. Cezaların artırımı hiçbir suçu önlemek
için aslında yeterli bir şey değil, önleme politikası değil cezaların
artırılması. Bunu olumlu bulduğumuzu ifade etmek isteriz ancak…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
FİLİZ
KERESTECİOĞLU DEMİR (İstanbul) – …5 bin kere söylüyor da olsam yine söylemeye
devam edeceğim; bu Mecliste, özellikle bu konuda, gençlerin, 18 yaş altı
çocuklara yönelik de olduğu için gençlerin, çocukların sorunlarıyla ilgili
Mecliste yapılmış olan mutabakata uyulmalı ve çocuk hakları daimî komisyonunun
bir an önce kurulması gerekmektedir, asıl hayata geçmesi gereken de budur, bunu
da tekrar ifade etmek isteriz.
Teşekkürler.
BAŞKAN
– Ben de teşekkür ederim.
Sayın
grup başkan vekillerine ve gruplara da ayrıca bir teşekkürüm olması gerekiyor
benim de çünkü bugün Danışma Kuruluna ben katıldım. Cumhuriyet Halk Partisi
grup önerisinin uyuşturucuyla mücadele konusunda olduğunu gördükten sonra, bunu
ortak bir öneri hâline dönüştürmeyi, Danışma Kuruluna katılan arkadaşlarımıza
ilettim. Daha sonra her birimiz kendi grubumuzla veya da diğer grup başkan
vekilleriyle de görüştük. Kısa zamanda böyle ortak bir iradenin çıkmasına
doğrusu ben de çok memnun oldum. Sayın Şimşek de oradaydı. Çok teşekkür
ediyorum, sağ olun. 
İç Tüzük’ün 37’nci maddesine göre verilmiş bir doğrudan
gündeme alınma önergesi vardır, okutup işleme alacağım ve oylarınıza sunacağım:
V.- BAŞKANLIĞIN GENEL KURULA SUNUŞLARI (Devam)
B) Önergeler (Devam)
2.- İstanbul Milletvekili Mahmut Tanal’ın, (2/610) esas numaralı Organ
ve Doku Alınması, Saklanması, Aşılanması ve Nakli Hakkında Kanununda Değişiklik
Yapılmasına Dair Kanun Teklifi’nin doğrudan gündeme alınmasına ilişkin önergesi
(4/111)
Türkiye Büyük Millet Meclisi Başkanlığına
(2/610) esas numaralı Organ ve Doku Alınması, Saklanması
ve Nakli Hakkında Kanunda Değişiklik Yapılmasına Dair Kanun Teklifi’min Türkiye
Büyük Millet Meclisi İçtüzüğü’nün 37’nci maddesi uyarınca doğrudan Genel Kurul
gündemine alınmasını arz ve talep ederim. 
Saygılarımla.
 Mahmut
Tanal 
 İstanbul
BAŞKAN
– Teklif sahibi olarak İstanbul Milletvekili Sayın Mahmut Tanal konuşacak.
Buyurun
Sayın Tanal. (CHP sıralarından alkışlar)
Süreniz
beş dakika. 
MAHMUT
TANAL (İstanbul) – Değerli Başkan, değerli milletvekilleri; hepinizi saygıyla,
hürmetle selamlıyorum. 
Gerek
dünyada gerek Türkiye’de her yıl çok sayıda insan organ yetmezliği nedeniyle
vefat etmekte. Mecliste, gerçekten de, meslek anlamında baktığımız zaman,
doktorların da yoğun olduğu bir dönemdeki Meclisi yaşamaktayız. Bu organ bağışı
konusunda dünyada kadavradan alınan oran yüzde 75, yüzde 80 iken, bizde tam tersi
yüzde 25, yüzde 20 civarlarında. Bu neden kaynaklanmakta? Bu, bizim
mevzuatımızdan kaynaklanmakta. 
Avrupa’daki
mevzuatlara baktığınız zaman kişi reşitse, temyiz kudretine sahipse, organının
alınması yasaklanmamışsa -ihtiyaridir, isteğe bağlıdır- bağışlanmış farz
edilir. Bu nedenden dolayı şu anda Sağlık Bakanlığının verilerine göre 25 binin
üzerindeki insanımız organ beklemekte. En azından burada bu organ bekleyen
vatandaşlarımızın sağlığına kavuşması için, biraz önce nasıl uyuşturucuyla
mücadele hususunda 4 siyasi parti birlikte hareket ettiyse ben diğer sayın
siyasi partilerden de bu konuyla ilgili aynı hassasiyeti talep ediyorum. Bunun
siyaseti yok değerli arkadaşlar. Bu açıdan gerçekten kanayan bir yara. Eğer
siyasi iktidar bu anlamda bu kanun teklifinden çekiniyorsa ben geri çekeyim,
buyurun, siz teklif edin, bunu kanunlaştıralım. Şu anda bu organ bağışı
nedeniyle diğer ülkelerin böyle büyük bir sıkıntısı yok ama ülkemizde gerçekten
böyle büyük bir sıkıntı var. 
Kısacası,
organ nakli hayattır. Gelin, organ bağışlayalım, bir hayat biterken bir hayatı
başlatalım. Yaşama şansımız olmasa bile yaşatma şansımızın olduğunu
unutmayalım. Organlar toprak olmasın, bir bedende can bulsun.
Ben
de bir vatandaş olarak tüm organlarını bağışlamış olan bir kardeşinizim. Organ
bağışlama kartım işte burada ve öncelikle Türkiye Büyük Millet Meclisinde
bulunan tüm milletvekili arkadaşlarımızın organ bağışına katılmasını talep
ediyorum. (CHP sıralarından alkışlar) Burada, öncelikle milletvekili
arkadaşlarımızın 80 milyona örnek olması açısından organ bağışı kampanyasına
katılmasını istirham ediyorum. 
Değerli
arkadaşlar, vatandaşımızın kafasında şöyle bir soru olabilir: “Ya arkadaş,
organ bağışı dinen mahzurludur. Dinen bunun mahzuru olabilir.” Tüm semavi
dinlerde organ bağışının mahzurunun olmadığı söylenmekte. Bununla ilgili,
dinimizde Maide suresinin 32’nci ayetinde “Kim, bir can kurtarırsa bütün
insanların hayatını kurtarmış gibi olur.” der. Aynı zamanda Diyanet İşleri
Başkanlığı Din Şûrası’nın bu konuyla ilgili kararı var, organ bağışının dinen
bir mahzurunun olmadığını söylemekte.
Değerli
arkadaşlar, son günlerde Türkiye’de hekimlerin çok intihar ettiğini görüyoruz.
Hekimlerin tıp fakültesi eğitimleri hem zor ve hem de bir o kadar uzun.
Doktorların çalışma hayatı çok zor ve bundan daha ötesi, aynı zamanda hem
riskli hem de vicdani boyutu açısından çalışma süreleri maalesef çok uzun. Aynı
zamanda “Sağlıkta Dönüşüm Programı” adı altında sürdürülen çalışma koşulları da
bir o kadar ağır. Doktorlar hastalarla sürekli karşı karşıya bırakılmakta,
hatta ve hatta sistemden kaynaklanan tüm hataların hepsi doktorlara mal
edilmekte ve doktorlara, sağlık çalışanlarına Sağlık Bakanı, Sağlık Bakanlığı
sahip çıkmamakta. Bu sebepten dolayı daha dün Batman Bölge Devlet Hastanesinde
yaklaşık bir buçuk yıldır kalp damar cerrahı olarak görev yapan 39 yaşındaki
uzman doktor Ergin Karakuş evinde intihar etti. 
(Mikrofon
otomatik cihaz tarafından kapatıldı) 
BAŞKAN
– Bir dakika daha ek süre vereyim size Sayın Tanal, toparlayın lütfen. 
MAHMUT
TANAL (Devamla) – Çok teşekkür ederim Sayın Başkanım. 
Henüz
dün gerçekleşen bir olaydan bahsediyorum. İntihar etmeden önce “Bıktım baş
ağrılarından.” notunu bırakmış, telefonu da kırık hâlde bulunmuş. Geçirdiği
sinir harbini tahmin edebiliyor musunuz? 
İkinci
olay, yine bir sağlık çalışanı cinneti Adana’da gerçekleşti. Adana Çukurova
Üniversitesi Tıp Fakültesi Balcalı Hastanesinde görevli 26 yaşındaki asistan
doktor Ece Ceyda Güdemek evinin balkonundan, 6’ncı kattan atlıyor ve yaşamına
son veriyor. İntihar etmeden önce not bırakıyor, mesleğinin çalışma
koşullarıyla ilgili şikâyet ediyor, dert yanıyor. Yakınları genç doktorun otuz
altı saat nöbet tuttuğunu, ağır koşullarda çalıştığını söylüyor. 
Canımızı
emanet ettiğimiz sağlık görevlilerimizin canını hiçe sayamayız. Sağlık
çalışanlarının çalışma saatleri, çalışma süreleri düzenlenmeli, özel hastaneler
de dâhil, zorunlu vardiya sistemine geçilmeli. 
(Mikrofon
otomatik cihaz tarafından kapatıldı) 
MAHMUT
TANAL (Devamla) – Hiçbir sağlık çalışanı sekiz saatten fazla çalıştırılmamalı. 
BAŞKAN
– Sayın Tanal, teşekkür ederim. 
MAHMUT
TANAL (Devamla) – Bitiyor, özür dilerim. 
Böylece
istihdam alanı açılacak, psikolojisi rahat olan sağlık çalışanı vatandaşımıza
hizmet etmiş olacaktır.
BAŞKAN
– Sayın Tanal…
MAHMUT
TANAL (Devamla) – Sağlık çalışanlarımızın, genç doktorlarımızın intiharına dur
diyelim.
Hepinizi
saygı ve hürmetle selamlıyorum. (CHP sıralarından alkışlar)
BAŞKAN
– Teşekkür ederim Sayın Tanal.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Sayın
milletvekilleri, gündemin “Seçim” kısmına geçiyoruz.
X.- SEÇİMLER
A) Komisyonlarda Açık Bulunan Üyeliklere Seçim
1.- Plan ve Bütçe Komisyonunda boş bulunan üyeliğe seçim
BAŞKAN
– Plan ve Bütçe Komisyonunda boş bulunan ve Halkların Demokratik Partisi
Grubuna düşen 1 üyelik için İzmir Milletvekili Ertuğrul Kürkcü aday
gösterilmiştir. 
Oylarınıza
sunuyorum: Kabul edenler... Kabul etmeyenler... Kabul edilmiştir. 
Birleşime
on beş dakika ara veriyorum. 
Kapanma Saati: 17.26
ÜÇÜNCÜ OTURUM
Açılma Saati: 17.46
BAŞKAN: Başkan Vekili Ayşe Nur BAHÇEKAPILI 
KÂTİP ÜYELER: Mustafa AÇIKGÖZ (Nevşehir), Emre KÖPRÜLÜ
(Tekirdağ) 
-----0-----
BAŞKAN
– Türkiye Büyük Millet Meclisinin 15’inci Birleşiminin Üçüncü Oturumunu
açıyorum.
Alınan
karar gereğince sözlü soru önergeleri ile diğer denetim konularını görüşmüyor,
gündemin "Kanun Tasarı ve Teklifleri ile Komisyonlardan Gelen Diğer
İşler" kısmına geçiyoruz.
1'inci
sırada yer alan, Helal Akreditasyon Kurumu Kuruluş ve Görevleri Hakkında Kanun
Tasarısı ve Sanayi, Ticaret, Enerji, Tabii Kaynaklar, Bilgi ve Teknoloji
Komisyonu Raporu'nun görüşmelerine başlayacağız.
XI.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Helal Akreditasyon Kurumu Kuruluş ve Görevleri Hakkında Kanun
Tasarısı (1/886) ve Sanayi, Ticaret, Enerji, Tabii Kaynaklar, Bilgi ve
Teknoloji Komisyonu Raporu (S. Sayısı: 501) (X)
BAŞKAN - Komisyon? Burada.
Hükûmet? Burada.
Komisyon
Raporu 501 sıra sayısıyla bastırılıp dağıtılmıştır.
Sayın
milletvekilleri, alınan karar gereğince, bu tasarı, İç Tüzük'ün 91'inci maddesi
kapsamında temel kanun olarak görüşülecektir. Bu nedenle, tasarı, tümü
üzerindeki görüşmeler tamamlanıp maddelerine geçilmesi kabul edildikten sonra
bölümler hâlinde görüşülecek ve bölümlerde yer alan maddeler ayrı ayrı
oylanacaktır.
Şimdi
Milliyetçi Hareket Partisi Grubu adına İstanbul Milletvekili İzzet Ulvi Yönter
konuşacaktır.
Buyurun
Sayın Yönter. (MHP sıralarından alkışlar) 
Süreniz
yirmi dakika.
MHP
GRUBU ADINA İZZET ULVİ YÖNTER (İstanbul) – Sayın Başkan, değerli
milletvekilleri; Helal Akreditasyon Kurumu Kuruluş ve Görevleri Hakkında Kanun
Tasarısı’nın tümü üzerine partimizin görüşlerini açıklamak maksadıyla söz almış
bulunmaktayım. Muhterem heyetinizi saygılarımla selamlıyorum.
Helal,
İslam fıkhına göre yasaklanmamış, izin verilen ve kurallara uygun olan anlamı
taşımaktadır. Helal kapsamı sadece gıda ürünleriyle sınırlı olmayıp kozmetik,
tekstil, turizm, lojistik, finans gibi sektörleri de kapsamaktadır.
Helal
belgelendirmesi ilk olarak 1970’li yıllarda Malezya’da ortaya çıkmıştır. Bugün
ise dünyada farklı standartlara göre faaliyet gösteren 400’den fazla
belgelendirme yani helal belgelendirme kuruluşu vardır. Dünyada yaklaşık 1,8
milyar Müslüman nüfusun helal ürün ve belgelendirmesine ilişkin ilgi ve talebi
de giderek artmaktadır.
Dünyadaki
helal ürün ticaretinin yüzde 80’i Müslüman olmayan ülkeler tarafından
gerçekleştirilmektedir. Batıda en büyük helal ürün tedarikçileri arasında
Amerika Birleşik Devletleri, Kanada, Brezilya, Yeni Zelanda ve Avusturalya;
doğuda ise Tayland, Malezya, Endonezya ve Hindistan yer almaktadır. Helal
standartları ve belgelendirmesi alanında Müslüman ülkeler arasında ortak bir
dil bugüne kadar ne yazık ki oluşturulmuş değildir. Dolayısıyla küresel düzeyde
helal ürün ticaretinin artması, farklı helal standartlarının ve belgelendirme
sistemlerinin uluslararası ticaret üzerinde yarattığı engellerin
belirginleşmesine neden olmuştur. 
İslam
İşbirliği Teşkilatı Ekonomik ve Ticari İş Birliği Daimî Komitesi çalışmaları
kapsamında 40’tan fazla İslam İşbirliği Teşkilatı üyesi devletin
temsilcilerinin katılımıyla helal gıda, belgelendirme ve akreditasyon
konularında 3 temel standart kabul edilmiştir. Ülkemizin bir projesi olan İslam
Ülkeleri StandartlarveMetroloji Enstitüsünün Tüzüğü, 57’nci
Cumhuriyet Hükûmeti döneminde 4-7 Kasım 1999 tarihlerinde İstanbul’da
gerçekleştirilen 15’inci İSEDAK toplantısında ilk defa üye ülkelerin imzasına
açılmıştır. Tüzüğü ilk imzalayan ülke ise Türkiye olmuştur. Bu çalışmalar, sonrasında
İslam Ülkeleri Standartlar ve Metroloji Enstitüsü çatısı altında devam
ettirilmiştir. 2010 yılında 13 ülkeyle yoluna başlayan Enstitü, bugün 36 üye
ülkeyle faaliyetlerini sürdürmektedir. Türkiye'nin Dönem Başkanlığını yürüttüğü
Enstitü, hâlihazırda ortak bir helal belgelendirme sistemine esas teşkil edecek
standartları oluşturmuştur ancak bu süreçte Enstitünün akreditasyon sistemi işlevsel
hâle maalesef getirilememiştir. Bu noktada, Ekonomi Bakanlığı tarafından
hazırlanarak Türkiye Büyük Millet Meclisine sunulan Helal Akreditasyon Kurumu
Kuruluş ve Görevleri Hakkında Kanun Tasarısı Sanayi, Ticaret, Enerji, Tabii
Kaynaklar, Bilgi ve Teknoloji Komisyonunda görüşülmüştür. Tasarının öngördüğü
Helal Akreditasyon Kurumu neyin helal, neyin haram olduğu konusunda karar
vermeyecektir. Zira, milletimiz neyin helal, neyin haram olduğunu engin
vicdanında, tarihsel derinliğinde bilmektedir. 
Kurum,
ülkemizde ve yurt dışında yerleşik helal uygunluk değerlendirme kuruluşlarına
helal akreditasyon hizmeti verecek, bu kuruluşların hizmet alanı için idari
kuralları belirleyecek, bu kurallara uyulması için çalışacaktır. Hâlbuki, bu
akreditasyon işlemi için 36 üyeli Enstitü içinde değerlendirme yapılıp ortak
bir karar ortaya koyulabilir ve daha geniş anlamda uygulama alanı bulmasına
imkân sağlanabilirdi. 
Görüşmekte
olduğumuz tasarıyla kurulması öngörülen yeni yapının bağımsızlığı ve
tarafsızlığı Enstitü standartları çerçevesinde de bir gereklilik, bir zorunluluktur.
Bu yapının Ekonomi Bakanlığı veya bir başka kurum bünyesinde kurulması
bağımsızlığına ve tarafsızlığına peşinen halel getirebilecektir. Ancak Enstitü
standartlarına aykırı olarak tasarıyla kurulması öngörülen Helal Akreditasyon
Kurumu, Ekonomi Bakanlığı bünyesinde ihdas edilmektedir. 
Sayın
Başkan, değerli milletvekilleri; Milliyetçi Hareket Partisi helal akreditasyona
tabii ki karşı değildir. Arzumuz, Türkiye’nin helal akreditasyonda dünya
pazarında daha fazla payı almasıdır. 
Biliyorsunuz,
1999’da 57’nci Hükûmet döneminde başlatılan çalışmalar sonucunda bu zamana
kadar bu alanda gerekli altyapı, birikim ve tecrübeye sahip TÜRKAK diye bir
kurumumuz mevcuttur. 57’nci Hükûmet döneminde 27 Ekim 1999 tarihinde kurulan
Türk Akreditasyon Kurumu sistem, ürün, hizmet, laboratuvar ve personel
alanlarında akreditasyon hizmeti vermektedir. Diyoruz ki gelin, TÜRKAK’ı, helal
akreditasyon konusundaki eksikliklerini tamamlayalım, daha aktif hâle
getirelim. Bu alanda bir kurum varken yeni bir kurumun ihdas edilmesinin ne tip
sorunlara neden olacağını da zaman elbette gösterecektir. Bugüne kadar helal
ürün alanında sayısız çalışmalara imza atan TÜRKAK varken, bu kurumdan bağımsız
bir yapı oluşturulması öncelikle girişimcimizi yoracak, meşgul edecektir.
Bununla beraber, akreditasyon konusunda iki başlı bir yapının ortaya çıkma
ihtimali de ziyadesiyle mevcuttur. Girişimcimiz bir taraftan Avrupa Birliği
ülkeleri için TÜRKAK’tan akreditasyon belgesi almaya, diğer taraftan ise Helal
Akreditasyon Kurumundan İslam ülkeleri için belge temin etmeye çalışacak yani
belge, ücret ve zaman israfı ortaya çıkacaktır. 
2014’te
dönemin Avrupa Birliği Bakanı Sayın Çavuşoğlu “TÜRKAK sayesinde diğer ülkelerin
önündeyiz. TÜRKAK, İslam İşbirliği Teşkilatıyla da birlikte çalışmaktadır, özellikle
helal ürün konusunda TÜRKAK uzmanlaşmıştır.” diyerek bu kurumun hakkını teslim
etmiştir. Tasarıyla TÜRKAK, âdeta bu alanda yetersiz bulunup Avrupa Birliği
standartları gerekçesiyle bugüne kadar yaptığı hizmetler hemen hemen yok
görülmektedir. TÜRKAK idari ve mali özerkliği 4734 sayılı Kamu İhale Kanunu ve
6245 sayılı Harcırah Kanunu nedeniyle sorunlar yaşamaktadır. TÜRKAK ağır iş
yükü ve denetim havuzundaki yetersizlik nedeniyle sıkıntılara maruz kalmıştır.
Bu sorunlar mezkûr tasarı yasalaştığında da görüyoruz ki devam edebilecektir.
Burada sorulması gereken soru: TÜRKAK, helal ürün akreditasyon işlemlerini
neden gerçekleştirememektedir? Bunun önünde bir engel yok ise bu kuruma neden
gerek görülmektedir? 
Helal
Akreditasyon Kurumu Kuruluş ve Görevleri Hakkında Kanun Tasarısı’ndan ziyade bu
alanda yaşanmakta olan mevcut sorunları çözme amaçlı bir düzenlemenin
getirilmesi daha rasyonel olacaktı. Ancak Hükûmet, tasarıyla yeni bir kurum
ihdas etmeyi tercih etmiştir. Tasarının 3’üncü maddesinde Hükûmetin teklif
ettiği metinde yer alan, kurumun merkezinin bakan tarafından belirlenmesi
hususu tasarı metninden çıkarılmıştır. Bağımsız olması gereken bir yapının bu
kararı kendisinin vermesi gerekecektir ve bu son derece doğaldır. Tasarının
Komisyona sunulduğu ilk hâlinde, 12 bakanlık ve 34 kurum ve kuruluşun yer
alacağı kurumun danışma kurulu yapısı yapılan ilavelerle değiştirilmiştir.
Danışma kurulu tasarısıyla yılda en az bir kez toplanması öngörülmüştür. Oysa
uluslararası alanda ön alma, pazar büyütme hedefleniyorsa bu kurula daha
dinamik ve etkili bir çalışma takvimi öngörülebilirdi. 
Diğer
yandan, tasarının 5’inci maddesinin (10)’uncu fıkrasında yönetim kurulunun
yetkileri arasında (l) bendinde yer alan yardım, bağış ve sair gelirlerin kabul
edilmesine karar vermek ve 11’inci maddenin (1)’inci fıkrasının (ç) bendinde
mali hükümler arasında yer alan kurumun tarafsızlığını ve bağımsızlığını
etkilemeyecek her türlü yardım, bağış ve sair gelirler kurumun tarafsızlığını
ve bağımsızlığını etkilemeyecek midir? Bu konuda tasarıda ciddi bir düzenleme
yoktur. Nereden bakılırsa bakılsın, suistimale açık bir durum söz konusudur. 
Helal
Akreditasyon Kurumu hakkında Hükûmetin bir ısrarı mevcut. “İdari ve mali
özerkliği olan bir kurum ihdas ediliyor.” deniliyor ancak bu kurum Ekonomi
Bakanlığının ilgili kuruluşu, yönetim kurulu bakanın teklifi üzerine Başbakan
tarafından atanıyor. Biz diyoruz ki: Böyle idari ve mali özerklik elbette
sorunludur. “Böyle bir yapı illa ki olmalı.” deniliyorsa Bakanlık bünyesinde
bir genel müdürlük veya daire başkanlığı şeklinde de teşekkül ettirilebilirdi.
Sayın
Başkan, değerli milletvekilleri; ekonomi yönetimi tarafından 2018 yılı içinde
kamuda kemer sıkma politikalarının daha da artacağı dile getirilmektedir. Genel
Kurula gelmek üzere olan torba yasadaki düzenlemelerle vatandaşımızdan ilave
vergilerle daha fazla fedakârlık yapması beklenmektedir ancak bu tasarıyla
kurulması öngörülen Helal Akreditasyon Kurumunun 2018 yılı gideri 3,8 milyon
Türk lirası, 2019 yılı gideri 5,5 milyon Türk lirası, 2020 yılı giderinin ise
7,2 milyon Türk lirası olması öngörülmekte, ayrıca kuruma bütçeden 3 milyon
lira “yardım” adı altında para aktarılması planlanmaktadır. Bu durum bize “Bu
ne perhiz bu ne lahana turşusu.” dedirtmektedir. Kuruma 3 milyon lira para
aktarılacak olması tasarının hiçbir ön çalışma yapılmadan hazırlandığına işaret
etmektedir. Tasarı, helal akreditasyonu alanında ülkemizin merkez konumunun
güçlendirilmesine adanmış olmasına rağmen, helal ürün ve hizmet ihracatının
uzun ve kısa vadede bu kurum vasıtasıyla hangi boyutlara ulaşabileceği de
ortaya konulmuş değildir. Helal ürün pazarının büyüklüğü, belli iken Türkiye,
Helal Akreditasyon Kurumunu ihdas ederek bu pazar büyüklüğünün ne kadarına
taliptir? Varsa talip olunan bir pazar büyüklüğü, bu hangi araçlarla
başarılacaktır? Bu önemli konuda vizyonumuz nedir? Bu bize göre belli değildir.
Tasarıda talip olunan pazar büyüklüğü, bunun hangi araçlarla sağlanacağına dair
bir vizyon, bir hedef ortaya konulmamış, yine tasarının fayda/maliyet, ekonomik
analiz ve iç piyasalara yansımasına dair bir değerlendirme de yapılmamıştır.
Cenab-ı Allah, Furkan suresi 67’nci ayette “Onlar harcadıkları zaman ne israf
ederler ne kısarlar, ikisi arasında orta bir yoldur.” buyurmaktadır. Tasarıyla
yeni bir kurum ihdas etmek aslında bir yönüyle de israfa neden olacaktır.
Müslüman ülkelerin yoğunlukta olduğu Orta Doğu’da diplomatik krizler devam
ederken, bu krizler çözülmeden Helal Akreditasyon Kurumunun başarılı olması zor
görünmektedir ama dileğimiz başarılı olmasıdır elbette. Helal Akreditasyon
Kurumunun başarılı olması sağlam, sağlıklı, sorunlarını aşmış bir dış
politikayla da güçlendirilecek, temellenecek ve desteklenecektir. 
Bir
başka sorun, helal akreditasyon işlemlerini gerçekleştirerek iç pazara mal veya
hizmet satan sanayici, üretici ve esnafımız ile helal sertifika almadan,
aslında içeriği helal olan mal veya hizmeti iç pazara satan sanayici, üretici
ve esnafımız arasında bir haksız rekabet yaşanmayacak mıdır? İç pazara mal veya
hizmet satan sanayici, üretici ve esnafımız haksız rekabetle karşılaşmamak için
helal sertifika almak zorunda kalacak mıdır?
Tasarı
bu haliyle uluslararası helal akreditasyonda, yaklaşık 4 trilyon dolarlık dünya
pazarında ve 6 milyar dolarlık helal belgelendirme pazarında iddialı ve söz
sahibi olmamızı ne yazık ki sağlayamayacaktır. 
Tasarıyla
Helal Akreditasyon Kurumuna 50 kişilik kadro ihdas edilmektedir. “Vatan
savunmasının sözleşmesi olmaz.” diyen kahraman uzman erbaşlarımızın da
yıllardır kadro bekledikleri bilinen bir gerçektir değerli milletvekilleri.
Uzman erbaşlarımızın haklı talepleri uzun süredir seslendirilmekte ve
dillendirilmektedir. Biz helali haramı çok iyi biliyoruz. Vatan savunması,
vatan mücadelesi helaldir ve bu helal mücadelenin içerisinde, şu anda
yurdumuzun dört bir yanında kahraman uzman erbaşlarımız, uzman çavuşlarımız
vardır. Hem yurt içinde hem yurt dışında, mücavir alanlarımızda, yakın
coğrafyalarımızda kahraman uzman çavuşlarımızın korkusuzca, kahramanca
mücadeleleri hakikaten dillere destandır. Geçtiğimiz hafta yapmış olduğum bir
konuşma esnasında uzman çavuşlarımızın sorunlarını buradan dile getirmiş, bazı
beklenti, talep ve mağduriyetlerini sizlerle paylaşmıştım. Önemle ve özellikle
altını çiziyorum ve tekrar vurguluyorum: Helal Akreditasyon Kurumunu madem
ihdas edeceğiz, bu kuruma madem 50 kişilik bir kadro oluşturacağız, buyurun
gelin, uzman çavuşlarımıza kadro verelim. Uzman çavuşlarımızın sözleşmeli
personel statüsünden çıkarılması için, istirham ederim, gereğini yapalım çünkü
bu kardeşlerimiz vatan için, bayrak için, millet için can veriyorlar, her türlü
mücadeleyi gözünü kırpmadan yapıyorlar ama gelin görün ki uzman çavuşlarımız
sözleşmeli, iş güvenceleri yok, en az iki yıl, en çok beş yıl sözleşmeyle
vatana ve millete hizmet etmeye çalışıyorlar fakat her birisinde bir sıkıntımız
var. 
Değerli
arkadaşlarım, şu anda İzmir’de görev yapan bir uzman çavuş kardeşimiz var. Bu
uzman çavuş kardeşimiz, babası karaciğer hastası olduğundan dolayı, geçtiğimiz
nisan ayında karaciğerini babasına verdi ve babasının hayatını kurtardı.
Maalesef, bu uzman çavuşumuzun -kendisi Urfalıdır, babasının ameliyatı
Malatya’da yapılmıştır- bu kardeşimizin bu ameliyattan sonra sözleşmesinin
feshedilmesi gündemde. Yani, babasına ciğerini veren, babasının hayatına destek
olan hayırlı evlat işinden olacak. 
Değerli
arkadaşlarım, değerli milletvekili arkadaşlarım, Sayın Hükûmet; istirham ederim
bu konuya dikkat ediniz, bu mağduriyeti gideriniz, bu sorunun üstesinden
geliniz, hep birlikte gelelim. 
Değerli
arkadaşlarım, daha önemlisi, uzman çavuşlarımıza şu anda silah vermiyoruz,
beylik tabancaları yok ve kendilerini müdafaa edemiyorlar; herhangi bir
şekilde, çarşıya indiklerinde, sokağa çıktıklarında, biraz evvel dağda, ovada,
herhangi bir yerde karşılaşmış oldukları teröristlerin açmış oldukları taciz ve
ihanet ateşine cevap veremiyorlar. Peki, biz uzman çavuşlarımıza beylik
tabancayı niye vermiyoruz? Kendilerini korumasına neden imkân sağlamıyoruz?
Değerli arkadaşlarım, nelere kaynak ayırmıyoruz, nelere
para bulmuyoruz, nelere para harcamıyoruz; uzman çavuşlarımıza beylik
tabancalarını çok mu görüyoruz? Şu anda burada bulunan, beni dinleyen ya da
dinlemeyen bütün milletvekili arkadaşlarım, beylik tabancası konusunda uzman
çavuşlarımızın sesini duymayacağız mı? 
Şimdi, daha önemlisi, bu kahraman evlatlarımız,
kardeşlerimiz Türk ordusunun şerefli mensupları; sözleşmeli ama şerefli
mensupları. Değerli arkadaşlarım, bu arkadaşlarımız, bu kardeşlerimiz orduevine
giremiyorlar. Evet, astsubayın evladı giriyor, subayın evladı giriyor, uzman
çavuşun çocuğu, uzman jandarmanın çocuğu orduevine giremiyor. 2009 yılında
Tekirdağ’da bu konuda çok hazin bir olay yaşanmıştı.
Değerli arkadaşlarım, bu orduevi meselesinin, sözleşme
meselesinin, kadroya alınmaları uzman çavuşlarımızın, beylik tabanca
ihtiyaçlarının elbirliğiyle, omuz omuza, bir araya gelerek çözülmesi temel
arzumuzdur. Gelin, helal mücadele verenlere anasının ak sütü gibi helal olan
haklarını verelim; bunu Türkiye Büyük Millet Meclisi yapsın. Uzman
çavuşlarımıza çalışmaz mirî tabancaları vererek de günü kurtardığımızı veya
kurtarabileceğimizi zannetmeyelim. Onlar varsa biz güvendeyiz, onlar varsa biz
güvencedeyiz, onlar varsa al bayrağımız Allah’ın izniyle sonsuza kadar
dalgalanacak. 
Bu duygularla aziz şehitlerimizi rahmetle, minnetle,
şükranla anıyorum ve hepinize teşekkür ediyorum. Uzman çavuşlarımızın, vatan
mücadelesi veren kahramanların taleplerini, seslerini duymanızı özellikle
istirham ediyorum.
Sağ olun, var olun. (MHP sıralarından alkışlar)
BAŞKAN – Teşekkür ederim Sayın Yönter. 
Halkların Demokratik Partisi Grubu adına İstanbul
Milletvekili Hüda Kaya konuşacak. 
Buyurun Sayın Kaya. (HDP sıralarından alkışlar)
HDP
GRUBU ADINA HÜDA KAYA (İstanbul) – Sayın Başkan, Sayın Genel Kurul; hepinizi
saygıyla selamlıyorum. Helal Akreditasyon Kurumu Kuruluş ve Görevleri Hakkında
Kanun Tasarısı’nın geneli üzerinde söz almış bulunuyorum. 
Değerli
arkadaşlar, gündeme girmeden önce, önümüzdeki günlerde, bu hafta, 4 Kasımda,
Türkiye tarihinin, siyaset tarihinin en kirli, en utanç verici bir yıl dönümüne
tekrar şahitlik yapacağız. 4 Kasım 2016, Türkiye siyasetine “bir yüz karası
gece” olarak kayda geçmiştir arkadaşlar. “Türkiye bir daha asla darbeler ülkesi
olmayacak.” derken bu iktidarla darbelerin formu, versiyonu değişti; dışarıdan
değil içeriden darbeler gerçekleştirilmeye başlandı. 
28
Şubatlara “postmodern darbe” diyorduk, “örtülü darbeler” diyorduk. On beş
yıllık bu iktidar sürecinde, maalesef, artık 12 Eylüller, 28 Şubatlar, 12
Martlar gibi dışarıdan gelen bir müdahale değil içeriden siyasete yapılan
müdahalelerle siyaset tarihimiz en karanlık günlerini yaşamaya hâlâ devam
ediyor.
4
Kasım, Türkiye siyasi tarihinde, örtülü bir darbe bile diyemeyeceğimiz kadar
açık ve net siyasi bir darbedir. Meşru, seçilmişlerin olduğu, Türkiye
Cumhuriyeti Anayasası’na göre faaliyetini sürdüren, siyaset yapan bir siyasi
partinin eş genel başkanlarına, milletvekillerine, yöneticilerine, belediye
başkanlarına ve oy verenler de dâhil olmak üzere binlerce insana bu ülkede
bedel ödettirilmeye bu iktidar tarafından hâlâ devam ediliyor. 
Değerli
arkadaşlar, bakın, sizlere birkaç rakam vereceğim: Sadece OHAL ilanı olduktan
sonraki süreçte siyasi mücadele eden… Hani “Burası demokratik hukuk devletidir.
Bu ülkede Anayasa vardır.” diye zaman zaman grup sözcülerinizin, vekillerinizin
dile getirdiği, kullandığı pek çok ifade var ya işte bu ülkede demokratik hukuk
süreci nasıl lince tabi tutuldu, nasıl bir darbe gerçekleştirildi ve hâlâ bu
linç seçilenlere karşı -milyonlarca insanın iradesi- bir siyasi partiye karşı
nasıl sürdürülüyor acımasızca ve diktatöryal yöntemlerle -rahatsız olmayın bu
kelimelerden- ve bunun bedelini siz, kendinizin taraf olmadığı, sizi eleştiren,
size muhalefet eden milyonlarca insanın iradesine reva görmeye hâlâ devam
ediyorsunuz. 
OHAL’den
sonraki sürece bakalım. Yargı mensuplarının da, içinde, dâhil olduğu 44 bin
kamu çalışanı tutuklu. Bizim vekillerimiz, grup başkan vekillerimiz sık sık
bunu ifade ediyorlar. Eş genel başkanlarımız, milletvekillerimiz dâhil olmak
üzere, onlara, pek çoğuna, hepimize açılan davaların çoğunu açan, soruşturma
açan yargı mensupları, şu anda bu 44 bin kamu çalışının içinde bulunuyor, şu
anda hapislerde bulunuyor ve onların açtıkları davalar üzerinden bu iktidar
hâlâ siyasi rant devşirmeye, prim kazanmaya devam ediyor. Gözaltı ve tutuklama
uygulaması partimiz yöneticilerine ve üyelerine karşı tasfiye niteliğine
dönüşmüş. 2015’in yedinci ayının 24’ünden bu yana partimize, parti
yöneticilerimize, tabanımıza ve bileşenlerimize yönelik gerçekleştirilen
operasyonlarda 11 bin kişi gözaltına alınmış. Aralarında eş genel
başkanlarımızın, milletvekillerimizin, il, ilçe eş başkanlarımızın,
yöneticilerimizin, parti üyelerimizin bulunduğu 4.500 kişi tutuklanmış. Son bir
yıl içerisindeyse parti mensuplarımızdan 6.700 kişi gözaltına alındı, 1.842
kişiyse tutuklandı. Yine Temmuz 2015’ten bu yana 38 HDP il eş başkanı, 97 HDP
ilçe eş başkanı tutuklandı. Şu anda yönetimde olan 28 il eş başkanı, 86 ilçe eş
başkanı, 1 belde eş başkanımız hâlen tutuklu. Temmuz 2015’ten bu yana, eş genel
başkanlarımızla beraber, 15 vekilimiz tutuklanmış durumda; 2 MYK, 11 parti
meclisi üyemiz, 750’yi aşkın il ve ilçe yöneticilerimiz tutuklandı ve şu anda
milyonların iradesi olan, seçilmiş 9 milletvekilimiz hâlen cezaevinde. Ama
kınamaya gelince, başta Sayın Cumhurbaşkanı da olmak üzere, sık sık İsrail
zindanlarında yatan, seçilmiş, halkın iradesi olan Filistinli milletvekillerine
buradan destanlar düzebiliyoruz. Sınırların ötesinde, siyonizmin zindanlarında
olan, seçilmiş, halkın iradesi olan Filistin vekillerine gösterdiğimiz vicdanı,
gösterdiğimiz ahlakı, erdemliliği ülkemizde de katılmasak da, eleştirsek de,
muhalefet etsek de milyonların iradesi olan HDP milletvekillerine karşı da
gösterebilme erdemliliğini keşke gösterseydiniz, keşke böyle bir vicdani duruşu
gösterebilseydiniz. Daha bir yıl olmuş, mahkemeye bile çıkartılmayan eş genel
başkanlarımıza, milletvekillerimize buradan terörist yaftası, mahkûmiyetini
ifade edercesine tabirler kullanılmaya, pervasızca itham edilmeye devam
edildiğini görüyoruz. Şuna da şahit olduk: İnsan hakları aktivistlerinin
adalarda gözaltına alınıp tutuklanmasından sonra en üst mercilerden “Onlar
ajandır.” ifadelerini sık sık duyduk. Onları “ajan” diye tutuklattıranların da
mekanizması güya hukuktu, yargıydı. “Yargıdan niye kaçıyorsunuz?” diyordunuz,
onları tahliye eden de yine aynı hukuk. Hangi hesapla içeri alınıyor insanlar,
hangi hesapla dışarı bırakılıyor insanlar? Bu, hukuk mekanizmasının iflas
ettiğini gösterir değerli arkadaşlar.
Demokrasilerin
vazgeçilmezi olan basın-yayın organlarının muhalif olanlarından 177 medyaya el
konuldu, 146 gazeteci tutuklandı.
HASAN
BASRİ KURT (Samsun) – FETÖ dâhil mi, FETÖ? 
MAHMUT
TOĞRUL (Gaziantep) – Size sormak lazım onu.
HÜDA
KAYA (Devamla) – Değerli arkadaşlar, içinizde, uydurulan dine değil de
indirilen dine inandığını düşündüğüm, öyle böyle tanıdığım insanlar var.
Sizlere Şûra suresinin 41 ve 42’nci ayetlerini okuyacağım arkadaşlar: “Kim bir
zulme, haksızlığa uğradıktan sonra hakkını savunursa, hakkı için mücadele
ederse bir suçlama, bir sorumluluk yoktur ancak halka zulmedenlere, yeryüzünde
insanlara saldıranlara karşı durulmalıdır, sorumluluk onlaradır, onlara acı bir
azap vardır.” Yani ezilenler haklarını hangi yol ve yöntemle arama mücadelesine
girerlerse girsinler sorumluluk, yükümlülük ezilenlere değildir; onlara saldıran,
haklarını gasbeden ve barışa yanaşmayanlarındır arkadaşlar. Olaylara ve
problemlere hamasi ve yapay, kutsal söylemlerle yaklaşmadan, vicdanımızla,
inancımızla, birazcık erdemlilikle yaklaşırsak… Bu ayetler bizlere gereken yolu
ve nasıl bir duruşa sahip olmamız gerektiğini göstermiyor mu? Bir kez daha bunu
vicdanlarınıza sunuyorum arkadaşlar. 
Sevgili arkadaşlar, muhakkak sizlere de gelmiştir, son
günlerde onlarca mesaj geldi bana. Bu arada, konuşmam arasında, Sağlık Bakanına
bunu da sormak istiyorum ve bunun cevabını kamuoyuna açıklamasını istiyorum:
2017/5 sözleşmeli sağlık personelinden, 12.500 kişiden 9.267’sinin güvenlik
soruşturması 3 Ekimde sonuçlanıyor. Fakat, Sağlık Bakanı 2.589 kişinin
soruşturmasının ekim ayında, ekimin sonunda biteceğini söylemiş olmasına
rağmen, 2 bine yakın kişinin akıbetinin hâlâ meçhul olmasından dolayı gelen
onlarca mesajda insanlar artık intiharın eşiğine geldiklerini ifade ediyor
arkadaşlar. Borçlanmada dibi bulmuşlar, kiralarını ödeyemiyorlar, çocuklarına,
eve ekmek getiremiyorlar. “Bu güvenlik soruşturması ne menem bir şeydir ki
aylardır bizi süründürüyorlar, artık sonuçlansın ve hak ettiğimiz mesleğimizi,
işimizi yapalım, helalinden kazancımızı alalım.” diyorlar.
Bakın, burada helal akreditasyonla ilgili bir kanun
tasarısını, bir kurumsal yapılanmayı önümüze getiriyorsunuz. Sevgili
arkadaşlar, helal, sadece yediğimiz değildir; helal, sadece giydiğimiz
değildir. İnsanların emeğini çalmak en büyük haramdır. İnsanları özgürlüğünden
alıkoymak en büyük haramdır. İnsanların özgürce nefes almasını yasaklamak en
büyük haramdır. Hükûmetin, yönetimin her kademesinde yolsuzluğun, haksızlığın
alıp başını gittiğini sizler, içeriden, çok çok iyi biliyorsunuz. Yetimin hakkı
gasbediliyor, sokaktaki kâğıt toplayıcısının ekmeğine bile el uzatılmış,
sokaktaki pazarcının ekmeğine bile el uzatılmış, haram yönetimin, haram
işleyişin, haram politikanın, haram kazancın “dindar ve demokratik” ya da
“muhafazakâr” diye kendini tanımlayan böyle bir iktidar döneminde zirve yaptığı
bu süreçte, haramın meşrulaştığı böyle bir yönetimde bizim önümüze Helal
Akreditasyon Kurumuyla ilgili bir kanun getiriyorsunuz. Allah aşkına, bu kurum
sizlerin elinde nasıl bir işleyişe sahip olacak? Ben ürküyorum. Bir şeye, bir
kazanca, bir gıdaya, bir giysiye, bir tekstile, ne bileyim, aklınıza ne
gelirse, bu alanları kapsayacak olan bu kurumun alanı içine giren her ne olursa
olsun “helal” ya da “haram” demeye size ehliyeti kim veriyor ve siz bunu hangi
referanstan alıyorsunuz? Haramın meşrulaştığı, dindarlık yükseldi diye övünülen
bir toplumda, ahlaksızlığın tavan yaptığı bir yönetimde “helal” demek, helal
kurumlaşmak gibi, sizin mühür basacağınız, bir onay vereceğiniz ehliyeti ben
düşünemiyorum bile. “Dindar ve muhafazakâr partiyiz, iktidarız.” diyorsunuz.
Sevgili arkadaşlar -sizler de bu toplumun içinde yaşıyorsunuz, hepimiz
halkımızla, bu toplumun içinde, mahallelerde yaşıyoruz- on beş yıllık bu
muhafazakâr ve dindar yönetime umut bağlayan aileler, dindar, muhafazakâr
aileler bile şu anda, sizin bu iktidarınız döneminde, bırakın kız çocuklarını
yurtlara, kurslara yatılı gönderebilmeyi, erkek çocuklarını bile
gönderemiyorlar, erkek çocuklarını sokağı bile indiremeyecek hâle geldiler ve
bu, muhafazakâr bir iktidar döneminde geldiğimiz noktadır arkadaşlar.
Yine,
başka bir şey -o kadar çok şey var ki- helal ve haramı belirleyecek olan hangi
mekanizmadır? Bir şeye, yetimin hakkına el uzatan, insanların en kutsal helali
olan yaşam hakkını gasbeden, insanların en önemli helali olan düşünce hakkını
gasbeden, emek hakkını, ekmeğini gasbeden bir mekanizmaya, bir yönetime hangi
sebeple nasıl helal akreditasyon vereceğine ben ve milyonlarca insan nasıl
güvenebileceğiz? Hangi hakla, hangi referansla siz böyle bir onayı, böyle bir
ehliyeti kendinizde görebildiniz arkadaşlar?
Bakın,
geçtiğimiz günlerde bir firmanın uçağında bir aile Kürtçe konuşuyor diye uçakta
görev yapanlar bu Kürtçe konuşan ailenin talebini yerine getirmediler, uçağı
havaalanında bir buçuk saat beklettiler ve bu aileyi gözaltına aldılar
arkadaşlar. 
Rum
suresi 22’nci ayette -hepinizin çok iyi bildiği gibi- “Renkler ve diller
Allah’ın ayetidir.” diyor, bunu çok iyi biliyorsunuz. Allah’ın insanlara
verdiği en doğal helalidir, hakkıdır; diller, renkler, yaşama, nefes alma,
düşünme, konuşma, düşüncesini ifade etme, muhalefet etme, eleştirme hakkı insan
olanların en doğal helalidir, hakkıdır. Siz bunları gasbederken Türkiye
tarihinde görülmeyen en büyük insani gasbı yaşatan yönetim önümüze bir helal
akreditasyon meselesi getiriyor. Helale saygı göstermek için şu anda binlerce
insanın cezaevinde bulunmaması gerekiyor. Helale saygı gösterebilmek için,
nasıl ki biz Türkçe konuşuyoruz ve konuştuğumuz dil bizim için bir değerse, bir
kutsalsa -aynen bu Rum suresinin 22’nci ayetinde olduğu gibi, diğer dillerin de
Allah’ın ayeti olduğuna iman etmiş olduğumuzu hatırlamamız gerekiyor
arkadaşlar- Türkçenin dışında konuşulan dillere de Türkçe için, kendimiz için,
ana dilimiz için reva gördüğümüz, hak gördüğümüz bütün hakları ve helali diğer
dillere de görmemiz ve tanımamız gerekiyor arkadaşlar. Helali tanımak önce
insanı insan kabul etmekten geçiyor. Helale saygı göstermek önce insanın
yaradılıştan gelen, seçimi olmadan Yaradan’ın kendisine bahşettiği tüm
özellikleri, hakkını teslim etmekten geçiyor değerli arkadaşlar. 
Ve
bir de şunu da sormak istiyorum: Bu Helal Akreditasyon Kurumu, helali verecek
olan 50 kişilik kadro inançlar temelinden mi referanslar alarak oluşturulacak,
yoksa bir teknik kadro mu olacak? Bu teknik kadro mu “helal” diye onay verecek?
Ya da hangi inancın referanslarıyla oluşturulan kadrolar hangi inanca göre
“helal” diyecek. Türkiye'de farklı inançlardan halklar yaşıyor. Her bir inancın
ve mezhebin kendine göre ayrı ayrı değer ve helal algısı vardır, değeri vardır,
karşılığı vardır ve sizler bu insanların da ihtiyacını gözetecek nasıl bir
mekanizma düşündünüz acaba? Bunu da sizlere sunuyorum. Bütün Genel Kurulu,
arkadaşları saygıyla selamlıyorum. (HDP sıralarından alkışlar) 
BAŞKAN – Teşekkür ederim Sayın Kaya.
BÜLENT TURAN (Çanakkale) – Sayın Başkan…
BAŞKAN – Sayın Turan…
BÜLENT TURAN (Çanakkale) – Sayın Başkan “4 Kasım darbesi
gösterdi ki faşist bir yönetim var.” tarzı çok ağır ithamlarda bulundu sayın
konuşmacı. İzin verirseniz grup adına söz almak istiyorum, cevap vermek
istiyorum. 
BAŞKAN – Buyurun, iki dakika.
MAHMUT TOĞRUL (Gaziantep) – Darbe değil mi bu?
VII.- SATAŞMALARA İLİŞKİN KONUŞMALAR (Devam)
6.- Çanakkale Milletvekili Bülent Turan’ın, İstanbul Milletvekili Hüda
Kaya’nın 501 sıra sayılı Kanun Tasarısı’nın tümü üzerinde HDP Grubu adına
yaptığı konuşması sırasında Adalet ve Kalkınma Partisine sataşması nedeniyle
konuşması
BÜLENT TURAN (Çanakkale) – Sayın Başkan, değerli
milletvekilleri; önemli bir kanunu görüşüyoruz. İsteriz ki bu kanun üzerinde
değerlendirmelerimizi alalım, hatamız varsa revize edelim, iyi tarafı varsa öne
çıkaralım. Ancak ne hikmetse HDP’li arkadaşlar çıktığı zaman en ağır ifadeleri,
en ağır ithamları, hayal bile kuramayacağımız terimleri burada kullanıyorlar.
Dedi ki sayın konuşmacı: “24 Kasım darbesi gösterdi ki faşist, diktatör bir
yönetim var.”
MAHMUT TOĞRUL (Gaziantep) – 4 Kasım.
BÜLENT TURAN (Devamla) – Önce bir vicdan demek istiyorum,
insaf demek istiyorum. Bağımsızlığın kaldırılmasıyla ilgili talebi ilk gündeme
getiren, “80 tane vekille dilekçe verdik biz.” diyen sizsiniz. Bağımsızlığı…
HÜDA KAYA (İstanbul) – Dokunulmazlığı.
BÜLENT TURAN (Devamla) – Dokunulmazlığı kaldırmasaydık
bugün “Neden kaldırmıyorsunuz?” diyecektiniz, bunun polemiği olacaktı.
Dokunulmazlığı kaldırdık, mahkemeler bununla ilgili -doğru-yanlış, geçiyorum-
adımlar attılar, bu sefer “Neden böyle oldu?” diye kızıyorsunuz. 
MEHMET EMİN ADIYAMAN (Iğdır) – Ne demek doğru-yanlış?
HÜDA KAYA (İstanbul) – Hep yanlış.
BÜLENT TURAN (Devamla) – Bir daha söylüyorum: Her kararı
savunmak zorunda değilim, benim de katılmadığım kararlar var. Bu yanlış bir şey
değil.
MEHMET EMİN ADIYAMAN (Iğdır) – Vesayetiniz altındaki
yargı, direkt kumanda ettiğiniz yargı.
BAŞKAN – Sayın milletvekilleri, lütfen…
BÜLENT TURAN (Devamla) – Değerli arkadaşlar, sürem yok
diye geçeceğim. Örneğin sayın konuşmacı dedi ki: “İsrail zindanlarında
Filistinli vekiller var, onlara üzülüyorsunuz, söylüyorsunuz ama Türkiye’de
HDP’nin vekilleri içeride, onlarla ilgili bir şey yapmıyorsunuz.” Bir daha
diyorum: Dokunulmazlığın kaldırılmasını isteyen, ilk adımı atan sizlerdiniz. Bu
birincisi.
İkincisi; İsrail zindanlarındaki Filistinli vekiller
Filistin bağımsız olsun diye, bölünmesin diye, bayrağına, tarihine halel
gelmesin diye zindanlarda. Ancak iddia konusu HDP’nin vekillerinin
iddianamelerine bakıyoruz, tam aksine, ülke bölünsün diye, kaos çıksın diye,
Yasin Börüler ölsün diye buralarda.
MAHMUT TOĞRUL (Gaziantep) – Yuh sana, yuh!
BÜLENT TURAN (Devamla) – O yüzden diyorum ki insaf edin,
vicdan sahibi olun. Bu ülkenin birliğine, beraberliğine beraber katkı
sağlayalım diyorum. 
Teşekkür ediyorum. (AK PARTİ sıralarından alkışlar) 
BAŞKAN – Teşekkür ediyorum. 
MEHMET EMİN ADIYAMAN (Iğdır) – En büyük bölücü sizsiniz.
MERAL DANIŞ BEŞTAŞ (Adana) – Sayın Başkan…
BAŞKAN – Sayın Beştaş…
MERAL DANIŞ BEŞTAŞ (Adana) – Sayın hatip, açıkça
grubumuza ve hatibimize yönelik sataşmada bulundu. Özellikle son cümleleri
söylemek yeterli. 
BÜLENT TURAN (Çanakkale) – Ne dedim Sayın Başkan? 
MERAL DANIŞ BEŞTAŞ (Adana) – HDP’li vekillerin ülke
bölünsün, işte, kaos olsun şeklinde iddiaları olduğunu söyledi, Hüda Hanım
cevap verecek.
BAŞKAN – “Böyle bir iddiamız yok.” diye, yok olduğunu
söylüyorsunuz, buyurun iki dakika…
MERAL DANIŞ BEŞTAŞ (Adana) – Bizim programımız ortada, ne
demek Sayın Başkan?
BAŞKAN – Tamam iki dakika, buyurun, bir şey demiyoruz. 
MAHMUT TOĞRUL (Gaziantep) – Ama böyle bir şeyi söyleme ve
değerlendirme hakkınız yok Sayın Başkanım. 
BAŞKAN - Bunu söyleyip söz vermesem itirazda haklısınız.
MERAL DANIŞ BEŞTAŞ (Adana) – Hayır, yani sanki HDP ülke
bölünsün programına sahip de siz bunun aksini bizden duymak istiyorsunuz.
BAŞKAN – Hiç öyle bir niyetim yok, niyet okuması
yapmayalım. 
Buyurun, iki dakika Sayın Kaya.
7.- İstanbul Milletvekili Hüda Kaya’nın, Çanakkale Milletvekili Bülent
Turan’ın sataşma nedeniyle yaptığı konuşması sırasında şahsına ve Halkların
Demokratik Partisine sataşması nedeniyle konuşması
HÜDA KAYA (İstanbul) – Teşekkür ediyorum. 
HDP vekilleri çıkınca en ağır ithamı yapıyormuş.
Allah’tan korkun. En ağır bedelleri biz ödüyoruz, yaşadıklarımızı anlatmayalım
mı size? Sayıları söylemeyelim mi? “Düşünceye saygılı olun.” demeyelim mi,
“İnanca saygılı olun.” demeyelim mi, “İnsanlığa, ahlaka saygılı olun.”
demeyelim mi? Politika, yasal, legal… “Anayasa’ya göre kurulmuş bir partinin
çalışmasını yapanlara saygılı olun, bu bir siyasi mücadeledir.” demeyelim mi?
Siz en büyük iftirayı yapıyorsunuz. Gerçek, AKP politikası, iktidarın
politikası… Dilleri ötekileştirerek, muhalefeti ötekileştirerek, insanları
ötekileştirerek en büyük bölücülüğü sizler yaptınız bu ülkeye. Tarih bunu unutmayacak.
Biz seçim meydanlarında bile “ortak vatan” diye konuşmalarımızı yapıyoruz, bu
insanlar biz bölünmeyelim diye cezaevinde yatıyor. Siz en büyük iftiracısınız.
(HDP sıralarından alkışlar) 
AYŞE KEŞİR (Düzce) – İnanıyor musunuz bu söylediğinize? 
HÜDA KAYA (İstanbul) – Aynen inanıyorum. 
MAHMUT TOĞRUL (Gaziantep) – Siz yaptığınıza inanıyor
musunuz? 
BAŞKAN – Sayın Turan…
BÜLENT TURAN (Çanakkale) – Sayın Başkan, bu üsluba cevap
vermeyeceğim.
Teşekkür ediyorum. 
BAŞKAN – Teşekkür ederim. 
XI.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- Helal Akreditasyon Kurumu Kuruluş ve Görevleri Hakkında Kanun
Tasarısı (1/886) ve Sanayi, Ticaret, Enerji, Tabii Kaynaklar, Bilgi ve
Teknoloji Komisyonu Raporu (S. Sayısı: 501) (Devam)
BAŞKAN - Cumhuriyet Halk Partisi Grubu adına İzmir
Milletvekili Sayın Tacettin Bayır konuşacak. 
Buyurun Sayın Bayır. (CHP sıralarından alkışlar) 
CHP GRUBU ADINA TACETTİN BAYIR (İzmir) – Yüce Meclis,
hepinizi saygıyla selamlıyorum. 
Değerli arkadaşlarım, “Gözümüz aydın ülkedeki sorunların
çok büyük bölümü bitti.” diyeceğim güleceksiniz tabii. Terör bitti, eğitim
sorunu halloldu! Sağlıkta hiç sorunumuz kalmadı neredeyse, hastaneler şakır
şakır çalışıyor! Hatta, cezaevleri boşaltıldı, hatta artık özgürlükler ülkesi
olduk! Her şeyi bitirdik, şimdi sıra geldi neyin helal neyin haram olduğunu
tespit etmeye! 
İnanır
mısınız, şu anda bizi televizyon başında seyredenler “Ya, Allah aşkına, Türkiye
Büyük Millet Meclisi, saygıdeğer parlamenterler; Türkiye’deki bütün sorunları
hallettiniz de sıra buna mı geldi?” diye bizimle dalga geçiyorlar. Ben bugün
çok sayıda telefon aldım. Gerçekten neyin helal neyin haram olduğunun
tartışması noktasına gelmişsek demek ki Türkiye’deki sorunların tamamını
bitirmişiz demektir. Helal et, haram et; helal oto, haram oto; helal ev, haram
ev; helal parfüm, haram parfüm; helal içecek, haram içecek… Arkadaşlar,
gerçekten ülkede bu kadar sorun varken bunu bir sorun diye getirmek ve bunu
getirip burada bu Meclisin değerli zamanını kullanmak bence ciddi bir hata.
Benim bildiğim bir tek şey var: Neyin helal neyin haram olduğu noktası sizin
aldığınız ürüne alın teri ve emeğinizle kazandığınız para helal paraysa
aldığınız şey helaldir ama ayakkabı kutularındaki dolarlarla alıyorsan o
haramdır, benim anlayışım budur. (CHP sıralarından alkışlar) 
Şimdi,
ben Türkiye'nin gerçek sorunlarıyla ilgili bir şeylerin altını çizmek
istiyorum: Bugün Türkiye gerek coğrafi gerekse iklim şartları yönünden çok
çeşitli tarım ürünlerinin yetiştirilmesine uygun ülkelerden biridir. Bugün
topraklarımız iyi kullanıldığı takdirde 200 milyon nüfusu besleyebilecek
potansiyele sahibiz. Ancak şu anda birçok tarım ürününü ne yazık ki ithal
ediyoruz. Bugün Türkiye’yi ithalata mahkûm eden tek neden plansız üretimdir.
Tarım, Türkiye için olmazsa olmaz bir sektördür. Ancak son on beş yıl ve
ötesini kapsayan tarımsal istatistiklere göre durumumuz hiç de iç açıcı değil.
Bizim kuşağımız, bizler, ilkokulda Türkiye'nin tarımda kendi kendine yetebilen
bir ülke olduğunu dinleyerek büyüdük. Gerçekten de öyleydi. Milyonlarca hektar
tarım arazilerini ülkeye yetecek ölçekte tarımsal üretim yapıyorduk ve
fazlasını ihraç ediyorduk. 1980 senesinde Türkiye'nin nüfusu henüz 45 milyon
iken hayvansal varlığı 80 milyonun üzerindeydi. Bir diğer ifadeyle, nüfusumuzun
2 katına yakın hayvan varlığımız söz konusuydu. 
Türkiye'nin
hayvancılıkta ve tarımda kendi kendine yetebilen bir ülke olması durumu 2000’li
yılların başına dek devam etti. Devam eden süreç, Türkiye'nin yaşadığı sosyoekonomik
ve sosyokültürel değişimlerle ve uygulanan yanlış politikalarla birlikte tarım
sektöründe de büyük sıkıntılar yaşanmasına sebep oldu. Türkiye artık 1980’lerde
ve 1990’larda ilkokul kitaplarında anlatıldığı gibi tarımda kendi kendine
yetebilen, üretimin artanını ise ihraç eden bir ülke değil ne yazık ki, bu
gerçekle yüzleşmemizin zamanı geldi de geçiyor bence. Türkiye artık sığır,
koyun, keçi, buğday, mercimek, kuru fasulye gibi kalemlerde ithalat yapan bir
ülke. Samanı bile ithal hâle getirdik. İthalatla günü kurtarıp tüketiciyi
koruyacağız derken -kaldı ki bunu da başaramadık- et fiyatlarındaki örnekte
olduğu gibi üreticimiz de üretemez hâle geldi, geleceğimiz yok olmaya başladı.
Bu sebeptendir ki ithalattan kurtulmak zorundayız. 
Bugün,
ülkemizi ithalata yönlendiren etkenlerin başında plansız üretim gelmektedir.
Çiftçimize hiçbir destek sağlanmadan bilinçsizce üretim yapılıyor. Ürün
ihtiyacından çok fazla üretilip tüketilemiyor, ihraç da edilemiyorsa bu sefer
ürün para etmiyor. Çiftçimizi de bu şekilde mağdur ediyoruz. Kıt kanaat geçinen
çiftçimiz bir de ürününü üretebilmek için banka kredisi aldıysa borcunu
ödeyemediği gibi, elindeki mevcut öz varlığını, traktörünü kaybediyor, banka
faizleriyle boğuşuyor. Bu durumun tam tersi olduğunda da ürün az üretilirse o
zaman da fiyatlar yükseliyor, bu sefer de tüketici mağdur oluyor. Eğer ürün
yetersiz üretilirse o zaman da piyasada fiyatlar yükseliyor, bu kez tüketici
mağdur oluyor. Tüketiciyi korumak için ithalat yapılıyor, millî ekonomimiz
zarar görüyor. Sonunda da kendi çiftçimizi fakirleştirerek üretimden
uzaklaşıyoruz. Bu işten kârlı çıkan yabancı çiftçiler ve ithalat şirketleri
oluyor. 
Dışarıdan
sürekli ithalat yaparak gıda fiyatlarını düşüremezsiniz. Bunu en net biçimde
ette gördük, ette. Dışarıdan 18 liraya aldığımız karkas eti bugün kasapta 50
liraya kıyma olarak, 45 liraya et olarak görüyoruz. Hatta bir de şu var…
ENGİN
ALTAY (İstanbul) – Helal mi?
TACETTİN
BAYIR (Devamla) – Helal mi, tabii, onu da söyleyeceğim.
5
bin ton et, karkas et kararı aldı iktidar. Nereden getiriyor, biliyor musunuz
arkadaşlar? Sırbistan’dan, 250 bin Müslüman’ı diri diri doğrayan, Müslüman’ları
yok eden bir ülkeden getiriyor. Bu nasıl Müslümanlık! Şimdi bu et helal mi,
haram mı? Böyle şey olur mu! (CHP sıralarından alkışlar) Boşnakları doğradılar
diri diri orada, Müslümanları diri diri doğradılar; siz gidip o ülke
ekonomisine katkı koymak için 5 bin ton et getiriyorsunuz. Bunun neresi helal?
NECİP
KALKAN (İzmir) – Ya, biz ticaretten bahsediyoruz arkadaşlar.
TACETTİN
BAYIR (Devamla) – Hükûmet enflasyonun sorumlusu olarak gördüğü gıda fiyatlarını
düşürmek için çok tehlikeli uygulamalar peşinde. Biz uyarı görevimizi
yapacağız. Adına “dış tedbir” denilse de yapılmak istenen tam olarak desteksiz,
korumasız bırakılarak tarımın yok edilmesidir. 
Türkiye’nin
tarımda şu anda bulunduğundan çok daha iyi bir noktaya gelebilmesi için çok
aşamalı bir planla hareket edilmesi gerekmektedir. Bunlardan birisi zorunlu
kalemler dışında ithalatı durdurmak olmalıdır. Üreticiye destek olmadan, onu
korumadan tüketiciye destek olamazsınız.
Şimdi,
şunu söyleyebilirsiniz doğal olarak: “Ya, bu muhalefet de, kardeşim, hep
eleştiriyor, hep eleştiriyor, ne yapacağımızı söylemiyor.” Söyleyeceğim,
zamanım uzun, bu sefer söylemek istiyorum. Ama onu söylemeden önce gelin,
arkadaşlar, sizi çok kısa bir süreliğine bir zaman tüneline götüreyim. Yani
fazla değil, on beş yıl geriye. Bir kilo et fiyatı: Yıl 2002, etin kilosu 8
lira; yıl 2017, etin fiyatı 40 lira; artış oranı yüzde 500. Çeviriyorum, bir
kilo süt fiyatı: Yıl 2002, litre fiyatı 18 kuruş; yıl 2017 litre fiyatı 1 lira
15 kuruş. Kaldı ki üreticide 85 kuruş Tire’de bu, artış oranı yüzde 600. 1
litre benzin fiyatı: 2002, 1,66 lira; 2017, 5 lira 41 kuruş. Affedersiniz, bunu
ben evvelki gün hazırladım, bugün buna bir yüzde 3 daha eklemeniz gerekiyor.
Artık bunları hazırlarken bile fiyatlar o kadar hızlı artıyor ki
yetiştiremiyoruz, düzeltemiyoruz. Bugün yine zamlandı, artış oranı yüzde 326. 1
kilo ekmek fiyatı: 2002, kilosu 1 lira ekmeğin; yıl 2017, ekmeğin kilosu 4 lira
arkadaşlar, artış oranı yüzde 400, garibanın yiyebildiği tek şey. Toplam dış
borç: Yıl 2002, 149 milyar dolar; yıl 2017, toplam dış borcumuz 411,5 milyar
dolar, artış miktarı yüzde 277. Vatandaşların bankalara olan borcu: Yıl 2002,
6,5 milyar lira; yıl 2017, 428 milyar. Vatandaş artık bankaya borçlanarak
geçimini temin eder hâle gelmiş, artış oranı yüzde 650. Amerikan doları: Bunu
da yetiştiremedim arkadaşlar, durmadan değişiyor, 2002’de Amerikan doları 1
lira 60 kuruş; yıl 2017, 3 lira 73 kuruş, artış oranı yüzde 230. Çeyrek altın:
Yıl 2002, çeyrek altın 28 lira; yıl 2017, şu anda çeyrek altın 248 lira, artış
oranı yüzde 850. Tüm bu harcamalarda, fiyat yüksekliklerinde, Türkiye’de,
tabii, keş parayla değil de artık çalışıp alın teriyle, emeğiyle, kredi
kartıyla alabildikleri için, çalışıp ödeyecekleri varsayımıyla kredi kartı
borçlu sayısı: Yıl 2002, borçlu sayısı 277.133 kişi; yıl 2017, 2,7 milyon kişi,
artış oranı yüzde 975 ve sonuç olarak, perişan olan Türk halkının icralardaki
dosya sayısı: Yıl 2002, 10 milyon adet dosya varmış 2002’de; bugün itibarıyla,
2017 itibarıyla, 24 milyon adet icralarda dosya sayısı. Sevgili arkadaşlar, bu
rakamlara baktığınızda bu ülkede ekonominin düzeldiğini iddia etmeniz mümkün
mü? Bence mümkün değil, ekonominin çöktüğünün göstergesidir.
Şimdi, size, “Hep eleştiriyor bu muhalefet, önermiyor,
soruna çözüm önermiyor.” diyenlere iki lafım var, buyurun size kurtuluş
reçetesi: Öncelikli olarak ilk aşamada, sulama, iklim, ürün ve hayvan haritası
yapılmalıdır derhâl. İkinci aşamada, hangi bölgede il, ilçe, köy, hangi ürünler
kaliteli ve verimli olarak yetiştirilebiliyorsa sadece o bölgelere destek
verilmelidir. İsteyen istediği yerde istediği ürünü ekebilir ama diyorsak ki:
“Türkiye’de en iyi pamuk Ege’de, Çukurova’da, Antalya’da yetiştirilir.” O zaman
sadece o bölgelerde pamuk desteklenmelidir. Başka bölgede ekmek isteyen yine
eksin, itirazımız yok ama o bölgede destek olunmaması daha doğrudur.
Diğer
aşamada, çiftçi, köylü, toprak sahibi tespit edilmeli, verilecek olan destek
gerçek çiftçilere doğru bölgelerde verilmelidir. Kayıt dışılığı ortadan
kaldırarak neyi ne kadar ürettiğimizi bilmeliyiz. Sonra, ülkemizin hangi ürüne
ne kadar ihtiyacı var, hangi ürünlere dış pazarda talep olduğunu bilmeliyiz.
Türkiye’nin hangi ürünleri iç talep için, hangi ürünleri dış talep için
üreteceğini netleştirecek ve bölge, çiftçi, ürün desteği bütünleşmesini
sağlamalıyız. Çiftçimizin bilinçli üretim yapabilmesi için her ilde eğitimler
verilmeli. Ziraat fakültelerinde, bölgede hangi ürünün verimli olduğu tespiti
yapılarak buna uygun tohum ve gübre çeşitleri üretilmesi konusunda
çalışılmalıdır. 
Özellikle
gençlerimizi tarıma yönlendirmek, özendirmek için çalışma yapmalıyız. Bu
anlamda, tarımın güvenceli bir meslek hâline getirilmesi gerekiyor. Şu anda
tarım sektöründe, çiftçinin bir güvencesi olmadığı için gençler ne yazık ki
tarımı terk ediyorlar. Fiyat istikrarının sağlanması gerekiyor ki bu da ancak
ve ancak üretim planlamasıyla mümkün olabilir. Türkiye’de maliyetlerin
düşürülmesi, kayıt dışılığın önlenmesi, gıda güvenliğinin sağlanması, tüketici
ve üreticinin korunması gibi tüm yapısal sorunların çözümü için
kooperatifleşmek gerekiyor arkadaşlar, kooperatifleşmek. Dünyaya baktığınızda,
kooperatifçilik bir ülkede ne kadar gelişmişse tarımı da o kadar gelişmiştir.
Bu durum kooperatifleşmenin ne kadar doğru, somut bir adım olduğunun
göstergesidir. 
Ülkemizin
şirket tarımcılığı zihniyetinden tamamen vazgeçmesi gerekmektedir. Bu,
Türkiye’nin temellerine dinamit koymak demektir. Bugün Türkiye’de herkes yanlış
tarım politikalarından şikâyet ediyor, neler yapılmalıyı bir türlü ortaya koyup
tartışıp hayata geçiremiyoruz. Oysa biz biliyoruz ki Türkiye’nin zaten bir
tarım politikası yok, her gelen tarım bakanı da kendi bilgisiyle bir şeyler
yapmaya çalışıyor. Bir taraftan “Kırsalı destekleyeceğim.” diyorlar, bir yandan
da dev şirketlere milyarlık destekler veriyorlar. Bu sistem içerisinde küçük
aile şirketlerinin bu dev firmalar karşısında tutunma şansı ne yazık ki
kalmıyor. Çözüm kendi tarım programlarımızı uygulamaktan geçiyor. Çiftçiye para
veren değil, tekrar ediyorum, çiftçiye para veren değil, para kazandıran bir
Tarım Bakanlığı istiyoruz, çiftçiye para kazandıran Tarım Bakanlığı istiyoruz. 
Tarım
ve hayvancılık bir bütündür. Bunu saman fiyatlarındaki artış ve saman
ithalatından da anlamak mümkündür. Eğer bana sorarsanız, helal ile haram
noktasında şunu söyleyebilirim: Bence, bizim için bugün tarımda ithalat
haramdır, ihracat helaldir diye düşünüyorum. (CHP sıralarından alkışlar) 
Bu
yıl yine saman ithal ettik arkadaşlar. Nedeni ise kendi kaba yemini üretemeyen
işletmelerin piyasadan bu ürünleri çekmesiyle dengelerin bozulmasıdır.
Çiftçimiz kendi hayvanını besleyecek kadar samanını, otunu tarlasında
yetiştirebilecekken yeterli desteği doğru zamanda alamadığı için samanı bile
ithal ettik, bunu bile beceremedik laf aramızda. Tek çıkış noktası, bence, IMF
ile Dünya Bankasının dayattığı programları Bakanlığın rafa kaldırmasıdır. Onlar
önce kendi çıkarlarını düşünüyorlar. Ülkenin doğal koşullarına, halkın gereksinim
ve çıkarlarına uygun bir programı hayata hep birlikte geçirmek zorundayız. 
Üretimi artırmadan, ithalatla, gümrük vergisini düşürerek
enflasyon sorununa çözüm bulamazsınız. Kısa vadede fiyatları düşürebilirsiniz
fakat kapıları açarak, ülkeyi ithalat cennetine dönüştürerek tarımı
bitiriyorsunuz. Sadece tarımı değil, yerli üretimi ve üreticiyi, buna bağlı
olarak yerli sanayiciyi de bitiriyorsunuz. İthalat yapmak bu kadar büyük
zenginliklere sahip ülkemize yakışmıyor. Hedefimiz, ihracat yapan bir Türkiye olmalıdır.
İthalat işsizliği körükler, ihracat ise işsize iş bulur, yerli malı piyasaya
canlılık getirir. 
Bakın, son günlerle ilgili bir şey paylaşmak istiyorum:
İngiltere Merkez Bankası, on yıldır değişmeyen borç verme faiz oranını
önümüzdeki dönemde yükseltebileceğini açıkladı. Hesapsızca ve fütursuzca ihale
edilen Türkiye’deki mega projelerin yükleri şimdiden bütçemize sıkıntı
yaratmaya başladı. Bir avuç müteahhide 2018 yılında 6,2 milyar lira garanti
ödemesi yapılacak. Garantiler müstakil bir bakanlık bütçesi kadar bütçeden
kaynak gerektiriyor. Bu nasıl bir hesaptır arkadaşlar? 
Sıcak para çıkışı devam ediyor. Amerika’yla yaşanan vize
krizi sonrasında bir haftada ülkemizden yurt dışına 600 milyon dolarlık sıcak
para çıkışı yaşandı, bunları gözlemlemek ve takip etmek gerekiyor. 
Dolar ve avro karşısında Türk lirası bir ayda 5 puan
değer kaybetti, 5 puan, bir ayda; Türk lirası dolar ve avro karşısında bir ayda
5 puan değer kaybetti. Türk lirasının avro karşısındaki yıllık değer kaybı
yüzde 30’ları buldu, dolarda yüzde 20’yi aşıyor. Varlıklarımız her geçen gün
eriyor, bütçe açıkları hızla büyüyor, hazine aşırı borçlanmaya hız kesmeden
devam ediyor, hazine nakit açığından çok daha fazla borçlanıyor. 
Faiz ödemeleri ve sosyal güvenlik kurumunun zarar ve
açıklarının da kapatılma çabası bütçe üzerinde ciddi bir basınç oluşturuyor.
Özel iletişim vergisi dışında 2018’de vergi gelirleri reel olarak artıyor. Kriz
ve istikrarsızlık, kamu kesiminin borçlanma gereğini hızla bozuyor. Halk,
tüketici kredisi ve kredi kartı borcu altında ezilmeye ne yazık ki devam
ediyor. 2010 yılında 20 milyar olan tüketici kredisi ve kredi kartı faiz
ödemesi, 2016 yılı itibarıyla 48 milyar lirayı aşmış durumda. 
Turizmde,
odalarda doluluk artmasına rağmen gelirler artmıyor. TL bazında ortalama oda
fiyatı ve oda başına ortalama gelir 2011 seviyelerine kadar gerilemiş durumda.
Otelleri doldurmak için otel sahipleri fiyatlarını yedi yıl önceki fiyatlara
geri çekmiş durumda.
Sonuç
olarak on beş yıllık iktidarınızda ne yazık ki hâlinden memnun bir tek kesim
kalmadı. Ne işçisi ne memuru ne çiftçisi ne öğrencisi ne köylüsü ne emeklisi,
herkes mutsuz ve ne yazık ki herkes de AKP iktidarından artık umutsuz.
“İstikrar” diyerek, “Terör var.” diyerek, mağduru oynayarak, “Kandırıldık.”
diyerek ülke yönetilemez. Kabul edin, bu güzel ülkeyi yönetemiyorsunuz,
yönetemiyorsunuz, yönetemiyorsunuz!
Hepinize
saygılar sunuyorum arkadaşlar. (CHP sıralarından alkışlar)
BAŞKAN
– Teşekkür ederim Sayın Bayır.
Adalet
ve Kalkınma Partisi Grubu adına Bolu Milletvekili Sayın Ali Ercoşkun konuşacak.
Buyurun
Sayın Ercoşkun. (AK PARTİ sıralarından alkışlar)
AK
PARTİ GRUBU ADINA ALİ ERCOŞKUN (Bolu) – Teşekkür ederim.
Sayın
Başkan, değerli milletvekilleri; Helal Akreditasyon Kurumu Kuruluş ve Görevleri
Hakkında Kanun Tasarısı vesilesiyle grubum adına söz almaktan büyük memnuniyet
duyuyorum. Bu vesileyle, gerek genel olarak helal belgelendirmesi gerekse kısa
adı “HAK” olan helal akreditasyon kurumuyla ilgili görüş ve değerlendirmelerimi
sizlerle paylaşmak istiyorum.
Küresel
ekonomide önemli değişiklikleri ve dönüşümleri yaşıyoruz. Böyle bir dönemde dış
ticarette etkin ve girişken olmak artık bir tercih değil, bir ihtiyaçtır.
Gittikçe büyümekte olan küresel helal pazarına da bu gözle bakıyoruz ve
önemsiyoruz.
Bilindiği üzere tüketici tercihleri ticaretin gelişimini
etkileyen en önemli dinamikler arasında yer almaktadır. Belirli ürün ve
hizmetlere yönelik ortaya çıkan talep o alandaki ticaretin ve ekonomik
gelişmenin de itici gücü olmaktadır. Bugün İslam dünyasında helal ürün ve hizmetlerle
ilgili yaşanan olgu da budur. Dünyada 1,8 milyar Müslüman yaşıyor ve Müslüman
nüfusun helal ürün ve hizmetlere ilişkin ilgi ve talebi de giderek artıyor.
Türkiye gibi Müslüman ülkelerde tüketilen ürünlerin helal olup olmadığı
konusunda herhangi bir tereddüt bulunmuyor ancak özellikle gayrimüslim
ülkelerde yaşayan Müslümanlar açısından bu daha da büyük bir hassasiyete yol
açıyor. “Helal” deyince aklımıza sadece, yalnızca tükettiğimiz gıdalar
gelmesin. Bugün “helal” kavramı kozmetikten eczacılık ürünlerine, tekstilden
lojistiğe, turizme kadar pek çok ürün grubu ve hizmette talep edilen ve katma
değer yaratan bir unsur olarak ön plana çıkıyor.
Müslümanların yalnızca gıda ürünlerine harcadığı meblağ
1,17 trilyon Amerikan doları. Diğer ürünler ile hizmet sektörünü de buna
eklediğimizde dünya helal pazarı 3,9 trilyon Amerikan doları büyüklüğüne
ulaşıyor. Bu veriler önümüzdeki elli yıl boyunca dünyada ticaretin ne yönde
değişeceğini de açıkçası bize bir anlamda göstermiş oluyor. 3,9 trilyonun 2
trilyon doları finans sektörüne hitap ediyor; 1,9’u ise helal ürün ve
hizmetlerin toplamına hitap ediyor. Bu helal gıdada 1,17 trilyon doların dünya
çapında dağılımına şöyle baktığımızda bunun yüzde 50’sinin Asya, yüzde 22’sinin
Orta Doğu ve Kuzey Afrika, yüzde 8’inin Körfez Ülkeleri, yüzde 8’inin Avrupa,
yüzde 11’inin Sahra Altı Afrika ve sadece yüzde 1’inin Amerika ve Avustralya’ya
hitap ettiğini görüyoruz. Bu dağılımı neden ifade ettim? Çünkü Türkiye’nin
bulunduğu konum, jeopolitik konumu, coğrafi konumu aslında pazarın neredeyse
tamamına yönelik bir avantajı da bu manada ortaya koyuyor. Helal gıdanın
büyüklüğü 1,17 trilyon ama dünya çapındaki toplam gıda sektörü 7 trilyon
doların üzerinde. Yani, bu da aslında sadece Müslümanların değil, diğer
ülkelerin de gerek hijyen gerek sağlık sebepleri vesaire konulardan helal
gıdaya yönelik taleplerinin arttığını düşünürsek eğer önemli bir pazar
büyüklüğünü ortaya koyuyor. Fakat, bu pazara hitap eden ülkeler dünya çapında
baktığınız zaman, yüzde 80’i Müslüman olmayan ülkeler, üreticiler. Yani, bir
örnek verirsek eğer mesela, Suudi Arabistan’ın et ve et ürünlerinin ithalatı
2,1 milyar dolar ve bunun yüzde 62,7’sini Brezilya’dan alıyor. Aynı şekilde,
Endonezya et ve et ürünleri ihtiyacının yüzde 55’ini Avusturalya’dan alıyor.
Yani, bu pazara hitap eden ülkelerin yüzde 80’i gayrimüslim ülkeler. Helal
gıda, tekstil, eczacılık ürünleri, kozmetik, turizm, seyahat, İslami finans alt
başlıklar. 
Tabii,
bu ürün ve hizmetlerin helal olması kadar bunların belgelendirilmesi de bu
anlamda önem taşımakta. Yani, tüketiciler nezdinde bu ürün ve hizmetlerin
gerçekten helal olduğuna yönelik güvenin sağlanması bu belgelendirmeler
üzerinden söz konusu. Fakat, bu noktada da bir karmaşa söz konusu. Yani, şu
anda belgelendirme anlamında biraz önce çeşitli konuşmacıların da ifade ettiği
üzere, 400’ün üzerinde belgelendirme kuruluşu veya belge söz konusu. O zaman
hangisi doğru? Yani, “A” ülkesinde farklı bir helal belgesi, “B” ülkesinde
farklı bir helal belgesi veya “C” ülkesinde farklı bir helal belgesi söz
konusu. Dolayısıyla, bizim Türkiye’deki üreticilerimizi düşünürsek eğer “A”
ülkesine ihracat yapacağı zaman bir belgeyi, diğer ülkeye ihracat yapacağı
zaman diğer belgeyi alması gerekiyor ve bu çerçevede de Müslüman dünyasında
oldukça geride bir pozisyonumuz söz konusu yani bir birlik söz konusu değil. 
Bu
manada, Türkiye’nin önünü çektiği bir girişim İslam İşbirliği Teşkilatı
kapsamında, biraz önce de ifade edildi kürsüde, bir önderlik yaparak
oluşturulan bir kuruluş söz konusu. Tabii, bu kuruluşla birlikte aslında
oluşturulan standartlara dayalı bir belge vermek söz konusu olacak yani burada,
Helal Akreditasyon Kurumu, ürünün helal veya haram olduğunu belirlemeyecek, bu
standartları İslam İşbirliği Teşkilatının altında oluşan kurumun oluşturduğu
standartlara göre belirlemiş olacak. Dolayısıyla burada neyin helal veya neyin
haram olduğunu belirleyecek bir kurumu veya kuruluşu konuşmuyoruz. 
ENGİN
ALTAY (İstanbul) – Bunu zaten Allah biliyor.
ALİ
ERCOŞKUN (Devamla) – Değerli arkadaşlar, dünyada faaliyet gösteren yüzlerce
helal belgelendirme kuruluşunun hangi standart ve kriterlere göre belgelendirme
yaptığı konusunda ciddi manada tereddütler yaşanmakta. Ticari saiklerle hareket
edip usulüne uygun belge vermeyen kuruluşlarca düzenlenen belgelerde de
sıklıkla şahit oluyoruz ki dünyadaki helal belgelendirme uygulamalarının zarar
görmesine bu ayrı görünüşler sebep oluyor. Tüketiciyi kandırmak pahasına da
ticari kazanç elde etmek için gerçek olmayan “helal” ibaresini ürünlerinin
ambalajlarına koyan işletmeler de durumu daha da kötüleştirmekte. Ayrıca helal
belgelerine güven duyulmaması neticesinde veya ticari saiklerle Müslüman bir
ülkenin düzenlediği helal belgesini diğer bir Müslüman ülkenin yeterli
görmediği ve kabul etmediğine de bu anlamda şahit oluyoruz. Dolayısıyla
ürünlerin helal olduğunu, ürün üzerindeki “helal” logo ve etiketlerinin güvenli
olduğunu garanti edecek bir sistemin varlığı büyük bir önem taşımakta.
Türkiye’nin 2010 yılında SMIIC’yi yani İslam Ülkeleri Standartlar ve Metroloji
Enstitüsünü kurarak –İstanbul’da bulunuyor biliyorsunuz bunun merkezi- küresel
anlamda yeni bir girişimin öncüsü olması da aslında bu birliği oluşturmak için
oldukça önemli. 
En
temel amacımız, ortak helal standartlarına dayanan bir helal belgelendirme
sisteminin Müslüman ülkelerde tesisini sağlamak. İşte bu sistemin oluşumu için
son tuğlayı da Helal Akreditasyon Kurumuyla koymayı
hedefliyoruz. 
Sayın Başkan, saygıdeğer milletvekilleri; tüm dünyada geçerli olacak ve
helal belgelerinin karşılıklı tanınmasını sağlayacak bir sistemin oluşumu gelişmiş
bir kalite altyapısı ile idari, teknik ve personel birikimi gerektirmekte.
Ülkemiz işte bu özellikleriyle Müslüman ülkeler arasında ön plana çıkmakta.
Yani Türkiye’nin sadece 80 milyon nüfustan ibaret olmadığını aslında şu
yaşadığımız süreç ve ortam ortaya koyuyor. Türkiye’nin hitap ettiği pazarlar,
bu pazarlara olan yakınlık da biraz önce de ifade ettiğim gibi aslında bize bu
anlamda ciddi bir avantaj oluşturuyor. Ülkemizin ön alacağı bir sistem hem
Müslümanların hassasiyetlerine saygı gösterilmesini temin edecek, helal ürün ve
belgelendirme pazarını ticari saiklerle hareket eden kurum ve kuruluşlardan
kurtaracak, ayrıca ülkemizin merkez rolünü daha da güçlendirecektir. İşte bu
nedenle İslam dünyası söz konusu sistemin bir an evvel kurulabilmesi için
ülkemizin öncülüğünü beklemektedir. 
Bildiğiniz gibi aslında İslam dünyasında değişik
ülkelerde bu manada çeşitli girişimler var ama Türkiye’nin etkisini ve etki
alanını düşündüğümüz zaman attığımız bu adımın aslında sadece Türkiye için bir
adım olmadığını, Müslüman dünyasına, dünya ticaretine yönelik bir adım olduğunu
da ortaya koymak durumundayız. 
Değerli arkadaşlar, tabii söyleyebileceğimiz çok fazla
söz var, aslında hazırlığım da var ama bildiğiniz gibi Komisyon çalışmaları
aşamasında oldukça uyumlu bir çalışma ortaya koyduk; Sanayi Komisyonunun pek de
yabancı olmadığı bir konu bu. Muhalefet partilerinin tekliflerinin kabul
edildiği ve gerçekten uyumlu bir şekilde Genel Kurula indirdiğimiz bir çalışma
söz konusu. Ben bu çalışmadan dolayı gerek MHP gerekse CHP’den katılan
milletvekili arkadaşlarıma teşekkür ediyorum. Vermiş oldukları desteklerden,
olumlu eleştirilerden dolayı da tüm arkadaşlarımıza bu manada tekrar şahsım ve
AK PARTİ Grubum adına teşekkür ediyorum. Bu konudaki çalışmalardan ve bu
kanunun gelmesinden dolayı Ekonomi Bakanımıza ve tüm yetkililerine, tüm kurum,
kuruluşlarına ayrıca teşekkür ediyorum. 
Bu kurumun ülkemize hayırlı olmasını temenni ediyor,
hepinizi saygıyla selamlıyorum. (AK PARTİ sıralarından alkışlar)
BAŞKAN – Teşekkür ederim Sayın Ercoşkun. 
Sayın milletvekilleri, gruplar adına yapılan konuşmalar
sona erdi. 
Şimdi, şahsı adına yapılan konuşmaları dinleyeceğiz.
Şahsı adına, Denizli Milletvekili Sayın Kazım Arslan
konuşacak.
Buyurun Sayın Arslan. (CHP sıralarından alkışlar)
Süreniz on dakika. 
KAZIM
ARSLAN (Denizli) – Sayın Başkan, değerli milletvekilleri; hepinizi öncelikle
sevgiyle, saygıyla selamlıyorum.
Değerli
milletvekilleri, 15 madde ve 1 geçici maddeden oluşan bu tasarı ekonomide,
maliyede, dış politikada ve ihracatta, finans alanında son derece sorunlu
olduğumuz bir dönemde, özellikle terörizmin her alanda kıskaca aldığı ülkemiz
düzeninde önümüze geliyor. 
Tabii,
öncelikle bu sorunları çözmeden, gerçekten, genel anlamda SMIIC’in vermiş
olduğu kriterler çerçevesinde bu kurumun oluşturulması ve bu maddelerin
oluşturulması, belgenin oluşturulması yönünde yapılan bu çalışmaların bu kurum
nezdinde yapılmasının aslında uygun olmayacağını düşünüyoruz. Çünkü ülkemizde
Avrupa Birliği Bakanlığının bünyesinde Türk Akreditasyon Kurumu var, bu kurum
nezdinde bu belgenin yıllardan beri verildiğini biliyoruz. Dolayısıyla, verilen
bir belge varken yeni bir kurum oluşturarak yeniden farklı bir şekilde piyasaya
veyahut da farklı ülkelere ihraç edilecek mallarla ilgili belgenin verilmesinin
doğru olmadığını, bu kurumun aslında ekstra kurulan ve işlevini de yeterince
yerine getiremeyecek bir kurum olacağını da belirtmek istiyorum. 
Memlekette
israftan kaçınma, tasarrufu artırma ve kurulan kurullarda ve kuruluşlarda, kamu
kurumlarında israfın en aza düşürülmesi noktasında yapılan bir çalışmanın
olması gerekirken yeni bir kurum oluşturularak SMIIC’in yapacağı görevi bu
kurumun üzerine vererek bizim bunda öncü olacağımız şeklinde ifadelerin
kullanılması kesinlikle yerinde değildir. Çünkü öncelikle bizim, modern
dünyayla iç içe olmamızın, komşularımızla, Müslüman ülkelerle, İslam
ülkeleriyle ilişkilerimizin çok iyi bir düzeye taşınmasının bize çok büyük
fayda getireceğini ve bu belgeyle değil, ürettiğimiz ürünlerle, onlarla
kuracağımız ilişkilerimizle bu ihracatımızı daha iyi boyutlara
getirebileceğimizi özellikle belirtmek istiyorum.
Değerli
arkadaşlarım, değerli milletvekilleri; biliyorsunuz, kurulan bu Akreditasyon
Kurumunun kriterlerini SMIIC verecek. SMIIC verecekse SMIIC’in bünyesinde
kurulacak bu kurumun daha etkin olabileceğini ve bütün Müslüman ülkelerde daha
iyi bir şekilde itibar göreceğini ve değer bulabileceğini göz ardı etmeden
böyle bir kurumun kurulmasına bizim öncülük etmemiz kesinlikle bize çok fazla
fayda getirmeyecek, hatta yük getirecektir. Onun için bu tasarının aslında geri
çekilmesini ve böyle bir kuruma da ihtiyaç olmadığını belirtmek istiyorum.
Şimdi,
tasarının daha fazla ürün ve hizmeti ihracat yapmayı hedeflediği görülmekte ise
de sadece vereceğiniz bir belgeyle bu ihracatın artacağını söylemek kesinlikle
hayalcilik olur, inandırıcı olamaz. İhracatımızın en yoğun yaşandığı Batılı
ülkelerle sorunlarımızı her gün büyütüyoruz, onlarla ilişkilerimizi bozuyoruz,
komşularımızla ilişkilerimizi bozuyoruz, onlara ihracat yapacağımız birçok
ihraç ürünümüzü gönderemiyoruz, çiftçimizin ürünü narenciyesinden tutun,
meyvesinden sebzesine kadar, domatesine kadar -domatesi hatta Rusya’nın alması
için yalvarıyoruz- bunlar bir kenarda duruyor, bu sorunları gerçekten
halledememişiz ama bir belge çıkararak her şeyi halletmenin ve bunun üstesinden
gelmenin yolunu arıyoruz.
Değerli
milletvekilleri, şimdi, böyle bir yapıyla, böyle bir anlayışla, yaklaşımla,
sürdürülen böyle yanlış bir dış politikayla İslami pazarda yerimizi almamız ve
daha çok ihracat yapmamız kesinlikle mümkün değildir.
Helal
Akreditasyon Kurumu kurulmasına dair tasarı, iktidarın İslam coğrafyasını göz
önünde tutarken Batılı ülkelerle nasıl bu ilişkilerimizi sürdüreceğimiz yönünde
birçok tereddütleri ortaya koymaktadır. Şimdi, modern dünyadan kendimizi bir
kenara koyacağız, kenara iteceğiz “İslam ülkeleriyle daha fazla bu belgeyle
irtibat kuracağız, ihracat yapacağız.” gibi bir hayalin peşinde kesinlikle
koşmayalım diyorum. Çünkü ihracatı yapabilmek için öncelikle üretimi artırmak
gerekiyor. Üretimi artırmak, rekabeti iyi bir noktaya taşıyabilmek ve rekabet
odaklı bir çalışma yaparak bu ülkelere daha ucuza, daha kaliteli malları
satabilmek için çalışma yapmamız gerekirken; özellikle sanayicimizin ve
ihracatımızın maliyetlerini her gün artırarak gerçekten bu ihracatı artırmamız,
daha iyi bir boyuta getirmemiz kesinlikle mümkün değildir.
Değerli
arkadaşlarım, bölgesel itibarımızı ve ticari gücümüzü kuracağımız bu kurumla,
vereceğimiz belgeyle sağlama imkânımız kesinlikle yoktur. Yalnızca Helal
Akreditasyon Kurumunu kurarak bu kurumun nezdinde yürüteceğimiz politikalarla
iyi sonuçlar almamız da mümkün değildir. Sadece dış pazara hükmedecek, ihracata
hükmedecek şeklinde yürütülen bu çalışmanın gelecekte iç pazarımıza ve dolayısıyla
kendi ülkemizde de kendi sınırlarımız içinde de helal-haram tartışmasını her
gün gündeme getireceğini ve birçok ayrımcılığa da neden olacağını, bu yolun
açılacağını da belirtmek istiyorum; bu çok tehlikeli bir durum. Zaten ülkemiz
içinde yeteri kadar ayrımcılık yapılıyor; “inanan-inanmayan” deniliyor,
“laik-antilaik” deniliyor. Bunun dışında birçok işte, helal gıda satan, normal
gıda satan gibi marketler oluşturmak, kasaplar oluşturmak, turizm şirketleri
oluşturmak, lojistik şirketler oluşturmak… Tekstilde nasıl bir yol yöntem
izlenecek ki bu alanda Helal Akreditasyon Kurumu bir belge verecek? 
Değerli arkadaşlarım, öyle enteresan konular önümüze
geliyor ki. Bakın, lojistikte nasıl bir yol izleyeceğiz, bu belgeyi hangi
kritere dayalı olarak vereceğiz, belli değil; turizmde hakeza öyle, tekstilde
öyle, finansta öyle. Hadi gıdada anlarım ama bunun dışında yine kozmetikte,
ilaçta ve birçok alanlarda, arkadaşlarım, bunların ayrımını nasıl yapacağız da,
kriterlerini ortaya koyacağız da bu belgeyi vereceğiz? Üretimimizi,
ihracatımızı bu alanda daha iyi bir noktaya taşıyamayacağız diye söylemek
istiyorum. 
Değerli arkadaşlarım, gerçekten ülkede çok önemli
sorunlarımız var. Bu sorunlarımızı halletmeden, komşularımızla ilişkilerimizi
iyileştirmeden, Müslüman ülkelerle diyaloglarımızı iyi bir noktaya taşımadan,
Batılı dünya ülkeleriyle ve diğer dünya ülkeleriyle ilişkilerimizi iyi bir
noktaya taşımadan sanayide, üretimde, ihracatta hangi belgeyi verirseniz verin
kesinlikle hedeflediğimiz bir noktaya, sonuca varamayız. Dolayısıyla, bu belge
bizi hedefe taşımaz arkadaşlarım. Onun için bizler öncelikle kendi ülkemizdeki
birliği beraberliği, dayanışmayı, güveni ve dünya üzerindeki, Müslüman ülkeler
üzerindeki itibarımızı iyi bir noktaya taşımak zorundayız. Eğer size itibar
etmiyorlarsa, size güvenmiyorlarsa birçok ithal ürünü başka ülkelerden, Batılı
ülkelerden alıyorlarsa, ihtiyaçlarını böyle karşılıyorlarsa bu gerçekler
ortadayken siz sadece bir kurum kurarak, bir belge vererek bu işin sonucunu iyi
bir noktaya taşıyamazsınız. Onun için değerli arkadaşlarım, çalışmalarımızı hem
iç piyasada olgunlaştıracak, iyi olacak şekilde hem dışa iyi bir şekilde hitap
edecek şekilde yapmamız ve sadece Müslüman ülkelere değil, aynı zamanda da
dünya ülkelerine ihracat yapabilecek bir noktaya taşımamız gerekmektedir.
Hepinize
teşekkür ediyorum. (CHP sıralarından alkışlar) 
BAŞKAN
– Teşekkür ederim Sayın Arslan.
Sayın
milletvekilleri, şimdi yirmi dakika süreyle soru-cevap işlemini yapacağız. Bu
sürenin on dakikası soru sormak için siz sayın milletvekillerine, diğer on
dakikası bu soruları cevaplamak için Sayın Bakana aittir.
Sayın
Gürer’den başlıyoruz.
Buyurun
Sayın Gürer.
ÖMER
FETHİ GÜRER (Niğde) – Teşekkür ederiz Sayın Başkan.
Sayın
Bakan, Niğde ili Bor ilçesi Kaynarca köyünde köy afet nedeniyle taşınmıştı. Şu
anda taşındığı bölgede yerleşik olan köylülerin devlet destekli aldığı
kredilerin de ödeme süresi geldi ancak buradaki köylüler çiftçilik yapıyor,
çiftçiler de şu anda mağdur durumdalar, bir gelirleri de yok. Bu anlamda, afet
evlerinde oturanlar kredilerinin geri dönüşümünü sağlayamıyorlar, Hükûmetin bu
anlamda yardımcı olmasını istiyorlar. Kredilerinin ötelenmesi ya da affı
konusunda bir çalışma yapılacak mıdır?
Teşekkür
ederim.
BAŞKAN
– Sayın Tümer...
ZÜLFİKAR
İNÖNÜ TÜMER (Adana) – Sayın Bakan, Adana, Osmaniye, Kahramanmaraş, Diyarbakır
başta olmak üzere, Türkiye’deki iplik fabrikaları ithal iplik nedeniyle büyük
sorunlar yaşamaktadır. Yerli fabrika sahipleri tüm zorluklara rağmen üretime ve
istihdama katkı sunarken ucuz ve kalitesiz iplik ithalatının önüne
geçilebilmesi amacıyla ilave gümrük vergisi getirilmesini talep etmektedirler.
Bakanlığınızın bu konuda bir çalışması olacak mıdır?
BAŞKAN
– Sayın Bektaşoğlu.
BÜLENT
YENER BEKTAŞOĞLU (Giresun) – Teşekkür ederim Sayın Başkan.
29
Ekimde Ankara’da ve yurdumuzun çeşitli illerinde, temsil ettiğim Giresun’da da
partimizin, belediyelerimizin kutlama etkinlikleri düzenlendi. Halkımız yoğun
katılımlarıyla bayrak, vatan sevgisine, cumhuriyete ve demokrasiye sahip
çıktığını bir kez daha gösterdi, onlara teşekkür ediyorum. Ancak cumhuriyetin
kurucusu Atatürk’ün Anıtkabir’inin de olduğu, cumhuriyetin ilan edildiği
cumhuriyetin başkenti Ankara’da bu yıl cumhuriyete yakışan görkemli bir tören
yapılmadı. Örneğin, her yıl 29 Ekim kutlamalarına ev sahipliği yapan AKM’deki
geçit töreni bile iptal edildi. Bunu yadırgadığımı ifade ediyor ve nedenini
öğrenmek istiyorum. 
Ayrıca,
her Cumhuriyet Bayramı’nda olduğu gibi, varlıklarını cumhuriyete borçlu
olduğunu unutanlar yine sahnede yerlerini aldılar. Yurdun pek çok yerinde
cumhuriyetin temel değerlerine, kazanımlarına, Atatürk’e dönük saldırı, eylem
ve söylemlere tanık olduk.
Buna
benzer bir örnek de Giresun’da yaşandı. Millî Eğitim Müdürlüğü tarafından,
törende gösterilen fon müziği olarak kullanılan İzmir Marşı’nın yasaklandığı
iddiası var. Bu iddianın araştırılmasını, soruşturulmasını bekliyorum.
Bu
vesileyle cumhuriyetimizi kuranları, yaşatanları, uğrunda can verenleri saygı
ve rahmetle, minnetle bir kez daha anıyorum. 
Teşekkür
ediyorum. 
BAŞKAN
– Teşekkür ederim.
Sayın
Arslan…
KAZIM
ARSLAN (Denizli) – Sayın Bakana soruyorum. Bir: Kamu kurum ve kuruluşlarında,
hastanelerde çalışan doktorlarımız emekli olduklarında çok düşük maaş
alıyorlar, bu da kamu hizmetini yapanlar arasında büyük eşitsizlik yaratıyor.
Geçen sene Bakanlığınızın bütçe görüşmelerinde Komisyonda dile getirmeme
rağmen, bugüne kadar bir düzeltme ve iyileştirme yapılmamıştır. Bu düzeltmeyi
bu seneki bütçede yapmayı düşünüyor musunuz? 
İki:
Şehir hastaneleri ülkemizin gerçeklerine ve imkânlarına uygun değildir. 2018
bütçesinde 2,6 milyarlık kâr ve müşteri garanti fonu ayrılmıştır. Geleceğimizi
ve bütçemizi ipotek altına alacak olan bu tür yatırımları hâlâ devam ettirmeyi
düşünüyor musunuz? 
Üç:
Başta Denizli ve ilçelerimiz olmak üzere, birçok hastanemizde uzman doktor
eksikliği vardır. Hastaların tedavileri gecikmekte ve aksamaktadır. Denizli’yi
ve ilçelerimizdeki uzman doktor kadrolarını ne zaman tamamlamayı
düşünüyorsunuz? 
Teşekkür
ederim. 
BAŞKAN
– Teşekkür ederim Sayın Arslan. 
Sayın
Tekin…
HAYATİ
TEKİN (Samsun) – Teşekkür ederim. 
Sayın
Bakanım, Türkiye’de üretilen ve ihracat yapılan tüm gıda firmalarının helal
gıda akreditesi olduğunu biliyoruz.
Haramın
helali geçmiş olduğu Hükûmetinizde amaç, iç piyasada helal-haram çelişkisi
yaratarak toplumun kafasını karıştırmaktır, bunu biliyoruz. Peki, her şeye
rağmen domuz etini raf malı olmaktan çıkartacak mısınız? 
BAŞKAN
– Sayın Toğrul…
MAHMUT
TOĞRUL (Gaziantep) – Teşekkürler Sayın Başkan. 
Sayın
Bakan, son dönemde, Rakka’nın düşmesinden sonra çeşitli basın yayın
organlarında 900 IŞİD çetesinin üst düzey yöneticisinin Türkiye’ye giriş
yaptığı ve buradan da kendi ülkelerine geçtiklerine dair iddialar var. Bu IŞİD
çetesinin daha önce neler yapabileceğini hep beraber gördük; Suruç’ta,
Antep’teki düğün patlamasında, Ankara Gar patlamasında gördük. Bu ortamda
Hükûmet gerekli önlemleri almakta mıdır? Bu IŞİD çetesinin önümüzdeki dönemde
özellikle… Eğer Türkiye'ye girmişlerse, kullandıkları topraklar sınır kenti
olan, benim de vekili olduğum Gaziantep’tir. Gaziantep’te bugün insanlar bu
yönlü ciddi endişeler taşıyorlar. Bu çeteler eğer buralara geliyorsa ciddi bir
lojistiği olduğu bilgisi olmalıdır. Bu konuda bir bilginiz, bir çalışmanız var
mı? 
Teşekkür
ederim. 
BAŞKAN
– Sayın Tüm…
MEHMET
TÜM (Balıkesir) – Teşekkür ederim Sayın Başkan. 
Sayın
Başkan, Türkiye'de yoksulluk, işsizlik giderek artmaktadır. Buna bağlı olarak
kimsesiz çocuklar sokakta barınmaktadır. Bununla ilgili Hükûmetinizin bir
çalışması var mıdır? Sokakta yaşayan kaç tane çocuğumuz vardır? Sosyal devletin
görevi bu çocukların barınma, eğitim ve sağlık sorunlarını çözmek değil midir? 
BAŞKAN
– Sayın Balbay…
MUSTAFA
ALİ BALBAY (İzmir) – Teşekkür ediyorum Sayın Başkan. 
Sayın
Bakan -sizin de bildiğinizi tahmin ettiğim- Aydın-Nazilli arasındaki bu Aslanlı
ile Beydağ arasında bir yol yapımı uzun süredir tartışılmakta. Küçükmenderes
havzasını bir anlamda o yöre insanları “kuyu” diye değerlendirirler çünkü Tire,
Bayındır’dan geldiğinizde, Ödemiş, oradan Beydağ; o dağı aşıp Aydın’a, ovaya
geçmek çok çok zordur. O yüzden “kuyu” diye de değerlendirirler ama bu yol
yapılsa hem ana yola ciddi bir alternatif çıkacak hem de yöre insanlarının
dağın iki tarafıyla, İzmir’le ve Aydın’la teması hem ekonomik hem sosyal olarak
çok güçlü bir konumda olacak. Bu yolun yapımını hızlandırmayı düşünüyor
musunuz? Ne zaman tamamlamayı düşünüyorsunuz? 
BAŞKAN
– Sayın Erdem…
ARZU
ERDEM (İstanbul) – Teşekkür ederim Sayın Başkan.
Sorum
Sayın Bakana. 
Tüm
bakanlıkları ilgilendiren ve bilhassa gençlerimizin işe alımında korkulu rüyaları
hâline gelmiş olan mülakatlar ve mülakatlarda adaletsizlik şaibelerine ilişkin
grubumuzun “mülakatlarda kamera kayıtlarının alınması ve saklanması” yönünde
kanun teklifi de bulunmaktadır. Vebali ağır olan mülakatla değerlendirme
hususunda devlete güveni tekrar tesis edecek olan bir düzenleme beklenmekte
midir? Bu hususta kalıcı bir çözüm noktasında Bakanlığınızın bir çalışması var
mıdır?
Teşekkür
ederim.
BAŞKAN
– Teşekkür ederim ben de.
Sayın
Gürer…
ÖMER
FETHİ GÜRER (Niğde) – Teşekkürler Sayın Başkan.
Sağlık
Bakanlığında ataması yapılan ancak güvenlik soruşturması
sonuçlandırılmayanların büyük bir beklentisi vardır. Aylar geçtiği hâlde bu
konuda bir çalışma bugüne kadar gerçekleştirilmemiştir. Neden bu güvenlik
soruşturmaları bu kadar uzun sürmektedir?
İkincisi:
Ek atamayla ilgili şu anda Başbakan Yardımcısı olan eski Sağlık Bakanımızın
sözü vardı. Ek atamalar ne zaman yapılacaktır? Yıl sonu geldi. Çünkü Sağlık
Bakanlığında çalışmak isteyenlerin bu konuda bizlere de sıkça başvuruları var. 
Sağlık
Bakanlığına farklı branşlarda da başvurusu olup alınmayanlar var. Bunlarla
ilgili çalışma yapılmakta mıdır?
Teşekkür
ederim.
BAŞKAN
– Teşekkür ederim ben de.
Sayın
Bektaşoğlu…
BÜLENT
YENER BEKTAŞOĞLU (Giresun) – Teşekkür ederim Sayın Başkan.
Demokrasilerde
halkın oylarıyla seçilmiş belediye başkanlarının ya bir sonraki seçimle ya da
meclislerinin aldığı kararlarla veya haklarında açılan idari, adli
soruşturmaların selameti açısından Bakanlığın kullandığı tasarrufla açığa
alınmalarıyla görevleri sona erer. Oysa bugün Türkiye'de hiçbir hukuki gerekçe
olmadan, inandırıcı gerekçe açıklanmadan keyfiyetle belediye başkanlarının
istifası istenmektedir. Bunun son örneği Balıkesir Belediye Başkanıdır. Başkan
istifa etmesi için ailesinin dahi tehdit edildiğini ifade etmiş ve ağlayarak
görevini bırakmıştır. Baskı, tehdit, şantaj, kişiyi hürriyetinden alıkoymak,
kamu yöneticisinin görevini yapmasına engel olmak Ceza Yasası’na göre, seçme ve
seçilme hakkının engellenmesi ise Anayasa'ya göre suçtur. Bu suç işlenmiştir.
İktidar, ikrar ve ihtilaf vardır, bütün dünya da buna şahittir. Öyleyse buna
seyirci mi kalacağız? Nerede bu ülkenin savcıları? Hadi savcılar susuyor,
AKP'li arkadaşlar, siz bari susmayın çünkü sustukça sıra size de gelecek.
BAŞKAN
– Sayın Arslan…
KAZIM
ARSLAN (Denizli) – Çevre ve Şehircilik Bakanına soruyorum: Denizli Çivril ile
Dinar arasındaki yol dar ve trafiğin yoğun olması nedeniyle her gün tehlike
yaratmaktadır. Bu yolun tamamlanması ne zaman sağlanacaktır?
İki:
Denizli Tavas-Kale yolunun yapımı yıllardan beri devam etmektedir. Turizm yolu
olan ve sürekli tehlike yaratan bu yolu ne zaman bitireceksiniz?
Üç:
Denizli-Aydın otobanının yapımına başlanacağı ve kısa sürede bitirileceği
söylenmiştir. Bu otobanın bitirilmesi ne zaman gerçekleşecektir?
Dört:
Denizli Büyükşehir Belediyesine bağlı DESKİ’nin Denizli’mizin birçok ilçesinde;
Tavas, Sarayköy, Çivril, Acıpayam, Güney, Çal, Baklan, Çardak, Honaz, Çameli,
Beyağaç, Serinhisar, Babadağ ilçelerinde ve ilçelere bağlı mahallelerde altyapı
çalışmaları yaptıkları ve bazı ilçeleri iki yıla yakındır toz ve çamur içinde
bıraktıklarını görmekteyiz. Denizlili hemşerilerimizi rahatsız eden bu durumu
ne zaman düzelteceksiniz?
Teşekkür
ederim.
BAŞKAN
– Teşekkür ederim.
Sayın
Tümer.
ZÜLFİKAR
İNÖNÜ TÜMER (Adana) – Sayın Bakan, sosyal güvencesi olmayan ve ekonomik durumu
yetersiz 65 yaş üstü vatandaşlara verilen yaşlılık aylığı günümüz şartlarında
vatandaşların aylık ekmek ihtiyaçlarını dahi karşılayamamaktadır. “Yaşlı
aylığı” olarak bilinen ödemeler üç aylık dilimler hâlinde toplamda 652 lira
olarak ödenmektedir. Anadolu’da, Adana’da hiçbir geliri ve yakını olmayan
bakıma muhtaç insanlarımıza reva görülen bu ücret vicdanları yaralamaktadır.
Vatandaşlarımızın ödenen yardımların artırılmasına yönelik haklı isteği
karşılık bulacak mıdır? Hükûmet aylıkların artırılmasına yönelik olumlu bir
adım atmayı düşünmekte midir?
Teşekkür
ederim.
BAŞKAN
– Son olarak, Sayın Şimşek, size söz verelim. 
Süremizi
geçtik ama Sayın Bakana ekleriz.
Buyurun.
BAKİ
ŞİMŞEK (Mersin) – Teşekkür ediyorum Sayın Başkan.
Sayın
Bakanım, Türkiye'de 3,5 milyona yakın Suriyeli yaşamaktadır. Suriyelilerin
büyük bir çoğunluğu Antep, Hatay, Urfa, Adana ve Mersin illerinde yaşamaktadır.
Devletimiz bu illerin belediyelerine kişi başına ödenek göndermektedir. 400 bin
Suriyelinin yaşadığı Mersin burada yaşayan Suriyeli vatandaşlara da hizmet
etmektedir. 2018 yılı bütçesinden yaşayan Suriyeli sayısına göre o bölgedeki
belediyelere ilave ödenek gönderilmesini ve burada yaşayan insanların hakkının
bunlara aktarılmamasını talep ediyor, saygılarımı sunuyorum.
BAŞKAN
– Teşekkür ederim.
Sayın
Bakan, buyurun.
EKONOMİ
BAKANI NİHAT ZEYBEKCİ (Denizli) – Sayın Başkanım, çok teşekkür ediyorum.
Tabii,
Helal Akreditasyon Kanunu Tasarısı görüşmelerinden şahit olduğumuz kadarıyla
tam anlamıyla konunun anlaşılamadığını veyahut da farklı yönlere çekilmeye
çalışıldığını da burada görüyoruz.
Helal
Akreditasyon Kanunu Tasarısı bir yılın üzerinde yapılan bir çalışmayla bütün
kurumların, kuruluşların, sivil toplum kuruluşlarının da görüşleri alınarak yapıldı.
Şunu net olarak söyleyeyim: 36 ülkenin üye olduğu SMIIC (İslam İşbirliği
Teşkilatı üyesi ülkelerin Standardizasyon ve Metroloji Enstitüsü) tarafından
dört yıl süren, helalle ilgili yapılmış olan bir çalışma var. Orada tüm
kurallar konmuş, tüm standartlar oluşturulmuş. Bir konuşmacının tespitinde “Bu
kurum helali, haramı nasıl belirleyecek?” diye… Helali, haramı belirlemeyecek.
Helal, haram zaten 36 ülkenin oluşturmuş olduğu bir kurul tarafından
belirlenmiş durumda. Diğer taraftan, “Bu kurum belge verecek…” Bu kurum belge
vermeyecek, helal belgesi vermeyecek. Bu kurum, o kurallara göre helal belgesi
verebilecek olan kuruluşları akredite edecek ve onları takip edecek, onların
çalışmalarını disiplin edecek. 
Dolayısıyla, başka bir kurum olabilir miydi? Bu da önemli
sorulardan bir tanesi, daha doğrusu soru işaretlerinden bir tanesiydi. Başka
kurum olamazdı. Biz, TÜRKAK (Türk Akreditasyon Kurumu) eliyle bunun yapılması
için de baktık. Orada şöyle bir şey var: Yine 36 ülkenin koymuş olduğu kuralda
helal akreditasyonu yapacak olan şirketin veyahut da kuruluşun Müslüman olması
şartı var. Bu kuralı biz koymadık, 36 üye ülke koydu. Ve Müslüman olması
şartını uyguladığı anda TÜRKAK, Avrupa Akreditasyon Birliği üyesi olması
hasebiyle, dinî anlamda bir ayrım yapamayacağından dolayı böyle bir
akreditasyonu yapamıyor, onun için bizim farklı bir kurum kurmamız gerekiyor. 
Peki, bu kurum başka hangi amaçlara hizmet edecek? Bu
kurum dünyada İslam ülkeleri içinde, İslam İşbirliği Teşkilatı üyesi ülkeler
içinde helal akreditasyon yapmak amacıyla kurulmuş olan ilk kuruluş olacak ve
biz bunda öncü olacağız. Altyapısı, standardizasyonu, teknik kadrosu,
tecrübesi, laboratuvarları bizim kadar yeterli olmayan birçok ülkede de
faaliyet gösterecek ve dolayısıyla, onun için bunların altını ben özellikle
çizmek istedim. 
Tabii, burada, yüce Meclisin sormuş olduğu soruları da
vaktim yettiğince cevaplandırmaya çalışayım. 
Niğde’nin Bor ilçesi Kaynarca köyüyle ilgili, bence,
afetle ilgili süreç orada devam ediyorsa tekrar bununla ilgili başvurulması
lazım. 
Sayın
Tümer’in ithal iplikle ilgili konusu: Bunlar, gerekli ilgili kuruluşlarla,
sanayi odalarıyla, üreticilerle, ihracatçılarla değerlendirildi ve inşallah
1/1/2018’den itibaren uygulanmak üzere bir uygulama getirilecek yani koruma amaçlı
bir tedbir getirilecek. Ama biraz önce yine bir konuşmacımız burada “Nerelerde
pamuk ipliği yetişir, en güzeli nedir?” diye sordular. Evet, Ege’de,
Çukurova’da, Antalya’da, Güneydoğu Anadolu’da hakikaten çok kaliteli
pamuklarımız yetişiyor. Bu pamukları 8 numara, 10 numara, 12 numara, 16 numara,
20 numara, 24 numara gibi hakikaten çok kolay üretilebilen numaralarda
kullanmak da pek millî menfaatimize uymuyor. Dolaysıyla, biz, kendi
pamuğumuzun, kaliteli pamuğumuzun 30 numara ve üzerinde üretilmesiyle ilgili
bir koruma çalışması yapacağız. 
Bu
arada, tabii ki 29 Ekimle ilgili Sayın Bektaşoğlu’nun söylediği… Cumhuriyet
Bayramı’mızı tebrik ediyorum, cumhuriyeti kuran Gazi Mustafa Kemal Atatürk ve
tüm emeği geçenlerden Allah razı olsun diyorum. Onları minnetle, şükranla,
rahmetle anıyorum. 
Cumhuriyetimiz
güvencededir. Cumhuriyet en son 15 Temmuz gecesi dünya demokrasi tarihine altın
harflerle geçecek bir destanla “Türkiye sivil demokrasi devrimi” olarak yazılan
bir zaferle kayda geçmiştir. Kimsenin bundan da şüphesi olmasın, kimse de bu
ülkeyi, bu milleti ve cumhuriyeti bu milletten koruma ve kollama gibi bir amaç
ve gaye içine gitmesin. 
Doktorların
emeklilikleriyle, diğer konularla ilgili soruları ilgili bakanlıklara mutlaka
ve mutlaka ulaştıracağız. 
Tüm
gıda firmalarının helal sertifika… Türkiye'de üretilen hiçbir ürünün üzerinde
helalle ilgili bir şüphe yoktur; geçmişte de yoktu, bugün de yoktur, gelecekte
de yoktur. Yani, bu, Türkiye'de bir ihtiyaç olduğundan kaynaklanan bir sebeple
de ortaya çıkmamıştır. Burada, önüne gelenin, hatta bir kaymakamın, bir
müftünün veyahut da bir kurumun “helal” diyerek üzerine bir belge vermesi,
yüzlerce, binlerce, ne bileyim, otoritenin veya kendinin yetkili olduğunu
zannedenlerin belge vermesiyle ilgili de bir sınırlama, onlara bir yasak da
getirilmeyecek. Ama böyle, 36 ülkenin kabul ettiği standartların uygulanması
konusunda akreditasyon veren bir kuruluşun olduğu yerde bir disiplin
kendiliğinden oluşacaktır. Hiç kimse bundan sonra artık öyle kendi kafasına
göre bir şey… 
Ama
diğer taraftan bir milletvekilimizin sorduğu domuzla ilgili… Hiçbir şeyle
ilgili, Türkiye’de helal, haramla ilgili bir kısıtlama, sınırlama, bir uygulama
yoktur ancak sadece ve sadece Tarım Bakanlığının domuzla ilgili bir şartı
vardır. İçerisinde domuz karışımı veya domuz eti olan tüm ürünler üzerine
görülür… Ve ayrıca sergilenmek ve stoklanmak kaydıyla böyle bir uygulamaya tabi
olmak zorundadır. Üzerine de yazılmak zorundadır. İçinde ne kadar domuz eti
olduğu da açıklanmak zorundadır.
Sokak
çocuklarıyla ilgili konuları da Aile Bakanlığımızla paylaşacağım. 
Aydın-Nazilli
yani Tire’den Aydın-Nazilli yoluna çıkan yolun yani şeyden gelen kuyu
bölgesiyle ilgili… Bu bölgeler bizim de bölgemiz. Onu da inşallah, Sayın
Balbay, ben de takip edeceğim. Hep beraber bakalım. Yapıldığı, daha doğrusu
yapımıyla ilgili devam ettiğini biliyorum.
Mülakatlarla
ilgili, tabii ki şu andaki uygulamayı tam olarak bilmiyorum, açıkça da onu
söyleyeyim. Sayın Erdem’in sorusunu… Bunu da ilgili kuruluşlarla, kendi
kuruluşumuzla da tekrar kontrol edeceğim. Kendilerine bilgi vereceğim. 
Değerli
arkadaşlar, tabii, biraz da Sayın Arslan’ın Denizli… İkimizin de Denizlili
olması sebebiyle biraz Denizli şeyine dönüştü. Sadece birine cevap vereyim,
diğerleri… Yani Denizli’de ilçelere yapılan, Türkiye’nin her yerinde olduğu
gibi, ilçelere yapılan hastanelerin hangi standartlarda, hangi kalitede ve
hangi güzellikte olduğunu kendisi de çok iyi biliyor. Kendisi de Tavaslıdır,
sadece Tavas Hastanesine uğrasın, Çivril Hastanesine uğrasın, Çameli Hastanesine
ve diğer hastanelere uğradığı zaman… 
Şimdi,
diyeceksin ki: “Doktor yok.” 
KAZIM
ARSLAN (Denizli) – Şehir hastaneleri…
EKONOMİ
BAKANI NİHAT ZEYBEKCİ (Denizli) – Tavas Hastanesinde 22 tane doktor var.
BURCU
KÖKSAL (Afyonkarahisar) – Birçok hastanede doktor yok.
EKONOMİ
BAKANI NİHAT ZEYBEKCİ (Denizli) – Tavas Hastanesinde 22 tane doktor var, git de
bak.
KAZIM
ARSLAN (Denizli) – Çameli’ye bak, Kale’ye bak Sayın Bakan.
EKONOMİ
BAKANI NİHAT ZEYBEKCİ (Denizli) – Diğer soruna cevap vereyim: 2017 yılı sonundan
önce Aydın-Nazilli otoyolunun ihalesi bitecek, Ulaştırma Bakanımızın bana
söylediği. Ben de bu bilgiyi sizlerle paylaşıyorum.
Değerli
arkadaşlar, tekrar konumuza dönmek istiyorum Sayın Başkanımın da anlayışıyla,
hoşgörüsüyle.
Helal
Akreditasyon Kurumu büyük bir ihtiyaçtan dolayı ortaya çıktı. Bakın,
İngilizlerin bir sözü var, sözün bir bölümünü alayım: “Kuralı koyan altını
alır.” diyor. Bugün dünyada ülkeler ikiye ayrılıyor: Bilgiyi üretenler, bilgiyi
tüketenler; kuralı koyanlar, o kurala uyanlar. Türkiye olarak ilk defa İslam
İşbirliği Teşkilatı üyesi ülkelerin içinde 36 ülkenin katıldığı ve onların
kabul ettiği standartlara göre bu coğrafyada yani İslam İşbirliği Teşkilatı
üyesi ülkelerde ilk defa bir kurum kuruyoruz. Bu kurumun kurulması da bu yüce
Meclis tarafından olacaktır, ülkemiz ve ihracatçımız açısından son derece
faydalı olacaktır, ihracatımızı artıracaktır.
(Mikrofon
otomatik cihaz tarafından kapatıldı) 
BAŞKAN
– Sayın Bakan, ek süre veriyoruz size bir dakika.
Buyurun.
EKONOMİ
BAKANI NİHAT ZEYBEKCİ (Denizli) – Nasıl? Şu anda birçok ülke kendine göre
standartlar koyuyor. Bu kurala göre artık tek standart olduğu için Helal
Akreditasyon Kurumunun akredite ettiği bir kurum tarafından helal belgesi alan
bir kuruluşun gönderdiği ürün bütün bu ülkeler tarafından kabul edilecek ve
kabul edilmek zorunda olacak, onun için ben bunu son derece faydalı görüyorum.
Bu tarihî adımda vermiş olduğunuz desteklerden dolayı Komisyonumuza da bütün
milletvekillerimize ve emeği geçen bütün teknik kadrolara, artı, sivil toplum
kuruluşlarımıza da teşekkür ediyorum.
Teşekkür
ediyorum Sayın Başkanım.
BAŞKAN
– Teşekkür ederim Sayın Bakan.
Sayın
milletvekilleri, tasarının tümü üzerindeki görüşmeler tamamlanmıştır.
Maddelere
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
Şimdi,
birinci bölümün görüşmelerine başlıyoruz. 
Birinci
bölüm 1 ila 8’inci maddeleri kapsamaktadır.
Birinci
bölüm üzerinde Milliyetçi Hareket Partisi Grubu adına İstanbul Milletvekili
Sayın İsmail Faruk Aksu konuşacak.
Buyurun
Sayın Aksu. (MHP sıralarından alkışlar)
Süreniz
on dakika. 
MHP
GRUBU ADINA İSMAİL FARUK AKSU (İstanbul) - Sayın Başkan, sayın milletvekilleri;
501 sıra sayılı Helal Akreditasyon Kurumu Kuruluş ve Görevleri Hakkında Kanun
Tasarısı’nın birinci bölümü hakkında Milliyetçi Hareket Partisi Grubu adına söz
aldım. Genel Kurulu ve aziz Türk milletini saygıyla selamlıyorum. 
Kanun
tasarısı, Ekonomi Bakanlığının ilgili kuruluşu olarak kamu tüzel kişiliğini
haiz, idari ve mali özerkliğe sahip, özel bütçeli Helal Akreditasyon Kurumunun
kuruluş, teşkilat, görev ve yetkilerini düzenlemektedir. Kuruluşun temel amacı,
helal uygunluk değerlendirme kuruluşlarını akredite etmek, bu kuruluşların
ulusal ve uluslararası standartlara göre faaliyette bulunmalarını ve bu çerçevede
düzenledikleri belgelerin kabulünü temin etmektir. Ve tasarıya bakıldığında,
öngörülen yapının esas itibarıyla ekonomik bir temele oturduğu anlaşılmaktadır.

Bilindiği
üzere, kamu yönetiminin teşkilatlanmasına ilişkin temel anlayış ve kurallara
Anayasa’da yer verilmiştir. Anayasa’nın 113’üncü maddesinde, bakanlıkların
kurulması ve kaldırılması ile görev ve yetkilerinin, 123’üncü maddesinde ise
idarenin kuruluş ve görevlerinin kanunla düzenleneceği belirtilmiştir.
Bakanlıkların kuruluşu ve görev esaslarını düzenleyen 3046 sayılı Kanun’da da
bakanlıklar ile bağlı ve ilgili kuruluşların teşkilatlanmalarına ilişkin esas
ve usullere ayrıntılı bir şekilde yer verilmiştir. İlgili veya ilişkili kuruluş
statüsünde bulunan kurumlar her ne kadar merkezî idareden ayrı bir konuma ve
özelliğe sahip olsalar da Anayasa’nın 123’üncü ve 3046 sayılı Kanun’un 3’üncü
maddelerine göre bu kuruluşlar da Anayasa’da bir bütün olduğu belirtilen idare
kapsamında yer almaktadır. Bu yönüyle, ilgili ve ilişkili kuruluşların da idarenin
teşkilatlanmasına ilişkin kurallara uygun yapılanması gerekmektedir.
Değerli
milletvekilleri, gerekçede de vurgulandığı gibi, hâlen dünyadaki helal ürün
ticaretinin yüzde 80’i Müslüman olmayan ülkeler tarafından
gerçekleştirilmektedir. Öte yandan, gıda dışındaki birçok alanda da söz konusu
olmasına rağmen helal standartları ve belgelendirilmesi alanında Müslüman
ülkeler arasında bir ortaklık ve söylem birliği oluşturulamamıştır. Helal
ticaret anlayışının küresel düzlemde kazandığı yaygınlık karşısında farklı
standart ve belgelendirme sistemlerinin uluslararası ticaret üzerinde bazı
engeller ortaya çıkartmakta olduğu bilinmektedir. Bu nedenle, İslam İşbirliği
Teşkilatı Ekonomik ve Ticari İşbirliği Daimi Komitesi (İSEDAK) çalışmaları
kapsamında, üye devlet temsilcilerinin katılımıyla helal ürün standartları ve
belgelendirilmesine ilişkin olarak bazı çalışmalar yapılmıştır. Nitekim, 1999
yılında 57’nci Hükûmet döneminde İstanbul’da yapılan 15’inci İSEDAK
toplantısında İslam Ülkeleri Standardlar ve Metroloji Enstitüsü Tüzüğü imzaya
açılmış ve tüzüğe ilk imzayı da Türkiye koymuştur. MHP olarak helal
akreditasyon ihtiyacını önemsiyor, bu anlamdaki talebin giderilmesine dönük bir
yapılanmayı da destekliyoruz. Bununla birlikte, özellikle yapılanmanın şekli
konusunda daha verimli bir yolun izlenebileceğine işaret ediyoruz. 
Bilindiği
gibi 27 Ekim 1999 tarihli ve 4457 sayılı Kanun’la Türk Akreditasyon Kurumu
kurulmuştur. On sekiz yıldır faaliyette olan TÜRKAK, sistem, ürün, hizmet,
laboratuvar ve personel standardı ve belgelendirilmesi alanlarında verdiği
hizmetlerle kuşkusuz önemli mesafeler katetmiştir. Bu çerçevede, kurum, helal
ürünle ilgili olarak da çalışmalar yapmaktadır. Buna rağmen, aynı işlevi
görecek bir başka kurum kurulması teşkilatlanma ilkeleriyle uyumlu olmadığı
gibi, aynı alanda yaratacağı çift başlılık sonucu uygulamada sorunlar da ortaya
çıkarabilecektir.
TÜRKAK’ın
AB standartlarında hizmet verdiği, bu kurumun ise AB standartları dışında kalan
uluslararası standartlara göre de hizmet verecek olması sebebiyle farklı bir
yapılanmaya gidilmesi makul görülse de TÜRKAK Kanunu’nda kurumun, uygunluk
değerlendirme kuruluşlarını akredite etmek ve bu kuruluşların ulusal ve
uluslararası standartlara göre faaliyet yürütmelerini temin etmek görevi
verildiğine göre, AB standartları dışında kalan uluslararası diğer standartlar
çerçevesinde de faaliyet göstermesi mümkün görülmektedir. O sebeple, kamuda
atıl kapasite yaratılmaması, yetki geçişine fırsat verilmemesi ve kaynak
israfına yol açılmaması bakımından TÜRKAK içerisinde bu konuda birim
oluşturulabilir ve bugüne kadar elde edilmiş kazanımların daha etkin bir
şekilde kullanılma imkânı sağlanabilirdi. 
Değerli
milletvekilleri, kurulmak istenen yapıya bakıldığında, kurumun işleyişiyle
ilgili bazı sıkıntılar görülmektedir. Danışma Kurulu, yapısı itibarıyla hantal,
inisiyatif alamayan, sadece ana hizmet biriminin yönlendirmesiyle faaliyet
yürütecek bir görünümdedir. Kurumun önemli bir denetim fonksiyonu olmasına
rağmen denetim işleriyle ilgili bir tanımlama yapılmamış, denetim görevini
kimin yürüteceği konusuna değinilmemiş ve bu konu tasarıda
önceliklendirilmemiştir. Yönetim Kurulunun görevlerinin sayıldığı 5’inci
maddenin (10)’uncu fıkrasının (ç) bendinde, “ihtiyaç duyulması hâlinde
belirlenecek bilirkişilerden hizmet satın alınmasına karar vermek” hükmü yer
almaktadır. Ancak kurumun görev ve yetkilerine uygun olarak tahsis edilmiş
bulunan kadroları eliyle ifa edilmesi gereken asli hizmetlerle ilgili konularda
bu tür hizmet alımına imkân verilmesi, birçok alanda istismara yol açtığı gibi,
bu alanda da bir danışmanlık sektörünün oluşmasına zemin hazırlayabilecek, kamu
kaynaklarının gereksiz yere çarçur edilmesine yol açabilecektir. Kurum her ne
kadar 5018 sayılı Kamu Mali Yönetimi ve Kontrol Kanunu’nun özel bütçeli kurumların
yer aldığı (II) sayılı cetveline eklenmiş ve bu çerçevede kamusal denetime tabi
olmakla birlikte, kurumun denetimine ilişkin ayrı bir düzenlemeyle Ekonomi
Bakanlığı ve Sayıştay tarafından denetlenmesi yönünde bir hüküm de yararlı
olurdu. Kamu tüzel kişiliklerinin merkezinin neresi olacağı kuruluş
kanunlarında belirtildiği hâlde kurumun merkezinin neresi olduğu tasarıda belli
değildir. Yönetim Kurulu Başkanının kamu görevlisi değilse tam zamanlı
sözleşmeli olarak çalışacağına işaret edilmiş, uhdesinde kamu görevi bulunan
Başkanın nasıl çalışacağı ise belirtilmemiştir. Yine bunların maaşları farklı
düzenlendiğinden üzerinde kamu görevi bulunan Yönetim Kurulu Başkanı ile
üzerinde kamu görevi bulunmayan Yönetim Kurulu Başkanının farklı ücret alması
söz konusu olacaktır. Oysa aylık ücret veya maaş, görev, yetki ve
sorumluluklarla uyumlu, kadroya bağlı ve kişilere göre değişmeyen bir şekilde
olmalıdır. Yine Yönetim Kurulu Başkanının başka iş ve hizmet yasağına ilişkin
bir düzenleme de tasarıda yer almamıştır. Tüm bunlar bir ücret karmaşası
yanında, farklı hukuki sorunlar da çıkarabilecek ve suistimal iddialarına zemin
hazırlayacak nitelikte eksiklikler olarak değerlendirilmektedir. 
Değerli milletvekilleri, tasarıyla teşkilatlanma ve
personele ilişkin yapılan münferit düzenlemeler Türk personel rejimini daha da
karmaşık hâle getirmektedir. Kuşkusuz, teşkilatlanmada ihtiyaçlara uyum
sağlayabilecek bir esneklik olmalıdır ancak muhtemel gelişme ve talepleri
dikkate alan bir çerçeve düzenlemenin yapılması bu yöndeki olası ihtiyaçları
karşılayabilecektir. 
Bu doğrultuda, Milliyetçi Hareket Partisi olarak seçim
beyannamemizde vurguladığımız gibi, devletin yürüteceği hizmetlerle uyumlu
teşkilat yapısının oluşturulması, kurumlar arasında görev ve yetki tedahülünün
giderilerek hizmette birlik sağlanması, kamu istihdamının gözden geçirilerek
unvan, statü ve kadro karmaşasının önlenmesi gerekmektedir. Bunun için ise
öncelikle söz konusu sorunları bütüncül bir anlayışla ele alarak Türkiye’nin
köklü devlet geleneğini çağdaş gelişmelerle buluşturan bir kamu yönetimi
yapısının oluşturulacağı yönetim reformunun hayata geçirilmesi şarttır. Bu
şekilde, bürokrasideki hantallığın hukuki ve mali statüye ilişkin karmaşanın
önüne geçmesi mümkün olabilecektir. 
Bu düşüncelerle kanun tasarısının milletimiz için hayırlı
olmasını, ihracatımızın artmasına vesile olmasını diliyor, sizleri saygıyla
selamlıyorum. (MHP ve AK PARTİ sıralarından alkışlar)
BAŞKAN – Teşekkür ederim Sayın Aksu. 
Halkların Demokratik Partisi Grubu adına Adana Milletvekili
Sayın Meral Danış Beştaş konuşacak. 
Buyurun Sayın Danış Beştaş. (HDP sıralarından alkışlar) 
HDP GRUBU ADINA MERAL DANIŞ BEŞTAŞ (Adana) – Sayın
Başkan, değerli milletvekilleri; biraz önce sataşma üzerine söz aldığımda da
bir belge göstermiştim, yargıya talimatın, emrin belgesini. Bunu kesinlikle es
geçemeyiz, es geçilemez bir belge. Üzerinde “gizli” ibaresi bulunan, Adalet
Bakanlığı Ceza ve Tevkifevleri Genel Müdürlüğü başlıklı bir yazıyı Hâkim Enis
Yavuz Yıldırım Bakan adına Eş Genel Başkanımız Demirtaş’ın bütün dava
dosyalarına göndermiştir. Peki, bu yazı nedir? Bu yazının içeriğinde -iki
sayfalık bir yazı, yazının teknik bölümlerini geçiyorum- aynen şöyle yazılıyor,
bu SEGBİS sistemi ve duruşmalara çıkarılma talebiyle ilgili önceden önlem
almak, aslında verilen talimatın gereği tartışılıyor olacak ki bunu
sağlamlaştırmak için Bakanlık yeni bir müdahalede bulunuyor ve diyor ki, aynen
cümle şu: “Silahlı terör örgütüne üye olma suçundan militan konumunda olan ve
kamuoyu tarafından yakından bilinen ve takip edilen adı geçen tutuklunun
bulunduğu il dışında yapılacak duruşmalara getirilip götürülmesinin firar,
olası saldırı ve adliye önünde gösteri, eylem yapılması gibi istenmeyen
olayların yaşanmasına neden olabileceği değerlendirilmektedir.”
Değerli
milletvekilleri, bir kere, Adalet Bakanlığının bir tutuklunun duruşmaya
getirilip getirilmeme konusunda yargılamayı yapan mahkeme yerine karar vermesi
mümkün değildir. Adalet Bakanı mahkeme heyeti yerine bu değerlendirmeyi
yapamaz. Bu bir hükümdür, böyle bir hükmü Adalet Bakanlığı veremez. Tabii, niye
veremez? Eğer hâlâ Anayasa yürürlükteyse, eğer hâlâ iç hukuk mevzuatı ve ulusal
üstü sözleşmelere imzanın gereği yapılıyor iddiası devam ediyorsa… Yok, bu
iddia ortadan kalkmışsa, Türkiye Cumhuriyeti devleti bir hukuk devleti değilse,
kuvvetler ayrılığı yoksa, yargı denetimle, talimatla çalışıyorsa biz Hükûmete
sesleniyoruz: Lütfen bunu açıklayın, Türkiye’de biz de artık yargı vardır
yoktur tartışmasını bir kenara bırakalım. Bu, vahim nitelemesinin bile
karşılamayacağı bir belgedir.
Şimdi,
daha önce yaptığım konuşmada sayın grup başkan vekili dedi ki: “Bu ülkede siz
de 80 milletvekiliyle dokunulmazlıkların kaldırılmasını istediniz.” Ya,
gerçekten burada her gün, her an aklımızla alay ediliyor. Biz alay ettirmeyiz
aklımızla. Alay edemezsiniz, sadece kendi kendinizi komik duruma düşürürsünüz.
Nerede kuvvetler ayrılığı ya? 80 milletvekili dilekçe verdiğimiz için mi
dokunulmazlık kalktı? Bizim verdiğimiz öneri ortadadır, kayıtlarda mevcuttur.
Bunu halka yutturmak için bu algı yönetiminden vazgeçin artık. Bu
dokunulmazlıkların kaldırılması süreci, Meclise gelmesi, soruşturmaların
başlatılması, hangi davaların, hangi soruşturmaların davaya dönüşeceği, kimler
hakkında tutuklama kararı verileceği, kimlerin milletvekilliğinin düşürüleceği,
kimlerin ne kadar ceza alacağının kararı mahkemede değil, Külliye’de verildi,
AKP Genel Merkezinde verildi. Bunu zaten gizlemiyorsunuz. Bence gizlememek en
dürüst yaklaşımdır. Zaten AKP Genel Başkanı açıkça “Ben onu bunu dinlemem,
bunlara yargı gereğini yapacak.” dedi. Bu konuda yüzlerce konuşma var. Şimdi
gelmiş Mecliste bunun aksini iddia ediyorsunuz. Bu her şeyden önce dürüstçe bir
yaklaşım değil. Yaptığınız işin arkasında durun. Bunu önemle hatırlatmak
istiyorum. 
Şimdi, diğer yandan, bu yazıda bir genelge geçiyor
değerli milletvekilleri, bunu özellikle halk duysun, kamu duysun diye
söylüyorum. Yazının ikinci bölümünde -AKP Grup Başkan Vekiline de verdim-
“14/3/2012 tarihli -uzun bir rakam var- sayılı genelge doğrultusunda” diyor. O
tarihte HSYK’de kim var biliyor musunuz? Bu yazının dayanağı, bu genelgeye
atıfta bulunmuş, işte şu HSYK listesi. Kaç kişi dışarıda dersiniz? O HSYK
kurulu, Hâkimler ve Savcılar Yüksek Kurulu cezaevinde ama onların genelgeleri
Demirtaş’ın mahkûm ilan edilmesini, suçlu ilan edilmesini gerektiriyor. Ahmet
Hamsici o zaman HSYK Başkan Vekili. Nerede biliyor musunuz? Tutuklanmış, etkin
pişmanlıktan yararlandı ve tahliye oldu. İbrahim Okur, kendisi 1. Daire
Başkanı, tutuklandı. Nesibe Özer tutuklandı. Bunu resmî belgeden söylüyorum.
Birol Erdem, üye, tutuklandı, pişmanlıktan tahliye oldu. Profesör Doktor Bülent
Çiçekli firari konumunda, Doktor Teoman Gökçe açığa alınmış -henüz onu tespit
edemedik, tespit edersek sizlerle paylaşacağız- Ahmet Berberoğlu tutuklu,
Hüseyin Serter tutuklu, Ömer Köroğlu tutuklu, Ahmet Kaya tutuklu. Kendileri
tutuklu, yazdıkları genelgeyle HDP mahkûm ediliyor, HDP’nin adil yargılanma
hakkı ihlal ediliyor. İşte buna çifte standart mı deriz, buna, Fetullahçılarla
yapılan iş birliği temizlenemiyor mu deriz, geçmişe dönük aynaya bakma
zorunluluğu hissetmiyorlar mı deriz, ne dersek diyelim, bunların ikisi de resmî
belgedir değerli milletvekilleri. İşte Türkiye’de yargının artık olmadığının
ilanıdır bu. Bu, açık bir tablodur.
Diğer
yandan, eş genel başkanımıza, Erdoğan’ın açıkça bir hakareti, iftirası vardı.
Türkiye yurttaşlarının, 80 milyonun ve dünyanın gözünün içine baka baka G20
zirvesinde “Demirtaş ne zaman çıkacak?” sorusuna -bu kelimeyi söylemekten de
büyük bir rahatsızlık duyuyorum- “O bir teröristtir. Bizim teröristleri
cezaevinden çıkarma yetkimiz yoktur.” demiştir. Sayın Ahmet Gündoğdu’nun
“tweet”i bende kayıtlı. Telefonumu yanımda getirmedim. Aynı cümleleri -99 bin
takipçisi var- kendisi de atmış, herhâlde inkâr etmez. Hiç kimse eş genel başkanımıza
ya da bize “terörist” diyemez. Siz bir partinin genel başkanını,
milletvekillerini “terörist” diye itham edemezsiniz. Burada oturan, sizin gibi
halk oyuyla gelen, demokratik siyaset yapan milletvekillerini bu şekilde itham
ederseniz yarın “terörist” suçlamasıyla sizler cezaevine girersiniz, bunu asla
unutmayın.
Yapılan
suç duyurusuna Ankara Başsavcı Vekili ne yanıt vermiş biliyor musunuz? Şikâyet
edilen Recep Tayyip Erdoğan’ın Türkiye Cumhuriyeti Cumhurbaşkanı olduğuna
ilişkin belge, Cumhurbaşkanlığı internet adresinden temin edilerek dosyasına
konulmuş, dosyada diyor ki: “Mevcut delil durumuna göre hiçbir belgeye gerek
yok ve hiçbir şekilde, Anayasa 103’e göre Cumhurbaşkanı yargılanamaz,
soruşturulamaz.” Ne güzel, çok güzel bir şey. İstediğin kişiye istediğin
hakareti et, istediğin suçlamayı yap, istediğin suçu işle, ömür boyu
dokunulmazlık zırhına sahip ol. Aynı zamanda Cumhurbaşkanlığı ceketiyle AKP
Genel Başkanlığı yap, AKP Genel Başkanı olarak başka bir partinin genel
başkanına iftirada bulun, suçlamada bulun, halkın gözünde kriminalize et, sana
dokunulmasın ama o cezaevinde tutulsun. Böyle bir demokrasi olabilir mi, böyle
bir hukuk devleti olabilir mi? Olamaz. Nerede rekabet, nasıl rekabet edilecek?
HDP’nin Eş Genel Başkanı cezaevindeyken AKP’nin Genel Başkanı çıkıp kampanya
yapacak ama buna “Siyasi partiler arasındaki rekabet serbesttir.” diyeceğiz
öyle mi? Zaten Erdoğan’ın en büyük korkusu yargılanmak, bunu hepimiz biliyoruz.
İktidarını kaybetmemek ve yargı karşısına çıkmamak için hem içeride hem dışarıda
savaş ve çatışma bataklığına Türkiye’yi sürüklüyor, ülkeyi büyük bir
kutuplaşmaya ve kamplaşmaya sevk ediyor. 
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Devamla) – Bu, demokratik meşruiyete sahip olmayan bir tutumdur. 
BAŞKAN
– Teşekkür ederim Sayın Danış Beştaş.
MERAL
DANIŞ BEŞTAŞ (Devamla) – Son cümlem.
Bunu
özellikle iktidar partisi milletvekillerinin objektif olarak, bir an için
empati yaparak bu belgeleri ve bu suçlamaları değerlendirmelerini talep
ediyorum. (HDP sıralarından alkışlar) 
MAHMUT
TOĞRUL (Gaziantep) – Kırk altı saniyesi vardı Sayın Başkan, erken kesildi.
ENGİN
ALTAY (İstanbul) – Evet.
BAŞKAN
– Sayın milletvekilleri, görüyorum; onu soruyorum, müsaade edin.
AHMET
YILDIRIM (Muş) – Ama siz “Bitti.” dediniz, teşekkür ettiniz Sayın Başkan.
BAŞKAN
– Sayın Danış Beştaş, bir dakika verebiliriz, bir sıkıntı olmuş teknik olarak.
MERAL
DANIŞ BEŞTAŞ (Adana) – Nasıl olsa sataşma olacak, sonra alırım, üç dakika
alırım.
BAŞKAN
– Peki.
Evet,
Sayın Muş...
MEHMET
MUŞ (İstanbul) – Sayın Başkan, burada, yürüyen davalarla ilgili kararların AK
PARTİ Genel Merkezinde verildiğini iddia ediyor sayın hatip. 
MERAL
DANIŞ BEŞTAŞ (Adana) – Ben etmiyorum, bakan söylüyor.
MEHMET
MUŞ (İstanbul) – Bu, partimize açık bir sataşmadır, bu noktada söz istiyorum. 
BAŞKAN
– Buyurun, iki dakika. (AK PARTİ sıralarından alkışlar) 
VII.- SATAŞMALARA İLİŞKİN KONUŞMALAR (Devam)
8.- İstanbul Milletvekili Mehmet Muş’un, Adana Milletvekili Meral Danış
Beştaş’ın 501 sıra sayılı Kanun Tasarısı’nın birinci bölümü üzerinde HDP Grubu
adına yaptığı konuşması sırasında Adalet ve Kalkınma Partisine sataşması
nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; Genel Kurulu saygıyla
selamlıyorum. 
Burada
hatip kararların partimizin genel merkezinde ya da Cumhurbaşkanlığı
Külliyesi’nde verildiğini iddia ediyor…
AHMET
YILDIRIM (Muş) – Ne büyük iftira, ne büyük iftira!
MEHMET
MUŞ (Devamla) - …bunların hiçbir karşılığı bulunmamaktadır, hiçbir doğruluk
payı bulunmamaktadır, bunun bir kere altını çizmek gerekir. Biz parti genel
merkezimizde yürüyen davalarla alakalı kararlar vermiyoruz, Külliye’de de böyle
bir karar verildiğini düşünmüyorum, böyle bir karar verilmiyor; kararı verecek
olan mahkemelerdir. 
MAHMUT
TOĞRUL (Gaziantep) – Belgesi var.
AHMET
YILDIRIM (Muş) – Evde mi veriyorsunuz?
MEHMET
MUŞ (Devamla) - Değerli milletvekilleri, şimdi burada hatip “Bizim aklımızla
alay etmeyin. Bunlar, böyle şeyler olur mu, siz toplumu kandırmaya
çalışıyorsunuz.” diyor. Bakın, asıl siz bizim aklımızla alay etmeyin, asıl siz
toplumu kandırmaya çalışmayın. Burada, Türkiye olağanüstü bir mücadele verirken
hendekçilerin sırtını sıvazlayanlar biz değildik kusura bakmayın. Orada canlı
bomba olanlara veya orada, hendeklerde askere, polise, sivil halka kurşun sıkanların
cenazesine katılmayanlara “Soruşturma açarım.” diyenler AK PARTİ de değildi,
bunu unutmayın. 
AHMET
YILDIRIM (Muş) – Başka bir şey bilmiyor musun ya? Yine üç cümle, makarayı başa
sardın. 
MEHMET
MUŞ (Devamla) - “PKK’yı terör örgütü olarak biz görmüyoruz.” diyen bizim genel
başkanımız değildi ya da biz “PKK’yı eleştirme hakkına sahip değiliz.” diyen
bizim grup başkan vekilimiz değildi. 
AYTUĞ
ATICI (Mersin) – Kim masaya oturdu onlarla ya.
AHMET
YILDIRIM (Muş) – Yalan söylüyorsun.
MEHMET
MUŞ (Devamla) - Yol yapılıyor, “askerî amaçlı yol” diyor. Yolun askerî amaçlısı
olur mu? Velev ki öyle bir şey var, siz neden bundan rahatsız olursunuz? Kendi
ülkenizin askerinden, polisinden niye rahatsız oluyorsunuz; bunun bir kere
aydınlatılması gerekiyor. 
MAHMUT
TOĞRUL (Gaziantep) – O rahatsız olduklarımız darbe yapanlardı, darbe; sana
darbe yaptılar, sen onu söyle. 
BAŞKAN
– Sayın Toğrul…
MEHMET
MUŞ (Devamla) - “En büyük korkusu yargılanmak.” diyor. Bir şey söyleyeyim mi
size. Siz 7 Haziran seçimlerinden sonra da kendinizi hâkimlerin yerine koyup
“yargılanacaksınız” diye ifadeler kullanıyordunuz ama bugün kimin yargılandığı
bellidir. 
Şunu
da ifade edeyim: “Sürekli aynı şeyleri konuşuyor.” deniyor oradan, birisi laf
atıyor. Helal gıda kurumuyla alakalı konuşuyoruz…
(Mikrofon
otomatik cihaz tarafından kapatıldı) 
MEHMET
MUŞ (Devamla) - …konuşulanlar bunlar. Kusura bakmayın ama sizleri ancak
bunlarla özetleyebiliyoruz, üç kelimenin haricinde bir tanımlamaya sahip
değilsiniz. 
Teşekkür
ederim. (AK PARTİ sıralarından alkışlar) 
MAHMUT
TOĞRUL (Gaziantep) – Biraz kitap oku, biraz kitap, grup başkan vekilisin. 
BAŞKAN
– Teşekkür ederim. 
AHMET
YILDIRIM (Muş) – Sayın Başkan…
MERAL
DANIŞ BEŞTAŞ (Adana) – Sayın Başkan…
BAŞKAN
– Grup başkan vekilinize söz vereceğim. 
Buyurun
Sayın Yıldırım. 
AHMET
YILDIRIM (Muş) – Sayın Başkan, sataşmanın haddi hesabı yok, hangi birinden
başlayalım; istiyorsanız söyleyelim. 
BAŞKAN
– Benim isteğime bağlı değil, İç Tüzük öyle yazıyor. 
AHMET
YILDIRIM (Muş) – Yok, onlara hiç sormadan verebiliyorsunuz Sayın Başkan. Baştan
sona grubumuza sataştı.
BAŞKAN
– Peki, buyurun. 
Sayın
Danış Beştaş konuşacak herhâlde değil mi Sayın Yıldırım?
AHMET
YILDIRIM (Muş) – Evet. 
MERAL
DANIŞ BEŞTAŞ (Adana) – Üç dakika süre istiyorum, bir dakikam vardı. 
BAŞKAN
– Ben o süreyi size tanıdım.
MERAL
DANIŞ BEŞTAŞ (Adana) – Ama bir dakikam vardı. 
BAŞKAN
– İki dakika, lütfen…
9.- Adana Milletvekili Meral Danış Beştaş’ın, İstanbul Milletvekili
Mehmet Muş’un sataşma nedeniyle yaptığı konuşması sırasında Halkların
Demokratik Partisine sataşması nedeniyle konuşması
MERAL
DANIŞ BEŞTAŞ (Adana) – Gerçekten, bunlara cevap vermekten büyük bir rahatsızlık
duyuyorum, aynı cümlelere aynı cümlelerle cevap vermeyeceğim.
Bizim
söylediğimiz her şey, belgeye, olguya dayalı, biz ezbere konuşmuyoruz. Biz
size, Adalet Bakanı adına yazılan yazıyı gösteriyoruz, siz gelmişsiniz bize
başka bir hikâye anlatıyorsunuz. Buna cevap istiyoruz, buna. Biz
yargılanıyorsak, bu yargılamaya kim karar veriyor? Bir daha söylüyorum, eğer
Külliye’de ya da AKP Genel Merkezinde alınmıyorsa evde toplantılarda
alıyorsunuz ya da kulislerde alıyorsunuz. Burada yaptığımız konuşmalar, dava
dosyalarında iddianameye dönüşüyor, aynı cümlelerle iddianameye dönüşüyor ve
mahkemeler korkudan Meclisten tutanak istemiyor. Bunu size mahkeme numaralarını
vererek söyleyebilirim. Benim yargılandığım dava Adana 8. Asliye Ceza
Mahkemesinde. Burada Mahmut Can Çakır’ı polisin öldürdüğünü defalarca söyledim.
Burada Adana milletvekillerimiz de var. Olay yerine gittim, olguları tespit
ettik, hâlâ failler yakalanmadı, ben “Polis, delilleri temizledi.” dediğim için
301’den yargılanıyorum ve mahkeme Meclis tutanağını bile istemiyor. Şu var,
hukukçulara söylüyorum, lütfen, elinizi vicdanınıza koyun, bir yıllık avukat
bilir, tutuksuz davalar çok uzun sürelerle ertelenir, tutuklular için çok kısa
süre verilir. Bizde tam tersi, tutuksuz vekillerin davaları on beş gün süreyle,
tutuklu arkadaşlarımızın davaları beş ay sonrasına atılıyor ve kararlar asla o
salonlarda verilmiyor; biz bunun farkındayız ve sizler gerçekten, yargıdan ya
elinizi çekin ya da bir daha “Kuvvetler ayrılığı vardır.” demeyin, bunu itiraf
edin, bunu ilan edin çünkü siz rakip partinin üyelerini tutuklatarak hiç de
mertçe olmayan, adil olmayan bir siyaseti arkadan dolanarak yaptığınızı sanıyorsunuz
ama hesabını vereceksiniz. (HDP sıralarından alkışlar) 
MEHMET
MUŞ (İstanbul) – Sayın Başkan…
BAŞKAN
– Sayın Muş… Sonra Sayın Gündoğdu’yu dinleyeceğim. 
MEHMET
MUŞ (İstanbul) – Sayın Başkan, burası mahkeme salonu değil. Mahkemelerle
alakalı konular mahkeme salonlarında anlatılır. Burada yasama faaliyeti
yapıyoruz. 
MERAL
DANIŞ BEŞTAŞ (Adana) – Siz gizli yapıyorsunuz, gizli!
MEHMET
MUŞ (İstanbul) - Yasamayla alakalı herkes istediğini söyleyebilir. Kararları da
veren…
BAŞKAN
– Sayın milletvekilleri… 
MERAL
DANIŞ BEŞTAŞ (Adana) – Sayın Muş, gizli belgeyle yapıyorsunuz, gizli. 
BAŞKAN
- Sayın Danış Beştaş, konuştunuz, cevap veriyor. Lütfen… 
MERAL
DANIŞ BEŞTAŞ (Adana) – Hayır, gizli belge var burada. 
MEHMET
MUŞ (İstanbul) - Kararları da veren bağımsız mahkemelerdir. 
MERAL
DANIŞ BEŞTAŞ (Adana) – Ben size gizli belge gösteriyorum.
BAŞKAN
– Konuştunuz, cevap veriyor. Lütfen saygılı olalım düşüncelerimize. Lütfen… 
MEHMET
MUŞ (İstanbul) – Kararları da veren bağımsız mahkemelerdir. 
Bakın,
ben bazı sorular yönelttim, hiç oralı olmuyorlar. Onlara bir cevap verin, bir
gelin. 
MERAL
DANIŞ BEŞTAŞ (Adana) – O soruları bir milyon kere sordunuz. 
MEHMET
MUŞ (İstanbul) – Bir cevap verin oraya. 
MERAL
DANIŞ BEŞTAŞ (Adana) – Biz de bir milyon kere cevap verdik.
MEHMET
MUŞ (İstanbul) – Bir cevap verin oraya.
BAŞKAN
– Peki. 
MEHMET
MUŞ (İstanbul) - Hiç oraya gelmiyor, Adalet Bakanlığının yönetmeliğiyle alakalı
bize…
MERAL
DANIŞ BEŞTAŞ (Adana) – Yönetmelik değil, değil. 
MAHMUT
TOĞRUL (Gaziantep) – Yönetmelik değil, değil... 
BAŞKAN
– Tamam. 
MEHMET
MUŞ (İstanbul) - Burada yasamayla alakalı çalışmalarda bunu ifade ediyor. 
MERAL
DANIŞ BEŞTAŞ (Adana) – Gizli belge… 
MEHMET
MUŞ (İstanbul) - Gidin Adalet Bakanlığına sorun onu, mahkemelerde ifade edin
derdinizi. 
MERAL
DANIŞ BEŞTAŞ (Adana) – Cevap verin. 
MEHMET
MUŞ (İstanbul) - Burası mahkeme değil, burası yasama faaliyeti. 
MERAL
DANIŞ BEŞTAŞ (Adana) – Buna bir cevap verin.
MEHMET
MUŞ (İstanbul) - Mahkemeye gidin, orada cevap arayın. 
BAŞKAN
- Teşekkür ederim. 
Sayın
Gündoğdu, nedir talebiniz?
AHMET
GÜNDOĞDU (Ankara) – İsmimi zikrederek açıklamada bulunduğu için bir hususu
açıklamak istiyorum. 
BAŞKAN-
Bir açıklama istiyorsunuz. 
Yerinizden
bir dakika... 
Buyurun.

VIII.- AÇIKLAMALAR (Devam)
31.- Ankara Milletvekili Ahmet Gündoğdu’nun, Adana Milletvekili Meral
Danış Beştaş’ın 501 sıra sayılı Kanun Tasarısı’nın birinci bölümü üzerinde HDP
Grubu adına yaptığı konuşmasındaki bazı ifadelerine ilişkin açıklaması
AHMET
GÜNDOĞDU (Ankara) – Değerli Başkanım, değerli arkadaşlar; Adem Özköse isimli
aktivistin “6-7 Ekim olaylarındaki etkisi nedeniyle Selahattin Demirtaş’a
‘katil’ dediğim için 2 ay 15 gün hapis cezası aldım. İşte mahkeme kararı.” diye
bu kararı ve bu “twit”ini alıntılayarak ben de şu “twit”i attım: “Ben de Yasin
Börü ve arkadaşlarını katleden hainleri azmettirdiği için Selahattin Demirtaş
katildir diyorum.” diyerek “twit” attım. 
Saygıyla
duyurulur. 
AHMET
YILDIRIM (Muş) – Sayın Başkan, eş genel başkanımıza alçakça iftirada bulunarak
sataşmıştır. İç Tüzük 69’a göre sataşmadan dolayı söz istiyorum. 
BAŞKAN
– Şimdi, bakın, söz isterken bile -sataşmadan dolayı- hakaret ediyorsunuz. 
AHMET
YILDIRIM (Muş) – Evet, sataşırım, alçakça bir sataşmadır bu. 
MERAL
DANIŞ BEŞTAŞ (Adana) – Ne demek ya? 
AHMET
YILDIRIM (Muş) – Neye göre katil? Katil kendisidir. Aynaya bakacak. 
AHMET
GÜNDOĞDU (Ankara) – Adını başkasına söyleme, adın sende kalsın, adını başkasına
söyleme! 
BAŞKAN
– Sayın Yıldırım, ben size söz vereceğim eğer talebiniz yerindeyse. Sizden şunu
rica ediyorum: Söz isterken bile başka birine sataşmada ve hakarette
bulunuyorsunuz. 
AHMET
YILDIRIM (Muş) – O birileri de birine karşı bu cümleleri kullanıyor. 
BAŞKAN
– Ama ben size söz verecektim kürsüden. 
Nedir
şimdi talebiniz, söyleyin?
AHMET
YILDIRIM (Muş) – Eş genel başkanımıza sataşarak, açıktan grubumuzu da ilzam
ederek sataşmada bulunmuştur. İç Tüzük 69’a göre sataşmadan dolayı söz
istiyorum. 
BAŞKAN
– Buyurun.
İki
dakika… 
VII.- SATAŞMALARA İLİŞKİN KONUŞMALAR (Devam)
10.- Muş Milletvekili Ahmet Yıldırım’ın, Ankara Milletvekili Ahmet
Gündoğdu’nun yaptığı açıklaması sırasında HDP Eş Genel Başkanına sataşması
nedeniyle konuşması
AHMET
YILDIRIM (Muş) – On beş yıl boyunca teröristlerle kol kola, boyun boyuna, yatak
yatağa bulunduğunuz için herkesi kendiniz gibi sanıyorsunuz. Bakın, biz, yargı
kararı olmadığı için hiç kimseyi ilzam edecek, töhmet altında bırakacak bir
kavramda bulunmuyoruz. Fetulahçılar terörist midir, değil midir? Buna ben veya
bir başkası değil mahkemeler karar verir. Ama siz “terörist” diyorsunuz,
mahkeme kararı olmaksızın “terörist” diyorsunuz. On beş yıl boyunca kol
kolaydınız, on beş yıl boyunca o “terörist” dediğiniz kişilerle, “katil”
dediğiniz kişilerle bu ülkeye kan kusturdunuz ve onların, insanların günahına,
kanına giren bütün müsebbiplerinden sorumlusunuz. Katil arıyorsanız aynaya
bakacaksınız, terörist arıyorsanız aynaya bakacaksınız.
AHMET
GÜNDOĞDU (Ankara) - Karşımızda görüyoruz.
AHMET
YILDIRIM (Devamla) - Bunun ötesinde ya ölçülü konuşacaksınız -siyasette üslup
arıyor, düzey arıyorsanız o üslubu, düzeyi iktidar olarak kendinizden
başlatacaksınız- ya da muhalefetin bu yönlü bütün eleştirilerine açık
tutacaksınız kendinizi. 
Eş
genel başkanımız… Bakın, çıkmış grup başkan vekili ne söylüyor? Hoş geldiniz.
Üç, dört saattir Genel Kurulda olmadığınız için buranın atmosferini teneffüs
etmemişsiniz. Diyor ki: “Onu Adalet Bakanına sorun.” Adalet Bakanı nereden
geldi? Sizin partinizin içinden çıktı. Yargıya müdahalenin açık göstergesidir,
mızrak çuvala sığmıyor. Yargıyı bu halka karşı kan kusturmak, bu halka kan
kusturmak için sopa hâline getirdiniz. Adalet Bakanı bu talimatı veremez,
Adalet Bakanı “Onu SEGBİS’te getir ya da direkt yargıla.” diyemez. Adalet
Bakanı AKP’nin ruh hâlini yansıtıyor. Evet, açık söylüyoruz, yargı tarafsız ve
bağımsız değildir, söylerseniz hem yurt içinde hem yurt dışında insanları
kendinize güldürmekten başka bir şey yapamazsınız. Yargı dediğiniz geçmişte
başka teröristlerdi, bugün ise başka militanlarca kol kola girmiş yürüyorsunuz.
(HDP sıralarından alkışlar)
BAŞKAN
– Teşekkür ederim Sayın Yıldırım.
MEHMET
MUŞ (İstanbul) – Sayın Başkan…
BAŞKAN
– Sayın Muş…
MEHMET
MUŞ (İstanbul) – Sayın Başkan, açık bir şekilde Grubumuza sataştı. Burada bizim
teröristlerle kol kola olduğumuzu ifade ediyor, gülünç biraz.
AHMET
YILDIRIM (Muş) - Terörist değiller mi? On beş yıl kol kola değil miydiniz?
MEHMET
MUŞ (İstanbul) – Gülünç biraz ama böyle bir ifade kullandı. Bunu da böyle bir
partinin kullanması bizi gerçekten güldürüyor.
AHMET
YILDIRIM (Muş) – Siz “terörist” diyorsunuz. 
BAŞKAN
– Kim son verecek bu tartışmaya çok merak ediyorum.
Buyurun.
11.- İstanbul Milletvekili Mehmet Muş’un, Muş Milletvekili Ahmet
Yıldırım’ın sataşma nedeniyle yaptığı konuşması sırasında Adalet ve Kalkınma
Partisine sataşması nedeniyle konuşması
MEHMET
MUŞ (İstanbul) – Sayın Başkan, değerli milletvekilleri; böyle bir partiden bu
tip lafları duymak… Hakikaten oturduğum yerden gülerek dinledim. Gerçekten
insan hayretle dinliyor ve kendini gülmekten alıkoyamıyor. Halkların Demokratik
Partisinden böyle bir şeyler duyuyoruz, partimizi teröristlerle
ilişkilendirmeye çalışıyor. 
MAHMUT TOĞRUL (Gaziantep) – On beş yıldır Fetullah’la
kucak kucağa değil miydin? 
MEHMET MUŞ (Devamla) - Kusura bakmayın, bugün sokağa
çıktığınız zaman kimlerin teröristlerle birlikte olduğu ayan beyan ortadadır.
MERAL DANIŞ BEŞTAŞ (Adana) – Ortada sizsiniz.
MEHMET MUŞ (Devamla) - Burada sizin kaçacak hiç alanınız
yoktur. Kaçacak hiç alanınız yoktur. 
MEHMET EMİN ADIYAMAN (Iğdır) – “Allah bizi affetsin.”
diyerek… 
MEHMET MUŞ (Devamla) - Bakın, eş genel başkanları terör
örgütü üyeliğinden hüküm giymiştir, Yargıtay bunu onamıştır; doğru mu? 
MERAL DANIŞ BEŞTAŞ (Adana) – Yalan!
MEHMET MUŞ (Devamla) – Doğru. 
AHMET YILDIRIM (Muş) – Yalan!
MEHMET MUŞ (Devamla) - Figen Yüksekdağ ceza almadı mı?
MERAL DANIŞ BEŞTAŞ (Adana) – Ne zaman? 
MAHMUT TOĞRUL (Gaziantep) – Yalan söylüyorsun. 
AHMET YILDIRIM (Muş) – Yalan söylüyorsun. 
MEHMET MUŞ (Devamla) – Yargıtay cezasını onamadı mı?
AHMET YILDIRIM (Muş) – Yalan söylüyorsun. 
MAHMUT TOĞRUL (Gaziantep) – Onamadı. 
MEHMET MUŞ (Devamla) – Burada Meclis kürsüsünden…
MERAL DANIŞ BEŞTAŞ (Adana) – Öyle bir şey yok ya!
MEHMET MUŞ (Devamla) - Meclis kürsüsünden, bakın Meclis
kürsüsünden Grup Başkan Vekiliniz “PKK terör örgütünü eleştirme yetkimiz yok.”
demedi mi? 
AHMET YILDIRIM (Muş) – Yok, demedi. 
MEHMET MUŞ (Devamla) – Bunları dedi, kayıtlara bakın. 
MERAL DANIŞ BEŞTAŞ (Adana) – Bir öncekini önce ispatla!
MEHMET MUŞ (Devamla) – “Sırtımızı PKK’ya dayıyoruz,
YPG’ye dayıyoruz, diğer unsurlara dayıyoruz.” diyen Genel Başkanınız değil
miydi? (AK PARTİ sıralarından alkışlar) 
MAHMUT TOĞRUL (Gaziantep) – Yalan söylüyorsun, yalan
söylüyorsun.
MEHMET MUŞ (Devamla) – Değil miydi?
MAHMUT TOĞRUL (Gaziantep) - Yalan söylüyorsun. O konuşma
yapıldığında ben oradaydım. Yalan söylüyorsun. 
MEHMET MUŞ (Devamla) – Şimdi, bakın onlarca belediyeye
kayyum atandı. Neden bunlara kayyum atandı değerli dostlar?
MERAL DANIŞ BEŞTAŞ (Adana) – Niye istifa ettirdiniz?
MEHMET MUŞ (Devamla) - Terör örgütüne destek verdikleri
için bunlara kayyum atandı. 
MAHMUT TOĞRUL (Gaziantep) – Kadir Topbaş’ı, Melih
Gökçek’i niye istifa ettirdiniz? 
MEHMET MUŞ (Devamla) - Bunu saklamanın, bunu yok saymanın
bir anlamı yok.
MAHMUT TOĞRUL (Gaziantep) – Onları da yok saymanın bir
anlamı yok. 
MEHMET MUŞ (Devamla) - Bunu yok saymanın bir anlamı yok;
bunlar realiteler. 
MERAL DANIŞ BEŞTAŞ (Adana) – Siz niye tehdit ettiniz?
Balıkesir’e gel!
MEHMET MUŞ (Devamla) – Bunları bir kere ortaya koymamız
lazım. 
MAHMUT TOĞRUL (Gaziantep) – Kimle tehdit ettiniz önce onu
açıklayın.
MEHMET MUŞ (Devamla) – Bakın, biz FETÖ terör örgütüyle
kararlı bir şekilde mücadele eden bir partiyiz, aynı şekilde bir iktidara
sahibiz.
MAHMUT TOĞRUL (Gaziantep) – Bu çorabı Türkiye’nin başına
ören sizsiniz.
MEHMET MUŞ (Devamla) - Ama siz hiçbir zaman bu kürsüden
PKK terör örgütüne tek kelime söyleyemediniz. O cesaretiniz yok; bunu
söyleyemezsiniz. 
MAHMUT TOĞRUL (Gaziantep) – Bizi cesaretle sınayacak sen
misin?
MEHMET MUŞ (Devamla) – Neden söyleyemezsiniz biliyor
musunuz? Çünkü onlarla berabersiniz, aynı çuvalın içindesiniz. Onların sayesinde
burada olduğunuzu çok iyi bildiğiniz için onlara karşı tek kelime ifade
edemezsiniz. 
MAHMUT TOĞRUL (Gaziantep) – Sen hangi çuvaldasın? Sen
hangi çuvalda olduğunu açıkla önce. 
MEHMET MUŞ (Devamla) – Buraya bu şekilde geldiniz, o
çuvalın da dışına asla çıkamazsınız. 
MAHMUT TOĞRUL (Gaziantep) – Hangi çuvalda olduğunu açıkla
önce. 
MEHMET MUŞ (Devamla) - Oraya sizi onlar koydu, hapsetti.
İradeniz yok sizin. (AK PARTİ sıralarından alkışlar)
BAŞKAN – Sayın milletvekilleri, İç Tüzük’ün 66’ncı
maddesi İç Tüzük’e uymayı, görüşülen konudan ayrılmamayı, İç Tüzük’ün 67’nci
maddesi ise Genel Kurulda yapılan konuşmalarda temiz bir dil kullanılmasını,
kaba ve yaralayıcı sözler sarf edilmemesini düzenlemektedir.
Yine,
İç Tüzük’ün 65’inci maddesinde ise Genel Kurulda söz kesmek, şahsiyatla
uğraşmak ve çalışma düzenini bozucu bir harekette bulunmak yasaklanmıştır. 
Görüşmelere
başladığımızdan itibaren gelinen nokta itibarıyla bu açıklamayı yapmak
zorundayım. Lütfen, rica ediyorum, görüşmelerin sağlıklı ve verimli yürütülebilmesi,
gerginliklere sebep olunmaması için tüm milletvekillerimizden konu dışına
çıkılmamasını, temiz bir dil kullanılmasını, şahsiyatla uğraşılmamasını ve
konuşmacının sözünün kesilmemesini şiddetle rica ediyorum ve birleşime yirmi
dakika ara veriyorum.
Kapanma Saati: 20.08
DÖRDÜNCÜ OTURUM
Açılma Saati: 20.36
BAŞKAN: Başkan Vekili Ayşe Nur BAHÇEKAPILI 
KÂTİP ÜYELER: Mustafa AÇIKGÖZ (Nevşehir), Emre KÖPRÜLÜ
(Tekirdağ) 
-----0-----
BAŞKAN
– Türkiye Büyük Millet Meclisinin 15’inci Birleşiminin Dördüncü Oturumunu
açıyorum.
501
sıra sayılı Kanun Tasarısı’nın görüşmelerine devam ediyoruz.
XI.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- Helal Akreditasyon Kurumu Kuruluş ve Görevleri Hakkında Kanun
Tasarısı (1/886) ve Sanayi, Ticaret, Enerji, Tabii Kaynaklar, Bilgi ve
Teknoloji Komisyonu Raporu (S. Sayısı: 501) (Devam)
BAŞKAN
- Komisyon yerinde.
Hükûmet
yerinde.
Şimdi
birinci bölüm üzerinde gruplar adına, Cumhuriyet Halk Partisi Grubu adına
Mersin Milletvekili Sayın Aytuğ Atıcı konuşacak. 
AHMET
YILDIRIM (Muş) – Sayın Başkan, affedersiniz…
BAŞKAN
- Sayın Aytuğ Atıcı, bir dakikanızı rica ediyorum.
Sayın
Yıldırım, siz sisteme girmişsiniz ama şu anda soru soracak olan sayın
milletvekillerinin listesinde bulunduğunuz için direkt Sayın Atıcı’yı çağırdım.
Bekletmeyelim, Sayın Atıcı konuşsun, daha sonra size söz veririm. Tamam mı?
AHMET
YILDIRIM (Muş) – Tamam.
BAŞKAN
- Buyurun Sayın Atıcı. (CHP sıralarından alkışlar)
CHP
GRUBU ADINA AYTUĞ ATICI (Mersin) – Teşekkür ederim Sayın Başkan.
Değerli
milletvekilleri, Helal Akreditasyon Kurumu Kurulması Hakkında Kanun
Tasarısı’nın birinci bölümü üzerine Cumhuriyet Halk Partisi Grubumuz adına söz
almış bulunuyorum. Helalin sadece gıdayla ilgili olmadığını idrak eden ve kul
hakkı yemeyen milletvekillerini saygıyla selamlıyorum.
Değerli
arkadaşlar, bu tasarıyla diyorsunuz ki: “Biz helal gıda üreteceğiz,
sertifikalandıracağız ve Müslüman ülkelere satacağız.” Şimdi, istediğiniz kadar
helal gıda üretin, en güzel sertifikaları hazırlayın; bu ürünü satacak bir ülke
bulamadıktan sonra hiçbir işe yaramaz. Ürettiğiniz helal gıdayı -tırnak içinde-
kime satacaksınız, Suriye’ye mi satacaksınız? Suriye’ye satacaksınız. Peki,
orada Müslüman kanı dökülürken, Suriye’de Müslüman kanı dökülürken, haramların
en büyüğüne imza atarak oradaki Müslüman kanını durdurmak yerine taraf
olmasaydınız da Suriyelilerle düşman olmasaydınız da bu malları satabilseydiniz
daha iyi olmaz mıydı? Siz gittiniz Suriye’nin yönetimiyle değil Suriye’nin
halkıyla düşman oldunuz. Şimdi diyorsunuz ki: “Bizden helal gıda satın alın.”
Kimseyi kandıramazsınız. 
Bu
helal gıdaları kime satacaksınız, Irak’a mı satacaksınız? Çok enteresan bir şey
yaptınız, dünyanın hiçbir yerinde olmayan bir şey yaptınız, Irak’ta ne kadar
grup varsa kötü oldunuz. Önce kalktınız Bağdat Hükûmetine “İbadi benim kıratım
bile değil. Sen kimsin?” dediniz, arkasından aynı masaya oturdunuz. Sonra
Barzani’yle ilişkileriniz iyiydi, “Bir gece ansızın gelebilirim.” dediniz, bu
sefer oradaki Kürtlerden de oldunuz, Araplardan da oldunuz; bunların hepsi
Müslüman. Sizin üretip sertifikalandırdığınız helal gıdayı satamayacaksınız.
Komik duruma düşüyorsunuz, ben buna üzülüyorum. 
Libya’yı
mı satmayı düşündünüz? Vallahi yani buna çocuklar bile güler. “NATO’nun orada
ne işi var?” deyip önce bir celallendiniz, sizi alkışladı Libyalılar, ondan
sonra “Tabii ki orada olacak.” deyip siz de gidip işin içinde yer aldınız,
Libya halkını küstürdünüz. Şimdi “Ben oraya gıda satacağım.” diyorsunuz. Kimi
kandırıyorsunuz ya? Vallahi yani ben merak ediyorum, bu söylediklerinize siz de
inanıyor musunuz? 
Acaba
Mısır’a satabilir misiniz? Şöyle bir baktım, Mısır’a, belki oraya… Bakın, bir
şey satarsanız bundan bütün Türkiye faydalanacak yani satabilirseniz ama bir
şey yapıp gerekçesine “Ben yurt dışına mal satacağım, refahımı artıracağım.”
diye girdiğinizde, buna da kimse inanmıyorsa, yahu ayıp oluyor, insanlara bizim
başımızı öne eğdirmeyin. Mısır’a dediniz ki: “Efendim, Sisi darbe yaptı. Lanet
olsun!” Tamam, kim darbe yapıyorsa lanet olsun! Gittiniz oradaki Rabia
Meydanı’ndaki işareti ithal ettiniz, getirdiniz, kendi partinize mal ettiniz.
Ondan sonra, şimdi, Sisi’yle görüşmenin yollarını arıyorsunuz, aynı fotoğraf
karesine giriyor Sayın Cumhurbaşkanı Sisi’yle. Ya, kime satacaksınız siz bu
malı, Mısır’a mı satacaksınız? Efendim, Suudi Arabistan’a satarmışız; işte,
Katar’a satarmışız, başka yere satarmışız; güldürmeyin adamı ya, güldürmeyin!
Ülkemizi güvenilmez bir duruma getirdiniz. 
“Helal gıda üreteceğiz.” Yahu, bu helal gıdanın tanımını
içinizde doğru düzgün yapan var mı? Her bir tarikat, her bir grup, her bir
Müslüman ülke helal gıdanın tanımını ayrı yapıyor, farklı bir tanım yaratıyor
ortaya. Peki, böyle bir durumda bizim kendi ülkemizde bulunan farklı inanç,
farklı yorumlara sahip olan Müslümanlar acaba bundan zarar mı görür diye hiç
düşünmediniz mi Allah aşkına? Bir helal gıda tartışması başlatıp bizim
milletimizi de yaralamaya ne hakkınız var? 
Bakın, size basit bir şey söyleyeyim, acaba böyle bir
tartışmada ne diyeceksiniz. İslam inancına göre kanlı et haramdır değil mi, çiğ
et haramdır yani açık net ifadelerle söylenmiştir, açık net, tartışması bile
yoktur. Peki, helal gıda üretiyorsunuz, çiğ köfte haram mıdır, helal midir
arkadaşlar? Çiğ köftenin içinde çiğ et var. Helal mıdır haram mıdır? Hadi
buyurun bakalım. İçinizde çiğ köfte yemeyen var mı? 
BÜLENT TURAN (Çanakkale) – Sakallı olan sizsiniz, cevap
verin buna.
HACI ÖZKAN (Mersin) – Çiğ köfteyi terbiye ettiğin zaman
pişer.
AYTUĞ ATICI (Devamla) – İşte, buradan bir yorum geliyor.
Hacı Bey diyor ki: “Çiğ köfteyi terbiye yaptığın zaman pişiyor.” 
HACI ÖZKAN (Mersin) – Ben bunu ellerimle yoğurduğum için
sen bilemezsin onu.
AYTUĞ ATICI (Devamla) – Ben de diyorum ki: Kardeşim, et
ateşte pişerse kanı gider, sen istediğin kadar yoğur gitmez. Bak, tartışmaya
başladık, gördünüz mü? Bir çiğ köfte haram mıdır, helal mıdır? 80 milyon…
MEHMET MUŞ (İstanbul) – Etsiz var Hocam, etsiz çiğ köfte
var.
AYTUĞ ATICI (Devamla) – Bakın, yaptığınız iş doğru bir iş
değil. Bu sadece basit bir söylem. İçinizde inanın bu tartışmaya katılacak pek
çok milletvekili vardır. E, milletimiz de katılacak. Şimdi, bir haram gıda,
helal… Yahu, bırakın, benim babam bana neyin haram olduğunu öğretti kardeşim.
Benim kitabımda neyin haram olduğu yazıyor. Bırakın herkes kendi inancına göre
haramını helalini bilsin. Şimdi, siz getireceksiniz o Danışma Kuruluna, oradan
Ahmet gel, buradan Ayşe gel, oradan Fatma gel, bu… İnan bana hepsi kavga edecek
orada ya. Ya hepsini aynı mezhepten koyacaksınız ya da birbirini yiyecekler. O
nedenle bu, sıkıntılı bir iştir.
İLYAS
ŞEKER (Kocaeli) – Seni niye rahatsız ediyor?
AYTUĞ
ATICI (Devamla) – Beni niye rahatsız ediyor biliyor musun? Nifak sokacaksın
milletin içine, nifak. Senin nifak sokmana izin vermeyeceğim.
BAŞKAN
– Karşılıklı konuşmayalım lütfen.
İLYAS
ŞEKER (Kocaeli) – Ben inancım gereği ona bakmak zorundayım.
AYTUĞ
ATICI (Devamla) – Sen, inancın gereği bir şeye “helal” diyorsun, öbürü inancı
gereği ona “haram” diyor. Bak, bir çiğ köftede bile birbirimize düştük,
gördünüz mü?.
BÜLENT
TURAN (Çanakkale) – Kim düştü, nerede düştük?
AYTUĞ
ATICI (Devamla) – Ben size ne olacağını söyledim.
Bak,
kardeşim, hiç uzatmayın lafı, siz helal gıda melal gıda derken millet açlıktan
kırılıyor. TÜRK-İŞ açıkladı, 4 kişilik ailenin açlık sınır 1.544 lira yani
sizin Ekim 2017 tarihinde 1.404 lira belirlediğiniz asgari ücret alan bütün
herkes aç, ne helal gıdasından bahsediyorsunuz ya, ayıp değil mi ya! Ya, millet
sizin yüzünüzden domuz etine mecbur kalacak çünkü eğer ölmemek için yiyorsa
mübahtır. Sizin yüzünüzden millet domuz eti yemeye mahkûm kalacak. Siz hâlâ
bana diyorsunuz ki: “Efendim, helal gıda üzerine gidelim.” Kardeşim, TÜRK-İŞ
diyor ki: “Yoksulluk sınırı 5.030 lira.” 5.030 liranın altında alan bütün
aileler yoksul. Sen gelmişsin bana diyorsun ki: “Bu haramdır, bu helaldir.”
Bırakın Allah aşkına bunları, başka şeylerle uğraşın. Bakın, TÜRK-İŞ size
yakın. Göbeğinizden örnek vereyim, TÜİK rakamına göre, halkımızın yüzde 21,2’si
yoksul. Siz kalkmışsınız bana “Bu gıda helal mı, haram mı?” tartışması...
Ayıptır ya, ayıptır ya, böyle bir şey olmaz! 
Burada
sizin yaptığınız şey şudur: Din eksenli bir yönetim getirmeye çalışıyorsunuz,
yaptığınız şey bu, din eksenli bir yönetimi inşa etmeye çalışıyorsunuz. Bir
yandan helale harama sadece “Yemek yemek, lojistik, turizm” diyorsunuz; öbür
taraftan, yetim hakkı yemeyi hiç de kötü görmüyorsunuz. Yemiyor musunuz yetimin
hakkını? O kadar yapılan köprülere, yollara harcanan, şehir hastanelerine
harcanan, yirmi beş sene bizi, yetimleri borçlandıran projelerde yetim hakkı
yiyor musunuz, yemiyor musunuz? Bal gibi yiyorsunuz, işte haram buradadır. 
AKP
Genel Başkanı, şimdinin Cumhurbaşkanı, zamanında çıkıp “Ben İstanbul Büyükşehir
Belediye Başkanlığına adayım.” derken, yüzüğünü gösterip “Benim bütün servetim
budur. Eğer bundan daha fazla beni zengin görürseniz bilin ki haram yemişim.”
dedi. Açın videolarına bakın. Şimdi dünyanın en zengin liderleri arasında.
MEHMET
MUŞ (İstanbul) – İspatlayın hocam, ispatlayın. 
AYTUĞ
ATICI (Devamla) - O zamanki serveti 5.110 lira.
MEHMET
MUŞ (İstanbul) – İspatlayın. 
AYTUĞ
ATICI (Devamla) - O zamanki serveti…
AYŞE
SULA KÖSEOĞLU (Trabzon) – İftira atmayın, iftira atmayın. 
AYTUĞ
ATICI (Devamla) - Hanımefendi, iftira değil.
AYŞE
SULA KÖSEOĞLU (Trabzon) – İftira atıyorsunuz, ispatlayın. 
AYTUĞ
ATICI (Devamla) - Bakın, Sayın Cumhurbaşkanının kendi mal beyanı. O zamanki
serveti, mal varlığı 5.110 lira, şimdi 730 kat artmış. Yani, “O yüzüğünü
gösteren Tayyip Erdoğan’ın servetiyle şimdinin Tayyip Erdoğan’ının serveti
aynı.” diyorsanız, ben sizin aklınıza şaşarım, şaşarım kardeşim.
O
nedenle, siz kendiniz haram yerken milleti helal cenderesine sokamazsınız. Siz
hiç uzağa gitmeyin, Diyanet İşlerine bakın.
ALİ
ŞEKER (İstanbul) – Helal Mercedes’e biniyor, helal Mercedes! 
AYTUĞ
ATICI (Devamla) - Diyanet İşlerine gelen gelirler arasında faiz var mı, yok mu?
Diyanet İşleri Başkanlığının gelirleri arasına faiz koyuyorsunuz, sonra çıkıp
burada haramdan, helalden... Ayıptır ya!
Ya,
Diyanet İşleri Başkanlığından açıklama yapılıyor, diyor ki: “Haram parayla
hacca gidersen olur.” Böyle bir şey var mı ya? Ya, siz nasıl bunlara izin
verirsiniz? Nasıl böyle bir saçmalığa imza atarsınız? “Haram parayla ama sonra
dönüşte onu fakirlere dağıtacağım.” Hadi oradan, hadi oradan!
İMRAN
KILIÇ (Kahramanmaraş) – Ezanı yeniden yasaklayacak mısınız, yasaklamayacak
mısınız?
AYTUĞ
ATICI (Devamla) - Yüce dinimizi böyle fetbazların eline bırakırsanız, haramdan
da helalden de bahsetmeye hiç hakkınız yok.
İMRAN
KILIÇ (Kahramanmaraş) – Ezanı yeniden yasaklayacak mısınız, yasaklamayacak
mısınız? 
AYTUĞ
ATICI (Devamla) - Sizin amacınız dini istismar etmektir.
İMRAN
KILIÇ (Kahramanmaraş) – Ezanla bir sorununuz var mı, yok mu? 
AYTUĞ
ATICI (Devamla) - Bu tasarıyı da masum hâlde, masumane duygularla
getirmiyorsunuz. 
İMRAN
KILIÇ (Kahramanmaraş) – On sekiz yıl ezanı yasakladınız, yeniden böyle bir
niyetiniz var mı, yok mu? 
AYTUĞ
ATICI (Devamla) - Bizim hayatımız boyunca dinimizle de ezanımızla da sorunumuz
olmadı.
İMRAN
KILIÇ (Kahramanmaraş) – On sekiz yıl niye yasakladınız? 
AYTUĞ
ATICI (Devamla) - Ama senin gibi dini kullananlarla sorunumuz var. 
İMRAN
KILIÇ (Kahramanmaraş) – On sekiz yıl ezanı niçin yasakladınız? 
BAŞKAN
– Sayın milletvekilleri, karşılıklı konuşmayın lütfen. 
AYTUĞ
ATICI (Devamla) - Sorunumuz da olmaya devam edecek. (CHP sıralarından alkışlar)

İMRAN
KILIÇ (Kahramanmaraş) – Niçin yasakladınız on sekiz yıl ezanı? Sizin yine aynı
niyeti taşıdığınızı bu halk da biliyor.
KAZIM
ARSLAN (Denizli) – Ne ezanı yasaklaması ya, ezbere konuşuyor ya. 
BAŞKAN
– Evet, Sayın Turan…
BÜLENT
TURAN (Çanakkale) – “Yetim hakkı yiyorsunuz.” dedi, sataştı grubumuza. 
AYTUĞ
ATICI (Mersin) – Vallahi sataştım, haklısınız Sayın Başkan. 
BAŞKAN
– Buyurun, iki dakika… 
VII.- SATAŞMALARA İLİŞKİN KONUŞMALAR (Devam)
12.- Çanakkale Milletvekili Bülent Turan’ın, Mersin Milletvekili Aytuğ
Atıcı’nın 501 sıra sayılı Kanun Tasarısı’nın birinci bölümü üzerinde CHP Grubu
adına yaptığı konuşması sırasında Adalet ve Kalkınma Partisine sataşması
nedeniyle konuşması
BÜLENT
TURAN (Çanakkale) - Sayın Başkan, değerli milletvekilleri; hepinizi saygıyla
selamlıyorum. 
Bir
daha söylüyorum: Özel, önemli, ticaretimizi artıracak bir kanundan
bahsediyoruz. Bu kanunun ticaretimizden, ihracatımızdan bağımsız
düşünülemeyeceğini defaatle söyledik ama ısrarla aynı polemiklere, dar
kalıplara, deve kuşu misali kafasını yere sokmalara bağlı bir tablo yaşıyoruz.
Bunlara gerek yok arkadaşlar; bu tavrın CHP’ye de faydası yok, bu ülkeye de
faydası yok. 
Yetim hakkı yiyen şerefsizdir, alçaktır, namussuzdur, o
kadar net söylüyorum. (AK PARTİ sıralarından alkışlar [CHP sıralarından ‘Bravo’
sesleri, alkışlar!]) Şimdiye kadar Tayyip Erdoğan’ın ifade edilmeyen, izah
edilmeyen bir mal varlığı yoktur ama Tayyip Erdoğan’a, Cumhurbaşkanımıza “Fi
tarihinde yüzük gösteriyordu, o zamanlar böyleydi, şimdi mal varlığı çok,
dünyanın en zengini.” demek de başka bir alçaklıktır. 
AYTUĞ ATICI (Mersin) – Alçak mı? Sana iade ediyorum o
alçaklığı! 
BÜLENT TURAN (Devamla) - Ben de diyorum ki: Bu iddiayı
ispatlamayan nokta, nokta, noktadır. 
AYTUĞ ATICI (Mersin) – Sana o alçaklığı iade ediyorum! 
BÜLENT TURAN (Devamla) - En kolay yol, çık burada
kürsüye, yap hakareti in aşağıya. Olur mu öyle bir şey?
KAZIM ARSLAN (Denizli) - Hakaret yok ya, gerçekleri
söylüyor burada. 
BÜLENT TURAN (Devamla) - Bu demokrasi değil, bu ahlakla
ilgili bir problem. Ne kadar güzel! Ben de size “Hayır, senin mal varlığın
Tayyip Erdoğan’dan daha fazla.” diyeyim o zaman. Var mı böyle şey? Ezbere
konuşmalar. Biz Tayyip Erdoğan’ın ruhunu biliyoruz, bu millet o adamın
yürüyüşünü biliyor. On beş sene önce nasıl bir kiralık evde yaşadığını, nasıl
yıllarca aynı yerde yaşadığını biliyor. Bir mazlumun karşısında, bir yetimin
karşısında nasıl yüreğinin titrediğini biliyor. Şu anki sizin ifade ettiğiniz
saray meselesi bu devletin kurumu, o kuruma yarın sen gidersin o gelir, çok
çalışırsın sen gelirsin ama bu kafayla, bu söylemle, bu iddiayla hiçbir yere
gelme imkânınız yok.
AYTUĞ ATICI (Mersin) – Gemicikler de mi devletin kurumu?
O gemicikler kimin kurumu?
BÜLENT TURAN (Devamla) - Ama üzüldüğüm şey şu, her zaman
söylüyorum: Bu parti Mustafa Kemal’in onurlu partisi olmaktan çıktı, bir
Tekirdağ’da küfreden, bir burada küfreden bir küfürbaz hâline geldi.
AYTUĞ ATICI (Mersin) – Sen Mustafa Kemal’in adını ağzına
alma! 
ALİ ŞEKER (İstanbul) – Atatürk’ün adı ağzınıza
yakışmıyor! Atatürk’ü istismar etmeyin, bırakın. 
BÜLENT TURAN (Devamla) - Bu yakışmıyor. Kendinize gelin,
demokratik kültür içerisinde, siyasi ahlak içerisinde söyleminizi, iddianızı
ortaya net koyun. (AK PARTİ sıralarından alkışlar)
ALİ
ŞEKER (İstanbul) – Bırakın, istismar alanlarınızı değiştirmeyin. 
AYTUĞ
ATICI (Mersin) – Sayın Başkan, alçaklıkla suçladı, herhâlde…
BÜLENT
TURAN (Çanakkale) – Yalan atan, ispatlamayan alçaktır Sayın Başkan. 
BAŞKAN
– Aynen…
AYTUĞ
ATICI (Mersin) – Hayır, öyle demedi, alçaklıkla itham etti. 
BÜLENT TURAN (Çanakkale) – Bir daha söylüyorum: İddiasını
ispat etmeyen al-çak-tır. Böyle şey mi olur ya! (AK PARTİ sıralarından
alkışlar)
AYTUĞ
ATICI (Mersin) – Ben de iddiamı ispat etmiştim. Alçaklıkla suçluyor. Böyle bir
şey… 
BAŞKAN
– Siz iddianızı ispat etmediniz, sadece bir düşünce söylediniz. 
BÜLENT
TURAN (Çanakkale) – İspatlayacaksa baş tacı. 
AYTUĞ
ATICI (Mersin) – Hayır efendim, ben söyledim…
BÜLENT
TURAN (Çanakkale) – “Dünyanın en zengini.” dedi. 
AYTUĞ
ATICI (Mersin) – Hayır. 
ALİ
ŞEKER (İstanbul) – “Zenginleri arasında.” dedi. 
BAŞKAN
– Bakın, Sayın Atıcı…
AYTUĞ
ATICI (Mersin) – Sayın Başkan, bu, sataşma değilse oturacağım, size hiçbir şey
söylemeyeceğim. 
BAŞKAN
– Sayın Atıcı, bakın, siz dediniz ki Sayın Cumhurbaşkanı için “Dünyanın en
zengin kişisi hâline geldi.” 
AYTUĞ
ATICI (Mersin) – Hayır. 
BAŞKAN
– Evet.
AYTUĞ
ATICI (Mersin) – “Dünyanın en zenginleri arasında.” dedim. 
BAŞKAN
– Tamam, aynı şey, aynı kapıya çıkıyor.
AYTUĞ
ATICI (Mersin) – Hayır efendim, aynı şey değil. 
BAŞKAN
– Bunu dediniz.
AYTUĞ
ATICI (Mersin) – “Dünyanın en zengini.” demek başka şey, “En zenginleri
arasında.” demek başka şey. 
BAŞKAN
– Bunu dediniz mi? Dediniz. 
AYTUĞ
ATICI (Mersin) – Evet, dedim.
BAŞKAN
– Sayın Turan ne dedi? “Bu bir iddiadır, iddiayı ispatlayamayan…” 
BÜLENT
TURAN (Çanakkale) – Gitsin, mahkemede ispat etsin. 
BAŞKAN
– Biraz önce de söyledi, o kelimeyi kullandı. 
AYTUĞ
ATICI (Mersin) – Hayır efendim, öyle demedi. 
Sayın
Başkan, tarafsız olun.
BAŞKAN
– Tamam, ben o zaman tutanakları getirteceğim ve ona göre karar vereceğim.
AYTUĞ
ATICI (Mersin) – Hayır efendim. “Alçakça iddialar” dedi.
BAŞKAN
– Hayır. Getirteceğim tutanakları, tartışmayalım. 
AYTUĞ
ATICI (Mersin) – Sayın Başkan, lütfen…
BAŞKAN
– Tutanakları getirteceğim, burada okuyacağım ve ona göre söz vereceğim. 
Teşekkür
ederim Sayın Atıcı.
AYTUĞ
ATICI (Mersin) – Sayın Başkan, sizi tarafsızlığa davet ediyorum. 
BAŞKAN
– Bakın, ben başka bir şey söylüyorum, siz başka bir şey söylüyorsunuz…
AYTUĞ
ATICI (Mersin) – Hayır. Siz tarafsınız. 
BAŞKAN
- …Sayın Turan başka bir şey söylüyor. Lütfen… 
AYTUĞ
ATICI (Mersin) – Sayın Başkan, taraf oluyorsunuz.
BAŞKAN
– Size söz vereceğim diyorum. 
AYTUĞ
ATICI (Mersin) – O zaman şimdi istiyorum.
BAŞKAN
– Tutanaklara bakayım, size söz vereceğim, arada vermeyeceğim. Lütfen… 
ENGİN
ALTAY (İstanbul) – Sayın Başkan…
BAŞKAN
– Buyurun.
ENGİN
ALTAY (İstanbul) – Sayın hatip partimizi ismen zikrederek “Mustafa Kemal’in
partisi olmaktan çıktı.” demek suretiyle partimizin geçmişine…
İLYAS
ŞEKER (Kocaeli) – Doğru söylüyor. 
BAŞKAN
– Buyurun, iki dakika.
ENGİN
ALTAY (İstanbul) – Aytuğ Atıcı cevap verecek efendim. 
13.- Mersin Milletvekili Aytuğ Atıcı’nın, Çanakkale Milletvekili Bülent
Turan’ın sataşma nedeniyle yaptığı konuşması sırasında Cumhuriyet Halk Partisine
sataşması nedeniyle konuşması
AYTUĞ
ATICI (Mersin) – Değerli arkadaşlar, ben söylediklerimin arkasındayım. Eğer
Tayyip Erdoğan yüzüğünü gösterip “Bütün servetim bu.” demişse, eğer “Bundan
daha zengin görürseniz haram yemişimdir.” demişse neyini tartışıyoruz? Dünyanın
en zengin liderleri arasındadır.
BÜLENT
TURAN (Çanakkale) – Kim diyor bunu? Sen diyorsun.
AYTUĞ
ATICI (Devamla) – Kendi mal varlığıyla dünyanın en zengin liderleri arasına
girmiştir. Bu aşamadan sonra, o yüzükten daha fazla serveti de olduğuna göre
haram yiyip yemediğini Tayyip Erdoğan’a soracaksınız.
BÜLENT
TURAN (Çanakkale) – Sen iddia et, ona soralım; var mı öyle bir dünya?
AYTUĞ
ATICI (Devamla) – Eğer kendisi “Ben bundan daha fazla bir servete sahipsem
bilin ki haram yemiştir Tayyip Erdoğan.” diyorsa siz ne konuşuyorsunuz ki, ben
ne konuşuyorum ki? Ben mi bileceğim haram yediğini, siz mi bileceksiniz haram
yediğini, kendisi mi bilecek haram yediğini? 
İLYAS
ŞEKER (Kocaeli) – Bilmeden niye söylüyorsun? Niye iftira atıyorsun ya?
AYTUĞ
ATICI (Devamla) – Ancak kendisi ve Yüce Yaradan bilir. 
TÜLAY
KAYNARCA (İstanbul) – Sayın Başkanım, hatibi temiz dile davet edin lütfen. 
AYTUĞ
ATICI (Devamla) – Ama ben Tayyip Erdoğan’ın sözlerini tekrar ettim ve bu sizi
rahatsız etti çünkü rahatsız olacaksınız, çünkü kendi söylediği şey “Ben haram
yedim." diyor adam. 
İLYAS
ŞEKER (Kocaeli) – İnsan olan iftiradan ve yalandan rahatsız olur biraz. 
AYTUĞ
ATICI (Devamla) – Siz de adamı savunuyorsunuz. En çok haramı helali birbirine
karıştıran sizsiniz. Siz küçücük çocuklara dinî öğreti yapacağım diye ilkokul
1’inci sınıf çocuklar annelerine “Anneciğim, işe gitme, işe gidenler kötü kadın
oluyormuş.” dedirttiriyorsunuz. 
İLYAS
ŞEKER (Kocaeli) – Sokak ağzıyla konuşuyorsun be. Yakışmıyor, sana yakışmıyor,
sokak ağzıyla konuşuyorsun bu kürsüde.
AYTUĞ
ATICI (Devamla) – Siz çocuk elinde ekmekle tuvalete girdi diye vicdan azabı
çekip psikolojik sorunlar yaşayıp psikoloğa gitmesine neden oluyorsunuz. 
İLYAS
ŞEKER (Kocaeli) – Sizler ezanı yasakladınız. Ezanı yasaklarsınız yine, Allah
fırsat vermesin.
AYTUĞ
ATICI (Devamla) – Bazılarınız cihat ilan edip kendini darülharpte görürken
yaptığı her türlü haramı, yediği her türlü haramı mübah görürken gariban
insanlar ölüyor açlıktan. Bunları ben sizin yüzünüze söylemeyecek miyim? Tabii
ki söyleyeceğim, söylemeye devam edeceğim, siz de rahatsız olmaya devam
edeceksiniz.
İMRAN
KILIÇ (Kahramanmaraş) – Bu milletin ezanını yasaklamak bayrağını indirmek
gibidir. Siz bunu yaptınız on sekiz yıl. 
BÜLENT
TURAN (Çanakkale) – Sayın Başkan…
BAŞKAN
– Sayın Atıcı, bir iddiada bulundunuz ve bu iddiayı açıklayamadınız,
belgeleyemediniz. (AK PARTİ sıralarından alkışlar) 
Bunun
yanında, burada oturan, kastettiğiniz kişileri haram ve helal konusunda itham
ettiniz.
AYTUĞ
ATICI (Mersin) – Ettim.
BAŞKAN
– Bir kişinin haram mı, helal mi yediği veya yemediği veya inancıyla ilgili bir
çift söz söylemek hiç kimseye ait değildir, olamaz. Hiç kimsenin böyle bir
haddi yoktur, hiç kimsenin.
AYTUĞ
ATICI (Mersin) – Çok güzel, burada anlaştık. 
BAŞKAN
– Lütfen, vermiyorum artık size söz.
AYTUĞ
ATICI (Mersin) – Sayın Başkan, o zaman bu tasarıyı Bakan geri çeksin siz de…
BAŞKAN
– Size söz vermiyorum artık, tamam.
Sayın
Turan…
AYTUĞ
ATICI (Mersin) – Müsaade edin. Hayır efendim bana sataştınız. 
BAŞKAN
– Hayır, size söz vermiyorum, size söz verdim.
Sayın
Turan, buyurun. 
AYTUĞ
ATICI (Mersin) – Siz de bu tasarıyı geri çekin, böylece bir fetva kurumu
oluşturmaktan geri durun.
BAŞKAN
– Haram ve helal konusunda değerlendirme yapmak hiç kimsenin haddi değildir.
Lütfen.
Buyurun
Sayın Turan, sizi dinliyorum.
AYTUĞ
ATICI (Mersin) – Siz Başkansınız, bana laf yetiştirmeye çalışmayın. Siz orada
ağır başlı olacaksınız. Bana laf yetiştirmeye çalışmayın. Tamam.
BAŞKAN
– Sayın Turan, sizi dinliyorum. 
AYTUĞ
ATICI (Mersin) – Haram, helal hakkında kurum oluşturuyorsunuz, var mı öyle bir
şey.
BAŞKAN
– Siz konuşuyorsunuz, siz.
Ben
Sayın Turan’ı dinliyorum. Sizi dinlemiyorum. 
AYTUĞ
ATICI (Mersin) – Ben oluşturulan kurulun yanlış olduğunu söylüyorum. Bu kanunu
geri çekin ve bu kanundan da hepimizi kurtarın. 
BAŞKAN
– Sizi dinlemiyorum, ben Sayın Turan’ı dinliyorum.
AYTUĞ
ATICI (Mersin) – Sizin dinlemeniz önemli değil, dinlemezseniz daha iyi. Ben
beni dinleyenlere konuşuyorum. 
BAŞKAN
– Evet Sayın Turan, buyurun.
BÜLENT
TURAN (Çanakkale) – Sayın Başkan, sataşmadan söz istiyorum.
ENGİN
ALTAY (İstanbul) – Neden? Ne dedi de sataştı? 
BAŞKAN
– Nedir gerekçeniz?
BÜLENT
TURAN (Çanakkale) – Israrla bu grubu göstererek yetim hakkı yediğini…
HAYDAR
AKAR (Kocaeli) – Demin cevap verdi.
BAŞKAN
– Buyurun, iki dakika… (AK PARTİ sıralarından alkışlar) 
14.- Çanakkale Milletvekili Bülent Turan’ın, Mersin Milletvekili Aytuğ
Atıcı’nın sataşma nedeniyle yaptığı konuşması sırasında Adalet ve Kalkınma
Partisine sataşması nedeniyle konuşması
BÜLENT
TURAN (Çanakkale) – Sayın Başkan, değerli milletvekilleri; CHP’de en öne çıkma
yarışı, en çok hesapsız konuşma, hakaret etme, tabiri caizse küfretme bir yarış
hâline gelmiş. Bunun -bir daha diyorum- size faydası yok. 
Az
önce dedim ki: Cumhurbaşkanımızın belediye başkanlığından bugüne kanun gereği
her sene mal beyanında bulunma zorunluluğu var. Artan mal belli, eksilen mal
belli.
AYTUĞ
ATICI (Mersin) – Yüzükten fazla mı, eksik mi?
BÜLENT
TURAN (Devamla) - Bir daha söylüyorum: On beş yıl başbakanlığı var,
cumhurbaşkanlığı var, öncesinde kamu görevleri var yani belediye başkanlığı
var. Nereden baksanız otuz kırk senesi her zaman mal beyanı açısından kayıt
altında. 
AYTUĞ
ATICI (Mersin) – Serveti yüzükten az mı, çok mu?
BÜLENT
TURAN (Devamla) - Buna rağmen bu iftirayı atıp da ispatlamayan alçaktır,
şerefsizdir diyorum. Sözümün arkasındayım. (AK PARTİ sıralarından alkışlar) 
Arkadaşlar,
bir insanın namusuyla, malıyla, yetim hakkıyla bu kadar rahat oynamamanız
lazım. İnsan bir düşünür, korkar. 
HAYDAR
AKAR (Kocaeli) – Hangi devlet memuru biriktirmiş 700 bin lira para ya?
BÜLENT
TURAN (Devamla) - Aynı lafı ben size söyleyeyim o zaman. Doktorken nasıl bu
kadar mal varlığın oldu desem bunun ahlaki tarafı kalır mı? 
AYTUĞ
ATICI (Mersin) – Kalır. Ben ispatlarım. Ben mal varlığımı internette
yayınlıyorum. 
BÜLENT
TURAN (Devamla) - Değerli arkadaşlar, mal beyanları her sene ortada. Olayın
siyasi tarafını geçiyorum, Cumhurbaşkanımızın yetim hakkına nasıl baktığını,
mal varlığını nasıl elde ettiğini falan geçiyorum. 
AYTUĞ
ATICI (Mersin) – Mal varlığını yayınlasın Cumhurbaşkanı da.
BÜLENT
TURAN (Devamla) - Ama altını bin defa çiziyorum: Aklımıza geleni hemen
söylemek, iddiasız konuşmak bir siyasetçiye yakışmaz.
Bir
daha diyorum: Tekirdağ’da bir CHP’li arkadaş demedik laf bırakmadı. Onu
sollamak için bunları söylüyorsunuz. Yarın başkası çıkacak. Ama bu tavrın size
faydası yok. On beş yıldan beri CHP 25’ti, 26 olmadı. Sussanız artacaksınız.
Konuşmasanız artacaksınız.
AYTUĞ
ATICI (Mersin) – Size mi soracağız?
BÜLENT
TURAN (Devamla) - Ama sizin yüzünüzü, sizin siyasi etiğinizi, ahlakınızı,
anlayışınızı bu millet gördüğü için size bir gram oy vermiyor. Zaten kilidi
kapatsanız 25 var. 
AYTUĞ
ATICI (Mersin) – Söyleyecek başka lafın yok herhâlde.
BÜLENT
TURAN (Devamla) - Niye var? Doksan yıllık hatırası var, o var bu var. Ama buna
rağmen oy artıramıyorsanız en büyük sebebi, sadece bu iftiralarınız,
hakaretleriniz.
AYTUĞ
ATICI (Mersin) – Cumhurbaşkanı mal varlığını yayınlasın.
BÜLENT
TURAN (Devamla) - Cumhurbaşkanımızın mal varlığı da yıllardan beri, otuz yıldan
beri kayıtlardadır. İddiasını ispata davet ediyorum.
Teşekkür
ediyor, saygılar sunuyorum. (AK PARTİ sıralarından alkışlar) 
AYTUĞ
ATICI (Mersin) – Yayınlasın. Cumhurbaşkanı mal varlığını yayınlasın. Ben de
çıkar özür dilerim o zaman.
ADNAN
BOYNUKARA (Adıyaman) – En zengin olduğunu söyleyen sensin, ispat et.
AYTUĞ
ATICI (Mersin) – Ben kaç kat artırdığını söyledim. Çıkarsın, o desin ki: “Benim
mal varlığım budur.”
BAŞKAN
– Sayın milletvekilleri, gündeme bağlılık ilkesi nedeniyle Sayın Yıldırım’a söz
vermiştim, ona söz veriyorum. Bu konuyla ilgili başka hiç kimseye söz
vermeyeceğimi de bilmenizi istiyorum.
Buyurun
Sayın Yıldırım. 
VIII.- AÇIKLAMALAR (Devam)
32.- Muş Milletvekili Ahmet Yıldırım’ın, İstanbul Milletvekili Mehmet
Muş’un sataşma nedeniyle yaptığı konuşmasındaki bazı ifadelerine ilişkin
açıklaması
AHMET YILDIRIM (Muş) - Teşekkür ederim Sayın Başkan…
BAŞKAN – Bekleyin biraz. 
ADNAN BOYNUKARA (Adıyaman) – Yalancı müfteri. 
AYTUĞ ATICI (Mersin) – Allah Allah… Sen de çok bağır,
seni de bakan yaparlar yarın. 
BAŞKAN – Sayın Atıcı, müsaade eder misiniz, çalışmak
istiyoruz. 
AYTUĞ ATICI (Mersin) – Bana niye söylüyorsunuz, bakın,
beyefendi bana sataştı. 
METİN KÜLÜNK (İstanbul) – Meclisin insicamını bozan
sensin. 
İLYAS ŞEKER (Kocaeli) – Ne kadar seviyesizsin be… 
BAŞKAN – Çalışmak istiyoruz, bir müsaade edin. 
AYTUĞ ATICI (Mersin) – Bana niye söylüyorsun, oradan
geliyor laf. 
BAŞKAN – Sayın Grup Başkan Vekili, lütfen…
ENGİN ALTAY (İstanbul) – Milletvekillerimiz özgürdür
Sayın Başkan. 
AYTUĞ ATICI (Mersin) – Allah Allah, sen bu tarafa konuş
önce. Ayıptır ya, bu kadar taraf olunmaz ki. 
İLYAS ŞEKER (Kocaeli) – Bu kadar da seviyesizlik olmaz
ama. 
BAŞKAN – Buyurun Sayın Yıldırım…
AHMET YILDIRIM (Muş) – Yeniden başlatırsanız…
BAŞKAN - Yeniden başlayın, bir dakika. 
İMRAN KILIÇ (Kahramanmaraş) – Türk müziğini niye
yasakladınız? Türk müziğini niye yasakladılar? 
BAŞKAN – Sayın milletvekilleri, Sayın Kılıç…
AYTUĞ ATICI (Mersin) – Allah razı olsun ya, bizi
güldürdün. 
HAYDAR AKAR (Kocaeli) - Şuna bir beş dakika söz verin de
biraz daha gülelim ya. 
BÜLENT
TURAN (Çanakkale) – Rezidans kraliçesi burada, iddialar burada. Böyle bir şey
olabilir mi?
İMRAN KILIÇ (Kahramanmaraş) – Türk müziğini yasaklayan
insanlarsınız sizler, ezanı yasaklayan insanlarsınız on sekiz yıl, 1932’den
1950’ye kadar. 
BAŞKAN – Sayın Kılıç…
HAYDAR AKAR (Kocaeli) – Deminden beri orada konuşuyor,
bir iki dakika söz verin, bir gülelim biraz ya. 
AYTUĞ ATICI (Mersin) – Hocam, iyi ki bu Meclistesin bizi
güldürüyorsun, Allah razı olsun senden. 
İMRAN KILIÇ (Kahramanmaraş) – Millet size gülüyor. Sizi
biliyor millet. 
AYTUĞ ATICI (Mersin) – Sen bizi güldürüyorsun. 
BAŞKAN – Sayın grup başkan vekillerini göreve davet
edebilir miyim acaba, lütfen. 
ENGİN ALTAY (İstanbul) – Sayın Başkan, bu gibi hâllerde
göreve davet edeceğiniz idare amirleridir, grup başkan vekilleri değil.
Görevinizi hatırlatmak istemezdim, özür dilerim. 
BAŞKAN – Ben sizden rica ettim, gereğini yaparsınız siz.
Ben ne söylediğimi biliyorum.
Sayın Yıldırım, buyurun. 
AHMET YILDIRIM (Muş) – Teşekkür ederim Sayın Başkan. 
Şimdi, Sayın Başkan, aramızda, Genel Kurulda bizden daha
fazla din bilgisine sahip olan ve okumuş insanlar var. Hadiste de, ayette de
insanlar ana rahmine düştüğü andan itibaren onur sahibidir. Son bir saatlik
tartışmalar bu açıdan ibret vericidir. Bakın, burada iktidar partisinin,
çoğunluk partisinin grup başkan vekili çıkıp birçok yalan üzerine haysiyet
cellatlığı yaptı. Ben yanımdaki grup başkan vekilinin son sözüne katılarak
söylüyorum: İddiasını ispat etmeyen… Ondan sonrasını söylemiyorum nedir diye.
Ben de bütün Genel Kurulun huzurunda ve ekranları başında izleyen bütün
halkımızın huzurunda söylüyorum: Sayın Turan’ın yanındaki kişi çıkıp şu
iddiasını ispat etsin, ben söz veriyorum milletvekilliğinden istifa edeceğim.
HDP’nin örgüt üyeliğinden ceza yemiş ve cezası Yargıtayda onaylanmış bir genel
başkanı varsa söz veriyorum istifa edeceğim. Bakın, üç hâkimi FETÖ’den
tutuklanmış, örgüt propagandasından on ay ceza almış bir eş genel başkanımız…
Bakın…
BAŞKAN – Tamamlayın lütfen, bir dakika daha veriyorum ek
süre. 
AHMET
YILDIRIM (Muş) – İktidar partisi tarafından terör örgütü görülmüş bir örgütün
mensuplarınca, hâkimleri ve savcıları tümü tutuklanmış, görevden alınmış
kişilerce on ay sadece propaganda cezasına çarptırıldı. 
Kendisini
şuna davet ediyorum: Üç dakikalık söylem üstünlüğü sağlamak adına bu kadar
yalanın arkasına sığınmaya gerek yok ve onun dışındaki yalanlarına da
girmiyorum ve Allah beni, arkadaşlarımı üç dakikalık söylem üstünlüğü sağlamak
için iftira atmaktan, yalan atmaktan men etsin diyorum. 
Teşekkür
ederim. 
MEHMET
MUŞ (İstanbul) – Sayın Başkan, açarsanız mikrofonu…
BAŞKAN
– Sayın Muş, size de yerinizden bir dakika söz veriyorum. 
Bu
konuyu da kapatacağım burada. 
MEHMET
MUŞ (İstanbul) – Tamam. 
BAŞKAN
– Buyurun. 
33.- İstanbul Milletvekili Mehmet Muş’un, Muş Milletvekili Ahmet
Yıldırım’ın yaptığı açıklamasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, kürsüde konuşuyorken “örgüt üyeliği” demişim;
düzeltiyorum, terör örgütü propagandasından hüküm giymiş. 
AHMET
YILDIRIM (Muş) – Teröristler tarafından ama.
MEHMET
MUŞ (İstanbul) – Şimdi, terör suçu…
AHMET
YILDIRIM (Muş) – Tamam, bak, yalan beş dakika sürdü. Yalan işte. 
MEHMET
MUŞ (İstanbul) – Değerli dostlar, “terör örgütü üyeliği” demişim; düzeltiyorum,
terör örgütü propagandası yapmak suçundan 7. Ağır Ceza Mahkemesinin 2013
yılında verdiği kararı Yargıtay 16. Ceza Dairesi 22/9/2016 tarihinde onamıştır.

MAHMUT
TOĞRUL (Gaziantep) – Kaç hâkimi FETÖ’cü?
MEHMET
MUŞ (İstanbul) – Bu karar burada okunmuştur. MLKP terör örgütü propagandası
yapmaktan dolayı milletvekilliği düşmüştür. 
Ben
“üyelik” demişim, terör propagandasıymış. İkisi de terör suçu, bunun
savunulacak bir tarafı yok, bunun savunulacak bir tarafı yok. Ben iddiamı
ortaya koyuyorum, düzeltiyorum onu. Ama ikisi de terör suçudur. MLKP bir terör
örgütüdür. Onun propagandasını yapmaktan, bir partinin genel başkanlığını yapan
şahıs hüküm giymiş; Yargıtay onamış, burada okunmuş, milletvekilliği düşmüş.
Kalkıp bu partinin grup başkan vekili AK PARTİ’yle terörü ilişkilendirmeye
çalışıyor. Kusura bakmayın, mahkeme kararı burada. 
Teşekkür
ediyorum. 
BAŞKAN
– Teşekkür ederim.
AHMET
YILDIRIM (Muş) – Sayın Başkan… 
BAŞKAN
– Şimdi grup adına…
AHMET
YILDIRIM (Muş) – Sayın Başkan, kayıtlara girsin diye…
BAŞKAN
– Bu konuda daha kimseye cevap vermeyeceğim dedim. 
AHMET
YILDIRIM (Muş) – Hayır, kayıtlara girsin diye söylüyorum: Keşke mahkeme
kararının altındaki hâkimlerin adını, şimdi nerede olduklarını, hangi terörist
suçlamayla görevden alındıklarını ve tutuklandıklarını da söylese. 
BAŞKAN
– Bu iddiada daha önce de bulunmuştunuz. 
AHMET
YILDIRIM (Muş) – İşte iftira on beş dakika sürdü, bu kadar, on beş dakika.
BAŞKAN
– Peki.
XI.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Helal Akreditasyon Kurumu Kuruluş ve Görevleri Hakkında Kanun
Tasarısı (1/886) ve Sanayi, Ticaret, Enerji, Tabii Kaynaklar, Bilgi ve
Teknoloji Komisyonu Raporu (S. Sayısı: 501) (Devam)
BAŞKAN
– Şimdi, grup adına konuşmalar sona erdi.
MEHMET
MUŞ (İstanbul) – 2016 dokuzuncu ay; 2016 dokuzuncu ay, Yargıtay… 
BAŞKAN
– Şahsı adına ilk olarak Mersin Milletvekili Sayın Hacı Özkan’ı dinleyeceğiz.
MEHMET
MUŞ (İstanbul) – 2012 değil, 2016 dokuzuncu ay, Yargıtayın onadığı tarih.
BAŞKAN
– Sayın Muş…
Sayın
Özkan, buyurun. (AK PARTİ sıralarından alkışlar)
Süreniz
beş dakika. 
HACI
ÖZKAN (Mersin) – Sayın Başkan, değerli milletvekilleri; Helal Akreditasyon
Kurumu Kuruluş ve Görevleri Hakkında Kanun Tasarısı vesilesiyle şahsım adına
söz almış bulunmaktayım. Helal belgelendirmesi ve kısa adı “HAK” olan Helal
Akreditasyon Kurumuyla ilgili görüş ve değerlendirmelerimi sizlerle paylaşmak
istiyorum. 
Küresel
ekonomide önemli değişiklikleri ve dönüşümleri yaşıyoruz. Böyle bir dönemde dış
ticarette etkin ve girişken olmak bir tercih değil, ihtiyaçtır. Gittikçe
büyümekte olan küresel helal pazarına da bu gözle bakıyor ve önemsiyoruz. Helal
deyince aklımıza yalnızca tükettiğimiz gıdalar gelmesin. Bugün kozmetikten
eczacılık ürünlerine, tekstilden lojistiğe helal kavramı pek çok ürün grubunda
ve hizmette talep edilen ve katma değer yaratan bir unsur olarak ön plana
çıkıyor. 
Dünya
helal pazarı 3,9 trilyon dolar büyüklüğüne ulaşıyor. Önümüzdeki elli yılda
dünya ticaretinin bu yönde geleceğini bize göstermektedir. Helal ürün ve
hizmetlere yönelik ortak standartların geliştirilmesi, ortak bir dil
oluşturulması ve bunun yetkili kuruluşlar tarafından belgelendirilmesi
günümüzde artık bir gerekliliktir. Bunun sağlanamadığı durumlarda ise yalnızca
tüketici güveni değil, helal ürün ve hizmet algısı da zarar görecektir. Bugün
piyasada çok sayıda ve birbirinden farklı helal standardı, belgelendirme
kuruluşu ve logo bulunmaktadır. Dolayısıyla ürünlerin helal olduğunu, ürün
üzerindeki helal logonun ve etiketlerin de güvenilir olduğunu garanti edecek
bir sistemin varlığı büyük önem taşıyor.
Sayın
Başkan, değerli milletvekilleri; tüm dünyada geçerli olacak ve helal
belgelerinin karşılıklı tanınmasını sağlayacak bir sistemin oluşumu gelişmiş
bir kalite altyapısı ile idari, teknik ve personel birikimini gerektirmektedir.
Ülkemiz bu özelikleriyle Müslüman ülkeler arasında ön plana çıkmaktadır. İslam
dünyası söz konusu sistemin bir an evvel kurulabilmesi için ülkemizin
öncülüğünü beklemektedir. İşte, Helal Akreditasyon Kurumuyla bu küresel
sistemin temel taşlarını ülkemizde atıyoruz. HAK ülkemizde ve yurt dışında
faaliyet gösteren helal uygunluk değerlendirme kuruluşlarını akredite edecek,
helal akreditasyon sisteminin oluşturulması çalışmalarının öncülüğünü üstlenecektir.
Değerli
milletvekilleri, HAK’ın helal belgelendirme ve akreditasyon alanında ülkemizin
merkez konumunu güçlendireceğine ve ülkemize uluslararası alanda söz sahibi
olmasına katkı sağlayacağına inanıyor, bu kanun tasarısının hayırlara vesile
olmasını temenni ediyor, Genel Kurulu saygıyla selamlıyorum. (AK PARTİ
sıralarından alkışlar)
BAŞKAN
– Teşekkür ederim Sayın Özkan.
Şahsı
adına ikinci olarak Niğde Milletvekili Sayın Ömer Fethi Gürer konuşacak. 
Buyurun.
(CHP sıralarından alkışlar)
Sizin
de süreniz beş dakika.
ÖMER
FETHİ GÜRER (Niğde) - Sayın Başkan, değerli milletvekilleri; Helal Akreditasyon
Kurumu Kuruluş ve Görevleri Hakkında Kanun Tasarısı’nın birinci bölümünün
geneli hakkında şahsım adına söz almış bulunuyorum. 
Değerli
milletvekilleri, böyle bir kurumun işlevini gören mevcutta olan kuruma rağmen
olmasının gerekçesini Sayın Bakan biraz evvel açıkladı, 36 İslam İşbirliği
Teşkilatı üyesinin birlikte benzer bir oluşumda görev alması anlamında veya
ürün dolaşımıyla ilgili bu konuyu dile getirdi. Tabii, insanın aklına şu
geliyor: Peki, Helal Akreditasyon Kurumunun helal olarak değerlendirerek ticari
anlamda dönüşümünü sağladığı ürünler hangi parayla yapılacak? Örneğin o doların
helal olup olmadığının kararını kim veriyor? Üzerindeki işaretlere bakınca onu
cebe nasıl koyuyor “Müslümanım.” diyen insanlar? Şimdi, o noktadan bakınca hiç
kimsenin sesi çıkmıyor, ürünle ilgili konuşuyor. Peki, dinimize göre Nisa
suresi 119 ve 120’nci ayetler ve Bakara suresi 205’inci ayet, genetiğiyle
oynamaya, ürünün yani tohumun genetiğinin değiştirilmesine izin veriyor mu? Ama
ülkemize genetiği değiştirilmiş ürünlerin girişi yasak olduğu hâlde genetiği
değiştirilmiş yem girip hayvanlar o yemi yemiyor mu? O yemi yiyen hayvanları da
biz tüketmiyor muyuz? Yani biz şimdi tohumu yurt dışından, İsrail’den,
Hollanda’dan, İtalya’dan alıyoruz; mercimeği ithal ediyoruz, fasulyeyi ithal
ediyoruz, domatesi ithal ediyoruz, ithal ettiğimiz ürünün tohumu yok.
Genetiğiyle oynanmamış mı bu ürün? Gıda ürünlerinde şu anda dışa bağımlılığımızda
neyin helalinin, neyin haramının peşindeyiz. Hadi İslam ülkelerine diyoruz ki:
“Helal ürünle ilgili böyle bir oluşumu yaratalım.” E Somali’de, Sudan’da
açlıktan kırılan insana ne gönderirsen yemiyorlar mı? Onun derdi ne? Yiyecek,
aş. Bizim ülkemizin derdi ne? Aş, iş, çalışacak alan.
Değerli
milletvekilleri, bakınız, bir şey söyleyeyim: Adalet ve Kalkınma Partisi dinî
değerleri siyasi anlamda kendi lehine kullanıyor ama on beş yıllık iktidarları
döneminde fuhuş patlamış, uyuşturucu patlamış, kumar patlamış, kadın cinayeti
patlamış, iş cinayetleri patlamış, bu konuda niye bir şey yapmıyor? (CHP
sıralarından alkışlar) Bu anlamda -on beş yıldır ülkeyi yöneten sizsiniz-
ahlakta büyük çöküntü var, bununla ilgili de bir şey yapın. Ha, yurttaşlara
“helal gıda” diyorsunuz; tekstilden, turizmden, gıdadan dem vurarak bununla
ilgili “helal gıda” tanımını getiriyorsunuz. Peki, Türkiye’de tohum ithal,
ithal tohumun yanında gübre ithal, onun gibi diğer, ilaç ithal, gübre ithal,
tohum ithal, ekipman ithal, millî tarım… 
Şimdi,
bir de bakınız, Sırbistan’la ilgili daha geçen gün açtım okudum, Adalet ve
Kalkınma Partisinin başındakilerin söylediği söz şu: “Müslümanların
kasaplarıyla bizim hiçbir anlamda ticari ilişkimiz olmaz.” diyoruz,
Sırbistan’dan da et getiriyoruz. Şimdi, bu eti kesen kişi besmeleyle mi kesti?
HAYDAR
AKAR (Kocaeli) – Söyledin ya, Müslüman kasabı o.
ÖMER
FETHİ GÜRER (Devamla) – Onun gibi Türkiye'ye giren gıda ürünlerinin çoğunun
helal olduğu konusunda sizin inancınız var mı? Benim kendi değer yargılarıma göre
yok. 
HAYDAR
AKAR (Kocaeli) – Bunlar yanlış anlamış Ömer. Müslüman kasabı onlar.
ÖMER
FETHİ GÜRER (Devamla) – Örneğin glikozlu, fruktozlu ürünlerin Türkiye'ye
girişine neden izin veriliyor? 
Yine,
bunun yanında, ülkemizde çiftçi gerçek anlamda mağdur, esnaf mağdur, öğrenci
mağdur. Her geçen gün, mağdur olan kesimlerin sorunları katlayıp artıyor.
İşsizin derdi var; çalışan, işinden mutlu değil çünkü hak ettiğini almıyor.
Üretici ürettiği değere ürününü satamıyor. Ama biz nelerle uğraşıyoruz? Toplum
dokusunda sempati yaratacak konulardan oy devşirmenin peşindeyiz. Ülke elden
gidiyor arkadaşlar. Yapmayın, bu konuları bu şekilde değerlendirerek alacağınız
3 oyla yarın belki gene bir şey olabilirsiniz ama ülke elden gidiyor. Ahlak
konusunda yapacağımız çok şey var; gelin, onlara yönelelim. Helalle, haramla
herkes kendi vicdanında değerlendirme yapsın. Bugün, ne yediğimizi bilmiyoruz.
Gıda ürünlerimizin çoğunun içeriği konusunda benim şüphelerim var. Bu anlamda
yapılan çalışmalar yetersiz. Kurumlarımızın kadrosu dahi bu konuda yeterli
değil. Bunlara bakalım. Yediğimizi, içtiğimizi bilmediğimiz bir yerde helalin,
haramın peşine düşecek noktada bile değiliz. İnsan aç, işsiz. Bu sorunlarla
ilgilenelim diyorum. 
Yüce
Meclisi saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Gürer.
Sayın
milletvekilleri, birinci bölüm üzerindeki görüşmeler tamamlanmıştır.
Şimdi,
birinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
1’inci
madde üzerinde ikisi aynı mahiyette olmak üzere üç adet önerge vardır,
okutacağım.
Türkiye Büyük Millet Meclisi Başkanlığına
Görüşülmekte
olan 501 sıra sayılı Yasa Tasarısı’nın 1’inci maddesinin tasarı metninden
çıkarılmasını arz ve teklif ederiz.
 Ahmet Kenan Tanrıkulu Ruhi
Ersoy Ahmet Selim Yurdakul
 İzmir Osmaniye Antalya
 Zihni Açba Arzu
Erdem Mehmet Necmettin Ahrazoğlu
 Sakarya İstanbul Hatay
Aynı
mahiyetteki diğer önergenin imza sahipleri:
 Kazım Arslan Tahsin
Tarhan Tacettin Bayır
 Denizli Kocaeli İzmir
 Mehmet Gökdağ Mazlum
Nurlu
 Gaziantep Manisa
BAŞKAN
– Komisyon aynı mahiyetteki önergelere katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ MEHMET
ERDOĞAN (Gaziantep) – Katılmıyoruz.
BAŞKAN
– Hükûmet? 
EKONOMİ
BAKANI NİHAT ZEYBEKCİ (Denizli) – Katılmıyoruz Sayın Başkan.
BAŞKAN
– Önergeler üzerinde Hatay Milletvekili Sayın Mehmet Necmettin Ahrazoğlu
konuşacaklar.
Buyurun
Sayın Ahrazoğlu. (MHP sıralarından alkışlar)
MEHMET
NECMETTİN AHRAZOĞLU (Hatay) - Sayın Başkan, değerli milletvekilleri; 501 sıra
sayılı Helal Akreditasyon Kurumu Kuruluş ve Görevleri Hakkında Kanun
Tasarısı’nın 1’inci maddesi üzerinde Milliyetçi Hareket Partisi olarak vermiş
olduğumuz önerge hakkında söz almış bulunuyorum. Yüce heyetinizi saygıyla
selamlıyorum.
Değerli
milletvekilleri, tasarının 1’inci maddesi helal uygunluk değerlendirme
kuruluşlarının akreditasyonu suretiyle bu kuruluşların düzenledikleri belgelere
güven temin edilmesi ve helal belgelerinin karşılıklı tanınmasının zemininin
oluşturulması açısından helal akreditasyon sistemi önem arz etmektedir. Bu
kapsamda maddeyle helal uygunluk değerlendirme kuruluşlarını akredite etmek, bu
kuruluşların ulusal ve uluslararası standartlara göre faaliyetlerde
bulunmalarını ve bu suretle düzenledikleri belgelerin ulusal ve uluslararası
alanda kabulünü temin etmek amacıyla kamu tüzel kişiliğini haiz, idari ve mali
özerkliğe sahip, özel bütçeli Helal Akreditasyon Kurumunun kurulması
öngörülmektedir. 
Akreditasyon,
yürütülen süreçlerin belirli kriterlere uygunluğunu üçüncü, tarafsız, bağımsız
bir denetim mekanizmasıyla onay işlemidir. Bu onay işleminin uluslararası
geçerliliği oldukça önemlidir. Akreditasyon kurumu bölgesel ve uluslararası
anlamda akreditasyon kuruluşları ve birliklerine üyelik yaparak belgeleri
bölgesel ve uluslararası geçerli olur, aksi hâlde sadece ulusal geçerliliği
olan bir kurum olur. Bu durumda da herhangi bir ülkeyle yapılacak istisnai
karşılaştırmalar yüzünden bu belgenin hiçbir anlamı olmaz.
Değerli
milletvekilleri, bu konunun iyi anlaşılması açısından helal akreditasyona neden
gerek duyulmuştur, o konuda biraz açıklama yapmak istiyorum. 
İslam
İşbirliği Teşkilatı Ekonomik ve Ticari İşbirliği Daimi Komitesi –kısa adı
İSEDAK- 1981’de Suudi Arabistan’ın Taif şehrinde İslam Ülkeleri Zirvesi’nde
kurulmuş, 1984 yılında Fas’ın başkenti Kazablanka’da 4’üncü İslam Zirvesi’nde
Türkiye İSEDAK’ın başkanı seçilmiştir. 50’nci Hükûmet döneminde, 4-7 Ekim 1999
tarihinde İstanbul’da gerçekleştirilen İSEDAK 15’inci toplantısında İslam
Ülkeleri Standartları ve Metroloji Tüzüğü imzaya açılmış ve ilk imza da ülkemiz
tarafından atılmıştır. 2-3 Ağustos 2010’da İslam Ülkeleri İş Birliği Teşkilatı
o günkü Genel Sekreterinin de -bugün İstanbul Milletvekilimiz olan Ekmeleddin
İhsanoğlu Bey’in- gayretiyle 57 İslam ülkesinin katılımıyla Ankara’da TSİ’nin
ev sahipliğinde İslam Ülkeleri Standartlar ve Metroloji Enstitüsü kurulmuştur.
Yönetim merkezi hâlen İstanbul’da bulunmaktadır. 3 Haziran 2014’te SMIIC yani
İslam Ülkeleri Standardizasyon ve Metroloji Enstitüsü tarafından yapılan 6’ncı
olağan kongrede helal konusunda uluslararası akreditasyon kuruluşunun
değerlendirilmesini yapacak bir çatı teşkilatı oluşturulması benimsenmiş ancak
bugüne kadar bu gerçekleştirilememiştir.
Tasarının
genel gerekçesinde, TÜRKAK’ın çeşitli gerekçelerle ülkemizde helal akreditasyon
işlemlerini gerçekleştirememiş olmasından bahsedilmektedir. Helal ürün ve
hizmet akreditasyonu SMIIC 2 Madde 1 5.1.1’e göre helal belgelendirme yapan
kuruluşlar için kılavuz olan bu standardın Müslüman bir tüzel kişilik olarak
değerlendirilmesini istemektedir. Acaba TÜRKAK Avrupa Akreditasyon Birliğinden
akredite diye yani Müslüman olmayan kuruluşları da akredite ediyor diye Avrupa
Akreditasyon Birliği tarafından kınanır diye mi korkulmaktadır? Böyle bir
durumda, TÜRKAK akreditasyon başvuru ve denetim işlerinde tanımlanmış kurallara
uyduğunu gösterdiği sürece Avrupa Akreditasyon Kurumu tarafından herhangi bir
problemle karşılaşmayacaktır. Bugün dünyada 1,8 milyar Müslüman yaşamakta,
dünyadaki ürün ticaretinin yüzde 80’ini Müslüman olmayan ülkeler
gerçekleştirmektedir. Batı’da Amerika, Kanada, Brezilya, Yeni Zelanda başta
olmak üzere… 
(Mikrofon
otomatik cihaz tarafından kapatıldı)
MEHMET
NECMETTİN AHRAZOĞLU (Devamla) - …Doğu’da ise Tayland, Malezya başta olmaktadır.

BAŞKAN
– Teşekkür ederim Sayın Ahrazoğlu.
MEHMET
NECMETTİN AHRAZOĞLU (Devamla) – Sayın Başkan…
BAŞKAN
– Bir dakika mı istiyorsunuz?
MEHMET
NECMETTİN AHRAZOĞLU (Devamla) – Bir dakika yeterli Başkanım.
BAŞKAN
– Peki, buyurun.
MEHMET
NECMETTİN AHRAZOĞLU (Devamla) - Dünyada helal gıda belgesi veren 36 ülke
bulunmakta, bunların içerisinde Müslüman olmayan Hırvatistan, Avusturya, Uganda
gibi ülkeler de mevcuttur. O nedenle helal ürün ve hizmet konusunda
belgelendirme önemli bir ekonomik yer tutmaktadır. 
Değerli
milletvekilleri, apar topar olarak getirilen bu kanun tasarısı için pazar
analizi yapılmış mıdır? Yurt dışından gelecek akreditasyon talepleri
belirlenmiş midir? Kısaca, fayda-maliyet analizi sonucunda bir yatırımın
karşılığını kurum ne zaman karşılayacaktır, bunlar hesaplanmış mıdır? 
Tasarının
üzerinde çalışarak eksikliklerinin giderilmesi gerektiğini düşünüyor, hepinizi
saygıyla selamlıyorum. (MHP sıralarından alkışlar) 
BAŞKAN
– Teşekkür ederim Sayın Ahrazoğlu.
Aynı
mahiyetteki önergenin diğer konuşmacısı Denizli Milletvekili Sayın Kazım Arslan
olacak.
Buyurun
Sayın Arslan. (CHP sıralarından alkışlar) 
KAZIM
ARSLAN (Denizli) – Sayın Başkan, değerli milletvekilleri; hepinizi öncelikle
sevgiyle, saygıyla selamlıyorum. 
Biraz
önce de birçok konuya temas ettim, yine de bu bize ayrılan süre içinde bazı
konuları da yine önünüze koymaya çalışacağım. 501 sıra sayılı Helal
Akreditasyon Kurumu Kuruluş ve Görevleri Hakkında Kanun Tasarısı’nın 1’inci
maddesinde söz aldım. Cumhuriyet Halk Partisi olarak görüşlerimizi sizlere
aktarmak istiyorum. 
Cumhuriyet
Halk Partisi Grubu olarak, değerli milletvekilleri, gerçekten bu kurumun
gereksiz olduğunu, böyle bir kurumun cumhuriyetle yönetilen Türkiye
Cumhuriyeti’nde bir anlamının olmadığını, şeriatla yönetilen birçok ülkenin
buna ihtiyaç duyabileceğini, Müslüman ülkelerin birliği olan, 36 ülkenin bir
arada olduğu SMIIC’in böyle bir akreditasyon kurumunu ortaya çıkarabileceğini
ve çalıştırabileceğini uygun buluyoruz ancak Türkiye Cumhuriyeti devleti olarak
hem Batı’ya ihracat yapan hem Müslüman ülkelerine ihracat yapan bir Türkiye’nin
böyle bir kurumla zaman kaybetmesinin bir anlamı olmadığını düşünüyorum. Bize
bir faydası da olmayacak. Bu nedenle bu yasa tasarısının aslında geriye
çekilmesini ve bu 1’inci maddenin de tasarıdan çıkarılmasını istiyoruz. 
Değerli arkadaşlarım, şimdi, Helal Akreditasyon Kurumunun
kurallarını SMIIC belirleyecek. Şimdi SMIIC belirliyorsa, SMIIC genel anlamda
bütün Müslüman ülkelerinin her alandaki, her şekildeki uygulamalarını dikkate
alarak 36 üyenin belirlemiş olduğu kuralları belirli kriterlere getirip bunu
bir akredite etme noktasına taşıyorsa bırakalım bu işi SMIIC yapsın. Bizim bu
işlerle falan uğraşmaya ne vaktimiz var ne zamanımız var ne de paramız var.
Onun için biz daha çok yatırımla, üretimle, istihdamla, ihracatla uğraşalım ki
ülkemizin kalkınmasına katkı yapalım, gelişmesini bu şekilde sağlayalım değerli
arkadaşlarım. 
Şimdi, biliyorsunuz, iktidara gelirken “Yolsuzluğu,
yoksulluğu, yasakları ortadan kaldıracağız.” diye geldiniz ama iktidarınızın on
beş yıllık döneminde maalesef yolsuzluk diz boyu. Her alanda, her şekilde
yolsuzluğun yapıldığı, bunun üzerine hiçbir şekilde gidilmediği ve birçok
kurumun ve siyasilerin de bu işin içinde olduğunu görüyoruz, duyuyoruz. Bunlarla
ilgili hiçbir önlem yok, yoksullukla ilgili yok. Neden? İstihdamı artıran,
işsizliği önleyen çalışmalar yok, yatırımlar yok, atılımlar yok. Yapılan
inşaatlarla bu işin giderilmesi mümkün değil. Eğer biz istihdamı artıracak
çalışmalar yapmaz isek, fabrikalarımızı çoğaltmaz isek, işletmelerimizi
çoğaltmaz isek, esnafların, işletmelerin daha çok yer açması konusunda gayret
sarf etmezsek istihdamı sağlayamayız, işsizliği önleyemeyiz, özellikle
üniversiteyi bitirmiş olan gençlerimizin de iş bulmasına olanak sağlamayız;
bunların üzerinde ısrarla durmalıyız. 
Değerli
arkadaşlarım, yasaklara gelince gerçekten, “Yasakları kaldıracağız.” dediniz,
her alanda yasak getirdiniz, öyle yasaklar var ki artık muhalefet olarak size
karşı ne basının ne de siyasilerin konuşma imkânı kalmadı, birçok şeyle
sınırlandırıyorsunuz. AKP’nin Genel Başkanı çıkıyor meydanlara, her şeyi
konuşuyor, her şeyi söylüyor; genel başkanlara çatıyor, bizlere çatıyor,
Cumhuriyet Halk Partisine çatıyor, MHP’ye çatıyor, HDP’ye çatıyor ama ona bir
şey söylendiği zaman “Dur kardeşim, yasak.” deniliyor, hatta ihbarlar ediliyor,
şikâyetler ediliyor, haklarında dava açılması sağlanmak isteniyor. 
Değerli
arkadaşlarım, bunların üzerinde duralım. Ülkenin daha fazla gerginlikle, bu tür
gereksiz işlerle zaman kaybetmesine gerek yok. Bu nedenle, çalışmalarımızı
üretim üzerine yoğunlaştırmak, üretim odaklı, rekabet odaklı çalışmalar yapmak
zorundayız diyorum. 
Hepinize
teşekkür ediyorum. 
Saygılar
sunuyorum. (CHP sıralarından alkışlar) 
BAŞKAN
– Teşekkür ederim Sayın Arslan. 
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Önergeler kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 510 sıra sayılı Kanun Tasarısı’nın 1’inci maddesine yer alan “kamu tüzel
kişiliğini” ibaresinin “kamu tüzel kişiliğine” şeklinde değiştirilmesini arz ve
teklif ederiz. 
 Mahmut Toğrul Meral
Danış Beştaş Hüda Kaya
 Gaziantep Adana İstanbul
 Mehmet Emin Adıyaman Aycan
İrmez
 Iğdır Şırnak
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ MEHMET
ERDOĞAN (Gaziantep) – Katılmıyoruz. 
BAŞKAN
– Hükûmet?
EKONOMİ
BAKANI NİHAT ZEYBEKCİ (Denizli) – Katılmıyoruz Sayın Başkan.
BAŞKAN
– Önerge üzerinde, Gaziantep Milletvekili Sayın Mahmut Toğrul konuşacak.
Buyurun
Sayın Toğrul. (HDP sıralarından alkışlar) 
MAHMUT
TOĞRUL (Gaziantep) – Teşekkür ederim.
Sayın
Başkan, değerli milletvekilleri; Genel Kurulu bu vesileyle saygıyla
selamlıyorum. 
Değerli
arkadaşlar, üç gün sonra, siyasi soykırım operasyonlarının başlamasının ve eş
genel başkanlarımızın rehin alınmasının üzerinden tam bir yıl geçmiş olacak ama
bu süre zarfında örneğin, Eş Genel Başkanımız Sayın Selahattin Demirtaş, hâlâ
tutuklu olduğu davadan yargı önüne çıkmış değil. Bakın bugün gösterdik, yargı,
Adalet Bakanlığından mahkemelere giden talimatla nasıl çalışacağı, nasıl karar
vereceği konusunda uyarılıyor. Yargı talimatlı yargıya dönüşmüş, siyasetçiler
rakiplerini bertaraf etmek adına onları rehin aldırıyor, rakip siyasi partinin
11 bin insanını gözaltına aldırıyor, 4 bini hâlâ içeride, “yargı bağımsızdır”
diyebiliyoruz. 
Değerli
arkadaşlar, bu ülkenin ekonomisi çökmüş. Ekonomi şaha kalkmış diyorlar.
Vallahi, son günlerde hepiniz görüyorsunuz, şaha kalkan kurlardır, şaha kalkan
akaryakıt fiyatlarıdır. Bunlar şaha kalkmışken, nasıl oluyor ekonomi şaha
kalkıyor anlamakta güçlük çekiyoruz. 
Dış
ilişkilerimiz kimseyle neredeyse… Hatırlayın bir zamanlar “sıfır sorun” diye
başlamıştık komşularla, neredeyse komşumuz kalmamış. Helal ürün tartışıyoruz
ama Müslüman ülke gördüğümüz komşularımızın iç işine karışmışız, siyasetine
karışmışız, Emevi Camisi’nde namaz kılacağız diye bir gün kalkmışız, böyle bir
iddiada bulunurken orada oluk oluk kan akmış, biz burada akreditasyonu
çalışıyoruz. 
Değerli
arkadaşlar, 1 Ekimde Meclis açıldığında bu yana, bu ülkenin bakın ekonomisi
çökmüş, dış ilişkileri çökmüş, yargısı çökmüş, daha doğrusu yönetim sistemi
çökmüş. Peki, biz neyi tartışıyoruz? Müftüler nikâh kıysın mı kıymasın mı?
Bugün de işte “Helal sertifikası verelim mi vermeyelim mi?” tartışması
yapıyoruz. 
Değerli
arkadaşlar, bu kadar sorunumuz varken Hükûmet şu anda maalesef Meclise angarya
yaptırıyor, şu anda biz angarya çalıştırılıyoruz değerli arkadaşlar. Hükûmetin
derdi, bu çöküntüden artık kaybettiğini çok net olarak görüyor, görüntüsel
olarak halka “Ben dindar bir siyaset izliyorum, ben dindar bir yönetime
yakınım.” gibi bir imaj yaratmak. 
Değerli
arkadaşlar, dindarlığın en başta şartı kul hakkı yememektir. OHAL ilan
edildiğinden bu yana, sorgusuz sualsiz 140 bine yakın insanı kamudan aldınız,
dışarıya bıraktınız. Sadece suçların şahsiliğine bile bakmadınız, çocuklarını,
ailesini cezalandırmaya kalktınız. Şimdi, bir taraftan kul hakkını yemekte hiçbir
beis görmüyorsunuz ama bir taraftan da Müslüman, dindar bir görüntüyü acaba
verebilir miyiz, bu çökmüşlüğümüzü bunun üzerinden kurtarabilir miyiz,
kotarabilir miyiz... 
Değerli
arkadaşlar, bu halkın çok net olarak ilk bakacağı, dindar, eğer gerçekten dindarsa
kul hakkı yemez, insanların yaşamı için gerekli olan en asgari koşulları
sağlar… Bugün asgari ücret maalesef birilerinin çay parasıdır, birilerinin
yemek parasıdır ama bu ülkede yoksulluk almış başını gidiyor, bu ülkede
gençlerimiz harap oluyor, uyuşturucu almış başını gidiyor, bu ülkede insanlar
hiçbir şekilde geleceğe dair kendilerini güvencede görmüyorlar ama biz burada
helal akreditasyon, işte, helal midir değil midir tartışması yapıyoruz, çiğ
köfte tartışması yapıyoruz biraz önce. 
Değerli
arkadaşlar, bunların hepsi gerçekten bu Mecliste angaryadır. 1 Ekimden bu yana
bu Meclis angarya çalıştırılıyor. Halkın sorunlarına, emekçinin sorunlarına,
çiftçinin sorunlarına deva olabilecek, ilaç olacak tek bir yasa maddesi
tartışmamışız burada. İki ayı aşkın süredir Meclis açık, tartıştığımız konular
bu. Ben bunu halkın bilgisine sunuyorum. 
Genel
Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Sayın
milletvekilleri, birleşime beş dakika ara veriyorum.
Kapanma Saati: 21.31
BEŞİNCİ OTURUM
Açılma Saati: 21.33
BAŞKAN: Başkan Vekili Ayşe Nur BAHÇEKAPILI 
KÂTİP ÜYELER: Mustafa AÇIKGÖZ (Nevşehir), Fehmi KÜPÇÜ
(Bolu) 
-----0-----
BAŞKAN
– Türkiye Büyük Millet Meclisinin 15’inci Birleşiminin Beşinci Oturumunu
açıyorum.
501
sıra sayılı Kanun Tasarısı’nın görüşmelerine devam ediyoruz. 
Komisyon?
Yok. 
Ertelenmiştir.

2’nci
sırada bulunan 325 sıra sayılı Kanun Tasarısı ve Dışişleri Komisyonu Raporu’nun
görüşmelerine başlıyoruz. 
2.- Türkiye Cumhuriyeti ile Nijer Cumhuriyeti Arasında Savunma Sanayi
İşbirliği Anlaşmasının Onaylanmasının Uygun Bulunduğuna Dair Kanun Tasarısı
(1/661) ile Milli Savunma Komisyonu ve Dışişleri Komisyonu Raporları (S.
Sayısı: 325)
BAŞKAN
– Komisyon? Yok. 
Ertelenmiştir.

3’üncü
sırada bulunan 479 sıra sayılı Kanun Tasarısı ve Dışişleri Komisyonu Raporu’nun
görüşmelerine başlıyoruz. 
3.- Türkiye Cumhuriyeti Hükümeti ile Büyük Britanya ve Kuzey İrlanda
Birleşik Krallığı Hükümeti Arasında Savunma ile İlgili Gizlilik Dereceli
Bilginin Korunması Konusunda Güvenlik Anlaşmasının Onaylanmasının Uygun
Bulunduğuna Dair Kanun Tasarısı (1/735) ve Dışişleri Komisyonu Raporu (S.
Sayısı: 479)
BAŞKAN
– Komisyon? Yok.
Ertelenmiştir.

Bundan
sonra da komisyon bulunamayacağı anlaşıldığından, kanun tasarı ve teklifleri
ile komisyonlardan gelen diğer işleri sırasıyla görüşmek için, 1 Kasım 2017
Çarşamba günü saat 14.00’te toplanmak üzere birleşimi kapatıyorum.
İyi
geceler diliyorum.
Kapanma Saati: 21.34




(X) 501 S. Sayılı Basmayazı tutanağa
eklidir




