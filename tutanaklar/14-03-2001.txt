


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















DÖNEM : 21 CİLT : 56 YASAMA
YILI : 3



T. B. M. M.
TUTANAK
DERGİSİ


69 uncu
Birleşim
14 . 3 . 2001 Çarşamba


İ Ç İ N D E K İ L E R
  
Sayfa I. –
GEÇEN TUTANAK ÖZETİ
II. – GELEN KÂĞITLAR
III. – YOKLAMA
IV. – BAŞKANLIĞIN GENEL KURULA SUNUŞLARI
A) GÜNDEMDIŞI KONUŞMALAR
1. – Şanlıurfa Milletvekili Zülfükar İzol'un, Şanlıurfa'nın Siverek ve
Halfeti İlçeleriyle Yukarıgöklü Beldesinde yaşanan sel felaketi nedeniyle
meydana gelen zarara ve bu konuda alınması gereken tedbirlere ilişkin
gündemdışı konuşması ve Devlet Bakanı Hasan Gemici'nin cevabı
2. – Bolu Milletvekili Mustafa Karslıoğlu'nun, 14 Mart Tıp Bayramı
nedeniyle gündemdışı konuşması
3. – Kahramanmaraş Milletvekili Mehmet Kaya'nın, 14 Mart Tıp Bayramı
nedeniyle gündemdışı konuşması
B) GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI ÖNERGELERİ
1. – Van Milletvekili Ayhan Çevik ve 21 arkadaşının, Ermenilerin Van
İlinde yerli halka yapmış oldukları mezalimin araştırılması ve Van üzerindeki
emellerine karşı alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/183)
2. – Muğla Milletvekili Hasan Özyer ve 20 arkadaşının, Muğla İlinin
balıkçılık, tarım ve turizm açısından sorunlarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/184)
C) TEZKERELER VE ÖNERGELER
1. – Rize Milletvekili Ahmet Kabil'in, Millî Eğitim, Kültür, Gençlik ve
Spor Komisyonu ile KİT Komisyonu üyeliklerinden çekildiğine ilişkin önergesi
(4/327)
2. – Kesinleşen yargı kararları uyarınca Türk vatandaşlığını kaybeden
Merve Safa Kavakçı'nın, Anayasanın 66 ve 76 ncı maddeleri ile Türk Vatandaşlığı
Kanunu hükümlerine göre milletvekili seçilme yeterliliğini kaybettiğine, bu
nedenlerle milletvekili sıfatının kalmadığına ilişkin Başkanlık tezkeresi
(3/775)
3. – Makedonya Meclis Başkanı Stojan Andov'un, 20-21 Mart 2001
tarihlerinde Üsküp'te düzenlenecek olan Güneydoğu Avrupa İşbirliği Süreci
Katılımcı Ülke Parlamento Başkanları Konferansına davetine TBMM Başkanını
temsilen bir başkanvekilinin icabet etmesine ilişkin Başkanlık tezkeresi
(3/776)
V. – SEÇİMLER 
A) KOMİSYONLARDA AÇIK BULUNAN ÜYELİKLERE
SEÇİM 
1. – Millî Eğitim, Kültür, Gençlik ve Spor Komisyonunda açık bulunan
üyeliğe seçim 
2. – KİT Komisyonunda açık bulunan üyeliğe seçim 
3. – Plan ve Bütçe Komisyonunda açık bulunan üyeliğe seçim
VI. – SORULAR VE CEVAPLAR
A) SÖZLÜ SORULAR VE CEVAPLARI
1. – Eskişehir Milletvekili Mehmet Mail Büyükerman'ın, bir sendika
başkanının Cumhurbaşkanı hakkında yaptığı konuşmaya ilişkin Adalet Bakanından
sözlü soru önergesi (6/512) ve Adalet Bakanı Hikmet Sami Türk'ün cevabı
2. – İstanbul Milletvekili Ayşe Nazlı Ilıcak'ın, Yargıtay üyeleri ile
Başsavcı hakkında tazminat davası açılıp açılamayacağına ilişkin Adalet
Bakanından sözlü soru önergesi (6/558)
ve Adalet Bakanı Hikmet Sami Türk'ün cevabı
3. – Şanlıurfa Milletvekili Yahya Akman'ın, Şanlıurfa-Birecik Devlet
Hastanesinin uzman doktor ihtiyacına ilişkin Sağlık Bakanından sözlü soru
önergesi (6/514) ve yazılı soruya çevrilmesi nedeniyle konuşması
4. – İstanbul Milletvekili Ahmet Güzel'in, İstanbul Boğazındaki köprülere
ilişkin Turizm Bakanından sözlü soru önergesi (6/515) ve yazılı soruya
çevrilmesi nedeniyle konuşması
5. – Erzincan Milletvekili Tevhit Karakaya'nın, Erzincan İlindeki
camilere ilişkin Devlet Bakanı ve Başbakan Yardımcısından sözlü soru önergesi
(6/524) 
6. – Erzincan Milletvekili Tevhit Karakaya'nın, Erzincan İlindeki
kooperatiflere ve toplu konut kredisi taleplerine ilişkin Devlet Bakanından
sözlü soru önergesi (6/525) 
7. – Erzincan Milletvekili Tevhit Karakaya'nın, Erzincan İlindeki
hastanelerin onarımı için ayrılan ödenek miktarına ilişkin Sağlık Bakanından
sözlü soru önergesi (6/526) 
8. – Erzincan Milletvekili Tevhit Karakaya'nın, Erzincan İlinde
yürütülen projelere ilişkin Ulaştırma Bakanından sözlü soru önergesi (6/527) ve
Ulaştırma Bakanı Enis Öksüz'ün cevabı
9. – Şanlıurfa Milletvekili Mustafa Niyazi Yanmaz'ın, Şanlıurfa İlindeki
demiryolu projesine ilişkin Ulaştırma Bakanından sözlü soru önergesi (6/533) ve
Ulaştırma Bakanı Enis Öksüz'ün cevabı
10. – İzmir Milletvekili Suha Tanık'ın, hava meydanlarındaki ticarî
işletmelere ilişkin Ulaştırma Bakanından sözlü soru önergesi (6/554) ve
Ulaştırma Bakanı Enis Öksüz'ün cevabı
11. – Elazığ Milletvekili Ahmet Cemil Tunç'un, Elazığ-Karakoçan-Karaçan
Köyüne telefon bağlanıp bağlanmayacağına ilişkin Ulaştırma Bakanından sözlü
soru önergesi (6/582) ve Ulaştırma Bakanı Enis Öksüz'ün cevabı
12. – Elazığ Milletvekili Ahmet Cemil Tunç'un, Elazığ-Karakoçan İlçesine
bağlı bazı köylerin telefon sorununa ilişkin Ulaştırma Bakanından sözlü soru
önergesi (6/614) ve Ulaştırma Bakanı Enis Öksüz'ün cevabı
13. – Balıkesir Milletvekili İsmail Özgün'ün, şeker sanayiinde çalışan
geçici işçilere ilişkin Başbakandan sözlü soru önergesi (6/531)
14. – Ankara Milletvekili M.Zeki Çelik'in, Ankara İlindeki imam ve
müezzin sayısına ilişkin Devlet Bakanı ve Başbakan Yardımcısından sözlü soru
önergesi (6/535) 
15. – Ankara Milletvekili M.Zeki Çelik'in, Devlet Memurluğu Sınavı
yapılmadan önce açılan sınavları
kazananların durumuna ilişkin Devlet Bakanından sözlü soru önergesi (6/537) 
16. – Bursa Milletvekili Faruk Çelik'in, tarım sektörünün sorunlarına
ilişkin Tarım ve Köyişleri Bakanından sözlü soru önergesi (6/544) 
17. – İzmir Milletvekili Suha Tanık'ın, Ege Üniversitesi Tıp Fakültesi
Hastanesinin tıbbi cihaz ve sağlık personeli ihtiyacına ilişkin Sağlık
Bakanından sözlü soru önergesi (6/549) ve yazılı soruya çevrilmesi nedeniyle
konuşması
18. – Bursa Milletvekili Faruk Çelik'in, kurumlararası nakilleri izne
bağlayan genelgeye ilişkin Başbakandan sözlü soru önergesi (6/557)
19. – Elazığ Milletvekili Ahmet Cemil Tunç'un, Elazığ-Kovancılar'a
askerlik şubesi açılmasına ilişkin Millî Savunma Bakanından sözlü soru önergesi
(6/564)
20. – Elazığ Milletvekili Ahmet Cemil Tunç'un, Elazığ-Karakoçan Küçük
Sanayi Sitesi inşaatına ilişkin Sanayi
ve Ticaret Bakanından sözlü soru
önergesi (6/567)
21. – Elazığ Milletvekili Ahmet Cemil Tunç'un, Elazığ-Kovancılar Küçük
Sanayi Sitesi inşaatına ilişkin Sanayi ve Ticaret Bakanından sözlü soru
önergesi (6/569)
22. – Elazığ Milletvekili Ahmet Cemil Tunç'un, Elazığ-Kovancılar İlçesi
Devlet Hastanesine uzman doktor atanıp atanmayacağına ilişkin Sağlık Bakanından
sözlü soru önergesi (6/573)
23. – Elazığ Milletvekili Ahmet Cemil Tunç'un, Elazığ Kültür Merkezi
inşaatına ilişkin Kültür Bakanından sözlü soru önergesi (6/574)
24. – Elazığ Milletvekili Ahmet Cemil Tunç'un, Keban İmam Hatip Lisesi
inşaatına ilişkin Millî Eğitim Bakanından sözlü soru önergesi (6/575) 
25. – Elazığ Milletvekili Ahmet
Cemil Tunç'un, Elazığ-Sivrice öğrenci pansiyonuna ilişkin Millî Eğitim
Bakanından sözlü soru önergesi (6/576) 
26. – Elazığ Milletvekili Ahmet Cemil Tunç'un, Elazığ-Kovancılar
İlçesindeki öğrenci pansiyonuna ilişkin Millî Eğitim Bakanından sözlü soru
önergesi (6/577)
27. – Elazığ Milletvekili Ahmet Cemil Tunç'un, Elazığ-Karakoçan İlçesi
vakıf öğrenci yurduna ilişkin Devlet Bakanından sözlü soru önergesi (6/578)
28. – Elazığ Milletvekili Ahmet Cemil Tunç'un, Elazığ-Palu-Gökdere
Beldesinin ulaşımına ilişkin Devlet Bakanından sözlü soru önergesi (6/580)
29. – Elazığ Milletvekili Ahmet Cemil Tunç'un, Elazığ-Karakoçan İlçesine
bağlı bazı köy yollarına ilişkin Devlet Bakanından sözlü soru önergesi (6/583)
30. – Elazığ Milletvekili Ahmet Cemil Tunç'un, Elazığ-Karakoçan İlçesi
Yeşilbelen Köyünün yol ve içme suyu sorunlarına ilişkin Devlet Bakanından sözlü soru önergesi
(6/584)
31. – Elazığ Milletvekili Ahmet Cemil Tunç'un, Elazığ-Karakoçan İlçesi
Sarıbaşak Köyü İlköğretim Okuluna ilişkin Millî Eğitim Bakanından sözlü soru
önergesi (6/585)
32. – Elazığ Milletvekili Ahmet Cemil Tunç'un, Elazığ-Karakoçan İlçesi
Kocadayı ve Keklik Köylerinin ilköğretim okullarının ne zaman açılacağına
ilişkin Millî Eğitim Bakanından sözlü soru önergesi (6/586) 
33. – Elazığ Milletvekili Ahmet Cemil Tunç'un, Elazığ-Karakoçan İlçesi
Kuşbayırı Köyünün içmesuyu sorununa ilişkin Devlet Bakanından sözlü soru
önergesi (6/587)
34. – Elazığ Milletvekili Ahmet Cemil Tunç'un, Elazığ İline bağlı bazı
köylerin yol sorununa ilişkin Devlet Bakanından sözlü soru önergesi (6/588)
35. – Elazığ Milletvekili Ahmet Cemil Tunç'un, Elazığ İline bağlı bazı
köylerin yollarına ilişkin Devlet Bakanından sözlü soru önergesi (6/589)
36. – Elazığ Milletvekili Ahmet Cemil Tunç'un, Elazığ İli köylerinin
içmesuyu sorununa ilişkin Devlet Bakanından sözlü soru önergesi (6/590)
37. – Elazığ Milletvekili Ahmet Cemil Tunç'un, Elazığ İli Karakoçan
İlçesine bağlı Bulgurcuk, Güllüce ve Demirdelen Köylerinin yollarına ilişkin
Devlet Bakanından sözlü soru önergesi (6/591)
38. – Elazığ Milletvekili Ahmet Cemil Tunç'un, Elazığ-Karakoçan İlçesine
bağlı bazı köylerin yollarına ilişkin Devlet Bakanından sözlü soru önergesi
(6/592)
39. – Elazığ Milletvekili Ahmet Cemil Tunç'un, Elazığ-Kovancılar-Okçular
yoluna ilişkin Devlet Bakanından sözlü soru önergesi (6/593)
40. – Elazığ Milletvekili Ahmet Cemil Tunç'un,
Elazığ-Kovancılar-Karasungur ve Mirahmet Köylerinin yollarına ilişkin Devlet
Bakanından sözlü soru önergesi (6/594)
41. – Elazığ Milletvekili Ahmet Cemil Tunç'un, Elazığ-Karaçor Grup
yoluna ilişkin Devlet Bakanından sözlü soru önergesi (6/595)
42. – Elazığ Milletvekili Ahmet Cemil Tunç'un, Elazığ'da yapımı devam
eden kapalı yüzme havuzunun ödenek ihtiyacına ilişkin Devlet Bakanından sözlü
soru önergesi (6/596)
43. – Elazığ Milletvekili Ahmet Cemil Tunç'un,
Elazığ-Karakoçan-Bulgurcuk Köyünün içmesuyu projesine ilişkin Devlet Bakanından
sözlü soru önergesi (6/597)
44. – Elazığ Milletvekili Ahmet Cemil Tunç'un, Elazığ-Karakoçan-Çelebi
Köyünün içmesuyu ve yol sorunlarına ilişkin Devlet Bakanından sözlü soru
önergesi (6/598)
45. – Elazığ Milletvekili Ahmet Cemil Tunç'un, Elazığ-Karakoçan-Çıtak
Köyü okulunun ne zaman açılacağına ilişkin Millî Eğitim Bakanından sözlü soru
önergesi (6/599)
46. – Elazığ Milletvekili Ahmet Cemil Tunç'un, Elazığ-Karakoçan-Çıtak
Köyü yoluna ilişkin Devlet Bakanından sözlü soru önergesi (6/600)
47. – Elazığ Milletvekili Ahmet Cemil Tunç'un, Elazığ-Karakoçan-Demirtaş
Köyü yoluna ilişkin Devlet Bakanından sözlü soru önergesi (6/601)
48. – Elazığ Milletvekili Ahmet
Cemil Tunç'un, Elazığ-Karakoçan-Demirtaş Köyünün imam ihtiyacına ilişkin Devlet
Bakanı ve Başbakan Yardımcısından sözlü
soru önergesi (6/602)
49. – Rize Milletvekili Mehmet Bekaroğlu'nun, Rize İlindeki belediyelere
yapılan yardımlara ilişkin Maliye Bakanından sözlü soru önergesi (6/603) ve
Devlet Bakanı Edip Safder Gaydalı'nın cevabı
50. – Erzincan Milletvekili Tevhit Karakaya'nın, Bağ-Kur emeklilerinden
kesilen prime ilişkin Çalışma ve Sosyal Güvenlik Bakanından sözlü soru önergesi
(6/604)
51. – Elazığ Milletvekili Ahmet
Cemil Tunç'un, Elazığ Sarıcan Beldesinin sağlık personeli ihtiyacına ilişkin
Sağlık Bakanından sözlü soru önergesi (6/606)
52. – Elazığ Milletvekili Ahmet Cemil Tunç'un, Elazığ-Karakoçan-Başyurt
Köyünün yoluna ilişkin Bayındırlık ve İskân Bakanından sözlü soru önergesi
(6/607) ve Bayındırlık ve İskân Bakanı Koray Aydın'ın ce-vabı 
53. – Elazığ Milletvekili Ahmet Cemil Tunç'un, Elazığ-Bingöl kara-yoluna
ilişkin Bayındırlık ve İskân Bakanından sözlü soru önergesi (6/609) ve
Bayındırlık ve İskân Bakanı Koray Aydın'ın cevabı 
54. – Elazığ Milletvekili Ahmet Cemil Tunç'un, Elazığ Güney Çevre Yoluna
ilişkin Bayındırlık ve İskân Bakanından sözlü soru önergesi (6/611) ve
Bayındırlık ve İskân Bakanı Koray Aydın'ın cevabı 
55. – Elazığ Milletvekili Ahmet Cemil Tunç'un, Karayolları Bölge
Müdürlüğünün Elazığ İlindeki çalışmalarına ilişkin Bayındırlık ve İskân
Bakanından sözlü soru önergesi (6/634) ve Bayındırlık ve İskân Bakanı Koray
Aydın'ın cevabı 
56. – Elazığ Milletvekili Ahmet Cemil Tunç'un, İller Bankasının
Elazığ'da yapacağı işlere ve ödenek miktarına ilişkin Bayındırlık ve İskân
Bakanından sözlü soru önergesi (6/640) ve Bayındırlık ve İskân Bakanı Koray
Aydın'ın cevabı 
57. – Samsun Milletvekili Musa Uzunkaya'nın, Bafra Hıdırellez Köyünde
yaşanan heyelan tehlikesine ve köylere yapılan afet yardımlarına ilişkin
Bayındırlık ve İskân Bakanından sözlü soru önergesi (6/655) ve Bayındırlık ve
İskân Bakanı Koray Aydın'ın cevabı 
58. – Bursa Milletvekili Faruk Çelik'in, Bursa-Gemlik-Kurşunlu
Beldesinin sahil yoluna ilişkin Bayındırlık ve İskân Bakanından sözlü soru
önergesi (6/665) ve Bayındırlık ve
İskân Bakanı Koray Aydın'ın cevabı 
59. – Batman Milletvekili
Alaattin Sever Aydın'ın, Batman-Sason karayoluna ilişkin Bayındırlık ve
İskân Bakanından sözlü soru önergesi (6/677) ve Bayındırlık ve İskân Bakanı
Koray Aydın'ın cevabı 
60. – Şanlıurfa Milletvekili Mehmet Yalçınkaya'nın, Şanlıurfa ve
Gaziantep illeri arasındaki otoyol çalışmalarına ilişkin Bayındırlık ve İskân
Bakanından sözlü soru önergesi (6/691)
ve Bayındırlık ve İskân Bakanı Koray Aydın'ın cevabı 
61. – İzmir Milletvekili Suha Tanık'ın, İzmir çevre yolu ve Aydın
oto-yolu kamulaştırma bedellerinin ödenmediği iddiasına ilişkin Bayındırlık ve
İskân Bakanından sözlü soru önergesi (6/696) ve Bayındırlık ve İskân Bakanı
Koray Aydın'ın cevabı 
62. – Elazığ Milletvekili Ahmet Cemil Tunç'un, MTA'nın Elazığ İlinde
yaptığı çalışmalara ilişkin Devlet Bakanından sözlü soru önergesi (6/608) ve
Devlet Bakanı Edip Safder Gaydalı'nın cevabı
B) YAZILI SORULAR VE CEVAPLARI
1. – Burdur Milletvekili Hasan Macit'in, Burdur Bayındırlık ve İskân
Müdürlüğüne yapılan atamaya ve Burdur İlindeki yol çalışmalarına ilişkin sorusu
ve Bayındırlık ve İskân Bakanı Koray Aydın'ın cevabı (7/3373)
2. – Manisa Milletvekili Bülent Arınç'ın, Manisa İlinde yürütülen
projelere ilişkin sorusu ve Devlet Bakanı Şüayip Üşenmez'in cevabı (7/3697)
3. – Ankara Milletvekili Saffet Arıkan Bedük'ün, Ankara Gölbaşı, Topaklı
ve Çayırlı Köylerinde ecri misil ödenerek kullanılan Hazine arazilerinin
satılacağı iddialarına ilişkin sorusu ve Maliye Bakanı Sümer Oral'ın cevabı
(7/3514)
4. – Erzincan Milletvekili Tevhit Karakaya'nın, 2001 yılında Erzincan
İline yapılacak yatırımlara ilişkin sorusu ve Millî Savunma Bakanı Sabahattin
Çakmakoğlu'nun cevabı (7/3467)
5. – Ankara Milletvekili M. Zeki Çelik'in, bir firmaya verilen sağlık
ihalelerine ilişkin sorusu ve Sağlık Bakanı Osman Durmuş'un cevabı (7/3631)
6. – Manisa Milletvekili Bülent Arınç'ın, Manisa İlinde yürütülen
yatırım projelerine ilişkin sorusu ve Turizm Bakanı Erkan Mumcu'nun ce-vabı
(7/3670)
VII. – KANUN TASARI VE TEKLİFLERİYLE
KOMİSYONLARDAN GELEN DİĞER İŞLER 
1. – İzmir Milletvekili Rıfat Serdaroğlu'nun; İstanbul Milletvekili
Bülent Akarcalı'nın; Amasya Milletvekili Ahmet İyimaya'nın; Ankara Milletvekili
Yıldırım Akbulut'un; Şırnak Milletvekili Mehmet Salih Yıldırım'ın; Gaziantep
Milletvekili Ali Ilıksoy, Konya Milletvekili Ömer İzgi ve Ankara Milletvekili
Nejat Arseven'in; İstanbul Milletvekili Ziya Aktaş ve 42 Arkadaşının; Zonguldak
Milletvekili Hasan Gemici'nin ve İzmir Milletvekili Işılay Saygın'ın; Türkiye
Büyük Millet Meclisi İçtüzüğünde Değişiklik Yapılmasına Dair İçtüzük Teklifleri
ve Anayasa Komisyonu Raporu (2/94, 2/232, 2/286, 2/307, 2/310, 2/311, 2/325,
2/442, 2/449) (S.Sayısı : 527) 
2. – Bireysel Emeklilik Tasarruf ve Yatırım Sistemi Kanunu Tasarısı ve
Plan ve Bütçe ve Sağlık, Aile, Çalışma ve Sosyal İşler Komisyonları Raporları
(1/693) (S. Sayısı : 580) 


I. – GEÇEN TUTANAK ÖZETİ
TBMM Genel Kurulu saat 15.00'te açılarak iki oturum yaptı.
İzmir Milletvekili Güler Aslan'ın, Dünya Kadınlar Gününe ilişkin
gündemdışı konuşmasına Devlet Bakanı Hasan Gemici,
Kahramanmaraş Milletvekili Avni Doğan ile,
İstanbul Milletvekili Nazif Okumuş'un, İstiklal Marşımızın kabulünün 80
inci yıldönümüne ilişkin gündemdışı konuşmalarına Kültür Bakanı Mustafa
İstemihan Talay;
Cevap verdiler.
Genel Kurulu ziyaret eden Azerbaycan Cumhuriyeti Parlamentosu üyelerine
Başkanlıkça "Hoşgeldiniz" denildi.
Açık bulunan Devlet Bakanlığına Kemal Derviş'in, Anayasanın 109 uncu
maddesi gereğince atanmış olduğuna ilişkin Cumhurbaşkanlığı tezkeresi Genel
Kurulun bilgisine sunuldu.
Anayasanın 109 uncu maddesine göre atanmış bulunan Devlet Bakanı Kemal
Derviş andiçti.
Genel Kurulu ziyaret eden Azerbaycan Cumhurbaşkanı Haydar Aliyev'e
Başkanlıkça "Hoşgeldiniz" denildi.
Türkiye-Azerbaycan dostluğuna ilişkin bilgi verme isteği kabul edilen
Azerbaycan Cumhurbaşkanı Haydar Aliyev Genel Kurula hitaben bir konuşma yaptı.
1 Mart 2001 tarihli Gelen Kâğıtlarda yayımlanan ve 4 Mart 2001 tarihinde
dağıtılan, uyguladıkları ekonomik politikalarla ülkeyi kriz ortamına
sürükledikleri iddiasıyla Başbakan Bülent Ecevit ve Bakanlar Kurulu hakkındaki
(11/9) esas numaralı gensoru önergesinin gündemin "Özel Gündemde Yer
Alacak İşler" kısmında yer almasına, gündeme alınıp alınmayacağı
hususundaki görüşmelerin Genel Kurulun 13 Mart 2001 Salı günkü birleşiminde
yapılmasına ve görüşmelerin tamamlanmasına kadar çalışma süresinin uzatılmasına
ilişkin DSP, MHP ve ANAP Gruplarının müşterek önerisi kabul edildi.
Giresun Milletvekili Rasim Zaimoğlu'nun, Yükseköğretim Kurumları
Teşkilâtı Hakkında 41 Sayılı Kanun Hükmünde Kararnamenin Değiştirilerek
Kabulüne Dair 2809 Sayılı Kanun ile 78 ve 190 Sayılı Kanun Hükmünde Kararnamede
Değişiklik Yapılması ve Bu Kanuna Ek ve Geçici Maddeler Eklenmesi Hakkında
Kanun Teklifinin (2/49), İçtüzüğün 37 nci maddesine göre doğrudan gündeme
alınmasına ilişkin önergesinin, yapılan görüşmelerden sonra, kabul edilmediği,
Ankara Milletvekili Şevket Bülend Yahnici'nin, 5680 Sayılı Basın
Kanununa İki Ek Madde Eklenmesine Dair Kanun Teklifinin (2/589),
Kahramanmaraş Milletvekili Mehmet Kaya'nın, 5 İlçe ve Elbistanafşin
Adıyla Bir İl Kurulması Hakkında Kanun Teklifinin (2/608),
İçtüzüğün 37 nci maddesine göre doğrudan gündeme alınmasına ilişkin
önergelerinin, yapılan görüşmelerden sonra, kabul edildikleri;
Açıklandı.
Rize Milletvekili Mehmet Bekâroğlu ve 34 arkadaşının, uyguladıkları
ekonomik politikalarla ülkeyi kriz ortamına sürükledikleri iddiasıyla Başbakan
Bülent Ecevit ve Bakanlar Kurulu üyeleri hakkında gensoru açılmasına ilişkin
önergesinin (11/9) gündeme alınmasının, yapılan görüşmelerden sonra kabul
edilmediği bildirildi.
ANAP Grup Başkanvekili Bartın Milletvekili Zeki Çakan, FP Grubu adına
konuşan Rize Milletvekili Mehmet Bekâroğlu'nun konuşmasında Genel Başkanına ve
Grubuna sataşması nedeniyle bir konuşma yaptı.
14 Mart 2001 Çarşamba günü saat 15.00'te toplanmak üzere, birleşime
19.10'da son verildi.











Murat Sökmenoğlu










Başkanvekili







Burhan Orhan







Sebahattin Karakelle













Bursa







Erzincan













Kâtip Üye







Kâtip Üye












   No.
: 99
II. – GELEN
KÂĞITLAR
14.3.2001
ÇARŞAMBA
Sözlü Soru
Önergesi
1. – İstanbul Milletvekili Ahmet Güzel'in, Almanya'da
Berlin Turizm Fuarında açılan standa ilişkin Turizm Bakanından sözlü soru
önergesi (6/1299) (Başkanlığa geliş tarihi : 13.3.2001)
Yazılı Soru
Önergeleri
1. – İstanbul Milletvekili Azmi Ateş'in, büyük ve küçük
baş hayvan sayısına ve hastalıklarına ilişkin Tarım ve Köyişleri Bakanından
yazılı soru önergesi (7/3789) (Başkanlığa geliş tarihi : 13.3.2001)
2. – İstanbul Milletvekili Azmi Ateş'in, hayvan
hastalıklarına ilişkin Tarım ve Köyişleri Bakanından yazılı soru önergesi
(7/3790) (Başkanlığa geliş tarihi : 13.3.2001)
3. – İstanbul Milletvekili Azmi Ateş'in, hayvan hastalıklarının insan sağlığına etkilerine
ilişkin Tarım ve Köyişleri Bakanından yazılı soru önergesi (7/3791) (Başkanlığa
geliş tarihi : 13.3.2001)
4. – İstanbul Milletvekili Bülent Akarcalı'nın, fona
devredilen bankaların yöneticilerine ilişkin Başbakandan yazılı soru önergesi
(7/3792) (Başkanlığa geliş tarihi : 13.3.2001)
5. – İstanbul Milletvekili Bülent Akarcalı'nın, SSK
işçi emeklilerinin maaşlarından kesilen dernek aidatına ilişkin
Çalışma ve Sosyal Güvenlik Bakanından yazılı soru önergesi (7/3793)
(Başkanlığa geliş tarihi : 13.3.2001)
6. – Gaziantep Milletvekili Nurettin Aktaş'ın, son
ekonomik krizde Ziraat Bankasının zarar ettirildiği iddiasına ilişkin
Başbakandan yazılı soru önergesi (7/3794) (Başkanlığa geliş tarihi : 13.3.2001)
7. – Karaman Milletvekili Zeki Ünal'ın,
Karaman-Ermenek-Güneyyurt Beldesi çiftçilerinin kredi borçlarına ilişkin Tarım
ve Köyişleri Bakanından yazılı soru
önergesi (7/3795) (Başkanlığa geliş tarihi : 13.3.2001)
8. – Hatay Milletvekili Metin Kalkan'ın, memur
maaşlarının artırılıp artırılmayacağına ilişkin Devlet Bakanından (Kemal
Derviş) yazılı soru önergesi (7/3796) (Başkanlığa geliş tarihi : 13.3.2001)
Meclis
Araştırması Önergeleri
1. – Van Milletvekili Ayhan Çevik ve 21 arkadaşının,
Ermenilerin Van İlinde yerli halka yapmış oldukları mezalimin araştırılması ve
Van üzerindeki emellerine karşı alınması gereken önlemlerin belirlenmesi
amacıyla Anayasanın 98 inci, İçtüzüğün 104 ve 105 inci maddeleri uyarınca bir
Meclis araştırması açılmasına ilişkin önergesi (10/183) (Başkanlığa geliş
tarihi : 27.2.2001)
2. – Muğla Milletvekili Hasan Özyer ve 20 arkadaşının,
Muğla İlinin balıkçılık, tarım ve tu-rizm açısından sorunlarının araştırılarak
alınması gereken önlemlerin belirlenmesi amacıyla Anayasanın 98 inci, İçtüzüğün
104 ve 105 inci maddeleri uyarınca bir Meclis araştırması açılmasına ilişkin
önergesi (10/184) (Başkanlığa geliş tarihi : 13.3.2001)
Geri Alınan
Yazılı Soru Önergesi
1. – Bursa Milletvekili Turhan Tayan, esnaf kredileri
ve temerrüt faizlerinin yükseltilmesine ilişkin Devlet Bakanından (Recep Önal)
yazılı soru önergesini 13.3.2001 tarihinde geri almıştır (7/3773) 
BİRİNCİ OTURUM
Açılma Saati
: 15.00
14 Mart 2001
Çarşamba
BAŞKAN :
Başkanvekili Murat SÖKMENOĞLU
KÂTİP ÜYELER
: Sebahattin KARAKELLE (Erzincan), Burhan ORHAN (Bursa)
BAŞKAN - Türkiye Büyük Millet Meclisinin 69 uncu
Birleşimini açıyorum.
Toplantı yetersayısı vardır, görüşmelere başlıyoruz.
Sayın milletvekilleri, dün akşam, Saint Germain'de
müessif olayla karşılaşan Galatasaray Takımına, Türk Milletine, yaralanan 56
arkadaşımıza acil şifalar diliyorum ve Fransa'nın, Batı medeniyetinin beşiği
olduğunu iddia eden Fransa'nın da, bu ayıp karşısında ne yapacağını
bilemi-yorum...
Spor, milletleri de, insanları da birbirine yaklaştıran
centilmenliktir. Onun için, Türk Milleti, daha fazla istismar etmeyecektir;
burada yaşayan Ermeni vatandaşlarımızı da düşünecektir. Ancak, Fransa'nın da,
Türkiye'yi sürekli tahrik eden, geçenlerde Ermenistan Cumhurbaşkanı ile Fransız
Cumhurbaşkanının, Ani Krallığının bininci yıl münasebetiyle açtığı sergi
karşısında, Türk matbuatı -iç çekişmelerden dolayı herhalde- pek yer vermedi,
hiç yer vermedi, sadece CNN'de yayınlandı ve Türkiye Büyük Millet Meclisi
tatilde olduğu için, siz sayın üyelerin tepkisini de çekemedi. 
"Yarab, bu mudur savaşın arta kalan hatırası,
Küffarın diktiği abideler, insanlığın yüzkarası,
Nasıl insan hakkını savunur bu Avrupa,
Kalplerinde yaşarken Haçlı Sefer hülyası!" diyen
şairimizi de, bu vesileyle yadediyorum, Nuri Beyefendiye de teşekkür ediyorum
efendim. (Alkışlar)
Sayın
milletvekilleri, gündeme geçmeden önce, üç arkadaşıma gündemdışı söz vereceğim.
Gündemdışı ilk söz, Şanlıurfa'da, Siverek ve Halfet
İlçelerinde meydana gelen sel felaketi hakkında söz isteyen Şanlıurfa
Milletvekili Sayın Zülfükar İzol'a aittir. 
Urfalı Çiftçilere, Şanlıurfa'ya, geçmiş olsun
dileklerimi ben de arz ediyorum efendim.

Buyurun Sayın İzol. (FP sıralarından alkışlar)
IV. – BAŞKANLIĞIN GENEL KURULA SUNUŞLARI
A) GÜNDEMDIŞI KONUŞMALAR
1. – Şanlıurfa Milletvekili Zülfükar
İzol'un, Şanlıurfa'nın Siverek ve Halfeti İlçeleriyle Yukarıgöklü Beldesinde
yaşanan sel felaketi nedeniyle meydana gelen zarara ve bu konuda alınması
gereken tedbirlere ilişkin gündemdışı konuşması ve Devlet Bakanı Hasan
Gemici'nin cevabı
ÊZÜLFÜKAR İZOL (Şanlıurfa) - Sayın Başkan, değerli
milletvekili arkadaşlarım; 8 Mart 2001 tarihinde Şanlıurfamızda meydana gelen
sel felaketi konusunda şahsım adına söz almış bulunuyorum. 
Siverek ve Halfeti İlçelerimiz ile Yukarıgöklü
beldemizde 8 Mart 2001 tarihinde etkili olan sel felaketi, maalesef, can ve mal
kaybına neden olmuştur. Sel felaketinde 3 kişi hayatını kaybetmiştir. Ölenlere
Yüce Allah'tan rahmet, kederli ailelerine başsağlığı diliyorum.
Değerli milletvekili arkadaşlarım, felaket sonucu
yüzlerce hayvan telef olmuş, yüzlerce işyeri, konut ve çok sayıda araç zayiat
görmüş, kullanılamaz hale gelmiştir. Ekili alanların uğradığı zarar daha büyük
boyutludur. Meydana gelen maddî zarar trilyonun üzerindedir. 
Yaklaşık üç yıldan beri devam eden kuraklığı takiben
meydana gelen bu sel felaketi, çiftçimizi, esnafımızı ve tüm hemşehrilerimizi
perişan etmiştir. Üzüntüyle ifade etmek gerekir ki, meydana gelen sel
felaketinde zararlı ve vahim sonuçların meydana gelmesinde, ilimizin ve
ilçelerimizin altyapı, kanalizasyon sorunlarının yeterli ölçüde çözülmemesi
etkili olmuştur. Hükümet, belediyelere dengeli, adil kaynak aktarmadığından
belediyeler altyapı ve kanalizasyonlarını inşa edememişlerdir. Felaketin gerçek
sebeplerinden birisi de budur.
Değerli milletvekili arkadaşlarım, GAP'ın merkezi olan,
doğu ve güneydoğu illerimizin ekonomik gelişmesi için merkez konumunda olan
Şanlıurfa İlimiz her açıdan önemli illerimizden birisidir; gerek ziraat,
şehirleşme ve gerekse nüfus açısından sürekli gelişme göstermiştir. Ancak,
üzüntüyle ifade etmek gerekir ki, bu gelişmeye yeterli destek ve ilgi
gösterilmemiştir. İlimizin imar ve gelişmesi için mevcut proje ve yatırımlar,
ödeneksizlik gerekçe gösterilerek sürekli ertelenmiştir. Bu sorunları ağırlıklı
olarak ve mütemadiyen Yüce Meclis kürsüsünde dile getirmeme rağmen gerekli
ilgili ve karşılığı bulamadım. Bu hususta birçok kez önerge verdim.
Sayın milletvekilleri, bu kısa zaman içerisinde
birikmiş ve çözüm bekleyen tüm dertleri ifade etmem mümkün değildir. Ancak,
mevcut felaket nedeniyle acil olarak çözülmesi gereken sorunlar ve gecikmeden
yapılması gerekenler vardır. 
Hükümetimizden ve ilgili bakanlarımızdan, öncelikle,
Siverek ve Halfeti İlçelerimiz sakinleri ile Yukarıgöklü belde sakinlerimizin
yaralarının sarılması için Acil Destek Fonundan yeterli kaynak aktarılmasını
talep ediyoruz. Ayrıca selden zarar gören çiftçilerimizin ziraî kredi
borçlarının derhal ertelenmesi gerekmektedir. Bu hususta usulüne ve kanuna
uygun çalışmalar yapılmalıdır. 
İlimizin kendi ayakları üzerinde durabilmesi ve
muhtemel felaket ve sıkıntılarını kendi kaynaklarıyla aşabilmesi için mevcut
proje ve yatırımlar geciktirilmeden tamamlanmalıdır. Öncelikle 500 yataklı
devlet hastanesi tamamlanmalıdır. Şehrimizin ihtiyacı olan 30 000 kişilik
stadyum ve spor merkezleri, GAP havaalanı, Şanlıurfa-Gaziantep demiryolu,
Gaziantep-Şanlıurfa otoyolu, Şanlıurfa içmesuyu şebekesi ve arıtma tesisleri
yapılmalı ve tamamlanmalıdır. 
Sayın milletvekilleri, Siverek İlçemize bağlı 118 köy
ve 515 mezra olmak üzere 633 yerleşim birimi mevcuttur. Özellikle kış aylarında
yerleşim yerlerine ulaşmada büyük zorluklar yaşanmaktadır. Toplam 32 yerleşim
birimine ait 104 kilometre ham yolun yapılması ve içmesuyu sorunlarının
çözümlenmesi gerekmektedir. 
Konuşmama son verirken, tüm hemşerilerime geçmiş olsun
der, Yüce Meclise saygılarımı sunarım. (FP, ANAP ve DYP sıralarından alkışlar)
BAŞKAN - Teşekkür ederim efendim.
Şanlıurfa'ya geçmiş olsun efendim. 
Gündemdışı konuşmaya cevap vermek üzere, Devlet Bakanı
Sayın Hasan Gemici; buyurun efendim. (DSP sıralarından alkışlar)
DEVLET BAKANI HASAN GEMİCİ (Zonguldak) - Sayın Başkan,
sayın milletvekilleri, Şanlıurfa Milletvekilimiz Sayın Zülfükar İzol'un, 8 Mart
2001 tarihinde Şanlıurfa ve Adıyaman İllerimizde meydana gelen sel felaketiyle
ilgili yapmış olduğu gündemdışı konuşmaya cevap vermek üzere söz almış
bulunuyorum; sizleri saygıyla selamlıyorum. 
Sayın Başkan, sayın milletvekilleri; 8 Mart 2001
tarihinde Şanlıurfa'da Halfeti ve Siverek İlçelerinde, Yukarıgöklü Beldesinde,
Adıyaman'da Samsat ve Kâhta ilçelerinde çok yoğun yağışlar sonucu sel
felaketleri yaşanmıştır. Bu felaketlerde, toplam 4 yurttaşımız yaşamını
kaybetmiştir. Çok sayıda ev, işyeri ile belediyelerimizin altyapıları ve ekili
alanlar hasar görmüştür. 
Sel felaketinin hemen sonrasında, yurttaşlarımızın
mağduriyetlerinin giderilmesi için Şanlıurfa ve Adıyaman İllerimizden,
Şanlıurfa'ya 25 milyar lira, Adıyaman'a 75 milyar lira olmak üzere, Sosyal
Yardımlaşma ve Dayanışmayı Teşvik Fonundan hemen kaynak aktarılmıştır. Ayrıca,
Bayındırlık ve İskân Bakanlığımız, Acil Yardım Fonundan 149 aileye 75'er milyon
lira dağıtılmak üzere toplam 11,2 milyar lira yine bölgeye kaynak aktarmıştır. 
Bayındırlık Bakanlığınca da -Sayın Koray Aydın'dan
aldığımız bilgilere göre- bölgede hasar tespit çalışmaları devam
ettirilmektedir. Aynı zamanda, Tarım Bakanlığımız da, ekili alanlardaki
tahribatı ölçmek üzere yine bölgede çalışmalarını sürdürmektedir. 
Ayrıca, yapılan hasar tespit raporları sonucunda,
Bakanlığıma bağlı Sosyal Yardımlaşma ve Dayanışmayı Teşvik Fonundan ölen
insanlarımızın ailelerine 750'şer milyon lira, az hasarlı konut ve işyeri
sahiplerine 200'er milyon lira, orta hasarlılara 350'şer milyon lira ve ağır
hasarlılara 500'er milyon lira olmak üzere karşılıksız sosyal yardım
yapılacaktır. Ayrıca, hayvanları telef olan insanlarımıza da, yine Sosyal
Yardımlaşma ve Dayanışmayı Teşvik Fonundan çeşitli yardımlar yapılacaktır. 
Yine, Bayındırlık Bakanlığımız, bölgedeki
belediyelerimizin altyapı hasarlarının, yapılan raporlar sonucunda giderilmesi
için de bu belediyelerimize yardımcı olacaktır.
Sayın Başkan, sayın milletvekilleri; hepimizin bildiği
gibi, ülkemizde, son yıllarda çok sıkça doğal afetlerle karşı karşıya
kalmaktayız. Şöyle bir hatırlayacak olursak, 1997 yılından bu tarafa, önce,
Ege'de çok büyük bir sel felaketi yaşadık; daha sonra, Adana depremini yaşadık;
daha sonra, Batı Karadeniz'de çok büyük bir sel felaketi yaşadık; yine, bu
arada, çok sayıda ilimizde, ilçemizde sel felaketleri yaşandı, heyelanlar
yaşandı; son olarak, 17 Ağustos ve 12 Kasım depremlerini yaşadı ülkemiz. 
Bütün bu depremlerde, Türkiye Cumhuriyeti Devleti,
sosyal bir devlet olarak, hep vatandaşın yanında yer aldı. Hep söylediğimiz
gibi, sosyal devlet, dar gününde yurttaşının yanında olan devlettir. Türkiye
Cumhuriyeti Devleti, gerçekten, bütün bu felaketler sırasında çok başarılı
çalışmalar yapmıştır ve gerek selden, doğal afetlerden, depremlerden etkilenen
vatandaşlarımızın yaralarının sarılmasında gerekse bu selden, doğal afetlerden
meydana gelen fizikî hasarların giderilmesi konusunda çok başarılı çalışmalar
yapılmıştır. Son üçbuçuk yılda sadece Sosyal Yardımlaşma ve Dayanışmayı Teşvik
Fonundan, 500 000'e yakın aileye 310 trilyon lira aktarılmıştır karşılıksız
sosyal yardım olarak, bu mağduriyetlerin giderilmesi için. Yine, Adıyaman ve
Şanlıurfa İllerimizdeki, ilçelerimizdeki yurttaşlarımızın da yaralarının
sarılması, mağduriyetlerinin giderilmesi için ne gerekiyorsa o yapılacaktır. 
İlgili bakanlıklar olarak, Bayındırlık ve İskân
Bakanlığı, Sosyal Yardımlaşma ve Dayanışmayı Teşvik Fonundan sorumlu Bakanlık
ve Tarım ve Köyişleri Bakanlığı olarak, bölgedeki valilerle, kaymakamlarla
sürekli diyalog içerisinde, o bölgedeki sorunların çözümü için çaba
göstermekteyiz. 
Ben, konuşmamın sonunda, Adıyaman ve Şanlıurfa
İllerimizde meydana gelen sel felaketi dolayısıyla bütün yurttaşlarımıza geçmiş
olsun diyorum. Ölenlerimize Allah'tan rahmet, yakınlarına başsağlığı diliyorum.
Sayın Zülfükar İzol'a da, bu önemli konuyu gündeme getirdiği için teşekkür
ediyorum.
Hepinize saygılar sunuyorum. (DSP, MHP ve ANAP
sıralarından alkışlar)
BAŞKAN - Sayın Bakan, teşekkür ederim.
Efendim, bugün, malum, Tıp Bayramı; birçok sayın
milletvekili, doktor, tabip milletvekilleri -Sayın Oğuz da- bu konuda söz
istediler; ama, imkânımız, 2 kişiye söz vereceğiz, bilemiyorum... Sayın Bakan
da, madde 59'a göre söz almadı; onun için,
ancak 2 arkadaşımıza söz vereceğim. 
Bir de, 60'a göre Anavatan Partisinin bir talebi var,
onu karşılayacağım. 
Tıp Bayramı münasebetiyle, Bolu Milletvekili Sayın Mustafa
Karslıoğlu'na gündemdışı söz veriyorum. 
Buyurun Sayın Karslıoğlu. (DSP sıralarından alkışlar)
2. – Bolu
Milletvekili Mustafa Karslıoğlu’nun, 14 Mart Tıp Bayramı nedeniyle gündemdışı
konuşması
MUSTAFA KARSLIOĞLU (Bolu) - Sayın Başkan, değerli
milletvekilleri; 14 Mart Tıp Bayramı nedeniyle gündemdışı söz almış
bulunmaktayım; sözlerime başlamadan önce, hepinizi, en içten saygıyla
selamlıyorum. 
Sayın Başkan, değerli milletvekilleri; bilindiği gibi,
ülkemizde, bilimsel anlamda, kurumsal anlamda ilk tıp fakültesi 14 Mart 1927
yılında kurulmuştur ve 14 Mart da, ülkemizde, 1935 yılından bu yana, İstanbul
Üniversitesi Tıp Fakültesinde okuyan gençler tarafından bayram olarak
kutlanmaktadır. Yine, böyle bir 14 Mart Tıp Bayramını, biz tıp mensupları
olarak kutluyoruz. Ben de, buradan, her türlü koşullara karşın, ulusumuzun,
gerek koruyucu hekimlikte çalışan gerek tedavi hizmetlerinde özveriyle çalışan
tüm meslektaşlarımın 14 Mart Tıp Bayramını kutluyor, hepsine, mutluluk,
başarılar ve esenlikler dileğimle, en içten saygı ve sevgilerimi sunuyorum. 
Gerçekten, bugün, hekimlerimiz, dünya çapında çok güzel
başarılar göstermektedirler; hele, belirli olanaklara, belirli imkânlara
kavuştuğunda, dünyanın birçok ülkesinde büyük tıp buluşlarına imza
atmaktadırlar. 
Yine, ben, kısaca, ülkemizde tıp alanındaki gelişmelere
değinmek istiyorum. Bilindiği gibi, Sağlık Bakanlığımız 3 nolu yasayla kurulmuş
bir Bakanlıktır. Cumhuriyet dönemimizin kuruluşuyla birlikte en önemli gelişme
sağlık alanında olmuştur. Yıllardır biriken sorunlar -ki, o zamana kadar
biriken sorunlar- sağlık sorunları reform niteliğinde alınan kararla
çözülmüştür. Bu dönemde, Mektebi Tıbbiyede, sadece hekim değil, ünlü devlet
adamları da yetişmiştir. Ayrıca, Balkan Savaşlarında, Birinci Dünya Savaşında,
Kurtuluş Savaşında birçok hekimimiz de şehit olmuştur; onlara da Allah'tan
rahmet diliyorum. Ayrıca, aramızdan ayrılan hekimleri de saygıyla ve rahmetle
anıyorum.
Burada, bugün, kısaca, Refik Saydam'dan -ki, bunların
en başında gelen doktor Refik Saydam'dır- bahsetmek istiyorum. Refik Saydam,
1923-1937 yılları arasında ondört yıl Sağlık Bakanlığı yapmıştır. Türkiye
Cumhuriyetinin kurulduğu yıllarda sağlığa verdiği önem... Sonra, İçişleri
Bakanlığı ve 1939-1942 yılları arasında da Başbakanlık yapmıştır ki, 1939-1942
dünyanın en bunalımlı yılları; biliyorsunuz, İkinci Dünya Harbinin devam ettiği
yıllardır. Ayrıca, Dr. Refik Saydam, onbeş yıl da Kızılay Genel Başkanlığı
yapmıştır. Dr. Refik Saydam zamanında, koruyucu hekimlikte çok büyük başarılı
çalışmalar yapılmıştır. Bulaşıcı hastalıklarla mücadelede Türk Ulusunun
göstermiş olduğu başarı dünya ülkelerinin takdirini kazanmıştır; çünkü, yok
olmuş, yıkılmış bir Anadolu'da her türlü bulaşıcı hastalık vardır ve rahmetli
Dr. Refik Saydam'ın aldığı kararlarla, o günkü doktorlarımızın üstün, özverili
çalışmalarıyla, ulusumuz, kısa zamanda, birçok bulaşıcı hastalıktan
kurtulmuştur. 
Dr. Refik Saydam, Türkiye Cumhuriyetinin ilk Sağlık
Bakanıdır; gerek koruyucu hekimlikte gerekse tedavi edici hekimlikte sağlık
hizmetlerinin temelini atmıştır. Türk hekimleri, Dr. Refik Saydam'la ne kadar
övünse azdır. Evet, ben, Dr. Refik Saydam'ı, tekrar rahmetle, saygıyla,
minnetle anıyorum.
Yine, sağlık hizmetlerimizde emeği geçen, halkımızın
günlük koşullarına ve ülke gerçeklerine uygun daha iyi sağlık hizmetleri vermek
için en fazla emeği geçen birkaç hekimden daha bahsetmek istiyorum. Bunların
başında da, rahmetli Behçet Uz, ilk defa, koruyucu hekimlik ile tedavi edici
hekimliği birleştirip hiyerarşik düzeni sağlamak için büyük mücadele vermiştir.

Yine, Türk sağlık teşkilatının kalpaksız Kuvayı
Milliyecisi, halk sağlığının büyük hekimi, rahmetli Prof. Dr. Nusret Fişek'i de
saygıyla, rahmetle, minnetle anıyorum. Rahmetli Prof. Dr. Nusret Fişek'le dört
yıl beraber çalışmanın onurunu da taşıdım. Gerçekten, ülkemizin yetiştirmiş
olduğu, koruyucu hekimlik ile aile planlamasını ve halk sağlığını ülkemizde
kurumsallaştıran, bu yönde de çok değerli hekimler yetiştiren ve ayrıca da,
Türk hekimliğinin deontoloji kurallarında, etik boyutunda amansız çalışma
gösteren bir büyüğümüzdür. 
Değerli milletvekilleri, bildiğiniz gibi, Anayasanın 56
ncı maddesinde "Sağlık hizmetleri ve çevrenin korunması" başlığı
altında sağlık hizmetlerine değinilmektedir ve şöyle denilmektedir:
"Herkes, sağlıklı ve dengeli bir çevrede yaşama
hakkına sahiptir. 
Çevreyi geliştirmek, çevre sağlığını korumak ve çevre
kirlenmesini önlemek devletin ve vatandaşların ödevidir. 
Devlet, herkesin hayatını, beden ve ruh sağlığı içinde
sürdürmesini sağlamak; insan ve madde gücünde tasarruf ve verimi artırarak,
işbirliğini gerçekleştirmek amacıyla sağlık kuruluşlarını tek elden planlayıp
hizmet vermesini düzenler. 
Devlet, bu görevini kamu ve özel kesimlerdeki sağlık ve
sosyal kurumlarından yararlanarak, onları denetleyerek yerine getirir.
Sağlık hizmetlerinin yaygın bir şekilde yerine
getirilmesi için kanunla genel sağlık sigortası kurulabilir."
Bugün dünyanın geldiği konum şöyledir: Biliyorsunuz,
artık, dünya ülkeleri diyor ki: "Globalleşme ve küreselleşme fiilî
durumdur. Her devlet, ülke, globalleşme ve küreselleşmenin etkisindedir." 
Bir gerçek daha vardır ki, rekabete dayalı pazar
ekonomisi de kaçınılmaz hale gelmiştir; ama, devletlerin, yani, ulusal
devletlerin en önemli özelliği, sosyal devlet boyutunu öne çıkarmaktır ve
genelde de hizmette kaliteli...
(Mikrofon otomatik cihaz tarafından kapatıldı)
BAŞKAN - Efendim, 6 dakika oldu. Toparlarsanız, memnun
olurum. 
MUSTAFA KARSLIOĞLU (Devamla) - Özellikle sağlık ve
eğitim, devletin temel görevlerindendir. Devletler, uluslar kaliteli ve
denetimli eğitim ve sağlık hizmetleri vermelidir.
Biliyorsunuz, eğitimde, sekiz yıllık eğitimle fırsat
eşitliği sağlanmış, ülkemizde standart bir eğitim hizmeti başlatılmış; ama,
sağlıkta, inşallah -ben, bugün de, onu belirtmek istiyorum- bir genel sağlık
sigortası çıkararak, sağlık hizmetlerini tek elde toplayarak ve belirli
koşullarda, belirli standartlarda ulusumuza sağlık hizmetleri vereceğimiz
günlerde yakın diye düşünüyorum.
Ayrıca, Sağlık Bakanlığının düzenlediği, Gazi
Üniversitesi Tıp Fakültesindeki törende, en kısa zamanda -başta hekimler olmak
üzere- sağlıkta çalışanların özlük haklarının düzeltileceği, bir dahaki 14 Mart
Tıp Bayramında, artık özlük haklarının gündemden kalkacağını belirtmiştir. 
Yalnız, yardımcı sağlık personelinin bir dileği vardır.
Bütün diğer mesleklerde, önlisans eğitimi gören kişilere ekgösterge
verilmektedir; fakat, yardımcı sağlık hizmetlerine verilmemektedir. Sayın
Bakanımdan bu haksızlığı gidermesini diliyor; tekrar tüm meslektaşlarımın ve 14
Mart Tıp Bayramını kutluyor, aramızdan ayrılanları rahmetle anıyor ve hepinize
en içten saygılarımı sunu-yorum. (DSP, MHP ve ANAP sıralarından alkışlar)
BAŞKAN - Gündemdışı üçüncü söz, 14 Mart Tıp Bayramı ve
bugünkü tıp fakültelerindeki eğitim hakkında ve aynı zamanda Ermenilerle ilgili
olarak söz isteyen Kahramanmaraş Milletvekili Mehmet Kaya'ya aittir.
Sayın Kaya, buyurun. (MHP sıralarından alkışlar)
TURHAN GÜVEN (İçel) - Sayın Başkan, gruplara da birer
dakika söz verir misiniz efendim.
BAŞKAN -Hay hay efendim. Sayın Bakanın yerine açışı
zaten ben yaptım.
3. –
Kahramanmaraş Milletvekili Mehmet Kaya’nın, 14 Mart Tıp Bayramı nedeniyle
gündemdışı konuşması
MEHMET KAYA (Kahramanmaraş) - Sayın Başkan, değerli
milletvekilleri; 14 Mart Tıp Bayramı nedeniyle, bugünkü tıp fakültelerindeki
eğitim hakkında gündemdışı konuşmamı yapmak üzere şahsım adına, huzurlarınızda
söz almış bulunuyorum. Hepinize saygılarımla selamlıyorum.
Sözlerime başlamadan önce, tüm tıp ve sağlık camiasının
Tıp Bayramını kutluyor, hepsine sevgi ve saygılarımı sunuyorum. 
Değerli milletvekilleri, tıp fakültelerinin asıl amacı,
tıp eğitimi ve araştırmadır. Türkiye'de son 30 yıla bakarsak, tıp
fakültelerinin kuruluşunda, istikrarlı ve adım adım ilerleyen büyüme ve ani
atakları benimseyen politikaların izlendiği görülmektedir. 
Bugün tıp fakültelerinde öğrenci kontenjanları gittikçe
artırılmakta, eski fakültelerin kontenjanları pek değişmezken, kontenjan
sayısını, daha çok, yeni açılan fakülteler artırmaktadır. Buna karşı ise, bütçe
azalmış durumdadır. Bu durum, öğrenci eğitimi gibi, gelir getirmeyen bir
faaliyeti negatif yönde etkilemektedir. 
Tıp fakültelerinde bir öğretim üyesine düşen öğrenci
sayısı gittikçe artmaktadır. Örneğin, 1998'de bu sayı, 1 öğretim üyesine 15-20
öğrenci civarındadır. Bu ise, uluslararası standardın hemen hemen iki katıdır.
Bazı ülkelerde bu sayı, 1 öğrenciye 1 öğretim üyesi düşmesi şeklindedir. Tam
gün çalışan bir klinik öğretim görevlisi, bir yıl boyunca, aşağı yukarı 200
öğrenciyi eğitmektedir. Bu, eğitimi olumsuz yönde etkilemektedir. 
Değerli milletvekilleri, önemli olan, kaliteli, uygun
sayıda hekim yetiştirmektir. Bu yüzden, fakülte öğrenci kontenjanları
indirilmeli, temel bilimler yönünden eğitim sıkıntısı çeken yeni tıp
fakülteleri, gerekli altyapıya, mali desteğe, organizasyona, yatak kapasitesine
kavuşturulmalıdır; öğretim elemanı ve yeterli araç gereç yönünden
desteklenmelidir. Bugün tıp eğitiminde, öğrenci kontenjanları, öğretim üyesi
kadrosu, ayrılan kaynaklar bakımlarından akılcı ve gerçekçi davranma ihtiyacı
vardır. 
Mezun edilen hekim sayısı kadar, hekimlerin meslek
eğitimi üzerinde durmak da gerekir. Kontenjanlar, ayrıca, eğitim kurumlarının
potansiyeline de bağlı olmalıdır. Tıp fakültelerinde eğitim ve öğretimde,
öğretim üyesi başına düşen öğrenci sayısı ve hatta, hasta sayısı esas
alınmalıdır. Tıp fakültelerindeki eğitim grupları 10-15 kişiyi geçmemelidir. 
Değerli milletvekilleri, tıp fakültelerindeki eğitim
aksaklığının sebebi sadece öğretim elemanlarının kötüleşen maddî durumları da
değildir. Üniversiteler malî ve idarî yönden desteklenmeli, öğretim üyelerinin
maaşları artırılmalı, tamgün çalışmaları desteklenerek, yetişmiş, değerli,
yetenekli, bilimsel düşünceli kişilerin özel sektöre ve yurtdışına çıkışı
önlenmelidir. Tıp fakültelerinin, gerekli altyapı, öğretim elemanı ve araç
gereç olmadan açılması önlenmeli, eksik olanlar düzeltilmeli ve fakültelerin
kapasitesine göre kontenjanları olmalıdır ve buna göre artırılmalıdır. Fakülte
kapasitesi, hasta açısından, kadavra, mikroskop gibi aletler ve kolaylıklar yeterli
seviyeye getirilmelidir; aksi takdirde, verilen eğitim yetersiz
kalabilmektedir. 
Değerli milletvekilleri, tıp fakültelerinde öğrenci
eğitiminin yanı sıra, asistanlık eğitimi de, devamlılık ve yararlılık
prensiplerine göre düzenlenmelidir. Asistanlara, daha çok okuması, öğrenmesi,
reçete yazması, hasta yakınlarıyla problemleri
çözmesi gibi olaylara yaklaşması, bir plan dahilinde öğretilmelidir.
Asistanlara, yeterli vaka takdimleri ve ameliyatlar yaptırılmalı, buna bir alt
sınır konulmalıdır. Asistan eğitiminin, başasistan ile öğretim üyelerinin, eşit
şekilde devamlılık prensibine uygun şekilde yapılması ve güncelleştirilmesi
gerekmektedir. 
Değerli milletvekilleri, sonuç olarak diyebiliriz ki,
Türk tıp fakültelerinin durumu bir an önce düzeltilmelidir. İlgili kurumlar bir
araya gelip gerekli hekim adedini belirlemelidir; eğer, oluşmuş fakülteler bu
adedi karşılayamayacaksa, gerekli altyapı, malî destek, araç gereç, öğretim
üyesi ve yeterli personel sağlanmadan yeni fakülteler açılmamalıdır; eğer, yeni
tıp fakülteleri açılacaksa, bu, hem hekim sayısını, istenen düzeye çıkarmalı,
hem de bilgi ve eğitim kalitesini artırmalıdır diye düşünüyorum. 
(Mikrofon otomatik cihaz tarafından kapatıldı)
BAŞKAN - Efendim, toparlar mısınız. 
MEHMET KAYA (Devamla) - Konuşmama son verirken, tekrar,
tüm tıp ve sağlık camiasının Tıp Bayramlarını candan kutluyor; aziz Türk
Milletini ve onun Yüce Meclisini saygılarımla selamlıyorum. (Alkışlar)
TURHAN ALÇELİK (Giresun) - Sayın Başkan, bir hususu arz
edebilir miyim efendim?
BAŞKAN - Buyurun.
TURHAN ALÇELİK (Giresun) - Efendim, iktidar
milletvekili 2 arkadaşımız, sağlıkla ilgili, Tıp Bayramıyla ilgili görüşlerini
ifade ettiler. Ben, sizden, bir hususu öğrenmek istiyorum.
BAŞKAN - Hiç torpil yapmadım efendim.
TURHAN ALÇELİK (Giresun) - Efendim, teşekkür ediyorum.
Efendim, Tıp Bayramı gibi, bu kadar önemli olan bir
günde, sağlık çalışanlarının sorumlusu 2 değerli Bakan arkadaşım, Sayın Sağlık
Bakanı ve Sayın Çalışma ve Sosyal Güvenlik Bakanı neredeler? Ben, zatıâlinizden
bunu öğrenmek istiyorum; ne kadar önemli bir günde burada değiller.
BAŞKAN - Sağlık Bakanının nerede olduğunu biliyorum
efendim. Daha evvel verilmiş bir sözü vardı, Çanakkale'deydi; yoksa, gelip,
İçtüzük 59'a göre söz isteyecekti.
TURHAN ALÇELİK (Giresun) - Efendim, ikinci husus,
burada 2 milletvekili arkadaşımız...
BAŞKAN - Bir dakika efendim...
MEHMET SALİH YILDIRIM (Şırnak) - Çalışma ve Sosyal
Güvenlik Bakanı İstanbul'da efendim.
BAŞKAN - Sayın Bakan da İstanbul'daymış efendim.
TURHAN GÜVEN (İçel) - Biz, nerede olduklarını değil;
neden burada bulunmadıklarını öğrenmek istiyoruz.
TURHAN ALÇELİK (Giresun) - Sayın Başkanım, Sayın
Bakanlar burada değiller; ben, burada olmalarını arzu ederdim. 2 milletvekili
arkadaşım, konuşmalarında, işte "çalışanların durumu düzeltilmeli,
yapılmalı, edilmeli" dediler. Hükümetin aldığı bir yetki yasası var Sayın
Başkanım ve yetki yasasının süresi dolmak üzere. Bu hükümet, bu çalışanları ne
zaman hatırlayacak? Lütfen, bu sorumu hükümete iletiniz. 
Teşekkür ediyorum. 
BAŞKAN - Efendim, bendeniz, tabiî... (DSP sıralarından
"konu anlaşıldı" sesleri)
Efendim, istirham ederim...
Efendim, tabiî, çalışanlarla ilgili, Yüce Meclisin
vermiş olduğu... (DSP ve FP sıralarından gürültüler)
Efendim, dinler misiniz beni... Karşılıklı konuşmayın,
istirham ederim... Sual sordunuz, cevap vereyim.
Sayın Başbakan, çalışanlarla ilgili yetki yasasının
icabını yapacaklarını ifade ettiler efendim; ben de, bir kere daha tekrarlayım.

Efendim, sadece Tıp Bayramı münasebetiyle birçok
arkadaşımız söz istedi, 2 arkadaşımıza söz verdim; ama, inanın bana, iktidar
milletvekilleri değil, sizin partiden de kimse vermedi; çünkü, başka bir konu
vardı... Onun için, ben, kendi yetkimi İçtüzük 60'a göre kullanacağım ve Sayın
Konukoğlu'na, bu konuda, yerinden söz vereceğim; sizin partiden de söz isteyen
varsa, ona da söz verebilirim.
Buyurun Sayın Konukoğlu.
İBRAHİM KONUKOĞLU (Gaziantep) - Sayın Başkan, değerli
milletvekilleri; Yüce Meclisi saygıyla selamlıyorum.
Bugün, maalesef, hekimler, 14 Mart Tıp Bayramını yine
buruk kutluyorlar. 21 inci Yüzyıla girmemize rağmen, Türkiye'de, sağlık
sorunları çözülmemiş, hekimler, hak ettikleri ücreti alamıyorlar, yeterli
çalışma ortamları yok, uygun olmayan şartlarda çalışıyorlar. Hükümet, yetki
yasasını almasına rağmen, hekimlerin, gerek çalışma şartlarını gerekse
maaşlarını düzenlemedi. 
Biliyorsunuz, son siyasî nedenlerle fazla sayıda tıp
fakültesi açıldı; 4 500 doktor mezun olu-yor; ama, bunların çalışma imkânı yok,
hepsine iş bulma imkânı yok. Hekimler, bu bayramı, bu nedenlerle buruk
kutluyorlar.
Her şeye rağmen, tüm hekim camiasına, 14 Mart Tıp
Bayramının hayırlı olmasını diliyor, Yüce Meclisi saygıyla selamlıyorum. (DYP
sıralarından alkışlar)
BAŞKAN - Teşekkür ederim efendim.
Sayın Alçelik, buyurun efendim.
TURHAN ALÇELİK (Giresun) - Sayın Başkanım, çok teşekkür
ediyorum.
Bugün, sağlık çalışanlarının bayramı; ama, maalesef,
sağlık çalışanlarımız bayram edemiyor; çünkü, en yüksek düzeyde maaş alan
sağlık çalışanı da, bugün, Türkiye'de, maalesef, geçinebilecek düzeyde değil. 
Sayın Başkanım, benim üzüldüğüm nokta şurası: Bu konuda
son derece hassas olması gereken bazı arkadaşlarımız, sağlık çalışanlarından
yana olacakları yerde, çalışanlara yapılan birtakım haksızlıkların tarafında
nasıl yer alabiliyorlar; ben bunu anlayamıyorum. 
Dolayısıyla, bu Meclisin, tüm çalışanların, 70 milyon
insanın durumunu düzeltmesi gerektiği gibi... İnsanlar için söylenen söz malum
Sayın Başkanım, bir nefes sıhhat gibi hiçbir üstünlük, hiçbir makam dünyada
yok. Bunun sağlayıcısı, bunun en güzel noktaya ulaşması noktasında görev yapan
insanların da, önce, sağlıklı olması lazım. Bu hususta hükümeti göreve davet
ediyorum; ama, acilen göreve davet ediyor, saygılar sunuyorum efendim. (FP
sıralarından alkışlar)
BAŞKAN - Teşekkür ederim efendim.
Sayın Yıldırım, buyurun efendim.
MEHMET SALİH YILDIRIM (Şırnak) - Teşekkür ederim Sayın
Başkan.
Ben de diğer arkadaşlarım gibi, ilk tıp mektebinin
kuruluşunun 174 üncü yılını ve bunun Tıp Bayramı olarak kutlanılışının 82 nci
yılında tüm sağlık çalışanlarının ve onun objesi olan hekim camiasının
bayramını içtenlikle kutluyorum, onlara sağlık ve saygı sunuyorum.
Değerli Başkan, sağlığın, beden, ruh ve sosyal açıdan
tam bir bütünlük olarak iyilik hali olduğunu biliyoruz. Bu konudaki
duyarlılığımızı her türlü platforma da taşıdığımızı siz biliyorsunuz.
Anayasanın 56 ncı maddesi, devleti, sağlıklı bireyleri sağlıklı çevrede
yetiştirme konusunda yükümlü kılmış, yükümlü kılmanın gereklerini da icradan
istemiş; genel sağlık sigortasını işaret etmiş ve de sağlık hizmetlerinin tek
elden yürütülmesinin gerekliliğine işaret etmiş. Ne yazık ki, aradan uzun süre
geçmiş olmasına karşın, sağlıkla alakalı sorunların çözümü yerine, sağlık
sorunlarının önemli boyutuyla karşımızda olduğunu görüyoruz.
Sağlıkla alakalı birkaç parametreye işaret etmek
istiyorum ve bir noktanın da altını çizmek istiyorum: Bayramlar, sadece
geçmişin hatırlanması anlamında değil, bayramlar, ilgililerin, halkına, ulusuna
hesap günü olarak algılanmalı ve bunlar böyle değerlendirilmeli diye
düşünüyorum.
Ben, bu vesileyle birkaç parametreyi de huzurunuza
taşımak istiyorum.
Bugün, Türkiye'de bebek ölüm hızı binde 42,7'dir. Bu
oran, Erzurum'da binde 83,7'dir ve de Diyarbakır'da binde 63,9'dur. Bu
-Avrupa'yı, gelişmiş ülkeleri bir kenara bırakın- gelişmekte olan ülkelerin de
gerisinde rakamlar olması açısından çok anlamlıdır. Anne ölüm hızı, yüzbinde
100'dür. Bu, olması gerekenin 10 katıdır; olmaması gerekli olan değerdir.
Bugün, Türkiye'de hekim sayısı 92 000'dir. Pratisyen ve
uzman hekim oranı 1'e 1'dir; olması gerekenin yarısı kadardır. Bugün dünyada
hekim başına düşen nüfus sayısı 950'dir. Bu rakam, dünyada 500'dür, ülkemizde
950'dir. Doğu ve Güneydoğuda bu oran 2 153'tür. Bugün, bu değer, benim seçim
bölgem olan Şırnak'ta 5 000'dir ve de bu rakamları daha çok uzatıp, sizin bu
güzel günde hafızanızı karıştırmak istemiyorum. 
Yatak sayısıyla alakalı değerleri, rakamları size
aktarmayacağım; ancak, Türkiye'deki yatakların yüzde 37'sinin, nüfusun sadece
yüzde 24'üne tekabül eden 3 ilde olduğunu söylemem ve ne yazık ki, her 2
yataktan 1 tanesinin de boş olduğunun altını çizmem gerekiyor. 
Bugün, sağlık ocaklarıyla ilgili değerleri
aktarmayacağım; yalnız, temel sağlık hizmetinin köşe taşı olan sağlık evlerinin
yüzde 36'sının boş, yüzde 44'ünün ise, ne yazık ki, ebesiz olduğunu belirtmek
istiyorum. 
Hekimlerin dağılımıyla ilgili rakamları da, yine,
huzurunuza taşıyacağım; bugün, uzman hekimlerimizin yüzde 48,5'i, toplam
hekimlerimizin de yüzde 45'i 3 büyük ildedir. Bu nedenle, hekim dağılımındaki
adaletsizliğin bir an önce giderilmesi konusunda da ilgililerin ve hükümetin
sorumluluklarının gereğini yapması gerektiğini hatırlatmak istiyorum. 
Hiçbir şeyin insan sağlığı kadar kıymetli olmadığını
herkesten çok biz biliyoruz; ancak, bu değeri taşıyacak olan hekimlere verilen
değer ve onların sorunlarına gösterilen yaklaşımın da, bugün, beklenilenden
uzak olduğunun altını çizmek istiyorum. Bir pratisyen hekimin 343 milyon 600
bin lira maaş aldığını ve bugün
Türkiye'de yoksulluk için sınırın 660 milyon olduğunu söylersem, siz, yoksulluk
düzeyinde yaşamaya mahkûm ettiğiniz bu sektörden hizmet bekleyebilir misiniz;
bu sorunun cevabının "evet" olduğunu söylemek ne yazık ki, mümkün
değil. 
Ben, bu zorlu, sıkıntılı şartlarda ülkenin sağlık
sorunlarına canları pahasına emek veren, katkı sağlayan sağlık sektörünün tüm
çalışanlarına şükranlarımı sunuyorum; bu sorunların, sıkıntıların aşılması
dileğimi de sizlerin vasıtasıyla ilgililere bir kez daha ulaştırmak istiyorum. 
Saygılar sunuyorum. (ANAP sıralarından alkışlar)
BAŞKAN - Teşekkür ederim efendim. 
Efendim, iktidar milletvekili diye biraz fazla verdim,
diğer milletvekillerinin suallerine de cevap vermiş oldu sayın eski bakan
olarak. 
Teşekkür ederim efendim. 
SAFFET ARIKAN BEDÜK (Ankara) - İktidar ağlama yeri
değil, çözüm üretme yeridir.
ZEKİ ÇAKAN (Bartın) - Doğruları söylemek her zaman
mümkündür; eski, yeni fark etmez;
doğru, doğrudur. 
MEHMET SALİH YILDIRIM (Şırnak) - Bunlar, kırk yıllık
sorunlar Sayın Bedük.
BAŞKAN -
Efendim, gündemimiz çok yoğun olduğu için, kâtip üyenin, yerinden oturarak
okuması hususunu oylarınıza sunuyorum: Kabul edenler... Etmeyenler... Kabul
edilmiştir.
Teşekkür ederim.
2 adet Meclis araştırması önergesi vardır.
İlk önergeyi okutuyorum :
B) GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI ÖNERGELERİ
1. – Van Milletvekili Ayhan Çevik ve 21
arkadaşının, Ermenilerin Van İlinde yerli halka yapmış oldukları mezalimin
araştırılması ve Van üzerindeki emellerine karşı alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/183)
Türkiye
Büyük Millet Meclisi Başkanlığına
1914-1918 yılları arasında Ermenilerin Van İlinde Van
halkına yapmış oldukları mezalimin gün
ışığına çıkarılması hususunun araştırılması ve Van üzerindeki emellerine karşın
alınması gereken tedbirlerin belirlenmesi amacıyla Anayasamızın 98 inci,
Türkiye Büyük Millet Meclisi İçtüzüğünün 104 ve 105 inci maddeleri gereğince
Meclis araştırması açılmasını arz ederiz. 27.2.2001



1- Ayhan
  Çevik 


(Van)




2- Nidai Seven 


(Ağrı)




3-
  Süleyman Coşkuner 


(Burdur)




4- Yalçın
  Kaya 


(İçel)




5- Nesrin
  Ünal 


(Antalya)




6- Şefkat
  Çetin 


(Ankara)




7- Mehmet
  Arslan 


(Ankara)




8- Arslan
  Aydar 


(Kars)




9- Cemal
  Enginyurt 


(Ordu)




10- Ahmet
  Erol Ersoy 


(Yozgat)




11- Bekir
  Ongun 


(Aydın)




12- Orhan
  Şen 


(Bursa)




13-
  Mustafa Haykır 


(Kırşehir)




14- Hasan
  Basri Üstünbaş 


(Kayseri)




15-
  Mustafa Enöz 


(Manisa)




16- Reşat
  Doğru 


(Tokat)




17-
  Hüseyin Akgül 


(Manisa)




18- Abbas
  Bozyel 


(Iğdır)




19- Ali
  Serdengeçti 


(Manisa) 




20- Mehmet
  Nuri Tarhan 


(Hatay)




21- Ali
  Özdemir 


(Gaziantep)




22- Mehmet
  Hanifi Tiryaki 


(Gaziantep)



Gerekçe : 
Tarihimizde Van Şehri ve bölgesinin, Doğu Anadolu
yönünden önemli bir yeri ve geçmişi vardır. Burası bir zamanlar Asya menşeli
Urartu Devleti'nin başkenti olmuştur. 19 uncu Yüzyıl sonlarında Ermenilerin
giriştikleri ayaklanmalarla zarar gören Van, 29 Eylül 1915 tarihinde Ruslar
tarafından işgal edilmiştir. 2 Nisan 1918 tarihinde geri alınmıştır. Batılı
devletlerin ve Ermenilerin Van ile ilgilenmeleri 19 uncu Yüzyıl ortalarından
itibaren başlamıştır. Van'ın hedef olarak seçilmesinin sebepleri arasında
şunlar vardır :
1- Van'ın, sınır vilayeti olması, Rusya ve İran ile
ilişkisinin bulunması,
2- Van'ın, Ermenilerin hak iddia ettikleri 6 vilayetten
biri olması,
3- Ermeni ihtilal fikirlerinin ilk defa Van'da
yeşermesi. Ermenilerce kurulması düşünülen Ermenistan'da Van Şehrinin de
bulunması gerektiği vurgulanmaktadır.
Ruslar, Türk sınırını geçtikleri zaman, Van Ermenileri
öteden beri beklemekte oldukları fırsatın gelip çattığına inanarak, öteden beri
de ayaklanma ve isyan teşebbüslerine başladılar. Bunlar, müdafaasız Müslüman
köylerine tecavüz etmeye başladılar.
Ermeniler, 1914-1918 yıllarında, Van insanını, kadın,
erkek, çocuk, ihtiyar demeden diri diri yakmışlar, kestikleri insanların
vücutlarına cepler oymuşlar, küçük çocukların karınlarını yarıp tuz
doldurmuşlar, cami ve mescitlerde yaktıkları insanların yağlarını toprak
duvarlardan sokaklara akıtmışlardır.
Ermeniler yapmış olduğu katliamlarla yetinmemiş, son
zamanlarda hukukî yollardan toprak ve tazminatlarını devamlı dile getirmeye
devam etmektedirler.
Bu durumda, Ermenilerin Van halkına yapmış oldukları
mezalim ve tarihî gerçeklerin dünya kamuoyuna anlatılabilmesi için, Ermeni
soykırım müzesinin kurulması büyük bir fayda sağlayacağı gibi, Van üzerindeki
siyasî emellerine karşı alınacak tedbirlerin zaman kaybetmeden yerine gelmiş
olacaktır.
Yine, Ermeniler, her platformda Türkiye'ye baskı
yaptırmak, bütün okları Türkiye'ye çevirerek tarihî gerçekleri saptırmaya
çalışmışlardır. İşte, bu tarihî gerçeklerin ortaya çıkması, hem Ermeni
soykırımı kararlarını kabul edenleri mahcup edecek hem de Ermenilerin gerçek
yüzleri ortaya çıkmış olacaktır.
BAŞKAN - Bilgilerinize sunulmuştur.
Önerge gündemde yerini alacak ve Meclis araştırması
açılıp açılmaması konusundaki öngörüşmeler, sırası geldiğinde yapılacaktır. 
İkinci önergeyi okutuyorum :
2. – Muğla Milletvekili Hasan Özyer ve 20
arkadaşının, Muğla İlinin balıkçılık, tarım ve tu-rizm açısından sorunlarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/184)
Türkiye Büyük Millet Meclisi Başkanlığına
Muğla İlimiz Türkiyemize balıkçılık, tarım ve özellikle
de turizm açısından milyarlarca dolar döviz girdisi sağlamaktadır. Ancak, bunca
önemli fonksiyonuna rağmen, ihtiyaç duyduğu hizmetleri alamamakta, ülkeye
katkısı oranında hizmet görememektedir. Oysa, alacağı her hizmet, ülkemize daha
çok döviz getirmesini sağlayacaktır. Bu nedenlerle, konuyla ilgili iddia ve
sıkıntıları araştırmak üzere, Anayasanın 98 inci, İçtüzüğün 104 ve 105 inci
maddeleri gereğince bir Meclis araştırması açılmasını saygılarımızla arz
ederiz. 
   13.3.2001



1- Hasan Özyer 


(Muğla)




2- Beyhan Aslan 


(Denizli)




3- Murat Başesgioğlu 


(Kastamonu)




4- Zeki Çakan 


(Bartın)




5- Nesrin Nas 


(İstanbul)




6- Ahat Andican 


(İstanbul)




7- Cengiz Aydoğan 


(Antalya)




8- Hakkı Oğuz Aykut 


(Hatay)




9- Burhan İsen 


(Batman)




10- Erkan Kemaloğlu 


(Muş)




11- İbrahim Yaşar Dedelek 


(Eskişehir)




12- Yaşar Topçu 


(Sinop)




13- Sefer Ekşi 


(Kocaeli)




14- Mehmet Çakar 


(Samsun)




15- Sefer Koçak 


(Ordu)




16- Sühan Özkan 


(İstanbul)




17- Ali Doğan 


(Kahramanmaraş)




18- Veysel Atasoy 


(Zonguldak)




19- Işın Çelebi 


(İzmir)




20- Celal Esin 


(Ağrı)




21- Ataullah Hamidi 


(Batman)



Gerekçe: Muğla İli, ekonomisi tarım, ticaret,
balıkçılık ve özellikle de turizme dayalı, ülke ekonomisine bu kalemlerden
önemli girdiler sağlayan, halen gelişmekte, kalkınma sürecinde olan, ancak,
problemlerine yıllardır çare getirilemediği için dertleri çığ gibi büyüyen bir
ilimizdir.
İlimizin turistik ilçe ve beldelerine yılda yaklaşık
1,5 milyon turist gelmekte, bu turistler yaklaşık 2 milyar döviz bırakmakta,
anılan rakam, ülkemiz turizm gelirinin yüzde 20 ilâ 25'ini oluşturmaktadır.
Muğla'nın potansiyeli iyi değerlendirildiği zaman ülkeye kazandırdığı turizm
geliri en fazla 5 yıl içinde 10 milyar dolara çıkacaktır.
Önemli turizm merkezlerinin bulunduğu ve yüksek döviz
girdisi sağlayan Muğlamızda, halen altyapı, turistik yollar ve yat limanlarıyla
ilgili büyük sorunlar yaşamaktayız. Halen Göcek Tüneli, Bodrum-Milas
Havaalanının bağlantı yolları, Datça-Marmaris yolu, Söke-Milas yolu, Dalaman
Havaalanı-Marmaris yolu yapılamamıştır. Gelişen yatçılığa karşın, gemi yanaşma
yerleri, marinalar ihtiyaca cevap verememektedir. 
Yine, bu kadar önemli turizm merkezlerinde halen
içmesuyu sorunu çözülememiştir. Bodrum yarımadasında oluşan içmesuyu sorununa
karşı acil tedbirler alınması gerekmektedir. 
Yine, belediyelerimizin yüzde 85'inde kanalizasyon veya
arıtma tesisi bulunmamaktadır. Dünyanın ilgi duyduğu değerli koylarımızın,
denizlerimizin kirlenmesi halinde çok büyük bedeller ödesek de eski güzelliğini
geri getirmek mümkün değildir. 
Turistik belediyelerimiz, ülkeye milyonlarca dolar
döviz bırakılmasında katkı sağlarken, maalesef, kendi sıkıntılarına bir çözüm
bulamamaktadırlar. Devletten aldıkları payın kış nüfusuna göre verilmesi, yaz
aylarında nüfusun onlarca katına ulaşması, bu belediyelerin, gelen turiste
yeterince hizmet verememesine neden olmaktadır. 
Muğla'da çiftçi, köylü de zor durumdadır. Yetişen
ürünler için ihracat teşviki verilmemesi, ihracat yolunun da kapanarak daha
büyük sıkıntılara düşülmesine neden olmuştur. 
Muğla'daki güçlü tarımsal altyapının, Tarım Bakanlığı
tarafından TYUAP (Tarımsal Yayım-Uygulama ve Araştırma Projesi) kapsamına
alınarak daha iyi değerlendirilmesi gerekmektedir.
Yörede yetişen domates, patlıcan, fasulye ve meyve
çeşitleri için salça-konserve-reçel-konsantre meyve suyu fabrikaları
açılabilir; ancak, onca çabamıza rağmen bu yönde bir girişim de olmamıştır.
Tütün üreticilerinin ilerleyen yıllarda başka ürünler
üretmeye yönlendirilmesi gerekmektedir. Binaenaleyh, ülkede tütün stokları son
derece fazladır.
Balıkçılığın gelişmesi ve turizm sektörüyle çakışmaması
için ilgililere turizm alanlarıyla çakışmayan yer gösterilip, ihracat
imkânlarının geliştirilmesi yönünde çalışmalar yapılması gerekmektedir. 
İlimizde yapılması için çok çaba sarf ettiğimiz; ancak,
bu yönde bir çalışmanın olmadığı organize sanayi bölgeleri de ayrı sıkıntıdır.
Bırakınız meyve ve sebzeleri işleyen fabrikaları, bazı tamir ve sanayi
işlerinin görülebilmesi için gereken küçük sanayi siteleri ve organize sanayi
bölgeleri dahi, programa alındığı halde halen yapılmamıştır. 
İlimizde yaşanan işsizliğin önlenebilmesi için
bahsedilen çalışmalara başlanması ve bir an önce bitirilmesi gerekmektedir. 
Anlatılanların ışığında; 
Muğla'ya gelen yabancı turistlere daha kolay ulaşım
imkânı sağlayabilmek için nelerin yapılabileceği konusunda (yat limanları,
marinalar, havalimanları, ilgili karayolları) gerekli altyapı çalışmalarının
bir an önce başlatılması,
İlimizde sanayiin gelişmesi için öncelikle organize
sanayi bölgeleri ve küçük sanayi sitelerinin bir an önce devreye sokulması,
Tarımsal potansiyelin üretim ve pazarlama açısından iyi
değerlendirilmesi için ilgili bakanlığın çalışmalar yapması,
Tütün üreticilerinin alternatif ürün için gerekli
demostrasyon çalışması yapılması,
Yüksek potansiyeli, imkânları olan; ancak, atıl
bekleyen Muğla için, İçtüzüğün 104, 105 ve Anayasanın 98 inci maddeleri gereği
Meclis araştırması açılmasını saygılarımızla arz ederiz.
BAŞKAN - Bilgilerinize sunulmuştur.
Önerge gündemdeki yerini alacak, Meclis araştırması
açılıp açılmaması konusundaki öngörüşme, sırası geldiğinde yapılacaktır.
Komisyondan istifa önergesi vardır, okutuyorum efendim
:
C) TEZKERELER VE ÖNERGELER
1. – Rize Milletvekili Ahmet Kabil'in,
Millî Eğitim, Kültür, Gençlik ve Spor Komisyonu ile KİT Komisyonu
üyeliklerinden çekildiğine ilişkin önergesi (4/327)
Türkiye Büyük Millet Meclisi Başkanlığına
Üyesi bulunduğum Millî Eğitim, Kültür, Gençlik ve Spor
Komisyonu ile KİT Komisyonu üyeliğinden istifa ediyorum.
Gereğini arz ederim.
Saygılarımla.
   13.3.2001
   Ahmet Kabil
   Rize
BAŞKAN - Bilgilerinize sunulmuştur efendim.
Türkiye Büyük Millet Meclisi Başkanlığının bir
tezkeresi vardır; okutuyorum efendim: 
2. – Kesinleşen yargı kararları uyarınca
Türk vatandaşlığını kaybeden Merve Safa Kavakçı'nın, Anayasanın 66 ve 76 ncı
maddeleri ile Türk Vatandaşlığı Kanunu hükümlerine göre milletvekili seçilme
yeterliliğini kaybettiğine, bu nedenlerle milletvekili sıfatının kalmadığına
ilişkin Başkanlık tezkeresi (3/775)
Türkiye Büyük Millet Meclisi Genel Kuruluna
Merve Safa Kavakçı, 18 Nisan 1999 Pazar günü yapılan
Türkiye Büyük Millet Meclisi Genel Seçimleri sonucunda İstanbul'dan
milletvekili seçilmiştir.
403 sayılı Türk Vatandaşlığı Kanununun 25 inci
maddesinin (a) bendine göre Bakanlar Kurulunun 16 Mayıs 1999 tarihli Resmî
Gazetede yayımlanan kararı ile Merve Safa Kavakçı'nın Türk vatandaşlığı
kaybettirilmiştir.
Bu karara karşı ilgili tarafından Danıştayda iptal
davası açılmış ve yürütmenin durdurulması talep edilmiştir.
Danıştay 10. Daire, 20.9.1999 tarih ve esas 1999/2196
sayılı kararı ile yürütmenin durdurulması talebini reddetmiş, bu ret kararına
karşı Danıştay İdari Dava Daireleri Genel Kuruluna yapılan itiraz da Genel
Kurulun 15.10.1999 tarih ve Y.D. itiraz 1999/589 numaralı kararı ile
reddedilmiştir.
Danıştay 10. Dairesince 8.2.2000 tarih ve esas
1999/2196, karar 2000/315 sayılı kararı ile de iptal davası reddedilmiş ve bu
ret kararı, Danıştay İdari Dava Daireleri Genel Kurulunun 16.6.2000 tarih ve
esas 2000/369, karar 2000/913 sayılı kararı ile onanmıştır. Bu karara karşı
karar düzeltme talebinde bulunulmuş ise de, karar düzeltme istemi Danıştay
İdari Dava Daireleri Genel Kurulunun 1.12.2000 tarih ve esas 2000/1012, karar
2000/1229 sayılı kararı ile reddedilmiştir.
Sonuç olarak, vatandaşlığın kaybına ilişkin Bakanlar
Kurulu kararı, idarî yargı organınca hukuka uygun bulunmuş ve karar
kesinleşmiştir.
Kesinleştiği belirtilen yargı kararları uyarınca Türk
vatandaşlığını kaybeden Merve Safa Kavakçı, Anayasanın 66 ve 76 ncı maddeleri
ile Türk Vatandaşlığı Kanunu hükümlerine göre milletvekili seçilme
yeterliliğini kaybetmiştir.
Bu nedenlerle, Merve Safa Kavakçı'nın milletvekili
sıfatının kalmadığı hususunu Genel Kurulun bilgilerine sunarım.
Saygılarımla.
   Ömer İzgi
   Türkiye Büyük Millet Meclisi
   Başkanı
BAŞKAN - Bilgilerinize sunulmuştur.
MEHMET ERGÜN DAĞCIOĞLU (Tokat) - Tebrik ederim,
sessizce muradınıza nail oldunuz. Ancak, bir Amerikalı vatandaştan kurtulurken,
dengeyi yeni bir Amerikalı Kemal Derviş'i bakan atamakla sağladınız.
BAŞKAN - Bu, mahkeme kararının Yüce Meclise
duyurulmasından ibaret bir işlem; arz ede-rim efendim.
Bir tezkere daha vardır; okutup, oylarınıza sunacağım :
3. – Makedonya Meclis Başkanı Stojan
Andov'un, 20-21 Mart 2001 tarihlerinde Üsküp'te dü-zenlenecek olan Güneydoğu
Avrupa İşbirliği Süreci Katılımcı Ülke Parlamento Başkanları Konferansına
davetine TBMM Başkanını temsilen bir başkanvekilinin icabet etmesine ilişkin
Başkanlık tezkeresi (3/776)
Türkiye Büyük Millet Meclisi Genel Kuruluna
Dışişleri Bakanlığından alınan bir yazıda, Makedonya
Meclis Başkanı Stojan Andov'un, Türkiye Büyük Millet Meclisi Başkanı Sayın Ömer
İzgi'ye hitaben gönderdiği mektupta, 20-21 Mart 2001 tarihlerinde Üsküp'te
düzenlenecek olan Güneydoğu Avrupa İşbirliği Süreci Katılımcı Ülke Parlamento
Başkanları Konferansına Türkiye Büyük Millet Meclisi Başkanını davet ettiği
bildirilmektedir.
Söz konusu davete Türkiye Büyük Millet Meclisi
Başkanını temsilen bir başkanvekilinin icabet etmeleri hususu, Türkiye Büyük
Millet Meclisinin Dış İlişkilerinin Düzenlenmesi Hakkındaki 3620 sayılı Kanunun
9 uncu maddesi uyarınca, Genel Kurulun tasviplerine sunulur.
   Ömer İzgi
   Türkiye Büyük Millet Meclisi
   Başkanı
BAŞKAN - Oylarınıza sunuyorum: Kabul edenler... Kabul
etmeyenler... Kabul edilmiştir.
Sayın milletvekilleri, bazı bakanların...
TURHAN GÜVEN (İçel) - Karar yetersayısı yok efendim.
BAŞKAN - İstemediniz efendim; isteseydiniz, derhal
işleme koyardım.
TURHAN GÜVEN (İçel) - Yani, artık işaretimizden
anlamanız lazım Sayın Başkan.
BAŞKAN - Bazı sayın bakanların, gündemde bulunan sözlü
soru önergelerinden birden fazlasını sıra gözetmeden cevaplandırmalarına
ilişkin, İçtüzüğün 98 inci maddesine göre verilmiş önergeleri vardır;
okutuyorum:
Türkiye Büyük Millet Meclisi Başkanlığına
Sözlü sorularda 1 ve 16 ncı sırada bulunan soruları
arka arkaya cevaplandırmama müsaadelerinizi saygılarımla arz ederim.
   Hikmet Sami Türk
   Adalet Bakanı
BAŞKAN - Bilgilerinize sunulmuştur.
Diğerini okutuyorum:
Türkiye Büyük Millet Meclisi Başkanlığına
Gündemin 7, 9, 14, 27 ve 58 inci sıralarında bulunan
soruları, İçtüzüğün 98 inci maddesi gereğince birlikte cevaplandıracağımı arz
ederim.
   Enis Öksüz
   Ulaştırma Bakanı
BAŞKAN - Bilgilerinize sunulmuştur.
Diğerini okutuyorum:
Türkiye Büyük Millet Meclisi Başkanlığına
Bakanlığımı ilgilendiren konulara ait olan ve basılı
gündemin 51, 53, 55, 77, 82, 92, 98, 106, 118 ve 122 nci sıralarında bulunan
sözlü soruları, Türkiye Büyük Millet Meclisi Genel Kurulunun 69 uncu
Birleşiminde cevaplandırmak arzusundayım. 
Gereğini saygılarımla arz ederim. 14.3.2001
   Koray Aydın
   Bayındırlık ve İskân Bakanı
BAŞKAN - Bilgilerinize sunulmuştur.
Efendim, önergelerin gereği, biraz sonra "Sözlü
Sorular" bölümüne geçtiğimizde yerine getirilecektir.
Gündemin "Seçim" kısmına geçiyoruz.
V. – SEÇİMLER 
A) KOMİSYONLARDA AÇIK BULUNAN ÜYELİKLERE
SEÇİM 
1. – Millî Eğitim, Kültür, Gençlik ve
Spor Komisyonunda açık bulunan üyeliğe seçim 
BAŞKAN - Millî Eğitim, Kültür, Gençlik ve Spor
Komisyonunda boş bulunan ve Anavatan Partisi Grubuna düşen 1 üyelik için Şırnak
Milletvekili Mehmet Salih Yıldırım aday gösterilmiştir.
Oylarınıza sunuyorum: Kabul edenler...
TURHAN GÜVEN (İçel) - Karar yetersayısının aranılmasını
istiyoruz.
BAŞKAN - Karar yetersayısı arayacağım efendim.
Kabul edenler... Kabul etmeyenler... Karar yetersayısı
yoktur.
Efendim 16.15'te toplanmak üzere ara veriyorum.
Kapanma Saati
: 16.00
İKİNCİ OTURUM
Açılma Saati:
16.15
BAŞKAN :
Başkanvekili Murat SÖKMENOĞLU
KÂTİP ÜYELER:
Sebahattin KARAKELLE (Erzincan), Burhan ORHAN (Bursa)
BAŞKAN - Sayın milletvekilleri, 69 uncu Birleşimin
İkinci Oturumunu açıyorum.
Görüşmelere kaldığımız yerden devam ediyoruz.
V. – SEÇİMLER (Devam)
A) KOMİSYONLARDA AÇIK BULUNAN ÜYELİKLERE
SEÇİM (Devam)
1. – Millî Eğitim, Kültür, Gençlik ve
Spor Komisyonunda açık bulunan üyeliğe seçim (Devam)
BAŞKAN - Efendim, Millî Eğitim, Kültür, Gençlik ve Spor
Komisyonunda boş bulunan ve Anavatan Partisi Grubuna düşen bir üyelik için,
Şırnak Milletvekili Mehmet Salih Yıldırım'ın aday gösterilmesiyle ilgili
oylamada karar yetersayısı istenmiş ve karar yetersayısı bulunamamıştı; oylama
işlemini tekrar ediyorum efendim.
Oylamayı, elektronik oylama cihazıyla yapacağım
efendim.
Oylamayı başlatıyorum.
(Elektronik cihazla oylama yapıldı)
BAŞKAN - Sayın milletvekilleri, Şırnak Milletvekili
Mehmet Salih Yıldırım'ın Millî Eğitim Komisyonuna üyeliği kabul edilmiştir.
2. – KİT
Komisyonunda açık bulunan üyeliğe seçim
BAŞKAN - Kamu İktisadî Teşebbüsleri Komisyonunda boş
bulunan ve Anavatan Partisi Grubuna düşen bir üyelik için, Edirne Milletvekili
Evren Bulut aday gösterilmiştir. 
Oylarınıza sunuyorum: Kabul edenler... Kabul
etmeyenler... Kabul edilmiştir efendim.
Hayırlı olsun.
3. – Plan ve
Bütçe Komisyonunda açık bulunan üyeliğe seçim
BAŞKAN - Plan ve Bütçe Komisyonunda boş bulunan ve
Anavatan Partisi Grubuna düşen bir üyelik için, Rize Milletvekili Ahmet Kabil
aday gösterilmiştir. 
Oylarınıza sunuyorum: Kabul edenler... Kabul
etmeyenler... Kabul edilmiştir. 
Hayırlı olsun Sayın Kabil.
Gündemin "Sözlü Sorular" kısmına geçiyoruz.
Az önce okuttuğum tezkere gereğince, gündemin 1 inci ve
16 ncı sıralarında bulunan sualleri, Adalet Bakanı Sayın Sami Türk birlikte
cevaplandıracaktır.
VI. – SORULAR VE CEVAPLAR
A) SÖZLÜ SORULAR VE CEVAPLARI
1. – Eskişehir Milletvekili Mehmet Mail
Büyükerman'ın, bir sendika başkanının Cumhurbaşkanı hakkında yaptığı konuşmaya
ilişkin Adalet Bakanından sözlü soru önergesi (6/512) ve Adalet Bakanı Hikmet
Sami Türk'ün cevabı
2. –
İstanbul Milletvekili Ayşe Nazlı Ilıcak'ın, Yargıtay üyeleri ile
Başsavcı hakkında tazminat davası açılıp açılamayacağına ilişkin Adalet
Bakanından sözlü soru önergesi (6/558)
ve Adalet Bakanı Hikmet Sami Türk'ün cevabı
BAŞKAN - Eskişehir Milletvekili Mail Büyükerman'ın, bir
sendika başkanının Cumhurbaşkanı hakkında yaptığı konuşmaya ilişkin Adalet
Bakanından sözlü soru önergesi ile İstanbul Milletvekili Ayşe Nazlı Ilıcak'ın,
Yargıtay üyeleri ile Başsavcısı hakkında tazminat davası açılıp açılmayacağına
ilişkin Adalet Bakanından sözlü soru önergelerini okutuyorum :
Türkiye Büyük Millet Meclisi Başkanlığına
30 Ocak 2000 Pazar gecesi Türkiye televizyonlarında ve
özellikle Flash TV kanalında yayınlanmış olan Türk Metal-İş Sendikasının
kalabalık salon toplantısında, Sendika Genel Başkanı Mustafa Özbek,
Cumhurbaşkanı hakkında ileri geri konuştuğu gibi, "Parlamento onu seçerse,
onun da Allah belasını versin" şeklinde konuşmuştur. 
Bu kişi hakkında kanunî işlem yapılıp yapılmadığı
hakkında Sayın Adalet Bakanından sözlü soruma cevap verilmesini saygılarımla
diliyorum.
   M. Mail Büyükerman
   Eskişehir
BAŞKAN - Diğer soruyu okutuyorum:
Türkiye Büyük Millet Meclisi Başkanlığına
Aşağıdaki sorularımın, delaletinizle, Adalet Bakanı
Hikmet Sami Türk tarafından sözlü olarak cevaplandırılmasının teminini arz
ederim.
   A. Nazlı Ilıcak
   İstanbul
Sorular: 
1 - Yargıtay üyeleri ve Başsavcı hakkında tazminat
davası açılabilir mi?
2 - Tazminat davası açılması, Yüce Divanın mahkûmiyet
kararına mı bağlı?
3 - Bağlıysa, Yargıtay Kanununun hangi maddesinde böyle
bir hüküm var?
4 - Böyle bir hüküm yoksa, Yargıtay Hukuk Genel Kurulu,
nasıl, tazminat davasının açılması için Yüce Divanda mahkûmiyeti şart koşuyor?
BAŞKAN - Buyurun Sayın Bakan.
ADALET BAKANI HİKMET SAMİ TÜRK (Trabzon) - Sayın
Başkan, değerli milletvekilleri; Eskişehir Milletvekili Sayın Mail
Büyükerman'ın, Türk Metal İş Sendikası Genel Başkanının 30.1.2000 tarihinde
Cumhurbaşkanı hakkında yaptığı konuşmaya ilişkin (6/512) esas numaralı soru
önergesine cevap vermek üzere huzuruna gelmiş bulunuyorum; hepinizi saygıyla
selamlıyorum.
Soru önergesine konu olan olayla ilgili olarak, adı
geçen sendika başkanı hakkında, Ankara Cumhuriyet Başsavcılığınca yapılan
hazırlık soruşturması sonucunda, 22.5.2000 tarihinde Ankara 8. Ağır Ceza
Mahkemesinde, Türk Ceza Kanununun 159 uncu maddesinin birinci fıkrası, 158 inci
maddesinin ikinci fıkrası, 31 ve 33 üncü maddeleri gereğince kamu davası
açılmıştır. 
Yapılan yargılama sonucunda, 18.12.2000 tarihinde, adı
geçenin, Türk Ceza Kanununun 158 inci maddesinin ikinci fıkrası, 159 uncu
maddesinin birinci fıkrası ve 59 uncu maddeleri uyarınca 10 ay ağır hapis ve
912 600 000 lira ağır para cezasıyla mahkûmiyetine ve verilen bu cezanın
ertelenmesine karar verilmiş olup, karar, henüz kesinleşmemiştir.
Saygıyla arz ederim.
Sayın Başkan, değerli milletvekilleri; İstanbul
Milletvekili Ayşe Nazlı Ilıcak'ın (6/558) esas numaralı, Yargıtay üyeleri ile
Yargıtay Cumhuriyet Başsavcısı hakkında tazminat davası açılıp açılmayacağına
ilişkin soru önergesine cevap vermek üzere huzurunuzda bulunuyorum; hepinizi
saygıyla selamlıyorum.
Bilindiği gibi, Anayasanın 138 inci maddesinde
hâkimlerin bağımsızlığı güvence altına alınmış, Anayasanın 148 inci maddesinin
üçüncü fıkrasında "Anayasa Mahkemesi Cumhurbaşkanını, Bakanlar Kurulu
üyelerini, Anayasa Mahkemesi, Yargıtay, Danıştay, Askerî Yargıtay, Askerî
Yüksek İdare Mahkemesi Başkan ve üyelerini, Başsavcılarını, Cumhuriyet
Başsavcıvekilini, Hâkimler ve Savcılar Yüksek Kurulu ve Sayıştay Başkan ve
üyelerini görevleriyle ilgili suçlardan dolayı Yüce Divan sıfatıyla
yargılar" hükmüne yer verilmiştir. 
Öte yandan, 2797 sayılı Yargıtay Kanununun 13 üncü
maddesinin 2 numaralı fıkrasında, Yargıtay Başkan ve üyeleri ile Yargıtay
Cumhuriyet Başsavcısı, Yargıtay Cumhuriyet Başsavcıvekili ve özel kanunlarında
belirtilen kimseler aleyhindeki görevden doğan tazminat davalarına ve bunların
kişisel suçlarına ait ceza davalarına ve kanunlarda gösterilen diğer davalara
ilk ve son derece mahkemesi olarak
bakmak, Yargıtayın görevleri arasında sayılmıştır. Aynı kanunun 15 inci
maddesinin 3 numaralı fıkrasında ise, Yargıtay Başkan ve üyeleri, Yargıtay
Cumhuriyet Başsavcısı ve Yargıtay Cumhuriyet Başsavcıvekili ile yargılama
görevi özel kanunlarınca Yargıtay genel kurullarına ve-rilen kişilere ait
davaları ilk mahkeme olarak görmek ve karara bağlamak, hukuk ve ceza genel
kurullarının görevleri arasında gösterilmiştir.
Yargı görevinin, bağımsızlık ve tarafsızlık içerisinde,
aksatılmadan yerine getirilmesi esas olduğundan, yargı yetkisini kullanan
hâkimlerin kişisel sorumluluğunda, özel bir sorumluluk düzeninin uygulanması
esası benimsenmiştir. Nitekim, Hukuk Usulü Muhakemeleri Kanunu, hâkimin
bağımsızlığı kadar tarafsızlığını da güvence altına almak amacıyla, onun hukukî
sorumluluğunu sınırlı hallerde kabul etmiş ve aynı zamanda, sorumluluğun
tespitini özel bir usule tabi tutmuştur. Konuyla ilgili olarak, Yargıtay Hukuk
Genel Kurulunun çeşitli tarihlerde verdiği kararlarda, özetle, Yargıtay
üyelerinin esas itibariyle hâkim kavramı kapsamına girdiği düşünüldüğünde,
onların, yasalarla belirlenen sınırlı hallerde, görevlerinden dolayı, hukuken
sorumlu olacakları sonucuna varıldığı; Yargıtay Kanununun, Yargıtay üyeleri
hakkındaki davalara bakacak mercii gösterdiği, ancak, onların hangi hallerde
sorumlu tutulacaklarını özel olarak belirlemediği, başka bir kanuna da
yollamada bulunmadığı belirtilmiştir. 
Aynı kararlarda, Hukuk Usulü Muhakemeleri Kanununun
hâkimlerin sorumluluğunu düzenleyen 573 üncü ve devamı maddelerinde Yargıtay
üyelerinden söz edilmediğinden, kanunun 573 üncü maddesindeki "hâkim"
sözcüğünün, sorumluluk nedenleri açısından, yalnızca, kanunun 575 inci
maddesinin ikinci fıkrasında sayılanları kapsadığının kabulünün gerektiği;
dolayısıyla, Hukuk Usulü Muhakemeleri Kanunundaki sorumluluk hallerinin
Yargıtay üyelerini kapsamadığı; bu durumda, Yargıtay üyeleri hakkında, hangi
hallerde, görevden dolayı tazminat davası açılacağının yasayla belirlendiğinden
söz edilemeyeceği ifade edilerek, konunun, Anayasa ve hukukun genel ilkeleri
esas alınarak çözüleceği vurgulanmıştır. 
Söz konusu kararlarda, Anayasanın 148 inci maddesinin
üçüncü fıkrasıyla, yargılanacak kişinin gördüğü işin önem ve özelliği
itibariyle özel bir Anayasa güvencesi sağlanması ve kişilerin değil,
müesseselerin korunması amaçlandığından, görevle ilgili bir suçtan cezaî
sorumluluk yönünden bir karar verilmeden, Yargıtay üyeleri hakkında Hukuk Genel
Kurulunda tazminat davasının açılmasına olanak bulunmadığından söz edilerek,
ceza mahkûmiyet kararı, Yargıtay üyeleri hakkında açılacak tazminat davasında
dava koşulu olarak aranmaktadır. 
Saygıyla arz ederim. (DSP sıralarından alkışlar) 
BAŞKAN - Sayın Bakan, bir dakika ayrılmazsanız efendim;
Sayın Büyükerman'ın bir suali var. 
Buyurun efendim. 
MEHMET MAİL BÜYÜKERMAN (Eskişehir) - Türk Metal-İş
Sendikası Genel Başkanının uluorta konuşmaları arasında Cumhurbaşkanlığı
makamına da ağır bir şekilde dil uzatmasından dolayı Türkiye Büyük Millet
Meclisi Başkanlığına yapmış olduğum başvurunun Adalet Bakanlığınca
değerlendirilip sonuçlandırılmasından çok mütehassis oldum. Sayın Adalet
Bakanına, bu güzel ve değerli hizmetinden dolayı çok teşekkür ederim, saygılar
sunarım. 
BAŞKAN - Teşekkür ederim; anlaşılmıştır efendim. 
Sayın Bakanım, teşekkür ediyoruz. 
3. – Şanlıurfa
Milletvekili Yahya Akman'ın, Şanlıurfa-Birecik Devlet Hastanesinin uzman doktor
ihtiyacına ilişkin Sağlık Bakanından sözlü soru önergesi (6/514) ve yazılı
soruya çevrilmesi nedeniyle konuşması
BAŞKAN - Soruyu cevaplandıracak Sayın Bakan?.. Yok. 
Sözlü soru, üç birleşim içinde cevaplandırılmadığından
yazılı soruya çevrilecektir. 
Sayın Akman, çok kısa olarak, buyurun efendim. 
YAHYA AKMAN (Şanlıurfa) - Sayın Başkan, sayın
milletvekilleri; onüç aydan bu yana cevaplandırılmayan (6/514) esas numaralı
sözlü soru önergem üzerinde söz almış bulunuyorum; bu vesileyle, Yüce
Heyetinizi saygıyla selamlıyorum. 
Öncelikle, doktor ihtiyacına ilişkin soru önergemin,
Tıp Bayramını kutladığımız bir güne tesadüf etmesini hoş bir rastlantı olarak
değerlendiriyorum. Bu vesileyle, başta hekimlerimizin olmak üzere, bütün sağlık
çalışanlarımızın Tıp Bayramını tebrik ediyorum. 
Sayın milletvekilleri, geçtiğimiz hafta içerisinde
Şanlıurfa İlimizde ve kısmen Adıyaman İlimizde meydana gelmiş olan sel felaketi
münasebetiyle hayatını kaybeden vatandaşlarımıza, hemşerilerimize Allah'tan
rahmet dilerken, bütün hemşerilerime geçmiş olsun dileklerimi de bu kürsüden
ifade etmek istiyorum. 
Bu arada, demin bir hemşerimizin gündemdışı konuşması
üzerine Sayın Bakanımız Gemici'nin vermiş olduğu cevapları tatmin edici
bulmadığımı da ifade etmek istiyorum.
Hakikaten, Siverek İlçemiz ve Yukarıgöklü Beldemizi
büyük ölçüde etkileyen bu sel felaketi münasebetiyle 75 milyonluk, 150
milyonluk yapılacak yardımların insanlarımızın yaralarını sarmalarına
yetmeyeceğini de huzurlarınızda ifade etmek istiyorum.
Sayın milletvekilleri, bu konuyla ilgili olarak
Bayındırlık Bakanlığının son günlerde çokça tartışılan meşhur, adaletsiz afet
kararnamesine, başta felakete uğramış Yukarıgöklü Beldemiz ve Siverek İlçemiz
olmak üzere, değişik nedenlerle mağduriyet ve felaket yaşayan bütün
belediyele-rimizin de dahil edilmesini özellikle istirham ediyorum.
Sormuş olduğum soruyla alakalı olarak, maalesef,
geçtiğimiz bir yıl içerisinde ilçemizde ve hastanemizde bir iyileştirme meydana
gelmemiştir. Şöyle ki, Birecik Devlet Hastanesi, sözlü soruma konu olan devlet
hastanesi, 200 000'in üzerindeki nüfusa hitap eden bir il hastanesi
büyüklüğünde, 150 yatak kapasiteli bir hastane olup, yeteri kadar uzman doktor
istihdam edilemediği için, maalesef, 6 yataklı yoğun bakım ünitesini,
biyokimya, mikrobiyoloji laboratuvarlarını, hemodiyaliz makinelerini içinde
barındıran, birçok hastalığın yerinde tedavisinin mümkün olacağı altyapı
şartlarının mevcut olmasına rağmen, halihazırda söz konusu hastanede 1 çocuk, 1
dahiliye, 1 kulak-burun-boğaz, 1 ortopedi, 1 nöroloji, 1 beyin cerrahi, 1 fizik
tedavi uzmanına ihtiyaç vardır. Bu sıralamış olduğum uzman doktorlar hastanenin
kadrosunda var olmasına rağmen, doktor yokluğu nedeniyle boş olan kadrolardır.
Sayın Sağlık Bakanımızdan bu ihtiyacın behemehal giderilmesini ve bu uzmanların
atanmasını istirham ediyorum.
Sayın milletvekilleri, ayrıca, bu konuya değinmişken,
Birecik İlçemizde ve Urfa'nın genelinde sağlık personelimizin içerisinde
bulunduğu bir tedirginliği de huzurlarınızda ifade etmek istiyorum; o da şudur:
Gerek doktorlar bazında gerekse diğer sağlık çalışanları bazında, özellikle 57
nci hükümet zamanında siyasilerin aşırı müdahalesi, sağlık çalışanlarını
tedirgin etmektedir. Öyle ki, tayin korkusu nedeniyle, bir kısmının tayin
edilip tayinleri geri iptal edilmek suretiyle çalışma şevkleri ellerinden
alınmakta ve bu aşırı müdahale, onların çalışma şevkini kırdığı gibi,
hastanelerimizin de randımanlı çalışmasına mâni olmaktadır. 
Hükümetimizden istirhamım, bu tür müdahaleler yerine,
boş olan doktor ve sağlık personeli kadrolarını doldurup, GAP'ın başkentine
yaraşır il ve ilçelerinde birer sağlık ekibi kurdurması ve bunların tek
değerlendirme ölçüsünün de yaptıkları hizmet olmasını istiyorum ve istirham
ediyorum; bu vesileyle, Yüce Heyetinizi saygıyla selamlıyorum. (FP sıralarından
alkışlar)
BAŞKAN - Teşekkür ederim Sayın Akman.
Efendim, sözlü sorunuz yazılı soruya çevrilmiştir.
4. – İstanbul
Milletvekili Ahmet Güzel'in, İstanbul Boğazındaki köprülere ilişkin Turizm
Bakanından sözlü soru önergesi (6/515) ve yazılı soruya çevrilmesi nedeniyle
konuşması
BAKAN - Cevaplandıracak Sayın Bakan?.. Yok.
Bu sözlü soru da üç birleşim içerisinde
cevaplandırılmadığı için yazılı soruya çevrilecektir.
AHMET GÜZEL (İstanbul) - Söz istiyorum Sayın Başkan.
BAŞKAN - Buyurun. 
AHMET GÜZEL (İstanbul) - Sayın Başkan, saygıdeğer
milletvekilleri; sözlü soru önergemle ilgili sözlerime başlamadan önce sizleri
saygıyla selamlıyorum.
Güzel İstanbulumuzda Boğaziçi bir inci gibidir ve tüm
dünyada bilinen bir değerimizdir. Birinci Boğaz Köprüsü de 1970'li yıllarda
inşa edilmiştir; dünyada iki kıtayı birbirine bağlayan ender eserlerden bir
tanesidir. Bu köprünün inşaatının projelendirilmesinde köprümüzün iki yanında
da gezme, yani, yürüyüş yolları vardır ve bu yürüyüş yolları da yapılmıştır.
Ortaköy'den asansörle yukarıya doğru çıkarak, Birinci Boğaz Köprüsünden
yürüyerek, Avrupa'dan Asya'ya geçmek veya Beylerbeyi'nden yürüyerek, Asya'dan
Avrupa'ya geçerek, asansörle Ortaköy'e inmek, bence anlamlı bir olaydır. Hatta,
bu yürüyüş yolu üzerinde yeterli sayıda dürbün veya benzeri seyir aletleri
konularak, güzel Boğaziçimizi de daha iyi tanıtmanın ve dünya turizminden bu
anlamda pay almanın, bizim için önemli olduğu kanısındayım.
Bu nedenle, böyle bir çalışmanın yapılmasının
sağlanması amacıyla, sözlü soru önergemi Turizm Bakanına sundum. Turizm
Bakanlığımızın bu çalışmayı yapması dileğim ve isteğimdir. Bu dileğe, sizlerin
de katılacağına inanıyor, hepinize saygılar sunuyorum. (DSP sıralarından
alkışlar)
BAŞKAN - Teşekkür ederim efendim.
Sözlü soru, üç birleşim içerisinde cevaplandırılmadığı
için yazılı soruya çevrilmiştir.
5 – Erzincan
Milletvekili Tevhit Karakaya'nın, Erzincan İlindeki camilere ilişkin Devlet
Bakanı ve Başbakan Yardımcısından sözlü soru önergesi (6/524) 
BAŞKAN - Soruyu cevaplandıracak Sayın Bakan?.. Yok.
Sözlü soru, üç birleşim içerisinde cevaplandırılmadığı
için yazılı soruya çevrilmiştir.
6 – Erzincan
Milletvekili Tevhit Karakaya'nın, Erzincan İlindeki kooperatiflere ve toplu
konut kredisi taleplerine ilişkin Devlet Bakanından sözlü soru önergesi (6/525)

BAŞKAN - Soruyu cevaplandıracak Sayın Bakan?.. Yok.
Sözlü soru, üç birleşim içerisinde cevaplandırılmadığı
için yazılı soruya çevrilmiştir.
7. – Erzincan
Milletvekili Tevhit Karakaya'nın, Erzincan İlindeki hastanelerin onarımı için
ayrılan ödenek miktarına ilişkin Sağlık Bakanından sözlü soru önergesi (6/526) 
BAŞKAN - Soruyu cevaplandıracak Sayın Bakan?... Yok.
Sözlü soru, üç birleşim içerisinde cevaplandırılmadığı
için yazılı soruya çevrilmiştir.
8. – Erzincan
Milletvekili Tevhit Karakaya'nın, Erzincan İlinde yürütülen projelere ilişkin
Ulaştırma Bakanından sözlü soru önergesi (6/527) ve Ulaştırma Bakanı Enis
Öksüz’ün cevabı
9 – Şanlıurfa
Milletvekili Mustafa Niyazi Yanmaz'ın, Şanlıurfa İlindeki demiryolu projesine
ilişkin Ulaştırma Bakanından sözlü soru önergesi (6/533) ve Ulaştırma Bakanı Enis Öksüz’ün cevabı
10. – İzmir
Milletvekili Suha Tanık'ın, hava meydanlarındaki ticarî işletmelere ilişkin
Ulaştırma Bakanından sözlü soru önergesi (6/554) ve Ulaştırma Bakanı Enis Öksüz’ün cevabı
11 – Elazığ
Milletvekili Ahmet Cemil Tunç'un, Elazığ-Karakoçan-Karaçan Köyüne telefon
bağlanıp bağlanmayacağına ilişkin Ulaştırma Bakanından sözlü soru önergesi
(6/582) ve Ulaştırma Bakanı Enis Öksüz’ün cevabı
12. – Elazığ
Milletvekili Ahmet Cemil Tunç'un, Elazığ-Karakoçan İlçesine bağlı bazı köylerin
telefon sorununa ilişkin Ulaştırma Bakanından sözlü soru önergesi (6/614) ve
Ulaştırma Bakanı Enis Öksüz’ün cevabı
BAŞKAN - Ulaştırma Bakanı Sayın Enis Öksüz, gündemin 7,
9, 14, 27 ve 58 inci sıralarındaki soruları birlikte cevaplandıracaktır. 
Şimdi, sözlü soru önergelerini sırasıyla okutuyorum:
Türkiye Büyük Millet Meclisi Başkanlığına
Aşağıdaki sorularımın Ulaştırma Bakanı Sayın Enis Öksüz
tarafından sözlü olarak cevaplandırılmasına delaletlerinizi saygıyla arz
ederim. 13.2.2000
   Tevhit Karakaya
   Erzincan
1- Bakanlığınız kanalıyla Erzincan İlimizde yürütülen
projeler nelerdir? Projelerin 2000 yılı rakamlarıyla toplam bedeli ne kadardır?
2- Söz konusu projelere 2000 yılı için verilen ödenek
miktarı ne kadardır?
3- 2000 yılında sağlanan ödeneğin ne kadarı
kullanılmıştır?
4- Kullanılan ödenekler, Erzincan'daki projelerin bir
an önce hizmete girmesi bakımından yeterli olmuş mudur? Yeterli olmamışsa,
Bakanlık olarak eködenek talebi konusunda bir girişiminiz olacak mıdır?
Türkiye Büyük Millet Meclisi Başkanlığına
Aşağıdaki sorumun Ulaştırma Bakanı Sayın Enis Öksüz
tarafından sözlü olarak cevaplandırılmasına delalet etmenizi saygılarımla arz
ederim.
   Mustafa Niyazi Yanmaz
   Şanlıurfa
GAP projesinden dolayı ileride DDY hattı gelir
düşüncesiyle, Şanlıurfa il merkezi ve Karaköprü Beldesi imar planlarında,
vatandaşın arazisine demiryolu hattı işlenmiştir. Biz, demiryollarının
Şanlıurfa'ya gelmesini fazlasıyla arzu etmekteyiz; ancak, insanlarımızın
mağduriyetlerinin önlenmesi ve düşünülen demiryolu hattının her geçen gün konut
alanı içinde kalıyor olması, durumun bir an önce netleşmesini gerektirmektedir.

1- DDY'nin, ilimizde yakın bir zaman diliminde realize
edeceği projesi var mıdır?
2- İnsanlarımızı bu tedirginlikten kurtaracak girişimde
bulunacak mısınız?
Türkiye Büyük Millet Meclisi Başkanlığına 
Aşağıdaki sorularımın Ulaştırma Bakanı Sayın Enis Öksüz
tarafından sözlü olarak cevaplandırılmasını saygılarımla arz ederim.
   Suha Tanık
   İzmir
Hava taşımacılığı, ülkemizde son yıllarda, zaman
kaybını önlemek amacıyla tercih edilen güvenilir bir ulaşım aracı haline
gelmiştir. Artan yolcu ihtiyacını karşılamak üzere de THY, USAŞ ve Devlet Hava
Meydanları İşletmeleri modern ve daha kapasiteli çalışmaya başlamıştır.
Ulaşım aracı olarak, değişik gelir düzeyindeki
vatandaşlarımızın, hatta vatan görevine giden erlerimizin bile zaman zaman
kullanmak zorunda kaldıkları hava meydanlarındaki cafe, restoran, büfe vesaire
gibi özel kuruluşlar tarafından işletilen, devletin kendilerine kira karşılığı
verdiği bu ticarî işletmelerin fiyat kontrollerinin yapılıp yapılmadığı, her
isteyenin alıcı bulurum zihniyetiyle istediğini kâr marjı limitlerinin çok
üstünde fahiş fiyatlarla ya da kaba tabirle insanları kazıklayarak, yapılan
soygun niteliğindeki fiyat anarşisinin tarafınızdan bilinip bilinmediğinin,
biliniyor ise ne gibi önlemler alındığını, bilinmiyorsa araştırma yapılıp
yapılmayacağı konusunda bilgilendirilmemi arz ederim.
Türkiye Büyük Millet Meclisi Başkanlığına
Aşağıdaki sorularımın Ulaştırma Bakanı Sayın Enis Öksüz
tarafından sözlü olarak cevaplandırılmasını arz ederim.
   Ahmet Cemil Tunç
   Elazığ
1- Karakoçan'ın Karaçan Köyüne telefon bağlamayı
düşünüyor musunuz?
2- Düşünüyorsanız ne zaman bağlayacaksınız?
Türkiye Büyük Millet Meclisi Başkanlığına
Aşağıdaki sorularımın Ulaştırma Bakanı Sayın Enis Öksüz
tarafından sözlü olarak cevaplandırılmasını arz ederim.
   Ahmet Cemil Tunç
   Elazığ
1- Elazığ İli Karakoçan İlçesinin Yalıntaş, Çamardı,
Kavakdere, Akçiçek, Beydere, Akarbaşı, Balcalı, Yenikaya, Karakoçan Köyü,
Hamurkesen, Kızılpınar, Çalıkaya, Doğanoğlu, Çatalyol Köyleri telefon
hizmetlerinden yararlanamamaktadırlar. Bu köylere telefon hizmeti götürmek için
bir çalışmanız var mı?
2- Varsa bu köylerimiz ne zaman istifade edecekler?
BAŞKAN - Sayın Bakan, buyurun. (MHP ve DSP sıralarından
alkışlar)
ULAŞTIRMA BAKANI ENİS ÖKSÜZ (İçel) - Sayın Başkan,
değerli milletvekilleri; Yüce Heyetinizi saygıyla selamlıyorum. 
Erzincan Milletvekili Sayın Tevhit Karakaya'nın
(6/527-4229) sayılı sözlü soru önergesini cevaplandırmak üzere söz almış
bulunuyorum.
Bakanlığımız ve ilgili kuruluşları, 2000 yılı
yatırımlarını bu süre zarfında gerçekleştirmiş ve hizmete vermiştir. Bununla
birlikte, Bakanlığımız ilgili kuruluşlarınca 2000 yılında Erzincan İlinde
gerçekleştirilecek yatırım projeleriyle ilgili 2000 yılı ödenekleri şu
şekildedir:
Türk Telekomünikasyon Anonim Şirketi Genel Müdürlüğü
2000 yılı yatırım programı kapsamında, telefon santral sistemleri, şebeke
çalışmaları, fiberoptik kablo, transmisyon (kramportör ve radyolink sistemleri)
internet altyapısının genişletilmesi, uzak mesafe telekomünikasyon sistemleri
ve bilgiişlem yatırımları için toplam 756 milyar Türk Lirası ödenek ayrılmıştır;
planlanan bu yatırımlar yıl içerisinde bitirilmiştir. Erzincan İlimizde, 2001
yılında ise, Türk Telekomca toplam 2 trilyon 232 milyar Türk Liralık yatırım
yapılması planlanmıştır.
PTT Genel Müdürlüğünce, posta işletmesi bilgiişlem
sistemleri, posta hizmetlerinin mekanizasyonu ve otomasyonu, idame-yenileme,
makine ve teçhizat alım projeleri kapsamındaki işler ile aralarında İliç,
Kemah, Mercan ve Refahiye merkezlerinin de yer aldığı otomasyon projesi dahil
toplam 68 milyar 350 milyon Türk Liralık yatırım planlanmış ve bu ödenekler
çerçevesinde, yıl sonu itibariyle yatırımların tamamı gerçekleştirilmiştir. PTT
Genel Müdürlüğümüzce, Erzincan İlimizde, 2001 yılında toplam 61 milyar 549
milyon Türk Liralık yatırım öngörülmüştür. 
Türkiye Cumhuriyeti Devlet Demiryolları İşletmesi Genel
Müdürlüğünce, 2000 yılında, Erzincan İlimizde, demiryolu sektörü olarak, yol
yenilemeleri, yol idame yatırımları, gar, istasyon, diğer hizmet binaları ve
tesislerinin bakım ve yapımları için toplam 2 trilyon 921 milyar Türk Liralık
yatırım öngörülmüştür; 2001 yılı için ise, toplam 667 milyar 100 milyon Türk
Liralık yatırım planlanmıştır. 
Devlet Hava Meydanları İşletmesi Genel Müdürlüğünce,
2000 yılında, Erzincan Havaalanı mevcut tesislerinin tevsiî, tadili ve
onarımlarının yapımı planlanmış olup, bu işler için de 700 milyar Türk Lirası
ödenek ayrılmış ve harcanmıştır. 
2001 yılı içinde idame ve yenileme yatırımları için 700
milyar Türk Lirası daha ödenek ayrılmıştır. Hava ulaşım sektörü kapsamında,
2001 yılında, Erzincan Havaalanı için, 650 milyar Türk Liralık ödenek tahsis
edilmiş bulunmaktadır. 
Yüce Heyetinize saygıyla arz ederim. 
Sayın Başkan, değerli milletvekilleri; Şanlıurfa
Milletvekili Sayın Mustafa Niyazi Yanmaz'ın (6/533-4258) sayılı sözlü soru
önergesini cevaplandırmak üzere söz almış bulunuyorum. 
Bakanlığımız DLH İnşaatı Genel Müdürlüğünün yatırım
programında yer alan ve Şanlıurfa İli Karaköprü Beldesinden geçecek olan
Nizip-Birecik-Şanlıurfa demiryolu hattının etüt-proje işi tamamlanmış olup,
yatırım programında inşaat işi kredili olarak yer almaktadır. 
Söz konusu hat için uygun kredi temin edilmesi
durumunda ihalesi yapılacaktır. Bununla ilgili konsorsiyumlarla görüşmeler
devam etmektedir. 
Ayrıca, Türkiye Cumhuriyeti Devlet Demiryolları
İşletmesi Genel Müdürlüğünce, 2001-2003 yılları arasında mevcut Narlı-Nusaybin
demiryolu hattının Şanlıurfa İl sınırları içerisinden geçen kesiminde 200
kilometrelik yol yenileme çalışması planlanmıştır. 
Yüce Heyetinize saygıyla arz ediyorum. 
Sayın Başkan, değerli milletvekilleri; İzmir
Milletvekili Sayın Suha Tanık'ın (6/554-4542) sayılı sözlü soru önergesini
cevaplandırmak üzere söz almış bulunuyorum. 
Devlet Hava Meydanları İşletmesi Genel Müdürlüğünce
işletilen hava liman ve meydanlarında yolcuya yönelik mahallerde yer alan cafe,
restoran ve büfeler, özel şirketlere kiralanmakta ve özel şirketlerce
işletilmektedir. Bu mahallerde fiyat, serbest piyasa ekonomisi gereğince,
işletmeciler tarafından tespit edilmekte ve rekabet kuralları çerçevesinde
uygulanmaktadır. Ancak, her ne kadar fiyatlar özel şirketler tarafından
belirlenmekteyse de, Ulaştırma Bakanlığı ve Devlet Hava Meydanları Genel
Müdürlüğü olarak, bu firmalara, ülkemiz şartlarını ve yolcu profilini de
dikkate alarak fiyatlarını belirlemeleri telkininde bulunulmaktadır. Bu
konudaki telkinimizin devam edeceğini belirtmek istiyorum.
Yüce Heyetinize saygıyla arz ederim.
Sayın Başkan, değerli milletvekilleri; Elazığ
Milletvekili Sayın Ahmet Cemil Tunç'un (6/582-4731) sayılı sözlü soru
önergesini cevaplandırmak üzere söz almış bulunuyorum.
Elazığ İli Karakoçan İlçe merkezine 4 352 hatlık S-12
tipi santral 5 Nisan 2000 tarihinde servise verilmiştir. 
Çan merkezinde 500 hatlık santral mevcuttur. 260 bağlı
abonesi olan santrala bekleyen talep bulunmamaktadır. Şebekesi hazır olan
Karaçan Köyü buradan beslenmektedir.
Yüce Heyetinize saygıyla arz ediyorum.
Sayın Başkan, değerli milletvekilleri; Elazığ
Milletvekili Sayın Ahmet Cemil Tunç'un (6/614-4801) sayılı sözlü soru
önergesini cevaplandırmak üzere söz almış bulunuyorum.
Elazığ İli Karakoçan İlçe merkezine kurularak 5 Nisan
2000 tarihinde servise verilen 4 352 hatlık S-12 tipi telefon santralından
Çamardı ve Akçiçek Köyleri de beslenerek istifade edecektir.
MUSTAFA GÜL (Elazığ) - Sayın Bakan, Karakoçan tamam.
BAŞKAN - Sayın Gül, bırakın da Sayın Bakan cevap
versin.
Buyurun Sayın Bakanım.
ULAŞTIRMA BAKANI ENİS ÖKSÜZ (Devamla) - Müsaade
ederseniz konuşmamın sonunda bilgi vereceğim.
Çavuşyolu merkezine yıl sonuna kadar 504 hatlık bir
santral kurulması planlanmış olup, Karakoçan, Kavakdere, Beydere, Yenikaya,
Kızılpınar ve Çatalyol Köyleri buradan beslenecektir. 
Okçular ve Pamuklu merkezlerine santral kurulması
hususu, bina ve şebeke yapımını müteakip değerlendirilecek olup, Yalıntaş ve
Akarbaşı Köyleri, Okçular merkezi lokalinde, Balcalı Köyü de Pamuklu merkezi
lokalinde bulunmaktadır. Sarıbaşak merkezinde 395 hatlık santral mevcut olup,
Hamurkesen; Çallıkaya ve Doğanyolu Köyleri buradan beslenmektedir. Santralın
kapasitesi yeterlidir.
Bu konuda sorulan soruların tarihi daha önceki aylara
ait olduğu için, sorunun cevaplandırılmasının gününün geldiği bu tarihe kadar
yatırımların önemli bir bölümü bitirilmiştir; değerli milletvekilimizin
hatırlatması bu manadadır. 
Yüce Heyetinize saygıyla arz ediyorum. (Alkışlar)
BAŞKAN - Sayın Bakan teşekkür ediyorum. 
Sayın Bakan, bir dakika lütfederseniz, ayrılmazsanız;
Sayın Tanık, bir açıklamada bulunacaklar.
Buyurun Sayın Tanık.
SUHA TANIK (İzmir) - Sayın Başkanım, Sayın Bakanıma,
vermiş olduğum sözlü soru önergemle ilgili yapmış olduğu açıklama için çok
teşekkür ederim. Çok teşekkür ediyorum; tabiî, takipçi olacağı konusundaki
beyanı da fevkalade güzel; yalnız, Sayın Bakanın, bir şeyi bilmesini istiyorum:
Arkadaşlarımızın çoğu, milletvekili olarak bize tanınan imkânlarla VIP
salonlarından geçerek uçağa gidiyoruz; ama, önergemde de yazdığım gibi, Türk
Hava Yolları, birçok değişik gelir düzeyindeki insanların kullandığı bir ulaşım
aracı.
Şimdi, bizim kaba tabirle, halk tabiriyle
"sallama" dediğimiz poşet çaylar... Bir plastik bardağın içerisine
sıcak su koyarak, o poşet çayı 1 milyon
liraya satıyorlar havaalanında. Bir sandviç, bir sandviç ekmeği... Gidin en
güzel sandvici, sandviç fırınlarından 100 000 liraya, 150 000 liraya alırsınız.
Bir sandviç ekmeğini ortadan açıyorlar, bir parça tereyağı, bir dilim kaşar
peyniri koyuyorlar 2 milyon liraya satıyorlar. Bir bardak portakal suyunu, pres
portakal diye 3 milyon liraya satıyorlar. 
Sayın Bakan, ben, bu önergeyi, buraya, şunun için
verdim, bunu, özellikle de belirtmek istiyorum buradan: Benim gözümün önünde,
havaalanında, iki asker çocuk büfeden bir sandvici alıp, ortadan bölerek
yediler, bunu gördüm. Şimdi, ben, burada, herhangi bir konuda, bir istismarda
bulunmak istemiyorum; beyanınızı da fevkalade olumlu bularak size de teşekkür
ediyorum; ama, lütfen, lütfen, bu konuda ilgililerin biraz daha dikkatli
olmasını, hatta, icap ediyorsa, sizin, Bakanlığınızın, yahut USAŞ'ın
görevlilerinden bir kısmının arada sırada giderek buradaki fiyat denetlemesini
yapmasını...
Serbest pazar ekonomisine saygımız sonsuz; ama, serbest
pazar ekonomisi diye insanları kazıklamanın da hiçbir anlamı yok, yahut buna
alet olmanın da hiçbir anlamı yoktur.
Ben tekrar teşekkür ediyorum ilginize Sayın Bakan.
BAŞKAN - Sayın Bakan, cevap vereceksiniz herhalde,
buyurun. 
ULAŞTIRMA BAKANI ENİS ÖKSÜZ (Devamla) - Teşekkür
ediyorum.
Sayın Tanık'ın, tabiî, düşüncelerine, fikirlerine
zannediyorum iştirak etmeyen kimse olmayacaktır. Bu konuda Bakanlığıma düşen
telkin, artı, yönlendirici faktörler kullanılacaktır. 
Teşekkür ediyorum. (MHP, DSP ve ANAP sıralarından
alkışlar)
BAŞKAN - Teşekkür ederim Sayın Bakan.
13. – Balıkesir Milletvekili İsmail Özgün'ün,
şeker sanayiinde çalışan geçici işçilere ilişkin Başbakandan sözlü soru
önergesi (6/531)
BAŞKAN - Soruyu cevaplandıracak Sayın Bakan?.. Yok.
Üç birleşim içinde cevaplandırılmadığı için yazılı
soruya çevrilmiştir. 
Gündemin 9 uncu sırasındaki soru cevaplandırıldı.
14. – Ankara Milletvekili M.Zeki Çelik'in, Ankara
İlindeki imam ve müezzin sayısına ilişkin Devlet Bakanı ve Başbakan
Yardımcısından sözlü soru önergesi (6/535) 
BAŞKAN - Soruyu cevaplandıracak Sayın Bakan?.. Yok.
Üç birleşim içinde cevaplandırılmadığı için yazılı
soruya çevrilmiştir.
15. – Ankara
Milletvekili M.Zeki Çelik'in, Devlet Memurluğu Sınavı yapılmadan önce
açılan sınavları kazananların durumuna
ilişkin Devlet Bakanından sözlü soru önergesi (6/537) 
BAŞKAN - Soruyu cevaplandıracak Sayın Bakan?.. Yok.
Üç birleşim içinde cevaplandırılmadığı için yazılı
soruya çevrilmiştir.
16. – Bursa
Milletvekili Faruk Çelik'in, tarım sektörünün sorunlarına ilişkin Tarım ve
Köyişleri Bakanından sözlü soru önergesi (6/544) 
BAŞKAN - Soruyu cevaplandıracak Sayın Bakan?.. Yok.
Üç birleşim içinde cevaplandırılmadığı için yazılı
soruya çevrilmiştir.
17. – İzmir Milletvekili Suha Tanık'ın, Ege
Üniversitesi Tıp Fakültesi Hastanesinin tıbbi cihaz ve sağlık personeli
ihtiyacına ilişkin Sağlık Bakanından sözlü soru önergesi (6/549) ve yazılı
soruya çevrilmesi nedeniyle konuşması
BAŞKAN - Soruyu cevaplandıracak Sayın Bakan?.. Yok.
Üç birleşim içinde cevaplandırılmadığı için yazılı
soruya çevrilmiştir..
Sayın Tanık, buyurun.
SUHA TANIK (İzmir) - Çok teşekkür ederim efendim.
Sayın Başkanım, sayın milletvekilleri; benim vermiş
olduğum sözlü soru önergesi çok güzel bir güne denk geldi -bugün fevkalade
önemli- 14 Mart Tıp Bayramı gününe denk geldi. Ege Üniversitesi, İzmir'in ilk
üniversitesi ve Ege Üniversitesi, Türkiye'nin ilk üniversitelerinden, belki
üçüncü beşinci üniversitelerinden birisi. İzmirli veya İzmir civarında oturan
birçok arkadaşımız iyi bilirler ki, Ege Üniversitesi, bugün, tıp camiası
içerisine, profesör olarak, kariyer sahibi olarak birçok doktor ve eleman
yetiştirmiştir. Ege Üniversitesi gibi bir hastanede... Ben, sözlü soru önergemi
vereli aşağı yukarı bir seneye yakın oluyor; ama, onbeş gün evvel, Ege
Üniversitesinde, koroner serviste bir efor testi cihazının üzerinde bir efor
testi yaptırdım. Gittiğim zaman, inanın, efor testi cihazının üzerinde zor
durdum. Bilmiyorum, arkadaşlarım efor testiyle ilgili cihazı kullandılar mı...
O cihazın üzerinde dahi zor durabildim; çünkü, kullanılmaktan, cihazın alt
kısmındaki bant yırtılmış; hastalar, cihazın üzerindeki bantta durmak için ayrı
bir maharet sarf ediyorlar ki, efor testi, vücuda bağlanmış birtakım elektrik
alımlarıyla kalbin atışını kontrol altında tutuyor. Şimdi, ben, niye bunu
gündeme getirdim... Bugün 14 Mart olması hasebiyle de -Sayın Başkanım
"üçüncü olarak cevaplandırılmıyor" diyor- ben, bu sözlü soru önergemi
çekiyorum. Sayın Başkanım, sözlü soru önergemi çekiyorum; çünkü, hiç değilse,
belki Sayın Bakana bir mana ifade eder bugünün anlam ve önemi itibariyle. 
Burada getirdiğim, önergemde getirdiğim, meme
kanseriyle ilgili... Yani, birtakım hastalıklar var ki, bu hastalıkların gün
beklemeye tahammülü yok, hastalıkların hepsinin belki gün beklemeye tahammülü
yoktur; ama, birtakım hastalıklar var ki, erken teşhis hayat kurtarır olarak
tabiri geliyor; bir meme kanseri... Gidiyorsunuz -Sayın Bakana verdiğim sözlü
soru önergesinde var- kaç tane doktor var bu konuyla ilgili hastanede; kaç tane
tomografi cihazı, bu meme kanserinin teşhisi sırasında kullanılan cihaz var ve
kaç hasta günde geliyor, ne kadar zaman sonraya bunlara tedavi için gün
veriliyor; bir sene sonraya!.. Meme kanseri bu, bir sene beklemeye tahammülü
var mı bunun?!
Aynı şekilde, kalple ilgili koroner servisteki bu efor
testi cihazının üzerine çıkıp efor testini yaptırmanız için gün veriyorlar
size; o adam kalp krizinden gidecek... Yani, birtakım hastalıklar var ki,
bunlar aciliyetle... 
Hele hele İzmir'in, Türkiye'nin sayılı büyükşehri
İzmir'in ve Türkiye'nin ilk üniversitelerinden biri olan Ege Üniversitesinde bu
tip olayların oluşu, bu tıbbî cihazların noksan oluşu... İnanın, 14 Mart Tıp
Bayramı gününe denk geldiği için, bir kere daha önemli benim için, sözlü soru
önergemi de çekiyorum. Allah, hastaların yardımcısı olsun.
Teşekkür ederim.
BAŞKAN - Siz, yine de yazılı müracaatta bulunursanız,
geri çekebiliriz efendim. 
MUSTAFA GÜVEN KARAHAN (Balıkesir) - Bu sorunun Sağlık Bakanlığıyla
ilgisi yok.
BAŞKAN - Sorunun Sağlık Bakanlığıyla ilgisi mi yok; kim
cevap verecek efendim?
MUSTAFA GÜVEN KARAHAN (Balıkesir) - Ege Üniversitesinin
Sağlık Bakanlığıyla ne alakası var?
BAŞKAN - O zaman Millî Eğitim Bakanı cevap versin;
birisi cevap verecek efendim. 
18. – Bursa
Milletvekili Faruk Çelik'in, kurumlararası nakilleri izne bağlayan genelgeye
ilişkin Başbakandan sözlü soru önergesi (6/557)
BAŞKAN - Sayın Bakan?.. Yok. 
Ertelenmiştir.
19. – Elazığ
Milletvekili Ahmet Cemil Tunç'un, Elazığ-Kovancılar'a askerlik şubesi
açılmasına ilişkin Millî Savunma Bakanından sözlü soru önergesi (6/564)
BAŞKAN - Sayın Bakan?.. Yok.
Ertelenmiştir. 
20. – Elazığ
Milletvekili Ahmet Cemil Tunç'un, Elazığ-Karakoçan Küçük Sanayi Sitesi
inşaatına ilişkin Sanayi ve
Ticaret Bakanından sözlü soru önergesi
(6/567)
BAŞKAN - Sayın Bakan?.. Yok.
Ertelenmiştir. 
21. – Elazığ
Milletvekili Ahmet Cemil Tunç'un, Elazığ-Kovancılar Küçük Sanayi Sitesi
inşaatına ilişkin Sanayi ve Ticaret Bakanından sözlü soru önergesi (6/569)
BAŞKAN - Sayın Bakan?.. Yok.
Ertelenmiştir. 
22. – Elazığ
Milletvekili Ahmet Cemil Tunç'un, Elazığ-Kovancılar İlçesi Devlet Hastanesine
uzman doktor atanıp atanmayacağına ilişkin Sağlık Bakanından sözlü soru
önergesi (6/573)
BAŞKAN - Sayın Bakan? Yok. 
Ertelenmiştir. 
23. – Elazığ
Milletvekili Ahmet Cemil Tunç'un, Elazığ Kültür Merkezi inşaatına ilişkin
Kültür Bakanından sözlü soru önergesi (6/574)
BAŞKAN - Sayın Bakan? Yok. 
Ertelenmiştir. 
24. – Elazığ
Milletvekili Ahmet Cemil Tunç'un, Keban İmam Hatip Lisesi inşaatına ilişkin
Millî Eğitim Bakanından sözlü soru önergesi (6/575) 
BAŞKAN - Sayın Bakan? Yok. 
Ertelenmiştir
25. – Elazığ
Milletvekili Ahmet Cemil Tunç'un, Elazığ-Sivrice öğrenci pansiyonuna ilişkin
Millî Eğitim Bakanından sözlü soru önergesi (6/576) 
BAŞKAN - Sayın Bakan? Yok. 
Ertelenmiştir
26. – Elazığ
Milletvekili Ahmet Cemil Tunç'un, Elazığ-Kovancılar İlçesindeki öğrenci
pansiyonuna ilişkin Millî Eğitim Bakanından sözlü soru önergesi (6/577)
BAŞKAN - Sayın Bakan? Yok. 
Ertelenmiştir
27. – Elazığ Milletvekili Ahmet Cemil Tunç'un,
Elazığ-Karakoçan İlçesi vakıf öğrenci yurduna ilişkin Devlet Bakanından sözlü
soru önergesi (6/578)
BAŞKAN - Sayın Bakan? Yok. 
Ertelenmiştir
28. – Elazığ
Milletvekili Ahmet Cemil Tunç'un, Elazığ-Palu-Gökdere Beldesinin ulaşımına
ilişkin Devlet Bakanından sözlü soru önergesi (6/580)
BAŞKAN - Sayın Bakan? Yok. 
Ertelenmiştir
29. – Elazığ Milletvekili Ahmet Cemil Tunç'un,
Elazığ-Karakoçan İlçesine bağlı bazı köy yollarına ilişkin Devlet Bakanından
sözlü soru önergesi (6/583)
BAŞKAN - Sayın Bakan? Yok. 
Ertelenmiştir
30. – Elazığ
Milletvekili Ahmet Cemil Tunç'un, Elazığ-Karakoçan İlçesi Yeşilbelen Köyünün
yol ve içme suyu sorunlarına ilişkin
Devlet Bakanından sözlü soru önergesi (6/584)
BAŞKAN - Sayın Bakan?.. Yok.
Ertelenmiştir.
31. – Elazığ
Milletvekili Ahmet Cemil Tunç'un, Elazığ-Karakoçan İlçesi Sarıbaşak Köyü
İlköğretim Okuluna ilişkin Millî Eğitim Bakanından sözlü soru önergesi (6/585)
BAŞKAN - Sayın Bakan?.. Yok.
Ertelenmiştir.
32. – Elazığ
Milletvekili Ahmet Cemil Tunç'un, Elazığ-Karakoçan İlçesi Kocadayı ve Keklik
Köylerinin ilköğretim okullarının ne zaman açılacağına ilişkin Millî Eğitim
Bakanından sözlü soru önergesi (6/586) 
BAŞKAN - Sayın Bakan?.. Yok.
Ertelenmiştir.
33. – Elazığ
Milletvekili Ahmet Cemil Tunç'un, Elazığ-Karakoçan İlçesi Kuşbayırı Köyünün
içmesuyu sorununa ilişkin Devlet Bakanından sözlü soru önergesi (6/587)
BAŞKAN - Sayın Bakan?.. Yok.
Ertelenmiştir.
34. – Elazığ
Milletvekili Ahmet Cemil Tunç'un, Elazığ İline bağlı bazı köylerin yol sorununa
ilişkin Devlet Bakanından sözlü soru önergesi (6/588)
BAŞKAN - Sayın Bakan?.. Yok.
Ertelenmiştir.
35. – Elazığ
Milletvekili Ahmet Cemil Tunç'un, Elazığ İline bağlı bazı köylerin yollarına
ilişkin Devlet Bakanından sözlü soru önergesi (6/589)
BAŞKAN - Sayın Bakan?.. Yok.
Ertelenmiştir.
36. – Elazığ
Milletvekili Ahmet Cemil Tunç'un, Elazığ İli köylerinin içmesuyu sorununa
ilişkin Devlet Bakanından sözlü soru önergesi (6/590)
BAŞKAN - Sayın Bakan?.. Yok.
Ertelenmiştir.
37. – Elazığ
Milletvekili Ahmet Cemil Tunç'un, Elazığ İli Karakoçan İlçesine bağlı
Bulgurcuk, Güllüce ve Demirdelen Köylerinin yollarına ilişkin Devlet Bakanından
sözlü soru önergesi (6/591)
BAŞKAN - Sayın Bakan?.. Yok.
Ertelenmiştir.
38. – Elazığ
Milletvekili Ahmet Cemil Tunç'un, Elazığ-Karakoçan İlçesine bağlı bazı köylerin
yollarına ilişkin Devlet Bakanından sözlü soru önergesi (6/592)
BAŞKAN - Sayın Bakan?.. Yok.
Ertelenmiştir.
39. – Elazığ
Milletvekili Ahmet Cemil Tunç'un, Elazığ-Kovancılar-Okçular yoluna ilişkin
Devlet Bakanından sözlü soru önergesi (6/593)
BAŞKAN - Sayın Bakan?.. Yok.
Ertelenmiştir.
40. – Elazığ
Milletvekili Ahmet Cemil Tunç'un, Elazığ-Kovancılar-Karasungur ve Mirahmet
Köylerinin yollarına ilişkin Devlet Bakanından sözlü soru önergesi (6/594)
BAŞKAN - Sayın Bakan?.. Yok.
Ertelenmiştir.
41. – Elazığ
Milletvekili Ahmet Cemil Tunç'un, Elazığ-Karaçor Grup yoluna ilişkin Devlet
Bakanından sözlü soru önergesi (6/595)
BAŞKAN - Sayın Bakan?.. Yok.
Ertelenmiştir.
42. – Elazığ
Milletvekili Ahmet Cemil Tunç'un, Elazığ'da yapımı devam eden kapalı yüzme
havuzunun ödenek ihtiyacına ilişkin Devlet Bakanından sözlü soru önergesi
(6/596)
BAŞKAN - Sayın Bakan?.. Yok.
Ertelenmiştir.
43. – Elazığ
Milletvekili Ahmet Cemil Tunç'un, Elazığ-Karakoçan-Bulgurcuk Köyünün içmesuyu
projesine ilişkin Devlet Bakanından sözlü soru önergesi (6/597)
BAŞKAN - Sayın Bakan?.. Yok.
Ertelenmiştir.
44. – Elazığ
Milletvekili Ahmet Cemil Tunç'un, Elazığ-Karakoçan-Çelebi Köyünün içmesuyu ve
yol sorunlarına ilişkin Devlet Bakanından sözlü soru önergesi (6/598)
BAŞKAN - Sayın Bakan?.. Yok.
Ertelenmiştir.
45. – Elazığ
Milletvekili Ahmet Cemil Tunç'un, Elazığ-Karakoçan-Çıtak Köyü okulunun ne zaman
açılacağına ilişkin Millî Eğitim Bakanından sözlü soru önergesi (6/599)
BAŞKAN - Sayın Bakan?.. Yok.
Ertelenmiştir.
46. – Elazığ
Milletvekili Ahmet Cemil Tunç'un, Elazığ-Karakoçan-Çıtak Köyü yoluna ilişkin
Devlet Bakanından sözlü soru önergesi (6/600)
BAŞKAN - Sayın Bakan?.. Yok.
Ertelenmiştir.
47. – Elazığ
Milletvekili Ahmet Cemil Tunç'un, Elazığ-Karakoçan-Demirtaş Köyü yoluna ilişkin
Devlet Bakanından sözlü soru önergesi (6/601)
BAŞKAN - Sayın Bakan?.. Yok.
Ertelenmiştir. 
48. –
Elazığ Milletvekili Ahmet Cemil
Tunç'un, Elazığ-Karakoçan-Demirtaş Köyünün imam ihtiyacına ilişkin Devlet
Bakanı ve Başbakan Yardımcısından sözlü
soru önergesi (6/602)
BAŞKAN - Sayın Bakan?.. Yok.
Ertelenmiştir. 
Nihayet, Sayın Ahmet Cemil Tunç'un peş peşe sualleri
bitti. 
İçtüzükte bunu da değiştirmek lazım. Aynı şey defalarca
okunuyor efendim. 
49. – Rize
Milletvekili Mehmet Bekaroğlu'nun, Rize İlindeki belediyelere yapılan
yardımlara ilişkin Maliye Bakanından sözlü soru önergesi (6/603) ve Devlet
Bakanı Edip Safder Gaydalı’nın cevabı
BAŞKAN - Sayın Bakan?.. Burada.
Soruyu okutuyorum:
Türkiye Büyük Millet Meclisi Başkanlığına
Aşağıdaki sorularımın Maliye Bakanı Sayın Sümer Oral
tarafından sözlü olarak cevaplandırılmasını istiyorum. 
Gereğini arz ederim. 
   Mehmet Bekâroğlu
   Rize
Maliye Bakanlığının belediyelere yaptığı yardımlarla
ilgili sorduğum sorulara gerekli cevabı alamadım. Bir milletvekilinin ilindeki
belediyelere gönderilen paraları öğrenmesinde ne sakınca olduğunu anlamak
mümkün değildir.
1- Bilgiler bir milletvekilinden niçin gizlenmektedir?
2- Yardımların dağıtımında hangi kriterlerin
uygulandığı belirsizdir. "Afetler ve yatırım projeleri" denmektedir.
Ancak 3-5 milyarlık yardımla projelerin ne ilgisi olabilir? Yardımlarda asıl
kri-ter belediye başkanlarının partileri midir?
3- Rize'deki ilçe ve belde belediyelerinin her birine
1999 yılı içerisinde ne kadar yardım yapılmıştır?
BAŞKAN - Sayın Bakan, buyurun efendim. 
DEVLET BAKANI EDİP SAFDER GAYDALI (Bitlis) - Sayın
Başkan, değerli milletvekilleri; Rize Milletvekilimiz Sayın Mehmet
Bekâroğlu'nun (6/603) esas sayılı sözlü sorusuna Maliye Bakanımız adına cevap
vermek üzere huzurlarınızdayım; hepinize en derin saygılarımı sunuyorum. 
Maliye Bakanlığımız, sayın milletvekillerine ihtiyaç
duydukları bilgileri iletme konusunda gayet şeffaf bir politika izlemekte ve
bilgileri gizleme gibi bir düşünceyi hiçbir zaman taşımamaktadır. Bu kapsamda,
Sayın Bekâroğlu'nun (7/1292) esas nolu yazılı soru önergesi 23 Şubat 2000
tarihli ve 2782 sayılı yazımızla cevaplandırılmıştır.
Bilindiği üzere, belediyeler, hizmetlerini, esas
olarak, kendi öz gelirleri ve vergi gelirlerinden aldıkları paylarla yerine
getirmektedirler. Bu kapsamda, 2380 sayılı Belediyelere ve İl Özel İdarelerine
Genel Bütçe Vergi Gelirlerinden Pay Verilmesi Hakkında Kanun gereğince, belediyelere,
nüfuslarıyla orantılı olarak, vergi gelirlerinden pay aktarılmaktadır.
Öte yandan, bütçe imkânları ölçüsünde, bakanlığımız,
bütçesinin ilgili tertibinden ödenek tefrik etmekte ve ek bir imkân niteliğinde
olan bu ödenek, gerekli durumlarda, ihtiyacı olan belediyelere aktarılmaktadır.
Belediyelere söz konusu yardımlar yapılırken, sadece ilgili bölgenin maruz
kaldığı tabiî afetler ve belediyelerin yürütmekte oldukları yatırım projeleri
değil, belediyelerin nüfus, malî durum, coğrafi konum, kalkınmışlık dereceleri,
daha evvelki dönemlerde almış oldukları yardımlar ve acil durumlar gibi diğer
kriterlerde, yardım kararı verilirken dikkate alınmaktadır.
1999 yılında bakanlığımız bütçesinden Rize İli Merkez
İlçe ve belde belediyelerine toplam 560 milyar lira yardım yapılmıştır. Bu
yardımlar belediyeler itibarıyla şu şekildedir:



Merkez


150 000
  000 000




Merkez-Çaykent


15 000 000
  000




Merkez-Gündoğdu-Hamidiye


5 000 000
  000




Merkez-Kendirli


5 000 000
  000




Merkez-Muradiye


16 000 000
  000




Ardeşen


29 000 000
  000




Ardeşen-Tunca


9 500 000
  000




Çamlıhemşin


8 000 000
  000




Çayeli


110 000
  000 000 




Çayeli-Büyükköy


17 000 000
  000




Çayeli-Madenli


5 000 000
  000




Derepazarı
  


8 000 000
  000




Fındıklı 


35 000 000
  000




Güneysu


8 000 000
  000




Hemşin


20 000 000
  000 




İkizdere


20 000 000
  000




İkizdere-Güneyce


4 500 000
  000




İyidere


12 000 000
  000




Kalkandere


23 000 000
  000




Kalkandere-Yolbaşı


15 000 000
  000




Pazar 


45 000 000 000




Toplam


560 000 000 000



Saygılar sunuyorum. 
BAŞKAN- Teşekkür ederim efendim. 
50. – Erzincan
Milletvekili Tevhit Karakaya'nın, Bağ-Kur emeklilerinden kesilen prime ilişkin
Çalışma ve Sosyal Güvenlik Bakanından sözlü soru önergesi (6/604)
BAŞKAN- Sayın Bakan?.. Yok.
Ertelenmiştir. 
51. – Elazığ
Milletvekili Ahmet Cemil Tunç'un,
Elazığ Sarıcan Beldesinin sağlık personeli ihtiyacına ilişkin Sağlık Bakanından
sözlü soru önergesi (6/606)
BAŞKAN- Sayın Bakan?.. Yok. 
Ertelenmiştir. 
Efendim, geldik, Bayındırlık Bakanının toplu cevap
vereceği suallere. 
52. – Elazığ
Milletvekili Ahmet Cemil Tunç'un, Elazığ-Karakoçan-Başyurt Köyünün yoluna
ilişkin Bayındırlık ve İskân Bakanından sözlü soru önergesi (6/607) ve
Bayındırlık ve İskân Bakanı Koray Aydın’ın cevabı
53. – Elazığ
Milletvekili Ahmet Cemil Tunç'un, Elazığ-Bingöl karayoluna ilişkin Bayındırlık
ve İskân Bakanından sözlü soru önergesi (6/609) ve Bayındırlık ve İskân Bakanı
Koray Aydın’ın cevabı
54. – Elazığ
Milletvekili Ahmet Cemil Tunç'un, Elazığ Güney Çevre Yoluna ilişkin Bayındırlık
ve İskân Bakanından sözlü soru önergesi (6/611) ve Bayındırlık ve İskân Bakanı
Koray Aydın’ın cevabı
55. – Elazığ
Milletvekili Ahmet Cemil Tunç'un, Karayolları Bölge Müdürlüğünün Elazığ
İlindeki çalışmalarına ilişkin Bayındırlık ve İskân Bakanından sözlü soru önergesi (6/634) ve Bayındırlık ve İskân
Bakanı Koray Aydın’ın cevabı
56. – Elazığ
Milletvekili Ahmet Cemil Tunç'un, İller Bankasının Elazığ'da yapacağı işlere ve
ödenek miktarına ilişkin Bayındırlık ve İskân Bakanından sözlü soru önergesi
(6/640) ve Bayındırlık ve İskân Bakanı Koray Aydın’ın cevabı
57. – Samsun Milletvekili Musa Uzunkaya'nın, Bafra Hıdırellez Köyünde yaşanan heyelan
tehlikesine ve köylere yapılan afet yardımlarına ilişkin Bayındırlık ve İskân
Bakanından sözlü soru önergesi
(6/655) ve Bayındırlık ve İskân Bakanı
Koray Aydın’ın cevabı
58. – Bursa
Milletvekili Faruk Çelik'in, Bursa-Gemlik-Kurşunlu Beldesinin sahil yoluna
ilişkin Bayındırlık ve İskân Bakanından sözlü soru önergesi (6/665) ve
Bayındırlık ve İskân Bakanı Koray Aydın’ın cevabı
59. – Batman
Milletvekili Alaattin Sever Aydın'ın,
Batman-Sason karayoluna ilişkin Bayındırlık ve İskân Bakanından sözlü soru önergesi (6/677) ve Bayındırlık ve İskân Bakanı Koray
Aydın’ın cevabı
60. –
Şanlıurfa Milletvekili Mehmet Yalçınkaya'nın, Şanlıurfa ve Gaziantep illeri
arasındaki otoyol çalışmalarına ilişkin Bayındırlık ve İskân Bakanından
sözlü soru önergesi (6/691) ve
Bayındırlık ve İskân Bakanı Koray Aydın’ın cevabı
61. – İzmir
Milletvekili Suha Tanık'ın, İzmir çevre
yolu ve Aydın otoyolu kamulaştırma bedellerinin ödenmediği iddiasına ilişkin
Bayındırlık ve İskân Bakanından sözlü soru önergesi (6/696) ve Bayındırlık ve
İskân Bakanı Koray Aydın’ın cevabı
BAŞKAN- Sayın Bakan, sözlü soru önergelerine toplu
cevap verecek efendim. 
Sözlü soru önergelerini okutuyorum: 
Türkiye Büyük Millet Meclisi Başkanlığına
Aşağıdaki sorularımın Bayındırlık ve İskân Bakanı Sayın
Koray Aydın tarafından sözlü olarak cevaplandırılmasını arz ederim. 
   Ahmet Cemil Tunç
   Elazığ
Elazığ İli Karakoçan İlçesinin Başyurt Köyünden geçen
transit yolu, köy içinde kazaları önlemek için, duble yol, bölünmüş yol haline
getirmeyi düşünüyor musunuz?
Türkiye Büyük Millet Meclisi Başkanlığına
Aşağıdaki sorumun Bayındırlık ve İskân Bakanı Sayın
Koray Aydın tarafından sözlü olarak cevaplandırılmasını arz ederim. 
   Ahmet Cemil Tunç
   Elazığ
Elazığ-Bingöl karayolu, Karakoçan-Sarıcan Beldesinin
içinden geçmekte, zaman zaman ölümle sonuçlanan trafik kazalarına sebep
olmaktadır.
1- Belde içinde bu yolu çift yol yapmayı düşünüyor
musunuz? 
Türkiye Büyük Millet Meclisi Başkanlığına
Aşağıdaki sorularımın Bayındırlık ve İskân Bakanı Sayın
Koray Aydın tarafından sözlü olarak cevaplandırılmasını arz ederim. 
   Ahmet Cemil Tunç
   Elazığ
1- Elazığ-Güney Çevre Yolunu bu yıl yapmayı düşünüyor
musunuz?
2- Bu yolun gerçekleşmesi için ödenek ayrılmış mıdır?
Türkiye Büyük Millet Meclisi Başkanlığına
Aşağıdaki sorularımın Bayındırlık ve İskân Bakanı Sayın
Koray Aydın tarafından sözlü olarak cevaplandırılmasını arz ederim. 
   Ahmet Cemil Tunç
   Elazığ
1- Karayolları Bölge Müdürlüğünün Elazığ'ın il ve
ilçelerindeki program ve çalışmaları nelerdir?
2- Bu programların gerçekleşmesi için ne kadar ödeneğe
ihtiyaç var?
3- Bu yıl ne kadar ödenek kullanılacak? 
Türkiye Büyük Millet Meclisi Başkanlığına
Aşağıdaki sorularımın Bayındırlık ve İskân Bakanı Sayın
Koray Aydın tarafından sözlü olarak cevaplandırılmasını arz ederim. 
   Ahmet Cemil Tunç
   Elazığ
1- İller Bankası Bölge Müdürlüğünün Elazığ il ve ilçe
ve beldelerinde 2000 yılında programladıkları ve yapacakları işler nelerdir?
2- Bu işlerin toplam maliyetleri ne kadardır? 
3- Bu yıl kullanılacak ödenek miktarı ne kadardır?
Türkiye Büyük Millet Meclisi Başkanlığına
Aşağıdaki sorularımın Bayındırlık ve İskân Bakanı Sayın
Koray Aydın tarafından sözlü olarak cevaplandırılmasını delaletlerinize arz
ederim.   28.3.2000
   Musa Uzunkaya
   Samsun
1- Bafra Hıdırellez Köyünde mevcut ve tüm köyü tehdit
eden heyelan tehlikesinin önüne geçilebilmesi için bir tedbir alınacak mıdır?
2- Köylere afet
yardımı intikallerinde yaşanan ve mevzuattan kaynaklanan sıkıntıların aşılması
hususunda bir çalışma yapılmakta mıdır? 
Türkiye Büyük Millet Meclisi Başkanlığına
Aşağıdaki sorumun Bayındırlık ve İskân Bakanı Sayın
Koray Aydın tarafından sözlü olarak cevaplandırılmasını arz ederim. 
Saygılarımla.
   Faruk Çelik
   Bursa
1 - Bursa İli Gemlik İlçesi Kurşunlu Beldesi, yazın 30
000 kişiye çıkan nüfusuyla iç ve dış turizme açık bir beldedir. 5 kilometrelik
sahil yolu çok kötü durumdadır. Acil çözüm bekleyen ve altyapı çalışmaları
tamamlanmış olan bu yol ne zaman bitirilecektir?
Türkiye Büyük Millet Meclisi Başkanlığına
Yıllardan beri yapımı devam eden Batman-Sason karayolu
halen bitirilememiştir. Yolun bitirilebilmesi için sadece 15 km kalmıştır. Acil
hastalar, bu karayolunda, zaman zaman hayatlarını kaybetmektedirler. 
Aşağıdaki sorularımın, Bayındırlık ve İskân Bakanı
Sayın Koray Aydın tarafından sözlü olarak cevaplandırılmasını arz ederim.
   Alaattin Sever Aydın
   Batman
Soru 1- Batman-Sason karayolunun bitirilebilmesi için
yeterli ödenek tahsis edildi mi?
Soru 2- Batman-Sason karayolu ne zaman bitirilecek?
Soru 3- Sason halkının karayolu ulaşımından çektikleri
sıkıntılara ne zaman son vermeyi düşünüyorsunuz?
Türkiye Büyük Millet Meclisi Başkanlığına
Aşağıdaki sorularımın Bayındırlık ve İskân Bakanı
tarafından sözlü olarak cevaplandırılması hususunu delaletlerinize arz ederim.
   Mehmet Yalçınkaya
   Şanlıurfa
Şanlıurfa-Gaziantep illerimiz arasında yapılmaya
başlanan otoyolun, bölgemizdeki turizm ve ticaret hacmini oldukça olumlu yolda
etkileyeceği beklenmektedir. 
Soru:
Yapımına başlanan bu otoyoldan, Birecik İlçemize
giriş-çıkış verilmesiyle ilgili çalışmalarınız ne durumdadır?
   15.5.2000
Türkiye Büyük Millet Meclisi Başkanlığına
Aşağıdaki sorularımın Bayındırlık ve İskân Bakanı Sayın
Koray Aydın tarafından sözlü olarak cevaplandırılmasını saygılarımla arz
ederim.
   Suha Tanık
   İzmir
İzmir çevreyolu ve Aydın otoyolu kamulaştırma sahasında
kalan vatandaşlarımıza ait taşınmaz malların artan bedellerini alamadıklarını,
bize gelen şikâyet fakslarından belirledik. 
Sayın Bakanın bu konuda bilgisi var mıdır? Var ise,
mağdur olan vatandaşlarımızı mağduriyetten ne zaman kurtarmayı düşünüyorsunuz?
2- Karayolları Genel Müdürlüğü, İzmir Bornova ve Ergene
mahallesinde oturan vatandaşlarımızın evlerini tahliye ettirerek kamulaştırma
yoluna gitmiştir. Açılan bedel artırma davaları vatandaşlarımızın lehlerine
sonuçlandığı halde herhangi bir bedel ödeme yoluna gidilmemiştir.
17 Ağustos depreminin ülkemizde derin yaralara ve maddî
felaketlere yol açtığını biliyoruz. Devletimiz bu konuda insanlarımıza
olağanüstü yardımlar sarf etmişken, evleri kamulaştırılanlara depremzedeler
kadar ilgi gösterilmemesi ve mağdur durumda bırakılması konusunda neler yapmayı
düşünüyorsunuz?
BAŞKAN - Buyurun Sayın Bakan. (MHP sıralarından
alkışlar)
BAYINDIRLIK VE İSKÂN BAKANI KORAY AYDIN (Ankara) -
Sayın Başkan, sayın milletvekilleri; Bakanlığımla ilgili sözlü soru
önergelerine cevap vermek üzere huzurlarınızdayım. Hepinizi saygıyla
selamlıyorum.
Önce, Elazığ Milletvekilimiz Ahmet Cemil Tunç'un,
gündemin 51 inci sırasındaki sözlü soru önergesine cevap vereceğim. 
Karakoçan-Başyurt geçişinin, 1998 yılı trafik sayımına
göre yıllık ortalama günlük trafik değeri 3 422'dir. Bugünkü ve gelecekteki
trafik değerleri itibariyle yapılan analizler sonucunda, yolun kapasitesini
doldurmadığı belirlenmiştir.
Arz eder, Yüce Heyetinizi tekrar saygıyla selamlarım.
Gündemin 53 üncü sırasındaki sözlü soru önergesine
cevap veriyorum.
Elazığ-Bingöl karayolu, Karakoçan-Sarıcan Beldesinin
içinden geçmekte. Karakoçan-Sarıcan geçişinin 1998 yılı yıllık ortalama günlük
trafik değeri 3 422 olup, bugünkü ve gelecekteki şartlar itibariyle yol
kapasitesinin şimdilik yeterli olduğu belirlenmiştir.
Gündemin 55 inci sırasındaki sözlü soru önergesine
cevap veriyorum.
16 kilometre uzunluğundaki Elazığ güney çevre yolu,
bölünmüş yol standardında projelendirilmiştir; ancak, 2000 malî yılı
bütçesinden yeterli ödenek ayrılamamıştır.
2 nci soruyu cevaplandırıyorum
Söz konusu proje, Karayolları Genel Müdürlüğünün 2000
yılı yatırım programında 1 000 000 TL izbedelle yer almaktadır. Önümüzdeki
yıllarda yeterli kaynak sağlanabildiği takdirde, bu projenin yapımı mümkün
olabilecektir.
77 nci sıradaki sözlü soru önergesini
cevaplandırıyorum.
Birinci soruyla "Karayolları Bölge Müdürlüğünün
Elazığ İli ve ilçelerindeki program çalışmaları nelerdir" diye sorulmuştu.
Karayolları Genel Müdürlüğü Sekizinci Bölge Müdürlüğünce Elazığ İli ve
ilçelerindeki yol yapım ve onarım çalışmaları kapsamında yapımı programlanan
projeler şöyledir:
125 kilometre uzunluğunda ve 10 metre platform
genişliğinde Keban-Arapkir-Divriği ayrım devlet yolu: proje bedeli 27 trilyon
liradır,
3 kilometre uzunluğunda ve 10 metre platform
genişliğinde Karakoçan yolu: proje bedeli 320 milyar liradır,
28 kilometre uzunluğunda ve 12 metre platform
genişliğinde Elazığ-Bingöl yolu: proje bedeli 1,2 trilyon liradır,
16 kilometre uzunluğunda ve 26 metre platform
genişliğinde Elazığ güney çevre yolu: proje bedeli 4,8 trilyon liradır,
33 kilometre uzunluğunda ve 8 metre platform
genişliğinde Alacakaya Ayrım-Arıcak yolu: proje bedeli 3,7 trilyon liradır,
24 kilometre uzunluğunda ve 12 metre platform
genişliğinde Elazığ-Sivrice yolu: proje bedeli 9,1 trilyon liradır,
28 kilometre uzunluğunda ve 8 metre platform
genişliğinde Elazığ-Malatya ayrım-Baskil yolu: proje bedeli 1,5 trilyon
liradır,
34 kilometre uzunluğunda ve 8 metre platform
genişliğinde Palu-Beyhan-Gökdere yolu: proje bedeli 7,1 trilyon liradır.
Saydığım projeler de 2000 yılı yatırım programında yer
almaktadır.
İkinci soruyu cevaplandırıyorum.
Söz konusu projelerin gerçekleştirilebilmesi için 55
trilyon liralık bir ödeneğe ihtiyaç vardır. Bu projelere, 1999 yılı sonuna
kadar 8,1 trilyon lira harcama yapılmıştır.
Karayolları Genel Müdürlüğünün 2000 yatırım programında
yer alan bu projeler için, bütçe imkânlarının yetersizliği sebebiyle de 146
milyar 849 milyon lira ödenek ayrılabilmiştir. 
Şimdi, yine, Elazığ Milletvekilimiz Sayın Ahmet Cemil
Tunç'un gündemin 82 nci sırasında yer alan sözlü soru önergesini
cevaplandırıyorum. 
Bakanlığımızın, İller Bankası Genel Müdürlüğünce Elazığ
İli, ilçe ve beldelerinde programlanan 2000 yılı çalışmaları şöyledir: İçmesuyu
sektöründe Elazığ İlinin isale, depo, artı, şebeke, Sivrice, Mollakendi ve
Yarımca'nın isale, depo, şebeke, Sarıcan'da da şebeke yapımı. 
Kanalizasyon sektöründe, Elazığ İlinin arıtma tesisi;
Akçakiraz'da şebeke, artı, arıtma tesisi; Yurtbaşı, Baskil, Kovancılar,
Sivrice, Palu, Karakoçan, Yazıkonak ve Hankendi yerleşim yerlerinin de şebeke,
artı, arıtma tesislerinin inşaı,
Yapı işleri sektöründe de, Elazığ İlinde İller Bankası
bölge binası ve sosyal tesisi; Yarımca, Gezin, Mollakendi, Sarıca yerleşim
yerleri ile Elazığ İlinin belediye hizmet binalarının yüzde 25 seviyesinde inşaı; Palu İlçesi itfaiye binası ve garaj
tesisinin yüzde 25 seviyesinde yapılması,
Harita sektöründe, Elazığ İlinin ve İçme beldesinin
harita işlerinin yapımı,
İmar planı sektöründe, Sivrice, Bükardı ve Palu'nun
imar planlarının yapımı planlanmıştır. 
Elazığ İlinin ilçe ve beldeleri olarak, sektörler
itibariyle, yapımı planlanan 27 adet iş için 5 adedi içmesuyu, 10 adedi
kanalizasyon, 7 adedi yapı işleri, 2 adedi harita ve 3 adedi de imar planı
sektörüne ait olup, bu işlerin toplam olarak proje maliyeti 43 trilyon 435
milyar 490 milyondur. Bu projeler için 1999 yılı sonuna kadar 16,4 trilyon lira
harcama yapılmıştır. 
İller Bankası Genel Müdürlüğünün 2000 yılı yatırım
programında söz konusu işler için ayrılan ödenek miktarı da, 2,9 trilyon lirası
özkaynak, 508 milyar lirası belediye katkısı olmak üzere, toplam 3,5 trilyon
liradır. 
Samsun Milletvekilimiz Sayın Musa Uzunkaya'nın gündemin
92 nci sırasındaki sözlü soru önergesini cevaplandırıyorum: 
Samsun İli Bafra İlçesine bağlı Hıdırellez Köyü,
Bakanlığımız Afet İşleri Genel Müdürlüğü jeolojik etüt programında yer
almaktadır. Heyelan olayı, şu an için konutlar üzerinde etkili değildir. Söz
konusu heyelan olayı, daha önce yapılan incelemelere göre, konutlara biraz daha
yaklaşmış ise de, köyün jeolojik ve topografik durumu heyelana elverişli olması
sebebiyle, kontrol etüt programında incelemeler sürdürülmekte olup, sonucuna
göre, gerekli işlemler yapılacaktır.
Bilindiği üzere, bakanlığımız, tabiî afetten zarar
gören vatandaşlarımıza, herhangi bir sınırlama olmaksızın 7369 sayılı Afetler
Kanunu ile bakanlığımızın kuruluş ve görev esasları hakkındaki 180 sayılı Kanun
Hükmünde Kararname esasları çerçevesinde hizmet vermektedir. Bakanlığımızın
temel hedefi, üstlenmiş olduğu diğer görevlerde olduğu gibi, afete maruz
vatandaşlarımıza etkili, hızlı ve en ekonomik bir biçimde hizmet etmektir. Bu
hedefler doğrultusunda, her türlü yasal düzenleme dahil, çalışmalar
yapılmaktadır. 
Bursa Milletvekilimiz Sayın Faruk Çelik'in, gündemin 98
inci sırasındaki sözlü soru önergesini cevaplandırıyorum.
Bursa İli Gemlik İlçesi Kurşunlu Beldesi yolu, 2000
yılı yatırım programında "Bursa-Gemlik Ayırımı Kurşunlu Proje" adıyla
yer almakta olup, yolda 2 kilometre astarlı sathî kaplama onarımı yapılması
planlanmıştır; ancak, yıl içerisinde ilave ödenek temin edilebildiği takdirde,
yolun geriye kalan 3 kilometrelik kısmında da asfalt onarım çalışmasına
başlanabilecektir.
Batman Milletvekilimiz Sayın Alaattin Sever Aydın'ın,
gündemin 106 ncı sırasındaki sözlü soru önergesini cevaplandırıyorum.
Yatırım programında yer alan
Çatakköprü-Yücebağ-Diyarbakır İl hududu yolunun proje uzunluğu 55 kilometre
olup, 35,8 kilometresinin Sason İlçesine kadar olan bölümün ihalesi, 1993
yılında yapılmıştır. Proje maliyeti 5,7 trilyon olup, bugüne kadar da 3,6
trilyon lira harcanarak, 20 kilometrelik kısım, sathî kaplamalı olarak trafiğe
açılmıştır. 2000 yılı ödeneği 350 milyardır; ancak, işin tamamlanabilmesi için
3,3 trilyona daha ihtiyaç vardır.
Şanlıurfa Milletvekilimiz Sayın Mehmet Yalçınkaya'nın,
gündemin 118 inci sırasındaki sözlü soru önergesini cevaplandırıyorum:
Gaziantep-Şanlıurfa otoyolunun projesinin yapımı
sırasında mevcut arazi yapısı, proje standartları ve Birecik İlçesinin yerleşim
durumu gibi hususlar göz önünde bulundurularak, Halfeti yolu üzerinden, Birecik
İlçesinin 3 kilometre doğusundan bir bağlantı sağlanması öngörülerek
projelendirilmiştir. Mevcut onaylı projelere göre çalışmalar devam etmektedir. 
İzmir Milletvekilimiz Sayın Suha Tanık'ın, gündemin 122
nci sırasındaki sözlü soru önergesini cevaplandırıyorum.
Bakanlığımız Karayolları Genel Müdürlüğü projelerinden
olan otoyolların yapımı nedeniyle, kamulaştırma sahasında kalan taşınmaz mallar
için açılan bedel artırım davaları sonucunda kesinleşen yargı kararları,
Karayolları Bölge Müdürlüğüne tebliğ tarihine göre hazırlanan tezyidi bedel
bordroları bölgesince Genel Müdürlükten talep edilmekte olup, ödemeler ise
yargı kararının ilgili bölge müdürlüğüne tebliğ tarihindeki sıralamalar dikkate
alınarak yapılmaktadır. Başbakanlık Hazine Müsteşarlığı Kamu Finansmanı Genel
Müdürlüğünden ödenek ve nakit aktarıldıkça, önceden belirlenen sıralama
dahilinde, ödemeler gerçekleştirilmektedir.
İzmir çevre yolu, Aydın otoyolu, İzmir-Urla, Urla-Çeşme
otoyolu yapımı nedeniyle kamulaştırılan taşınmaz malların artan bedellerine,
bugüne kadar 61 trilyon 281 milyar gönderilmiş olup, bugün itibariyle de 7
trilyon 780 milyar 266 milyon tezyidi bedel ve 2 trilyon 394 milyar 79 milyon
faiz farkı olmak üzere, toplam 10 trilyon 374 milyar borç olarak kalmıştır. 
Karayolları 2 nci Bölge Müdürlüğünde bekleyen
bordrolardan, kesinleşmiş Yargıtay kararlarından, 20 Haziran 2000 tarihine
kadar idaremize tebliğ edilenler ödenmiştir; yani, yedi aylık bir borç
kalmıştır. Ancak, sırayla ödeme yapılırken, elde kalan nakit miktarı 23.5.2000
tebliğ tarihli 7390 nolu bordro bedeli 1 642 183 870 000 liradır ve faiz
miktarından da az kaldığından ödenmemiş. Bundan sonra, sırasıyla, 7 450
bordroya kadar olanlar ödenmiştir.
Arz ediyor; Yüce Heyetinizi saygıyla selamlıyorum. (MHP
sıralarından alkışlar)
BAŞKAN - Sayın Bakanım, teşekkür ediyorum.
Aynen dediğiniz gibi oldu. 
Sayın milletvekilleri, sözlü soruyla ilgili süremiz
dolmuş gibi; ama, Sayın Bakanın bir ricası var; yetkimi kullanarak yerine
getireceğim efendim.
62. – Elazığ
Milletvekili Ahmet Cemil Tunç'un, MTA'nın Elazığ İlinde yaptığı çalışmalara
ilişkin Devlet Bakanından sözlü soru
önergesi (6/608) ve Devlet Bakanı Edip Safder Gaydalı’nın cevabı
BAŞKAN- Soruyu cevaplandıracak Sayın Bakan?.. Burada.
Okutuyorum:
Türkiye Büyük Millet Meclisi Başkanlığına
Aşağıdaki sorularımın Devlet Bakanı Sayın Edip Safder
Gaydalı tarafından sözlü olarak cevaplandırılmasını arz ederim.
   Ahmet Cemil Tunç
   Elazığ
1.- Bakanlığınıza bağlı MTA'nın Elazığ ve ilçelerinde
yaptıkları çalışmalar var mıdır?
2.- Varsa bu çalışmalar nelerdir?
3.- Yeraltı kaynakları itibariyle çok zengin olan
Elazığ çalışmaları için ne kadar ödenek ayrılmıştır?
BAŞKAN - Buyurun Sayın Bakan.
DEVLET BAKANI EDİP SAFDER GAYDALI (Bitlis) - Sayın
Başkan, müsamahanız için teşekkür ediyorum.
Değerli milletvekilleri, Elazığ Milletvekilimiz Sayın
Ahmet Cemil Tunç'un, 3 Nisan 2000 tarihinde Bakanlığıma hitaben, Bakanlığımın
bağlı kuruluşu Maden Tetkik Aramanın Elazığ İlinde yürüttüğü projelerle ilgili
verdiği sözlü soru önergesini cevaplandırmak üzere söz almış bulunuyorum;
hepinizi saygıyla selamlıyorum.
Elazığ İlinde, Bakanlığın bağlı kuruluşu MTA Genel
Müdürlüğü tarafından, Maden ve Jeotermal Kaynak Aramaları Ana Projesi adı
altında, Yukarı Fırat Havzası maden aramaları ile Bilimsel ve Teknolojik
Araştırmalar Ana Projesi adı altında, Türkiye termal ve minarelleri sular
envanteri çalışmaları 2000 yılı içinde gerçekleştirilmiştir. 
Elazığ İlinde, MTA Genel Müdürlüğü Yukarı Fırat Havzası
Maden Aramaları Projesi kapsamında çalışmalar yapılmaktadır. 2001 yılında da
sürdürülecek olan bu projede, bölgenin bakır, çinko, kurşun, altın ve gümüş
cevherleşmesi açısından potansiyeli araştırılmaktadır. Madencilik araştırmaları
olarak -ön aramalar, 3 000 kilometrekare; kimyasal etütler, 350 kilometrekare-
jeolojik ve jeofizik etütler yapılmaktadır. 
Türkiye genelinde yürütülen Türkiye Termal ve
Minarelleri Sular Envanteri Proje kapsamında ise, Elazığ İli su kaynaklarıyla
ilgili araştırmalara devam edilmektedir. Yukarı Fırat Havzası Maden Aramaları
Projesinin 2001 yılı yatırımı için ayrılan ödenek 42 milyar 75 milyon Türk
Lirasıdır.
Arz ederim. (ANAP, DSP ve MHP sıralarından alkışlar)
BAŞKAN - Sayın Bakan, teşekkür ediyorum efendim.
Sayın milletvekilleri, gündemin "Kanun Tasarı ve
Teklifleri ile Komisyonlardan Gelen Diğer İşler" kısmına geçiyoruz.
Önce, yarım kalan işlerden başlayacağız.
VII. – KANUN
TASARI VE TEKLİFLERİYLE KOMİSYONLARDAN
GELEN DİĞER
İŞLER
1. – İzmir
Milletvekili Rıfat Serdaroğlu'nun; İstanbul Milletvekili Bülent Akarcalı'nın;
Amasya Milletvekili Ahmet İyimaya'nın; Ankara Milletvekili Yıldırım Akbulut'un;
Şırnak Milletvekili Mehmet Salih Yıldırım'ın; Gaziantep Milletvekili Ali
Ilıksoy, Konya Milletvekili Ömer İzgi ve Ankara Milletvekili Nejat Arseven'in;
İstanbul Milletvekili Ziya Aktaş ve 42 Arkadaşının; Zonguldak Milletvekili
Hasan Gemici'nin ve İzmir Milletvekili Işılay Saygın'ın; Türkiye Büyük Millet
Meclisi İçtüzüğünde Değişiklik Yapılmasına Dair İçtüzük Teklifleri ve Anayasa
Komisyonu Raporu (2/94, 2/232, 2/286, 2/307, 2/310, 2/311, 2/325, 2/442, 2/449)
(S. Sayısı : 527) 
BAŞKAN - 10.01.2001 tarihli 42 nci Birleşimde İçtüzüğün
88 inci maddesine göre Komisyona geri verilen Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Değişiklik Tekliflerinin
görüşülmeyen maddeleriyle ilgili Komisyon raporu Başkanlığa henüz
verilmediğinden, teklifin görüşülmesini erteliyoruz.
Bireysel Emeklilik Tasarruf ve Yatırım Sistemi Kanunu
Tasarısı ve Plan ve Bütçe ve Sağlık, Aile, Çalışma ve Sosyal İşler Komisyonları
raporlarının müzakerelerine kaldığımız yerden devam ediyoruz.
2. – Bireysel
Emeklilik Tasarruf ve Yatırım Sistemi Kanunu Tasarısı ve Plan ve Bütçe ve
Sağlık, Aile, Çalışma ve Sosyal İşler Komisyonları Raporları (1/693) (S.
Sayısı: 580) (1)
BAŞKAN - Hükümet?... Burada.
Komisyon?... Burada. 
6 ncı madde üzerindeki görüşmeler tamamlanmıştı...
FETHULLAH ERBAŞ (Van) - Karar yetersayısının
aranılmasını istiyoruz Sayın Başkan.
TURHAN ALÇELİK (Giresun) - Karar yetersayısının aranılmasını
istiyoruz Sayın Başkan.
BAŞKAN - 6 ncı maddeyi oylarınıza sunacağım ve karar
yetersayısını arayacağım.
6 ncı maddeyi oylarınıza sunuyorum: Kabul edenler...
Etmeyenler... Karar yetersayısı olmadığı için, birleşime 10 dakika ara
veriyorum.

Kapanma Saati
: 17.34
















 
(1) 580 S.
Sayılı Basmayazı 22.2.2001 tarihli 63 üncü Birleşim Tutanağına eklidir.
ÜÇÜNCÜ OTURUM
Açılma Saati
: 17.48
BAŞKAN :
Başkanvekili Murat SÖKMENOĞLU
KÂTİP ÜYELER
: Sebahattin KARAKELLE (Erzincan), Cahit Savaş YAZICI (İstanbul)
BAŞKAN - Sayın milletvekilleri, Türkiye Büyük Millet
Meclisinin 69 uncu Birleşiminin Üçüncü Oturumunu açıyorum.
580 sıra sayılı kanun tasarısı üzerindeki görüşmelere
kaldığımız yerden devam ediyoruz.
VII. – KANUN
TASARI VE TEKLİFLERİYLE KOMİSYONLARDAN 
GELEN DİĞER
İŞLER (Devam)
2. – Bireysel
Emeklilik Tasarruf ve Yatırım Sistemi Kanunu Tasarısı ve Plan ve Bütçe ve
Sağlık, Aile, Çalışma ve Sosyal İşler Komisyonları Raporları (1/693) (S.
Sayısı: 580) (Devam)
BAŞKAN - Komisyon ve Hükümet yerinde.
6 ncı maddenin oylanmasında karar yetersayısının
aranılması istenmişti ve karar yetersayısı bulunamamıştı.
Maddeyi tekrar oylarınıza sunuyorum: Kabul edenler...
Etmeyenler... Kabul edilmiştir efendim.
7 nci maddeyi okutuyorum :
Giriş aidatı, yönetim ve fon işletim giderleri
MADDE 7. - Şirket, katılımcının sisteme ilk kez
katılması sırasında ve yeni bir bireysel emeklilik hesabı açtırması halinde
giriş aidatı talep edebilir. Söz konusu giriş aidatları bireysel emeklilik
hesabına ödenen katkılardan ayrı olarak azamî bir yıl içerisinde taksitler
halinde de ödenebilir. Katkı payı, fon varlıkları veya fon gelirleri üzerinden
yönetim gideri ve fon işletim masrafı kesintisi yapılabilir. Bireysel emeklilik
hesaplarından yapılacak her türlü kesintilerin ve giriş aidatlarının emeklilik
sözleşmesinde ve yapılacak ilan ve reklamlarda açık olarak belirtilmesi
zorunludur. Giriş aidatı, yönetim ve fon işletim giderleri miktar ya da oranları
ve bunlara ilişkin esas ve usuller Kurulun uygun görüşü alınarak Müsteşarlık
tarafından belirlenir.
BAŞKAN - Efendim, 7 nci madde üzerinde Fazilet Partisi
Grubu adına Ankara Milletvekili Sayın Zeki Çelik; buyurun efendim. (FP
sıralarından alkışlar)
FP GRUBU ADINA MEHMET ZEKİ ÇELİK (Ankara) - Değerli
Başkan, değerli milletvekilleri; 580 sıra sayılı bireysel emeklilikle ilgili
Kanun tasarısının 7 nci maddesi üzerinde Fazilet Partisi Grubu adına söz almış
bulunuyorum; hepinizi saygıyla selamlıyorum.
Gerekçede "Sanayileşmiş ülkelerde nüfusun
yaşlanması ile sosyal güvenlik sistemlerinin aktif-pasif dengelerinin bozulmaya
başlaması, reformun en önemli gerekçelerinden birisini oluşturmaktadır.
Gelişmekte olan ülkelerde ise reform ile bireylere daha nitelikli ve daha
yüksek sosyal güvenlik hizmetinin verilmesinin amaçlandığı görülmektedir."
deniliyor.
Nüfusun çoğunluğu, yaşlı değil, gençlerden oluşmaktadır
ülkemizde. Öte yandan "daha nitelikli ve daha yüksek sosyal güvenlik"
şeklindeki gerekçeniz de geçerli değil. 1999 yılında, tüm toplum kesimlerinin
karşı çıktığı sosyal güvenlik reformunu, bu Meclisten, sayı üstünlüğünüze
dayanarak, millet deprem derdiyle uğraşırken siz çıkarmadınız mı? Peki, sonuç
ne oldu; ortada. 
Bireysel emeklilikle uzun vadeli altyapı yatırımları
için gerekli fonları sağlayacak ve dolayısıyla, istihdamı artıracak, kamunun
uzun vadeli borçlanmasını olumlu etkileyecek, piyasalarda kısa vadeli
spekülatif baskıları azaltacak,ulusal tasarruf eğilimini artıracak, emekliliğe
yönelik tasarrufların malî sisteme akmasıyla kayıtlılığı teşvik edecek, sermaye
piyasasının derinleşmesine katkıda bulunacak; aynı zamanda, bireylere, güvenli,
avantajlı, yatırımlarını kontrol edebilecekleri ve hesaplarına kolaylıkla
ulaşabilecekleri ürünler sunacak diyorsunuz. Halbuki, hedefiniz, kamunun
israfını karşılayamayan kaynaklara yeni bir fon temin etmektir ve bu tasarı,
Hazinenin ihtiyacını geçici bir zaman için gidermeye yönelik bir tasarıdır. 
Tabiî, bu tasarının kim tarafından hazırlandığı da
belli değildir. Bakanlığa soruyorsunuz, biz bilmiyoruz diyorlar; mevcut sosyal
güvenlik kuruluşlarına soruyorsunuz, bilmiyorlar. 
Değerli arkadaşlar, netice itibariyle, bankaların
battığı ve mudilerini perişan ettiği, dövizin tükendiği, sermaye şirketlerinin
tepetakla olduğu, halkın güveninin kalmadığı bir sistem içinde böyle bir
düzenlemenin işlemesi mümkün değildir. Düzenlemede, her ne kadar "mevcut
sosyal güvenlik kurumları etkilenmiyor" deniliyorsa da, birkısım
şirketlere emeklilik için o kurumlardan zorla kaydırma olacaktır. Siz, hiç,
özel emeklilik sistemi ile özel hastanelerin durumunu mukayese ettiniz mi; alt
gelir gruplarına giderek "bizim hastanemize gelin, bizim hastanemizde
muayene olun" diyebilen bir hastane duydunuz mu; hep, yüksek gelir
gruplarına ve o hastanelerin müşterilerine hizmet verilmektedir ve bu, o hastanelerin
hedefleri arasındadır. Bu sistemin varacağı nokta da budur. 
Bu tasarıyla, birkısım özel şirketlere finansman
sağlanacaktır; sonra, yerinde yeller esecektir değerli arkadaşlar. İhlas
Finans, Egebank, Yurtbank, Etibank, Sümerbank nerede; hiç düşündünüz mü;
sahiplerinin yakasına yapışabildiniz mi?! Yaptığınız nedir; içi boşaltılan
bankaların mudilerinin parasını kamunun cebinden ödemek. Korkarım, yarın, özel
emeklilik şirketlerine de aynen bu işlem uygulanacak. Hortumculuğun geçerli
olduğu bir sistemde emekli olacak insan parasını nerede bulacak ve toplanan
paraların kokusunu alan fareler hiç orada o parayı bırakır mı; düşündünüz mü?
Efendim, Amerika'da böyle yürüyor diyebilirsiniz; ama, bizde en büyük işveren
devlet, en büyük yatırımcı devlet, en büyük israfı yapan yine devlet. Bu sistem
içerisinde özel emeklilik nasıl işleyecek? Kurulacak şirketler, şu anda
emeklisinin parasını ödemekte zorlanan Emekli Sandığı, SSK ve Bağ-Kurdan daha
zengin mi olacak? Onların normal işlevlerini sürdüremediği bir sistemde, siz,
özel sosyal güvenlik sistemini nasıl yürüteceksiniz? Günümüzde örnekleri de
var; gidin bakın, özel sigorta şirketlerinin durumu ortada. Zamanında, sizin
ödeyeceğiniz prime karşılık şu kadar emekli aylığı bağlayacağız dediklerinde,
ki, o korkunç rakamların bugün enflasyon karşısında hiçbir kıymet ifade
etmediği ve kıymetlerinin kalmadığı bilinmektedir; bunun örnekleri çoktur.
Yıllar önce, eğer siz bu sisteme girerseniz, yirmi yıl sonra emekli olduğunuzda
şu kadar milyar lira vereceğiz dediniz; o milyarların, bugün bir kuruş bile
ifade etmediği görülmektedir. 
Değerli arkadaşlar, bu tasarıyla getirilen 7 nci
maddeye göre, müşterilerden, şirketlerin altyapı, pazarlama ve reklam
giderlerini karşılayacak yeterlikte "giriş aidatı" adı altında haraç
alınacak; bir de, idarî ve teknik işlemler sonucu ortaya çıkacak masraflar
için, müsteşarlık tarafından belirlenecek yönetim gideri ve fon yönetim masrafı
alınacak. Bunlar nasıl ve ne şekilde, hangi kıstaslara göre belirlenecek?
Müsteşarlık, alt ve orta gelir gruplarının bu masraftan olumsuz yönde
etkilenmesini önlemek için tedbir alacakmış. Ya almazsa?! Müeyyidesi ne olacak?

Bu sisteme ihtiyaç var mıydı? Var idiyse ona uygun
düzenleme yapılırdı. Halbuki, yukarıda da arz ettiğim gibi, düzenlemenin
hedefinin, kamu açıklarının finansmanı olduğu görülüyor. Onun da ötesinde,
birkısım şirketlere halkın cebinden menfaat sağlanacağı endişesini
taşımaktayız.
BAŞKAN - Sayın Çelik, toparlar mısınız efendim; 8
dakika oldu, ben müsamaha gösterdim.
MEHMET ZEKİ ÇELİK (Devamla) - Ben buradaki süreye
bakıyorum Sayın Başkanım.
BAŞKAN - İşte, müsamaha gösterdim, 10 dakikaya
ayarladım
MEHMET ZEKİ ÇELİK (Devamla) - Özür dilerim efendim,
toparlayayım o zaman.
Sonuç olarak, bu getirilen sistem bugünkü ekonomik yapı
içinde işlemeyecek, ancak geçici bir süre Hazinenin açıklarında kullanılacak
olan bir fon oluşturularak bazı özel şirketlere çıkar sağlanacaktır.
Hepinizi saygıyla selamlıyor, müsamahanıza teşekkür
ediyorum.
BAŞKAN -. Rica ederim; ben teşekkür ederim
Efendim, şimdi söz sırası, Doğru Yol Partisi Grubu
adına Niğde Milletvekili Sayın Doğan Baran'da. (DYP sıralarından alkışlar)
Buyurun Sayın Baran.
DYP GRUBU ADINA DOĞAN BARAN (Niğde) - Sayın Başkan,
değerli milletvekilleri; bireysel emeklilik tasarruf ve yatırım sistemiyle
ilgili kanun tasarısının 7 nci maddesi üzerinde Grubum adına söz almış
bulunuyorum; bu vesileyle hepinizi saygıyla selamlıyor ve insana hizmet gibi
kutsal bir görevi yürüttükleri için, tüm doktorlarımızı ve yardımcı sağlık
personelini, 14 Mart Tıp Bayramı münasebetiyle kutluyorum ve en kısa zamanda,
partilerarası bir uzlaşmayla, sağlık sorunlarının radikal çözümünü sağlayacak
olan sağlık reformunun da bu Yüce Meclisten bir an önce çıkarılmasını diliyorum.

Değerli milletvekilleri, bilindiği gibi, sosyal
güvenlik, bir toplumu oluşturan bireylerin bugününün ve yarınının sosyal ve
ekonomik gereksinimlerinin güvence altına alınmasıdır ve toplumsal barışın ve
sosyal devletin vazgeçilmez bir unsuru ve bir insanlık hakkıdır. 
Bilindiği gibi, ülkemizde sosyal güvenliğin üç ayağı
vardır. Bunlardan birincisi, kamu sosyal güvenlik sistemi; ikincisi, 506 sayılı
Yasanın geçici 20 nci maddesine göre kurulmuş olan dayanışma sandıkları ile 743
sayılı Türk Medeni Kanununa dayanılarak kurulan vakıflar ve üçüncü ayağı da,
ülkemizde "hayat sigortası" adıyla faaliyette bulunan ve sayıları
aşağı yukarı 20-25'i bulan özel sigorta şirketleridir.
Bu, hayat sigortası şirketleri halinde faaliyette
bulunan özel sigorta şirketleri de, belli bir zaman dilimi içerisinde toplamış
olduğu primlerin birikimlerini, belli bir süre sonra, mesela on yıl sonra,
sigortalıya ya defaten bir defada, topluca ya da ömür boyu, aylık şeklinde
ödemektedir; ancak, ne var ki, hayat sigortası şirketlerinden emekli olan
bireylerin, topluca olsa ya da aylık maaş şeklinde olsa, almış oldukları
ücretler beklentilerinin çok gerisindedir. Bunun nedeni ve sebebi, hayat
sigortası şirketlerinin primlerinin sermaye piyasası araçlarından
yararlanmasının mümkün olmamasıdır. Bu sebepten, enflasyonun neden olduğu
erozyon dolayısıyla, almış oldukları maaş hiçbir şey ifade etmemektedir. Örnek
olarak şöyle söyleyeyim; 1995 yılında bu şekilde bir özel emeklilik şirketinden
emekli olan bir kişinin aylık maaşı 19 milyon liradır. 
İşte, değerli milletvekilleri, bu yakınmalara meydan
vermemek amacıyla bireysel emeklilik şirketleri kurulmaktadır ki, biz de Doğru
Yol Partisi olarak bunu destekliyoruz. Nitekim, 51 inci hükümet zamanında,
Hazine, Dünya Bankasının kredisiyle ILO'ya yaptırmış olduğu bir araştırmada,
Türk sosyal güvenlik sisteminin üç aşamalı bir reform stratejisi ortaya
konulmuş, bu üçüncü aşama olarak da, tamamlayıcı bireysel emeklilik
şirketlerinin kurulması, 1996'da bu şekilde gündeme getirilmişti. 
Yalnız şu var ki, Türkiye'de bu sistemin önündeki
engel, yüksek enflasyon ve makro ekonomik istikrarsızlıktır. Yüksek enflasyon
karşısında katılımcıların katılımları erozyona uğramaktadır. Bu sebepten,
katkıların, yani primlerin toplanması...
(Mikrofon otomatik cihaz tarafından kapatıldı)
BAŞKAN - Sayın Baran, buyurun efendim.
DOĞAN BARAN (Devamla) - ...primlerin nemalandırılması
ve primlerin ödenmesi aşamasında, vergi yönünden teşvik yasalarının getirilmesi
gerekmektedir ve bunun da en kısa zamanda, eşzamanlı olarak çıkarılması
kaçınılmazdır.
Değerli milletvekilleri, tasarının 7 nci maddesiyle
katılımcının sisteme girebilmesi; yani, bireysel emeklilik hesabı açtırabilmesi
için "giriş aidatı" adı altında bir ödeme yapması gerekmektedir.
Böyle bir düzenleme, sisteme girişi, maalesef olumsuz yönde etkileyecektir.
Giriş aidatının alınmasına dair düzenleme, maddeden çıkarılmalıdır. 
Ayrıca, yönetim ve fon işletim giderleri, katkı
paylarından ya da fon varlıklarından değil de, fon getirisinden alınmalıdır;
zira, katkı paylarından alınacak kesintiler, fon gelirlerini azaltacaktır. Bu
nedenle, fon getirisinden katkı payının alınması...
(Mikrofon otomatik cihaz tarafından kapatıldı)
DOĞAN BARAN (Devamla) - ... şirketin fon yönetimindeki
otokontrolü menfi yönde etkileyecektir; bu durumda, ileride, oluşmuş fonun
varlıklarını çözmeye ve aktiflerini negatif etkilemeye yönelik bir uygulamaya
dönüşebileceğini ifade ediyor, saygılar sunuyorum. (DYP sıralarından alkışlar)
BAŞKAN - Teşekkür ederim Sayın Baran.
Madde üzerinde 1 adet önerge vardır; ancak, sayın
milletvekilleri, burada, hiçbirimiz eczacı değiliz; elyazısıyla göndermiş
olduğunuz önergeler maalesef okunmuyor; bu sefer çok zorlandık. Lütfen, vermiş
olduğunuz diğer önergeleri geri çekin; okunaklı bir şekilde veya daktiloyla
yazıp verirseniz minnettar kalacağız.
Teşekkür ederim.
Önergeyi okutuyorum:
TBMM Başkanlığına
Görüşülmekte olan 580 sıra sayılı yasa tasarısının 7
nci maddesinin sonundaki "müsteşarlık" sözünün "Sosyal Güvenlik
ve Çalışma Bakanlığınca" şeklinde değiştirilmesini arz ederiz.







Musa
  Uzunkaya


Maliki
  Ejder Arvas




Rıza
  Ulucak













Samsun


Van




Ankara













Ali Oğuz







Osman
  Aslan













İstanbul







Diyarbakır










BAŞKAN - Komisyon önergeye katılıyor mu efendim?
SAĞLIK, AİLE, ÇALIŞMA VE SOSYAL İŞLER KOMİSYONU BAŞKANI
ERTUĞRUL KUMCUOĞLU (Aydın) - Katılmıyoruz Sayın Başkan.
BAŞKAN - Hükümet?..
ORMAN BAKANI İ. NAMİ ÇAĞAN (İstanbul) - Katılmıyoruz
efendim.
BAŞKAN - Sayın Uzunkaya?.. Yok.
Önergenin gerekçesini okutuyorum:
Gerekçe: Diğer maddelerde de sorumluluğun Bakanlığın
olması önerilmiştir.
BAŞKAN - Önergenin oylanmasından önce karar
yetersayısının aranmasını istediniz; ama... (FP sıralarından "yoklama
istedik" sesleri)
Efendim, bu yoklama talebinizi maddeyi oylamadan önce
dikkate alayım müsaade ederseniz. Önce, önergeyi oylayayım. Karar
yetersayısının aranması istenildi zaten.
TURHAN GÜVEN (İçel) - Yoklama isteniyor efendim,
yoklama... 
BAŞKAN - Efendim, yoklamayı önergenin oylanmasından
önce mi istiyorsunuz? Buraya yazmamışsınız da, onun için soruyorum.
AVNİ DOĞAN (Kahramanmaraş) - "7 nci maddede"
diye yazılı orada Sayın Başkan.
BAŞKAN - Maddede istiyorsunuz. Bendeniz de, yanlış bir
şey söylemedim, doğru söylüyorum.
TURHAN GÜVEN (İçel) - Önergenin oylanmasında da karar
yetersayısını arayın Sayın Başkan.
BAŞKAN - Evet, karar yetersayısının aranmasını
istiyorsunuz efendim.
Hükümetin ve Komisyonun katılmadığı önergeyi oylarınıza
önergeyi oylarınıza sunuyorum: Kabul edenler... Kabul etmeyenler... Karar
yetersayısı yoktur.
Kaç dakika ara vereyim?
NİDAİ SEVEN (Ağrı) - Yarım saatte bir yoklama istemeye
gerek var mı?
TURHAN GÜVEN (İçel) - 3 dakika verin efendim; zaten
saat 19.00'a bir şey kalmadı ki.
BAŞKAN - Efendim, kaç dakika ara vereyiSm?
AYDIN TÜMEN (Ankara) - 5 dakika daha devam edin
efendim, geliyorlar.
BAŞKAN - Efendim, gelseydiniz, karar yetersayısı
olmadı. Gelselerdi... 
Efendim, 18.15'te toplanmak üzere, birleşime ara
veriyorum.

Kapanma Saati
: 18.10


DÖRDÜNCÜ
OTURUM
Açılma Saati
: 18.25
BAŞKAN :
Başkanvekili Murat SÖKMENOĞLU
KÂTİP ÜYELER:
Sebahattin KARAKELLE (Erzincan), Burhan ORHAN (Bursa)
BAŞKAN - 69 uncu Birleşimin Dördüncü Oturumunu
açıyorum. 
Görüşmelere kaldığımız yerden devam edeceğiz. 
VII. – KANUN
TASARI VE TEKLİFLERİYLE KOMİSYONLARDAN GELEN DİĞER İŞLER (Devam)
2. – Bireysel
Emeklilik Tasarruf ve Yatırım Sistemi Kanunu Tasarısı ve Plan ve Bütçe ve
Sağlık, Aile, Çalışma ve Sosyal İşler Komisyonları Raporları (1/693) (S. Sayısı
: 580) (Devam)
BAŞKAN - Komisyon ve Hükümet yerinde. 
7 nci madde üzerinde verilen önergenin oylamasında karar
yetersayısı bulanamamıştı. 
Şimdi, Komisyonun ve Hükümetin katılmadığı önergeyi
tekrar oylarınıza sunacağım ve oylamayı elektronik cihazla yapacağım efendim.
Oylama için 2 dakika süre veriyorum. 
Oylama işlemini başlatıyorum. 
(Elektronik cihazla oylama yapıldı)
BAŞKAN - Önerge kabul edilmemiştir.
III. –
YOKLAMA
BAŞKAN - Sayın milletvekilleri, 7 nci maddeyi
oylarınıza sunacağım; ancak, sunmadan evvel, bir yoklama talebi vardır.
Şimdi, yoklama talebinde bulunan arkadaşların salonda
bulunup bulunmadıklarını tespit edeceğim.
Fahrettin Kukaracı?.. Burada.
Latif Öztek?.. Burada.
Zeki Çelik?.. Burada.
Özkan Öksüz?.. Burada.
Zeki Okudan?.. Burada.
Yaşar Canbay?.. Burada.
Mehmet Geçer?.. Burada.
Rıza Ulucak?.. Burada.
Ali Oğuz?.. Burada.
Ahmet Sünnetçioğlu?.. Burada.
Eyyüp Sanay?.. Burada.
Osman Aslan?.. Burada.
Maliki Ejder Arvas?.. Burada.
Ahmet Demircan?.. Burada.
Mahfuz Güler?.. Burada.
Ergün Dağcıoğlu?.. Burada.
Oya Akgönenç?.. Burada.
Mehmet Baysarı?.. Burada.
İbrahim Konukoğlu?.. Burada.
Ali Sezal?.. Burada.
Yoklama için 3 dakika süre veriyor ve yoklama işlemini
başlatıyorum.
(Elektronik cihazla yoklama yapıldı)
BAŞKAN - Toplantı yetersayımız vardır.
VII. – KANUN
TASARI VE TEKLİFLERİYLE KOMİSYONLARDAN
GELEN DİĞER
İŞLER (Devam)
2. –- Bireysel
Emeklilik Tasarruf ve Yatırım Sistemi Kanunu Tasarısı ve Plan ve Bütçe ve
Sağlık, Aile, Çalışma ve Sosyal İşler Komisyonları Raporları (1/693) (S. Sayısı
: 580) (Devam)
BAŞKAN - 7 nci maddeyi oylarınıza sunuyorum: Kabul
edenler... Kabul etmeyenler... Kabul edilmiştir.
8 inci maddeyi okutuyorum:
DÖRDÜNCÜ BÖLÜM
Emeklilik Şirketine İlişkin Düzenlemeler
Kuruluş esasları ve kuruluş izni
MADDE 8. - Emeklilik şirketi, bu Kanuna göre kurulan ve
bireysel emeklilik sisteminde faaliyet göstermek üzere bu Kanun ile ihdas
edilen emeklilik branşında ruhsat almış şirketi ifade eder. Şirket, 21.12.1959
tarihli ve 7397 sayılı Sigorta Murakabe Kanunu hükümlerine göre hayat ve ferdi
kaza sigortaları branşlarında da ruhsat alabilir.
Şirketin emeklilik branşı dışında başka bir branşta da
faaliyet göstermesi halinde her bir branşa ait hesaplar ayrı tutulur.
Şirket kuruluş izni Bakan tarafından verilir. Kurulacak
şirketin ticaret unvanında "emeklilik" ibaresinin bulunması
zorunludur. Kuruluş izni için Müsteşarlığa başvuruda bulunulur.
Kurulacak şirketin;
a) Anonim şirket şeklinde kurulması,
b) Faaliyet konusunun bu kanunda belirtilen
faaliyetlerle sınırlandırılmış olması,
c) Sermayesinin 20 trilyon liradan az olmaması ve
ödenmiş sermayesinin asgarî 10 trilyon olması ve kalanının 3 yıl içerisinde
ödenmesinin taahhüt edilmesi,
d) Hisse senetlerinin nakit karşılığı çıkarılması ve
tamamının nama yazılı olması,
e) Ana sözleşmesinin bu kanun hükümlerine uygun olması
f) İş planı ve sistem tasarımı ile yapılabilirlik
raporlarının sunulması,
g) Kurucularının;
1. Tasfiyeye tâbi tutulan bankerler, bankalar, sigorta
şirketleri ile para ve sermaye piyasalarında faaliyet gösteren diğer kurumlarda
doğrudan ve dolaylı yüzde on veya daha fazla bir oranda pay sahibi olmaması,
2. İlgili mevzuat çerçevesinde faaliyetlerinin tamamen
veya belirli faaliyet alanları itibariyle sürekli veya başvuru tarihinden
önceki bir yıl içerisinde bir ay veya daha fazla süreyle geçici süreyle
durdurulma kararı verilmemiş olması,
3. Müflis veya konkordato ilan etmiş olmaması, taksirli
suçlar hariç olmak üzere affa uğramış olsalar dahi ağır hapis veya beş yıldan
fazla hapis yahut basit veya nitelikli zimmet, cürüm işlemek için teşekkül
oluşturmak, irtikap, rüşvet, hırsızlık, dolandırıcılık, sahtecilik, inancı
kötüye kullanma, dolanlı iflas gibi yüz kızartıcı suçlar ile istimal ve
istihlak kaçakçılığı dışında kalan kaçakçılık suçları, resmî ihale ve alım
satımlara fesat karıştırma, karapara aklama veya devlet sırlarını açığa vurma,
vergi kaçakçılığı veya vergi kaçakçılığına teşebbüs suçlarından dolayı
kesinleşmiş mahkûmiyet kararlarının bulunmaması,
4. Emeklilik şirketi olmanın gerektirdiği malî güç ve
itibara sahip olması,
Gerekir.
Sermayenin en az yüzde ellibirinin malî piyasalar
konusunda yeterli bilgi ve tecrübeye sahip tüzel kişilere ait olması ve tüzel
kişi kurucuların yönetim ve denetimine sahip gerçek kişilerin, bu maddenin
dördüncü fıkrasının (g) bendinin 4 numaralı alt bendi hariç kurucularda aranan
şartları taşımaları gerekir.
Kuruluş izni için gerekli sermaye tutarı, Devlet
İstatistik Enstitüsü Toptan Eşya Fiyat Endeksinin iki katının gerektirdiği
miktar ve sınırları aşmamak üzere Müsteşarlık tarafından artırılabilir.

BAŞKAN - Madde üzerinde Fazilet Partisi Grubu adına
Bingöl Milletvekili Sayın Mahfuz Güler; buyurun. (FP sıralarından alkışlar)
FP GRUBU ADINA MAHFUZ GÜLER (Bingöl) - Sayın Başkan,
değerli milletvekilleri; Bireysel Emeklilik Yasa Tasarısının 8 inci maddesi
üzerinde Fazilet Partisi Grubu adına söz almış bulunuyorum; bu vesileyle Yüce
Heyetinize saygılarımı sunuyorum.
Değerli arkadaşlar, ben de, 14 Mart Tıp Bayramının
hekimlerimize, tüm sağlık camiasına hayırlı ve uğurlu olmasını diliyorum. Bu
bayramı da buruk bir şekilde kutlamamıza neden olan bu hükümeti kınıyorum.
Sağlık çalışanlarımıza reva görülen bu ücretlerle çalışmak zorunda bırakılan
sağlık emekçilerimize hak arama ve hak elde etme mücadelelerinde her zaman
yanlarında olduğumuzun bilinmesini, her zaman destek olacağımızı buradan bir
kez daha ifade ediyorum. 
Değerli arkadaşlar, Bireysel Emeklilik Yasa Tasarısının
Meclise getiriliş gerekçesi bize göre masum ve mantıklı bir gerekçe değildir.
Bu tasarı, tamamen IMF'nin direktifleri ve bu hükümete dayatmaları sonucunda
Yüce Meclise getirilmiştir. IMF "Türk toplumu tasarruf yapmamaktadır"
demekte, ve sözüm ona ekonomiyi canlandırmak için, toplumun yastık altındaki
birikimlerine göz dikerek, halkı soymak için yeni bir yöntem geliştirmiştir;
ama, halk, bu soygun düzenine, hortumlamanın ve vurgunun bir başka versiyonu
olan bu aldatmacaya inanmayacaktır; elindeki, avucundaki, biriktirdiği üç beş
kuruşu size getirip "alın, ben yemedim; buyurun, siz yiyin"
demeyecektir. 
Hangi cüretle, hangi cesaretle, hangi yüzle bu milletin
karşısına çıkıp "buyurun, gelin, biz size yeni bir kanun hazırladık;
kenarda, köşede, biriktirdiğiniz paranız varsa onu bize yatırın, biz de sizi 56
yaşından sonra emekli ederiz, o zaman bu paraları alırsınız, 56 yaşından sonra
refah seviyeniz yükselir" diyeceksiniz?! Bu, tam bir aldatmacadır. Bu, tam
bir fiyaskodur. Bu halk, artık, size inanmamaktadır. Bu halk, artık, size
güvenmemektedir. 
Sayın Başkan, değerli milletvekilleri; bu sistem,
tamamen gönüllü ve isteğe bağlı esaslar üze-rine kurulmuştur. Biz, bu haliyle,
halka güven vermediği için tasvip göreceğine inanmıyoruz. Bunun da sonu, aynen,
Tasarrufu Teşvik Fonu gibi, Konut Edindirme Fonu gibi veya MEYAK kesintileri
gibi olacaktır. Buradan, bu kürsüden tüm vatandaşlarımızı uyarmak da bizim
görevimizdir. Bu sözünü ettiğim başarısız uygulamalar gibi, bu sistemin de
hiçbir cazip tarafı yoktur. Halkımız da, artık, aklını başına almalı ve yeni
bir maceraya girmemelidir.
Bu tasarının sosyal boyutu da yoktur, Türkiye'nin
ekonomik ve sosyal yapısına uymamaktadır. Bugünkü ekonomik koşullarda, hangi işçi,
hangi memur veya hangi esnaf ekprim ödeyerek ikinci bir emeklilik için para
yatırabilecek durumdadır?! Aldığınız, sözümona, ekonomik tedbirlerle bütün
çalışan kesimleri perişan ettiniz. 200 milyon maaş alan memur mu ayrıca ilave
para yatırıp ikinci bir emeklilik isteyecektir?! Ya da, 92 milyon asgarî ücret
alan işçi mi ilave prim ödeyerek ikinci bir emeklilik isteyecektir?! Bu
nedenle, bu tasarı, alt sınıf ve orta sınıfa hitap etmemektedir; olsa olsa,
birkaç holdingin, dolar bazında ücret alan sınırlı sayıdaki üst düzey
yöneticilerine bir imkân sağlayacaktır. Çalışanların zar zor geçindiği, ancak
karın tokluğuna çalıştığı bir ülkede, 12 milyon işsizin olduğu, 10 milyon
insanın aç, açlık sınırında yaşam mücadelesi verdiği bir ülkede, kim, hangi
parayla ikinci bir emeklilik için para ayıracaktır, hangi ücretle ikinci bir
emeklilik için para yatıracaktır?!. 
Sayın Başkan, değerli milletvekilleri; komisyonlarda da
görüşlerimizi dile getirdik; bu tasarı, gönüllü katılıma dayanan, kişinin kendi
isteğiyle getirilmek istenen bir sistemdir. Bu nedenle, cazip hale
getirilmelidir dedik; ama, ne yazık ki, hükümet, getirdiği bu tasarının
noktasına, virgülüne dokunmadan komisyondan geçirerek Genel Kurula indirmiştir.

(Mikrofon otomatik cihaz tarafından kapatıldı)
MAHFUZ GÜLER (Devamla )- Sayın Başkan, bitiriyorum.
Değerli arkadaşlar, ülkemizde her saat, her gün, çok
hızlı değişen bu ekonomik şartlarda, insanların en az on yıl sabırla,
birikimlerini getirip, özel şirketlere teslim etmesini, bugünkü ekonomik
koşullarda mantıklı, anlamlı ve halkın menfaatına olan bir tasarı olarak
görmemekteyiz. 
Bu duygu ve düşüncelerle, Yüce Heyetinize saygılarımı
sunuyorum. (FP sıralarından alkışlar) 
BAŞKAN - Teşekkür ederim Sayın Güler. 
Söz sırası, Doğru Yol Partisi Grubu adına Şanlıurfa
Milletvekili Sayın Mehmet Yalçınkaya'da..
TURHAN GÜVEN (İçel) - Sayın Başkan, Doğru Yol Partisi
Grubu adına, Sayın Mustafa Örs konuşacaklar. 
BAŞKAN - Madde üzerinde, Doğru Yol Partisi Grubu adına,
Burdur Milletvekili Sayın Mustafa Örs; buyurun efendim. (DYP sıralarından
alkışlar)
DYP GRUBU ADINA MUSTAFA ÖRS (Burdur) - Sayın Başkan,
sayın milletvekilleri; görüşülmekte olan 580 sıra sayılı Bireysel Emeklilik
Tasarruf ve Yatırım Sistemi Kanun Tasarısının emeklilik şirketine ilişkin
düzenlemeleri kapsayan 8 inci maddesi üzerinde Doğru Yol Partisi Grubu adına
söz almış bulunmaktayım; şahsım ve Grubun adına, hepinizi saygıyla selamlıyor,
Tıp Bayramı nedeniyle, doktor ve tüm sağlık personelini kutluyor, sağlıklı
günler diliyorum. sağlıklı günler diliyorum. 
Kanuna göre, emeklilik şirketi bu kanuna göre kurulan
ve bireysel emeklilik branşında ruhsat almış şirketi ifade eder. Emeklilik
şirketlerine ferdî kaza ve hayat sigortası branşlarında da ruhsat alabilme
imkânı yine bu kanunla düzenlenmektedir. Bu durum şirketlerin faaliyet
alanlarının genişlemesi ve müşteri çeşitlerinin artması açısından da uygun
olacaktır. Bu alanlara şirketler kaydığı zaman her faaliyet alanı için ayrı
ayrı hesap tutacaklardır. Bu, şirketlerin muhasebelerinde iş yoğunluğuna yol açabilir
gibi görünse de, denetimi kolaylaştırması açısından gereklidir. 
Kanunda, ayrıca "kurulacak şirketin;
a-Anonim şirket şeklinde kurulması,
b-Faaliyet konusunun bu kanunda belirtilen
faaliyetlerle sınırlandırılmış olması,
c-Sermayesinin 20 trilyon liradan az olmaması ve
ödenmiş sermayesinin asgarî 10 trilyon olması, kalan miktarın da üç yıl
içerisinde ödenmesinin taahhüt edilmesi" maddeleri, kurulacak şirketlerin
malî açıdan güçlü bir yapıda olmalarının sağlanması açısından uygun
görülmektedir. Ancak, son yapılan devalüasyon ve ekonomik göstergelerin
değişmesi nedeniyle bu rakamın yukarılara çekilmesi gereklidir. Burada bir
düzenleme yapılması şarttır. Ayrıca, ödenmiş sermayenin kalan miktarının neden
üç yıl içerisinde ödenmesi taahhüdü istenmektedir? Bu sürenin daha aşağıya
çekilmesi şarttır. 
Sayın Başkan, sayın milletvekilleri; kanunda şirket
kurucularının, tasfiyeye tabi tutulan bankerler, bankalar, sigorta şirketleri
ile para ve sermaye piyasalarında faaliyet gösteren diğer kurumlarda doğrudan
ve dolaylı yüzde 10 veya daha fazla bir oranda pay sahibi olmaması şartları
sayesinde, şirketlerin halk nazarında güvenilirliklerinin sağlanması açısından,
tarafımızca da uygun görülmektedir. Bu, geçmişte yaşanan banka batıranlara
banka satılması gibi yanlışlıkların tekrar yaşanmamasını sağlaması açısından
gereklidir. 
İlgili mevzuat çerçevesinde faaliyetlerinin tamamen
veya belirli faaliyet alanları itibariyle sürekli veya başvuru tarihinden
önceki bir yıl içerisinde bir ay veya daha fazla süreyle geçici süreyle
durdurulma kararı verilmemiş olması, bu
şirketlerin idarî açıdan güçlü olmalarını sağlaması açısından uygundur. Ayrıca,
sermaye yapılarının zayıflığı nedeniyle malî yapılarını düzeltene kadar gözaltı
pazarına alınan ya da faaliyetlerine son verilen bazı şirket sahiplerinin bu
alanda faaliyetlerinin engellenmesi açısından da uygun bir karardır. Tabiî ki,
kararlı bir şekilde uygulanır ve istisnaî durumların yaratılmaması durumunda!
Müflis veya konkordato ilan etmiş olmaması, taksirli
suçlar hariç olmak üzere affa uğramış olsalar dahi ağır hapis veya beş yıldan
fazla hapis yahut zimmet, cürüm işlemek için teşekkül oluşturmak, irtikap,
rüşvet, hırsızlık, dolandırıcılık, sahtecilik, inancı kötüye kullanma, dolaylı
iflas gibi yüz kızartıcı suçlar, kaçakçılık suçları, ihale ve alımlara fesat
karıştıranlar, karapara aklama olaylarına karışanlar ile vergi kaçakçılarına bu
alanda faaliyet izni verilmemesi de uygun olacaktır. Yalnız bu tür suçlardan
hükümlü olanların aile şirketleri ya da paravan şirketler aracılığıyla bu
işleri yapmalarının da engellenmesi sistemin selameti açısından şarttır ve
uygun olacaktır. Bu uygulamalar, tekrar vurgulamak gerekirse, sistemin
güvenilirliğinin sağlanması açısından son derece önemlidir. Geçmişteki
bankerzede ve banka hortumlanması olaylarına benzer şekilde hortumlamaların da
önüne geçilmesi açısından, bahse konu kuralların titizlikle uygulanması ve
denetim altına alınması gerekir.
Emeklilik şirketi olmanın gerektirdiği malî güç ve
itibara sahip olmak şartı, bu sisteme girmek isteyen vatandaşlarımızın daha
rahat olmalarını da sağlayacaktır; çünkü, hiç tanınmamış, malî gücü ne olduğu
bilinmeyen, bu sektörde durumu belirsiz, deneyimsiz şirketlerin ne derece
başarılı olacağı muallakta olacaktır. Ayrıca, sistemde çok fazla şirket yerine
az; ama, güçlü şirketlerin faaliyet yapmaları sistemin sağlıklı yürümesi ve
ileride olası devlet müdahalelerinin engellenmesi açısından da uygun olacaktır
ve gereklidir. 
Sayın Başkan, sayın milletvekilleri; tüm bu şartlar
dikkate alındığında, tekrar tekrar vurgulamak gerekirse, halkımızın gözünde
güven olgusunun güçlendirilmesi, bu oluşacak kaynakların Hazineye ucuz kaynak
oluşturulmak istenmediğinin halka anlatılması gerekmektedir. Halkımızın, biz
parayı yatıracağız; ama, geçmiş dönemlerde olduğu gibi, üzerine mi yatılacak
korkusunun üzerinden atılması şarttır. 
(Mikrofon otomatik cihaz tarafından kapatıldı)
MUSTAFA ÖRS (Devamla) - Bitiriyorum Sayın Başkan.
BAŞKAN - Buyurun efendim. 
MUSTAFA ÖRS (Devamla) - Tabiî ki, bu konular, siyasî
istikrarın olmasıyla olacaktır. Siyasî istikrar olmadan, güven sağlanmadan
ekonomik istikrarın da olması söz konusu değildir ve çıkacak olan kanunun
başarılı olması da düşünülemez ve hedefe ulaşamaz. Öncelikle siyasî istikrarın
sağlanması şartı şu anda olmadığı için, aziz milletimize gitmek ve aziz
milletimizin güvenini alarak, tekrar, siyasî istikrarı sağlayarak başarılı
olmak gerekir. 
Bu vesileyle, sizleri ve aziz milletimizi saygıyla
selamlıyorum. (DYP ve FP sıralarından alkışlar)
BAŞKAN - Teşekkür ederim Sayın Örs.
Efendim, madde üzerinde 1 adet önerge vardır; okutup,
işleme alacağım.
Türkiye Büyük Millet Meclisi Başkanlığına
Görüşülmekte olan 580 sıra sayılı yasa tasarısının 8
inci maddesinin son fıkrasının, en sonundaki "müsteşarlık tarafından"
yerine "Çalışma ve Sosyal Güvenlik Bakanlığınca" şeklinde
düzeltilmesini arz ederiz. 







Musa
  Uzunkaya


Maliki
  Ejder Arvas




Rıza
  Ulucak













Samsun


Van




Ankara













Ali Oğuz


Osman
  Aslan




Mehmet
  Özyol













İstanbul


Diyarbakır




Adıyaman
















Nezir
  Aydın










Sakarya




BAŞKAN - Komisyon katılıyor mu?.. 
SAĞLIK, AİLE, ÇALIŞMA VE SOSYAL İŞLER KOMİSYONU BAŞKANI
ERTUĞRUL KUMCUOĞLU (Aydın) - Katılmıyoruz Sayın Başkan.
BAŞKAN - Hükümet katılıyor mu?..
ORMAN BAKANI NAMİ ÇAĞAN (İstanbul) - Katılmıyoruz
efendim.
BAŞKAN - Sayın Uzunkaya?.. Yok.
Gerekçesini okutuyorum:
"Gerekçe: 
Konuya ilgili Bakanlığın takibi daha uygun
görülmektedir."
BAŞKAN - Hükümetin ve Komisyonun katılmadığı önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
8 inci maddeyi oylarınıza sunuyorum: Kabul edenler...
Kabul etmeyenler... Kabul edilmiştir efendim.
Efendim, çalışma süremizin sonuna yaklaştık. 
Kanun tasarı ve tekliflerini sırasıyla görüşmek için,
15 Mart 2001 Perşembe günü saat 15.00'te toplanmak üzere, birleşimi
kapatıyorum.
Hayırlı akşamlar efendim.

Kapanma Saati
: 18.52


VI. – SORULAR
VE CEVAPLAR (Devam)
B) YAZILI
SORULAR VE CEVAPLARI
1. – Burdur
Milletvekili Hasan Macit’in, Burdur Bayındırlık ve İskân Müdürlüğüne yapılan
atamaya ve Burdur İlindeki yol çalışmalarına ilişkin sorusu ve Bayındırlık ve
İskân Bakanı Koray Aydın’ın cevabı (7/3373)





















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












