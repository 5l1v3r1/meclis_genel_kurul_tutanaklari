



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 5’inci
Birleşim
 10
Ekim 2017 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Denizli Milletvekili Emin Haluk Ayhan’ın, orta vadeli programa
ilişkin gündem dışı konuşması
2.- İstanbul Milletvekili Gamze Akkuş İlgezdi’nin, kadına yönelik
şiddete ilişkin gündem dışı konuşması
3.- Çorum Milletvekili Lütfiye İlksen Ceritoğlu Kurt’un, Uluslararası
Kadeş Barış, Eşitlik ve Kardeşlik Sempozyumu’na ilişkin gündem dışı konuşması

IV.- AÇIKLAMALAR
1.- Mersin Milletvekili Ali Cumhur Taşkın’ın, Avrupa’da yabancı
karşıtlığı, İslamofobi ve ırkçılığın gittikçe tırmandığına ilişkin açıklaması
2.- Mersin Milletvekili Aytuğ Atıcı’nın, 10 Ekim 2015 tarihinde Ankara
Gar Meydanı’nda yaşanan terör saldırısının yıl dönümüne ilişkin açıklaması 
3.- Niğde Milletvekili Ömer Fethi Gürer’in, dış politikanın AKP Genel
Başkanı Cumhurbaşkanı Recep Tayyip Erdoğan tarafından belirlendiğine ve dış
politika konusunda Hükûmetin Meclisi ve diğer partileri düzenli bilgilendirmesi
gerektiğine ilişkin açıklaması
4.- Denizli Milletvekili Cahit Özkan’ın, Amerika Birleşik Devletleri’nin
vize engeli kararının 15 Temmuz ihanetindeki ortaklığın açıkça kabulü anlamına
geldiğine ilişkin açıklaması
5.- Ankara Milletvekili Şenal Sarıhan’ın, 10 Ekim 2015 tarihinde Ankara
Gar Meydanı’nda yaşanan terör saldırısının yıl dönümüne ilişkin açıklaması
6.- Balıkesir Milletvekili Ahmet Akın’ın, 10 Ekim 2015 tarihinde Ankara
Gar Meydanı’nda yaşanan terör saldırısının yıl dönümüne, iktidarı ve tüm
kurumları makam aracı sevdasından vazgeçmeye davet ettiğine ilişkin açıklaması
7.- Mersin Milletvekili Baki Şimşek’in, Mersin’de balık çiftlikleri
kurma kararına ilişkin açıklaması
8.- İstanbul Milletvekili Selina Doğan’ın, 10 Ekim 2015 tarihinde Ankara
Gar Meydanı’nda yaşanan terör saldırısının yıl dönümüne, dış politikadaki
istikrarsızlık ve iç politikada muhalefete tahammülsüzlükle güvenli bir ülke
inşa edilemeyeceğine ilişkin açıklaması
9.- İstanbul Milletvekili Onursal Adıgüzel’in,10 Ekim 2015 tarihinde
Ankara Gar Meydanı’nda yaşanan terör saldırısının yıl dönümüne ilişkin
açıklaması
10.- Bursa Milletvekili Nurhayat Altaca Kayışoğlu’nun, 10 Ekim 2015
tarihinde Ankara Gar Meydanı’nda yaşanan terör saldırısının yıl dönümüne,
Avrupa Şampiyonu olan Ampute Futbol Millî Takımı’nı kutladığına ve engellilerin
ÖTV’siz araç alımı haklarına kısıtlama getirilmesine ilişkin açıklaması
11.- Balıkesir Milletvekili Mehmet Tüm’ün, 10 Ekim 2015 tarihinde Ankara
Gar Meydanı’nda yaşanan terör saldırısının yıl dönümüne ilişkin açıklaması
12.- İstanbul Milletvekili Fatma Benli’nin, 10 Ekim 2015 tarihinde
Ankara Gar Meydanı’nda yaşanan terör saldırısının yıl dönümüne ilişkin
açıklaması
13.- İstanbul Milletvekili Gamze Akkuş İlgezdi’nin, Amerika Birleşik
Devletleri’nin Türkiye’ye yönelik vizeleri durdurma kararının dış politikadaki
büyük çöküşün göstergesi olduğuna ilişkin açıklaması
14.- Çanakkale Milletvekili Muharrem Erkek’in, İstanbul Milletvekili
Kadri Enis Berberoğlu hakkında İstanbul Bölge Adliye Mahkemesi 2. Ceza
Dairesinin bozma kararına ilişkin açıklaması
15.- Ankara Milletvekili Murat Emir’in, 10 Ekim 2015 tarihinde Ankara
Gar Meydanı’nda yaşanan terör saldırısının yıl dönümüne ilişkin açıklaması
16.- Çanakkale Milletvekili Bülent Öz’ün, Çanakkale’de son günlerde
yaşanan üzücü olaylara ve gerekli tedbirlerin alınması için ne gibi çalışmalar
yapıldığını öğrenmek istediğine ilişkin açıklaması
17.- Hatay Milletvekili Hilmi Yarayıcı’nın, 10 Ekim 2015 tarihinde
Ankara Gar Meydanı’nda yaşanan terör saldırısının yıl dönümüne ilişkin
açıklaması
18.- Manisa Milletvekili Tur Yıldız Biçer’in, Nüfus Hizmetleri
Kanunu’nda değişiklik yapılarak müftülüklere nikâh kıyma yetkisinin
verilmesiyle medeni hukukun yerini din referanslı düzenlemelere bırakmış
olacağına ilişkin açıklaması
19.- Giresun Milletvekili Bülent Yener Bektaşoğlu’nun, İstanbul
Milletvekili Metin Külünk’ün önceki gün Giresun’da verdiği konferansta sarf
ettiği bazı ifadelerine ilişkin açıklaması
20.- Adıyaman Milletvekili Behçet Yıldırım’ın, 10 Ekim 2015 tarihinde
Ankara Gar Meydanı’nda yaşanan terör saldırısının yıl dönümüne ilişkin
açıklaması
21.- İstanbul Milletvekili Engin Altay’ın, 10 Ekim 2015 tarihinde Ankara
Gar Meydanı’nda yaşanan terör saldırısının yıl dönümüne, Hükûmetin bu olayı
anmak isteyenlere neden izin vermediğini açıklaması gerektiğine ve Türkiye
Büyük Millet Meclisinin 10 üyesinin cezaevinde olmasının Üçüncü Yasama Yılının
ayıplı açıldığı anlamına geldiğine ilişkin açıklaması



22.- Samsun Milletvekili Erhan Usta’nın, 10 Ekim 2015 tarihinde Ankara
Gar Meydanı’nda yaşanan terör saldırısının yıl dönümüne, Avrupa Şampiyonu olan
Ampute Futbol Millî Takımı’nı tebrik ettiğine, sınırlarımızın hemen dibindeki
İdlib’de huzuru sağlamanın ancak buradan terörün sökülüp atılmasıyla mümkün
olacağına ve Amerika Birleşik Devletleri’nin Türkiye’deki tüm diplomatik
misyonlardaki vize hizmetlerini askıya almasına ilişkin açıklaması
23.- Muş Milletvekili Ahmet Yıldırım’ın, İçişleri Bakanının 7 kişiye
işkence yapılmasıyla ilgili konuda ve Deniz Bahçeci isimli gencin gözaltına
alınması olayıyla ilgili bilgilendirme yapması gerektiğine ve 10 Ekim 2015
tarihinde Ankara Gar Meydanı’nda yaşanan terör saldırısının yıl dönümüne ve
bugünkü anma etkinliklerinin engellenmesine ilişkin açıklaması
24.- İstanbul Milletvekili Mehmet Muş’un, Amerika Birleşik
Devletleri’nin Türk vatandaşlarına yönelik mesnetsiz vize kısıtlaması kararı
almasına, meselenin çözülmesini, Türkiye-ABD ilişkilerinin güçlü bir şekilde
devam etmesini temenni ettiğine ve bu konudan siyasi çıkar devşirmeye
çalışmanın ucuz bir siyaset anlayışı olduğuna; Avrupa Şampiyonu olan Ampute
Futbol Millî Takımı’nı tebrik ettiğine; 10 Ekim 2015 tarihinde Ankara Gar
Meydanı’nda yaşanan terör saldırısının yıl dönümüne ilişkin açıklaması
25.- İstanbul Milletvekili Mehmet Muş’un, Mardin Milletvekili Mithat
Sancar’ın HDP grup önerisi üzerinde HDP Grubu adına yaptığı konuşmasındaki bazı
ifadelerine ilişkin açıklaması
26.- İstanbul Milletvekili Mehmet Muş’un, Muş Milletvekili Ahmet
Yıldırım’ın sataşma nedeniyle yaptığı konuşmasındaki bazı ifadelerine ilişkin
açıklaması
27.- İstanbul Milletvekili Engin Altay’ın, Hükûmete söylenen her lafın
AK PARTİ grup başkan vekiline söz hakkı doğurmayacağına ve terörün, acıların siyasete
alet edilmemesi gerektiğine ilişkin açıklaması
28.- Muş Milletvekili Ahmet Yıldırım’ın, İstanbul Milletvekili Engin
Altay’ın yaptığı açıklamasındaki bazı ifadelerine ilişkin açıklaması
29.- Amasya Milletvekili Mehmet Naci Bostancı’nın, İstanbul Milletvekili
Engin Altay’ın sataşma nedeniyle yaptığı konuşmasındaki bazı ifadelerine
ilişkin açıklaması
30.- İstanbul Milletvekili Mehmet Muş’un, Batman Milletvekili Ayşe Acar
Başaran’ın 491 sıra sayılı Kanun Tasarısı’nın 12’nci maddesiyle ilgili önerge
üzerine yaptığı konuşmasındaki bazı ifadelerine ilişkin açıklaması
31.- Muş Milletvekili Ahmet Yıldırım’ın, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet Aydın’ın, 26’ncı Dönemin
Üçüncü Yasama Yılının hayırlar getirmesini temenni ettiğine, Gaziantep
Milletvekili Abdulkadir Yüksel’e Allah’tan rahmet dilediğine, 10 Ekim 2015
tarihinde Ankara Gar Meydanı’nda yaşanan terör saldırısının yıl dönümüne ve
Avrupa Şampiyonu olan Ampute Futbol Millî Takımı’nı tebrik ettiğine ilişkin
konuşması
2.- Oturum Başkanı TBMM Başkan Vekili Ahmet Aydın’ın, terör örgütleri ve
terör eylemlerinin tamamının aynı derecede olduğuna ve bütün terör eylemlerinden
şehit olanlara Allah’tan rahmet dilediğine ilişkin konuşması




VI.- BAŞKANLIĞIN GENEL KURULA SUNUŞLARI
A) Gensoru
1.- CHP Grubu adına Grup Başkan Vekilleri İstanbul Milletvekili Engin
Altay, Ankara Milletvekili Levent Gök ve Manisa Milletvekili Özgür Özel’in,
kamu ihaleleriyle ilgili kanuni sorumluluğunu yerine getirmediği ve kamunun
zarara uğratılmasına sebebiyet verdiği iddiasıyla Ulaştırma, Denizcilik ve
Haberleşme Bakanı Ahmet Arslan hakkında bir gensoru açılmasına ilişkin önergesi
(11/17)

B) Tezkereler
1.- Türkiye Büyük Millet Meclisi Başkanlığının, eş başkanlığını Türkiye
ile ABD’nin yürüttüğü Terörizmle Mücadele Küresel Forumu (TMKF) çerçevesinde
24-25 Ekim 2017 tarihlerinde Mısır’ın başkenti Kahire’de düzenlenecek olan
"Hukukun Üstünlüğü Çerçevesinde Terörizmle Mücadele Sistemleri İnşa
Edilmesinde Parlamenterlerin Rolünün Geliştirilmesi” konulu çalıştaya katılım
sağlanmasına ilişkin tezkeresi (3/1196)
2.- Türkiye Büyük Millet Meclisi Başkanlığının, Dışişleri Komisyonu
Başkanı ve Malatya Milletvekili Taha Özhan’ın, ABD’nin başkenti Washington’da
9-12 Ekim 2017 tarihlerinde düzenlenecek olan “Dünya Bankası ve Uluslararası
Para Fonunun Parlamenterler Ağı” yıllık toplantısına katılmasına ilişkin
tezkeresi (3/1197)

C) Önergeler
1.- Aydın Milletvekili Deniz Depboylu’nun, (2/1432) esas numaralı Çocuk
Hakları Koruma Komisyonu Kurulmasına İlişkin Kanun Teklifi’nin doğrudan gündeme
alınmasına ilişkin önergesi (4/106)

VII.- ÖNERİLER
A) Siyasi Parti Grubu Önerileri
1.- MHP Grubunun, Türkiye Büyük Millet Meclisi gündeminin “Genel Görüşme
ve Meclis Araştırması Yapılmasına Dair Öngörüşmeler” kısmında yer alan, Adana
ilinin işsizlik sorunlarının araştırılarak alınması gereken önlemlerin
belirlenmesi amacıyla Türkiye Büyük Millet Meclisi Başkanlığına verilmiş olan
(10/547) esas numaralı Meclis Araştırması Önergesi’nin ön görüşmelerinin Genel
Kurulun 10 Ekim 2017 Salı günkü birleşiminde yapılmasına ilişkin önerisi
2.- HDP Grubunun, Grup Başkan Vekili Muş Milletvekili Ahmet Yıldırım ve
Şanlıurfa Milletvekili Osman Baydemir tarafından, Türkiye tarihinin en fazla
can kaybının da yaşandığı 10 Ekim 2015 Gar patlamasının tüm boyutlarıyla
araştırılması amacıyla 10/10/2017 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 10
Ekim 2017 Salı günkü birleşiminde sunuşlarda okunmasına ve ön görüşmelerinin
aynı tarihli birleşiminde yapılmasına ilişkin önerisi
3.- CHP Grubunun, Türkiye Büyük Millet Meclisi gündeminin “Genel Görüşme
ve Meclis Araştırması Yapılmasına Dair Öngörüşmeler” kısmında yer alan, terörle
mücadele sürecindeki yanlış politikaların araştırılarak alınması gereken
önlemlerin belirlenmesi amacıyla Türkiye Büyük Millet Meclisi Başkanlığına
verilmiş olan (10/1219) esas numaralı Meclis Araştırması Önergesi’nin ön
görüşmelerinin Genel Kurulun 10 Ekim 2017 Salı günkü birleşiminde yapılmasına
ilişkin önerisi
4.- AK PARTİ Grubunun, Genel Kurulun çalışma gün ve saatleri ile
gündemdeki sıralamanın yeniden düzenlenmesine; (11/17) esas numaralı Gensoru
Önergesi’nin 16 Ekim 2017 Pazartesi günkü gündemin “Özel Gündemde Yer Alacak
İşler” kısmının 1’inci sırasına alınarak bu birleşimde (11/17) esas numaralı
Gensoru Önergesi’nin gündeme alınıp alınmayacağına ilişkin görüşmelerinin
yapılmasına, görüşmelerinin tamamlanmasını müteakip RTÜK’te boş bulunan 3
üyelik için seçim yapılmasına ve Genel Kurulun bu seçimin tamamlanmasına kadar
çalışmalarına devam etmesine; 26’ncı Dönem Üçüncü Yasama Yılı sonuna kadar salı
günleri bir saat sözlü soruların görüşülmesini müteakip diğer denetim
konularının, çarşamba günleri ise sözlü soruların görüşülmemesine ve 497 sıra
sayılı Kanun Tasarısı’nın İç Tüzük’ün 91’inci maddesine göre temel kanun olarak
bölümler hâlinde görüşülmesine ilişkin önerisi

VIII.- SATAŞMALARA İLİŞKİN KONUŞMALAR
1.- Mardin Milletvekili Mithat Sancar’ın, İstanbul Milletvekili Mehmet
Muş’un yaptığı açıklaması sırasında Halkların Demokratik Partisine sataşması
nedeniyle konuşması
2.- İstanbul Milletvekili Mehmet Muş’un, Mardin Milletvekili Mithat
Sancar’ın sataşma nedeniyle yaptığı konuşması sırasında şahsına sataşması
nedeniyle konuşması
3.- Muş Milletvekili Ahmet Yıldırım’ın, İstanbul Milletvekili Mehmet
Muş’un sataşma nedeniyle yaptığı konuşması sırasında Halkların Demokratik
Partisine sataşması nedeniyle konuşması
4.- Mardin Milletvekili Mithat Sancar’ın, Ankara Milletvekili Murat
Alparslan’ın HDP grup önerisi üzerinde AK PARTİ Grubu adına yaptığı konuşması
sırasında HDP Grubuna sataşması nedeniyle konuşması
5.- İstanbul Milletvekili Engin Altay’ın, Şanlıurfa Milletvekili Mehmet
Kasım Gülpınar’ın CHP grup önerisi üzerinde AK PARTİ Grubu adına yaptığı
konuşması sırasında CHP Grubuna sataşması nedeniyle konuşması

IX.- SÖZLÜ SORULAR VE CEVAPLARI
1.- Trabzon Milletvekili Haluk Pekşen’in, ülkeye kaçak yollarla çay
sokulmasına ve engellenmesi için yapılan çalışmalara ilişkin Gümrük ve Ticaret
Bakanından sözlü soru önergesi (6/60) ve Kültür ve Turizm Bakanı Numan
Kurtulmuş’un cevabı
2.- Antalya Milletvekili Çetin Osman Budak’ın, son dönemde Türkiye’nin
dış politikasında yaşanan gelişmelerin turizme etkisine ilişkin sözlü soru
önergesi (6/121) ve Kültür ve Turizm Bakanı Numan Kurtulmuş’un cevabı
3.- Niğde Milletvekili Ömer Fethi Gürer’in, Niğde’nin Çiftlik ilçesine
bağlı Kitreli köyünün tarihi yapısına ilişkin Kültür ve Turizm Bakanından sözlü
soru önergesi (6/235) (Cevaplanmadı)
4.- Niğde Milletvekili Ömer Fethi Gürer’in, Niğde’de bulunan Kavlaktepe
Yeraltı Şehri’nin turizme kazandırılması adına yürütülen çalışmalara ilişkin
Kültür ve Turizm Bakanından sözlü soru önergesi (6/241) (Cevaplanmadı)
5.- Niğde Milletvekili Ömer Fethi Gürer’in, Niğde’de bulunan Kavlaktepe
Yeraltı Şehri’nin turizme kazandırılması adına yürütülen çalışmalara ilişkin
Kültür ve Turizm Bakanından sözlü soru önergesi (6/242) (Cevaplanmadı)
6.- Niğde Milletvekili Ömer Fethi Gürer’in, Niğde’de bulunan Kavlaktepe
Yeraltı Şehri’nin turizme kazandırılması adına yürütülen çalışmalara ilişkin
Kültür ve Turizm Bakanından sözlü soru önergesi (6/243) (Cevaplanmadı)
7.- Niğde Milletvekili Ömer Fethi Gürer’in, Niğde’nin Altunhisar
ilçesindeki Avören Antik Kenti ile ilgili çalışmalara ilişkin Kültür ve Turizm
Bakanından sözlü soru önergesi (6/252) (Cevaplanmadı)
8.- Trabzon Milletvekili Haluk Pekşen’in, Trabzon’un turizm bakımından
desteklenen iller kapsamına alınmamasına ilişkin Kültür ve Turizm Bakanından
sözlü soru önergesi (6/260) (Cevaplanmadı)
9.- Niğde Milletvekili Ömer Fethi Gürer’in, Niğde’de bulunan Akkaya
Barajı yanındaki tarihî bir alanın turizme kazandırılmasına ilişkin Kültür ve
Turizm Bakanından sözlü soru önergesi (6/358) (Cevaplanmadı)
10.- Niğde Milletvekili Ömer Fethi Gürer’in, Niğde’nin Altunhisar
ilçesinde çok sayıda tarihî eser barındıran bir bölgeye yönelik çalışmalara
ilişkin sözlü soru önergesi (6/518) ve Kültür ve Turizm Bakanı Numan
Kurtulmuş’un cevabı
11.- Niğde Milletvekili Ömer Fethi Gürer’in, Niğde’nin Altunhisar
ilçesinde çok sayıda tarihî eser barındıran bir bölgeye yönelik çalışmalara
ilişkin sözlü soru önergesi (6/519) ve Kültür ve Turizm Bakanı Numan
Kurtulmuş’un cevabı
12.- Niğde Milletvekili Ömer Fethi Gürer’in, Niğde’nin Tepeköy
bölgesindeki tarihî yapılarla ilgili çalışma yapılmasına ilişkin sözlü soru
önergesi (6/520) ve Kültür ve Turizm Bakanı Numan Kurtulmuş’un cevabı
13.- Niğde Milletvekili Ömer Fethi Gürer’in, Niğde’nin Bor ilçesine
bağlı Karamahmutlu köyündeki mağaralarla ilgili bilimsel çalışmalara ilişkin
sözlü soru önergesi (6/521) ve Kültür ve Turizm Bakanı Numan Kurtulmuş’un
cevabı
14.- Niğde Milletvekili Ömer Fethi Gürer’in, bilimsel kazı çalışmaları
ile ilgili verilere ilişkin sözlü soru önergesi (6/522) ve Kültür ve Turizm
Bakanı Numan Kurtulmuş’un cevabı
15.- Niğde Milletvekili Ömer Fethi Gürer’in, Bolkar Dağları üzerinde
kayak tesisi kurulmasına yönelik çalışmalara ilişkin sözlü soru önergesi
(6/523) ve Kültür ve Turizm Bakanı Numan Kurtulmuş’un cevabı
16.- Niğde Milletvekili Ömer Fethi Gürer’in, Niğde’nin Yaylayolu köyünde
bulunan tarihî yapılarla ilgili çalışmalara ilişkin sözlü soru önergesi (6/524)
ve Kültür ve Turizm Bakanı Numan Kurtulmuş’un cevabı
17.- Niğde Milletvekili Ömer Fethi Gürer’in, Niğde’nin Yaylayolu
köyündeki tarihî Hasan Paşa Konağı’nın onarılmasına yönelik çalışmalara ilişkin
sözlü soru önergesi (6/525) ve Kültür ve Turizm Bakanı Numan Kurtulmuş’un
cevabı
18.- Niğde Milletvekili Ömer Fethi Gürer’in, Niğde’nin Ballı köyünde
bulunan tarihî yapılarla ilgili çalışmalara ilişkin sözlü soru önergesi (6/526)
ve Kültür ve Turizm Bakanı Numan Kurtulmuş’un cevabı
19.- Niğde Milletvekili Ömer Fethi Gürer’in, Niğde’nin Ballı köyünde
bulunan tarihî yapılarla ilgili çalışmalara ilişkin sözlü soru önergesi (6/527)
ve Kültür ve Turizm Bakanı Numan Kurtulmuş’un cevabı
20.- Niğde Milletvekili Ömer Fethi Gürer’in, Niğde’deki Hasaköy
Kilisesi’nin onarılmasına yönelik çalışmalara ilişkin Kültür ve Turizm
Bakanından sözlü soru önergesi (6/528) (Cevaplanmadı)
21.- Niğde Milletvekili Ömer Fethi Gürer’in, görme engelliler için
kütüphanelerde kitap okuyan gönüllülere ilişkin sözlü soru önergesi (6/529) ve
Kültür ve Turizm Bakanı Numan Kurtulmuş’un cevabı
22.- Niğde Milletvekili Ömer Fethi Gürer’in, 2014-2015 yıllarında
Bakanlık tarafından basılan kitaplara ve abone olunan süreli yayınlara ilişkin
sözlü soru önergesi (6/530) ve Kültür ve Turizm Bakanı Numan Kurtulmuş’un
cevabı
23.- Niğde Milletvekili Ömer Fethi Gürer’in, Niğde ilinde tespit ve
tescil edilmiş taşınmaz kültür varlıklarına ilişkin sözlü soru önergesi (6/531)
ve Kültür ve Turizm Bakanı Numan Kurtulmuş’un cevabı
24.- Niğde Milletvekili Ömer Fethi Gürer’in, Niğde’nin tarihî ve kültürel
değerlerinin tanıtılmasına ilişkin sözlü soru önergesi (6/532) ve Kültür ve
Turizm Bakanı Numan Kurtulmuş’un cevabı
25.- Niğde Milletvekili Ömer Fethi Gürer’in, Niğde’de halıcılığın
korunması için yapılan çalışmalara ilişkin sözlü soru önergesi (6/533) ve
Kültür ve Turizm Bakanı Numan Kurtulmuş’un cevabı
26.- Niğde Milletvekili Ömer Fethi Gürer’in, Niğde’nin Dündarlı
Kasabası’ndaki tarihî alanlar ile ilgili çalışmalara ilişkin sözlü soru
önergesi (6/534) ve Kültür ve Turizm Bakanı Numan Kurtulmuş’un cevabı
27.- Niğde Milletvekili Ömer Fethi Gürer’in, Niğde’deki Damlataş
Mağarası’nın turizme kazandırılmasına yönelik çalışmalara ilişkin sözlü soru
önergesi (6/535) ve Kültür ve Turizm Bakanı Numan Kurtulmuş’un cevabı
28.- Niğde Milletvekili Ömer Fethi Gürer’in, Niğde’deki Kiçiağaç ve
Çamardı Kiliselerinin onarılmasına yönelik çalışmalara ilişkin sözlü soru
önergesi (6/536) ve Kültür ve Turizm Bakanı Numan Kurtulmuş’un cevabı
29.- Niğde Milletvekili Ömer Fethi Gürer’in, Niğde’nin Dündarlı
kasabasında bulunan bir taşla ilgili çalışmalara ilişkin sözlü soru önergesi
(6/537) ve Kültür ve Turizm Bakanı Numan Kurtulmuş’un cevabı
30.- Niğde Milletvekili Ömer Fethi Gürer’in, Niğde’de bulunan tarihî bir
bedesten ile konağa ilişkin sözlü soru önergesi (6/538) ve Kültür ve Turizm
Bakanı Numan Kurtulmuş’un cevabı
31.- Niğde Milletvekili Ömer Fethi Gürer’in, Niğde Kalesi ile ilgili
çalışmalara ilişkin sözlü soru önergesi (6/539) ve Kültür ve Turizm Bakanı
Numan Kurtulmuş’un cevabı
32.- Niğde Milletvekili Ömer Fethi Gürer’in, Niğde ilindeki bir tarihî
yapının restore edilerek müzeye dönüştürülmesine ilişkin sözlü soru önergesi
(6/540) ve Kültür ve Turizm Bakanı Numan Kurtulmuş’un cevabı
33.- Niğde Milletvekili Ömer Fethi Gürer’in, Niğde’de bulunan Murtandı
Kalesi’nin onarılmasına yönelik çalışmalara ilişkin sözlü soru önergesi (6/542)
ve Kültür ve Turizm Bakanı Numan Kurtulmuş’un cevabı
34.- Niğde Milletvekili Ömer Fethi Gürer’in, Niğde’de bulunan Darboğaz
Sıdıran Kalesi’nin tanıtımına yönelik çalışmalara ilişkin sözlü soru önergesi
(6/543) ve Kültür ve Turizm Bakanı Numan Kurtulmuş’un cevabı
35.- Niğde Milletvekili Ömer Fethi Gürer’in, Niğde’nin Ballı köyünde
bulunan tarihî yapılarla ilgili çalışmalara ilişkin sözlü soru önergesi (6/545)
ve Kültür ve Turizm Bakanı Numan Kurtulmuş’un cevabı
36.- Niğde Milletvekili Ömer Fethi Gürer’in, Niğde’de bulunan H.
Prodromos Manastırı’na ait kilise binasının onarılarak müzeye dönüştürülmesine
ilişkin sözlü soru önergesi (6/546) ve Kültür ve Turizm Bakanı Numan
Kurtulmuş’un cevabı
37.- Niğde Milletvekili Ömer Fethi Gürer’in, Niğde’nin Tepeköy
bölgesindeki tarihî yapılarla ilgili çalışma yapılmasına ilişkin sözlü soru
önergesi (6/547) ve Kültür ve Turizm Bakanı Numan Kurtulmuş’un cevabı
38.- Niğde Milletvekili Ömer Fethi Gürer’in, Niğde’nin Tepeköy
bölgesindeki tarihî yapılarla ilgili çalışma yapılmasına ilişkin Kültür ve
Turizm Bakanından sözlü soru önergesi (6/549) (Cevaplanmadı)
39.- Niğde Milletvekili Ömer Fethi Gürer’in, Niğde’de bulunan tarihî
Yeraltı Karız Su Kanalları ile ilgili çalışmalara ilişkin sözlü soru önergesi
(6/550) ve Kültür ve Turizm Bakanı Numan Kurtulmuş’un cevabı
40.- Niğde Milletvekili Ömer Fethi Gürer’in, Niğde’de bulunan Osmanlı
Dönemi’ne ait cami ve kiliselere ilişkin sözlü soru önergesi (6/551) ve Kültür
ve Turizm Bakanı Numan Kurtulmuş’un cevabı
41.- Niğde Milletvekili Ömer Fethi Gürer’in, Niğde’deki Alaaddin Camii
ile ilgili yürütülen çalışmalara ilişkin sözlü soru önergesi (6/552) ve Kültür
ve Turizm Bakanı Numan Kurtulmuş’un cevabı
42.- Niğde Milletvekili Ömer Fethi Gürer’in, Niğde’nin Ulukışla
ilçesinde bulunan tarihî yapı ve alanlarla ilgili çalışmalara ilişkin sözlü
soru önergesi (6/554) ve Kültür ve Turizm Bakanı Numan Kurtulmuş’un cevabı
43.- Niğde Milletvekili Ömer Fethi Gürer’in, Niğde’deki Alaaddin Camii’nin
tanıtılmasına ilişkin Kültür ve Turizm Bakanından sözlü soru önergesi (6/555)
(Cevaplanmadı)
44.- Niğde Milletvekili Ömer Fethi Gürer’in, Niğde’nin Tepeköy köyünde
yapılan kaçak kazılara ve alınan önlemlere ilişkin Kültür ve Turizm Bakanından
sözlü soru önergesi (6/557) (Cevaplanmadı)
45.- Niğde Milletvekili Ömer Fethi Gürer’in, Niğde Kalesi’nin bulunduğu
alanda bilimsel kazı çalışması yapılmasına ilişkin Kültür ve Turizm Bakanından
sözlü soru önergesi (6/558) (Cevaplanmadı)
46.- Niğde Milletvekili Ömer Fethi Gürer’in, Niğde’nin Yaylayolu köyünde
bulunan tarihî yapılarla ilgili çalışmalara ilişkin Kültür ve Turizm Bakanından
sözlü soru önergesi (6/559) (Cevaplanmadı)
47.- Niğde Milletvekili Ömer Fethi Gürer’in, Niğde’nin Yaylayolu köyünde
bulunan tarihî yapılarla ilgili çalışmalara ilişkin Kültür ve Turizm Bakanından
sözlü soru önergesi (6/561) (Cevaplanmadı)
48.- Niğde Milletvekili Ömer Fethi Gürer’in, Niğde’nin Yaylayolu köyünde
bulunan tarihî yapılarla ilgili çalışmalara ilişkin Kültür ve Turizm Bakanından
sözlü soru önergesi (6/562) (Cevaplanmadı)
49.- Niğde Milletvekili Ömer Fethi Gürer’in, Niğde’nin Yaylayolu köyünde
bulunan tarihî yapılarla ilgili çalışmalara ilişkin Kültür ve Turizm Bakanından
sözlü soru önergesi (6/563) (Cevaplanmadı)
50.- Niğde Milletvekili Ömer Fethi Gürer’in, Niğde’nin Gösterli köyünde
bilimsel kazı çalışmaları yapılmasına ilişkin Kültür ve Turizm Bakanından sözlü
soru önergesi (6/565) (Cevaplanmadı)
51.- Niğde Milletvekili Ömer Fethi Gürer’in, Niğde’deki Gösterli
yerleşmeleri ile ilgili çalışmalara ilişkin Kültür ve Turizm Bakanından sözlü
soru önergesi (6/567) (Cevaplanmadı)
52.- Niğde Milletvekili Ömer Fethi Gürer’in, Niğde’nin Hamamlı köyündeki
tarihî yapılarla ilgili çalışmalara ilişkin sözlü soru önergesi (6/568) ve Kültür
ve Turizm Bakanı Numan Kurtulmuş’un cevabı
53.- Niğde Milletvekili Ömer Fethi Gürer’in, Niğde’de bulunan bazı
tümülüslerle ilgili çalışmalara ilişkin sözlü soru önergesi (6/569) ve Kültür
ve Turizm Bakanı Numan Kurtulmuş’un cevabı
54.- Niğde Milletvekili Ömer Fethi Gürer’in, Niğde’nin Hamamlı ile
Kumluca arasında kalan bölgesindeki tarihî yapılarla ilgili çalışmalara ilişkin
Kültür ve Turizm Bakanından sözlü soru önergesi (6/570) (Cevaplanmadı)
55.- Niğde Milletvekili Ömer Fethi Gürer’in, Niğde’nin Yaylayolu köyünde
bulunan tarihî yapılarla ilgili çalışmalara ilişkin Kültür ve Turizm Bakanından
sözlü soru önergesi (6/571) (Cevaplanmadı)
56.- Niğde Milletvekili Ömer Fethi Gürer’in, Niğde’nin Altunhisar
ilçesinde çok sayıda tarihî eser barındıran bir bölgeye yönelik çalışmalara
ilişkin Kültür ve Turizm Bakanından sözlü soru önergesi (6/572) (Cevaplanmadı)
57.- Niğde Milletvekili Ömer Fethi Gürer’in, Niğde’de bulunan bazı mezar
ve tümülüslerle ilgili çalışmalara ilişkin Kültür ve Turizm Bakanından sözlü
soru önergesi (6/573) (Cevaplanmadı)
58.- Niğde Milletvekili Ömer Fethi Gürer’in, Niğde’nin Yaylayolu köyünde
bulunan tarihî yapılarla ilgili çalışmalara ilişkin Kültür ve Turizm Bakanından
sözlü soru önergesi (6/574) (Cevaplanmadı)
59.- Niğde Milletvekili Ömer Fethi Gürer’in, Niğde’nin Altunhisar
ilçesinde çok sayıda tarihî eser barındıran bir bölgeye yönelik çalışmalara
ilişkin Kültür ve Turizm Bakanından sözlü soru önergesi (6/575) (Cevaplanmadı)
60.- Niğde Milletvekili Ömer Fethi Gürer’in, Niğde’nin Yaylayolu köyünde
bulunan tarihî yapılarla ilgili çalışmalara ilişkin Kültür ve Turizm Bakanından
sözlü soru önergesi (6/576) (Cevaplanmadı)
61.- Niğde Milletvekili Ömer Fethi Gürer’in, Niğde’nin Altunhisar
ilçesinde çok sayıda tarihî eser barındıran bir bölgeye yönelik çalışmalara
ilişkin Kültür ve Turizm Bakanından sözlü soru önergesi (6/577) (Cevaplanmadı)
62.- Niğde Milletvekili Ömer Fethi Gürer’in, Niğde’nin Çavdarlı
köyündeki tarihî yapılarla ilgili çalışmalara ilişkin Kültür ve Turizm
Bakanından sözlü soru önergesi (6/578) (Cevaplanmadı)
63.- Niğde Milletvekili Ömer Fethi Gürer’in, Niğde’de bulunan bazı
tümülüslerle ilgili çalışmalara ilişkin Kültür ve Turizm Bakanından sözlü soru
önergesi (6/579) (Cevaplanmadı)
64.- Niğde Milletvekili Ömer Fethi Gürer’in, Niğde’nin Yeşilgölcük
beldesindeki tarihî yapılarla ilgili çalışmalara ilişkin Kültür ve Turizm
Bakanından sözlü soru önergesi (6/580) (Cevaplanmadı)
65.- Niğde Milletvekili Ömer Fethi Gürer’in, Niğde’nin Bor ilçesinin
Sokubaşı Mahallesi’nde bulunan yer altı şehrine ilişkin Kültür ve Turizm
Bakanından sözlü soru önergesi (6/581) (Cevaplanmadı)
66.- Niğde Milletvekili Ömer Fethi Gürer’in, Niğde’nin Bor ilçesinde
bulunan bir yer altı şehri ile ilgili çalışma yapılmasına ilişkin Kültür ve
Turizm Bakanından sözlü soru önergesi (6/582) (Cevaplanmadı)
67.- Niğde Milletvekili Ömer Fethi Gürer’in, Niğde ilindeki yer altı
şehirleri ile ilgili çalışmalara ilişkin Kültür ve Turizm Bakanından sözlü soru
önergesi (6/583) (Cevaplanmadı)
68.- Niğde Milletvekili Ömer Fethi Gürer’in, Niğde’nin Yeşilgölcük
beldesindeki tarihî yapılarla ilgili çalışmalara ilişkin Kültür ve Turizm
Bakanından sözlü soru önergesi (6/584) (Cevaplanmadı)
69.- Niğde Milletvekili Ömer Fethi Gürer’in, Aladağlar ve Bolkarlar’ın
Niğde ili sınırları içinde kalan kısımlarındaki mağaralara ilişkin Kültür ve
Turizm Bakanından sözlü soru önergesi (6/585) (Cevaplanmadı)
70.- Niğde Milletvekili Ömer Fethi Gürer’in, Aladağlar ve Bolkarlar’ın
Niğde ili sınırları içinde kalan kısımlarındaki antik dönem yerleşmeleri ile
ilgili çalışmalara ilişkin Kültür ve Turizm Bakanından sözlü soru önergesi
(6/586) (Cevaplanmadı)
71.- Niğde Milletvekili Ömer Fethi Gürer’in, Niğde’nin Uluağaç köyündeki
tarihî yapılarla ilgili çalışmalara ilişkin Kültür ve Turizm Bakanından sözlü
soru önergesi (6/587) (Cevaplanmadı)
72.- Niğde Milletvekili Ömer Fethi Gürer’in, Niğde’nin Altunhisar
ilçesinde çok sayıda tarihî eser barındıran bir bölgeye yönelik çalışmalara
ilişkin Kültür ve Turizm Bakanından sözlü soru önergesi (6/588) (Cevaplanmadı)
73.- Niğde Milletvekili Ömer Fethi Gürer’in, Niğde’nin Altunhisar
ilçesinde çok sayıda tarihî eser barındıran bir bölgeye yönelik çalışmalara
ilişkin Kültür ve Turizm Bakanından sözlü soru önergesi (6/589) (Cevaplanmadı)
74.- Niğde Milletvekili Ömer Fethi Gürer’in, Niğde’nin Uluağaç köyündeki
tarihî yapılarla ilgili çalışmalara ilişkin Kültür ve Turizm Bakanından sözlü
soru önergesi (6/590) (Cevaplanmadı)
75.- Niğde Milletvekili Ömer Fethi Gürer’in, Niğde’de bulunan Bağlama
Yeraltı Şehri ile ilgili çalışmalara ilişkin Kültür ve Turizm Bakanından sözlü
soru önergesi (6/591) (Cevaplanmadı)
76.- Niğde Milletvekili Ömer Fethi Gürer’in, Niğde’nin İçmeli
yerleşmesinde bulunan tarihî yapılarla ilgili çalışmalara ilişkin Kültür ve
Turizm Bakanından sözlü soru önergesi (6/592) (Cevaplanmadı)
77.- Niğde Milletvekili Ömer Fethi Gürer’in, Niğde’nin Orhanlı
kasabasında bulunan tarihî yapılarla ilgili çalışmalara ilişkin Kültür ve
Turizm Bakanından sözlü soru önergesi (6/593) (Cevaplanmadı)
78.- Niğde Milletvekili Ömer Fethi Gürer’in, Niğde’nin Kiçiağaç
köyündeki tarihî yapılarla ilgili çalışmalara ilişkin Kültür ve Turizm
Bakanından sözlü soru önergesi (6/594) (Cevaplanmadı)
79.- Niğde Milletvekili Ömer Fethi Gürer’in, Niğde’de bulunan Çınara
yerleşmesi ile ilgili çalışmalara ilişkin Kültür ve Turizm Bakanından sözlü
soru önergesi (6/595) (Cevaplanmadı)
80.- Niğde Milletvekili Ömer Fethi Gürer’in, Niğde’nin Değirmenli
kasabasında bulunan mağara ile ilgili çalışmalara ilişkin Kültür ve Turizm
Bakanından sözlü soru önergesi (6/596) (Cevaplanmadı)
81.- Niğde Milletvekili Ömer Fethi Gürer’in, Niğde’nin Bor ilçesine
bağlı Balcı köyündeki tarihî eserlerle ilgili çalışmalara ilişkin Kültür ve
Turizm Bakanından sözlü soru önergesi (6/597) (Cevaplanmadı)
82.- Niğde Milletvekili Ömer Fethi Gürer’in, Niğde’nin Edikli beldesinde
bulunan tarihî yapılarla ilgili çalışma yapılmasına ilişkin Kültür ve Turizm
Bakanından sözlü soru önergesi (6/598) (Cevaplanmadı)
83.- Niğde Milletvekili Ömer Fethi Gürer’in, özel şahıslara ait tarihî
ve kültürel taşınmaz varlıkların korunmasına ve yaşatılmasına yönelik bir
düzenleme yapılmasına ilişkin Kültür ve Turizm Bakanından sözlü soru önergesi
(6/683) (Cevaplanmadı)
84.- Niğde Milletvekili Ömer Fethi Gürer’in, 2015 ve 2016 yıllarında sit
alanı olmaktan çıkarılan yerlere ilişkin Kültür ve Turizm Bakanından sözlü soru
önergesi (6/694) (Cevaplanmadı)
85.- Niğde Milletvekili Ömer Fethi Gürer’in, Niğde’de Kültür ve Tabiat
Varlıkları Bölge Kurulunun bulunmamasına ilişkin Kültür ve Turizm Bakanından
sözlü soru önergesi (6/702) (Cevaplanmadı)
86.- Niğde Milletvekili Ömer Fethi Gürer’in, Niğde Hasköy’de bulunan bir
yer altı şehrine ilişkin Kültür ve Turizm Bakanından sözlü soru önergesi
(6/737) (Cevaplanmadı)
87.- Niğde Milletvekili Ömer Fethi Gürer’in, Niğde’nin Altunhisar
ilçesine bağlı Yeşilyurt köyünde çok sayıda tarihî eser bulunan bir vadiye
yönelik çalışmalara ilişkin Kültür ve Turizm Bakanından sözlü soru önergesi
(6/738) (Cevaplanmadı)
88.- Niğde Milletvekili Ömer Fethi Gürer’in, Niğde’de bulunan Osmanlı
Dönemi’ne ait kiliselere ilişkin Kültür ve Turizm Bakanından sözlü soru
önergesi (6/739) (Cevaplanmadı)
89.- Niğde Milletvekili Ömer Fethi Gürer’in, Niğde’nin Altunhisar
ilçesine bağlı Yeşilyurt köyünde bulunan tarihî yapıların onarılmasına ilişkin
Kültür ve Turizm Bakanından sözlü soru önergesi (6/743) (Cevaplanmadı)
90.- Niğde Milletvekili Ömer Fethi Gürer’in, Nevşehir’de son iki yılda
kapanan otel sayısına ve son üç yılda Nevşehir’e gelen yabancı turist sayısına
ilişkin Kültür ve Turizm Bakanından sözlü soru önergesi (6/808) (Cevaplanmadı)
91.- Niğde Milletvekili Ömer Fethi Gürer’in, Niğde’nin Eski Saray
Mahallesi’ndeki Ermeni Kilisesi’nin restorasyon sonrası Kütüphaneler ve
Yayınlar Genel Müdürlüğüne çocuk kütüphanesi olması için tahsis edildiği
iddiasına ilişkin sözlü soru önergesi (6/864) ve Kültür ve Turizm Bakanı Numan
Kurtulmuş’un cevabı
92.- Niğde Milletvekili Ömer Fethi Gürer’in, 2017 yılında bilimsel
kazılara ayrılan bütçeye ilişkin sözlü soru önergesi (6/865) ve Kültür ve
Turizm Bakanı Numan Kurtulmuş’un cevabı
93.- Niğde Milletvekili Ömer Fethi Gürer’in, Bakanlık personeli ile
ilgili çeşitli verilere ilişkin sözlü soru önergesi (6/866) ve Kültür ve Turizm
Bakanı Numan Kurtulmuş’un cevabı
94.- Niğde Milletvekili Ömer Fethi Gürer’in, Bakanlık bünyesindeki
kütüphaneci, arkeolog, sanat tarihçisi, folklor araştırmacısı, kimyager ve
sosyologların ek göstergelerinin 3600’e yükseltilmesi konusunda bir çalışma
olup olmadığına ilişkin sözlü soru önergesi (6/867) ve Kültür ve Turizm Bakanı
Numan Kurtulmuş’un cevabı
95.- Niğde Milletvekili Ömer Fethi Gürer’in, ülke genelindeki kütüphane
sayısı ile kütüphanelerde görev yapan kadrolu personel sayısına ilişkin sözlü
soru önergesi (6/868) ve Kültür ve Turizm Bakanı Numan Kurtulmuş’un cevabı
96.- Niğde Milletvekili Ömer Fethi Gürer’in, 15 Temmuz sonrası
kütüphanelerden kaldırılan kitap olup olmadığına ilişkin sözlü soru önergesi
(6/869) ve Kültür ve Turizm Bakanı Numan Kurtulmuş’un cevabı

X.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- İş Mahkemeleri Kanunu Tasarısı (1/850) ve Adalet Komisyonu Raporu
(S. Sayısı: 491) (x) 491 S. Sayılı Basmayazı 04/10/2017 tarihli 3’üncü Birleşim
Tutanağı’na eklidir.

XI.- YAZILI SORULAR VE CEVAPLARI
1.- Kocaeli Milletvekili Tahsin Tarhan’ın, Katar ortaklı şirketlere,
Katar’ın Türkiye’deki yatırımlarına ve Katar’da bulunması planlanan Türk askeri
sayısına ilişkin Başbakandan sorusu ve Ekonomi Bakanı Nihat Zeybekci’nin cevabı
(7/14775)
2.- Manisa Milletvekili Tur Yıldız Biçer’in, Türkiye’den Katar’a yapılan
gıda yardımına ilişkin Başbakandan sorusu ve Ekonomi Bakanı Nihat Zeybekci’nin
cevabı (7/15112)
3.- Balıkesir Milletvekili İsmail Ok’un, Balıkesir’de son bir yıl içinde
kapanan ve açılan iş yerlerine ve işsizlik verilerine ilişkin Başbakandan
sorusu ve Gümrük ve Ticaret Bakanı Bülent Tüfenkci’nin cevabı (7/15786) (EK
CEVAP)
4.- İzmir Milletvekili Atila Sertel’in, CHP Genel Başkanı tarafından
İstanbul’da gerçekleştirilen Adalet mitinginin TRT tarafından
haberleştirilmemesine ilişkin sorusu ve Başbakan Yardımcısı Bekir Bozdağ’ın
cevabı (7/15925)
10 Ekim 2017 Salı
BİRİNCİ OTURUM
Açılma Saati: 15.03
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Özcan PURÇU (İzmir)
-----0-----
BAŞKAN
– Türkiye Büyük Millet Meclisinin 5’inci Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, orta vadeli program hakkında söz isteyen Denizli Milletvekili
Emin Haluk Ayhan’a aittir.
Buyurun
Sayın Ayhan. (MHP sıralarından alkışlar) 
Süreniz
beş dakikadır.
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Denizli Milletvekili Emin Haluk Ayhan’ın, orta vadeli programa
ilişkin gündem dışı konuşması
EMİN
HALUK AYHAN (Denizli) –Teşekkür ediyorum Sayın Başkan.
Sayın
Başkan, değerli milletvekilleri; bugün sizlere orta vadeli program hakkında
değerlendirmelerimi sunacaktım; sonunda, ülkemiz ekonomisinin içinde bulunduğu
kırılganlığı ve riskleri yeterince dikkate almayan pembe bir tablo çizildiğini
söyleyecektim. Maalesef pembe tablo bir gecede renk değiştirdi. Piyasalar
sıkıntılı. Esasen, eylül ayından bu yana TL’nin değer kaybı yüzde 7-8
civarında, gösterge faizler yüzde 12,5’e kadar yükseldi, 100 bin puanın
üzerinde kalmak için borsa uğraşıyor, Türk tahvil ve senetlerinin yabancı
satışları hızlanıyor. Deyim yerindeyse ekonomide sıkıntılar baş gösteriyor.
Sayın bakanlar hâlâ ekonominin dış şoklara dayanaklı olduğunu savunuyor ancak
hazırladıkları orta vadeli program, daha bütçe Meclise gelmeden, bir günde,
maalesef kadük oldu. Şayet ekonomideki mevcut gelişmeler geçici olmaz ise kur,
enflasyon, faiz, borçlanma başta olmak üzere, orta vadeli programdaki pek çok
büyüklük hedefi geçerliliğini yitirecektir. 
Hedeflere revizyon yapılması gerekiyor. Bu durumda,
OVP’yle yapılacak bütçede evdeki hesap çarşıya uymaz, devletin iki yakası bir
araya gelmez, gelemez. OVP, zaten hedefleri ve büyüklükleri itibarıyla gerçekçi
olmaktan uzaktı, varsayımları da dünya ekonomisinde beklenen gelişmelere uygun
değildi. 
Sayın Başkan, değerli milletvekilleri; Hükûmet,
Cumhurbaşkanlığı danışmanlarına bu programı, orta vadeli programı
beğendiremiyor. Eskiden “dandik” olduğunu söylüyorlardı, şimdi “utangaç”
diyorlar. Neyi kastettiğini, Hükûmetin eski bakanları köşe yazılarında orta
vadeli programlarını beğenmediklerini farklı şekillerde ifade ederek
söylüyorlar. 
Bu program, daha önce de olduğu gibi, ekonomiye bir yol
haritası olma vasfını, maalesef, taşımıyor. Orta vadeli programda belirlenen
öncelikli politika alanlarını dengeli bulmakla birlikte, makro büyüklük
tahminlerinin ve hedeflerinin tutarsızlık ve ölçüsüzlük barındırdığını ifade
etmeden geçmek mümkün değil. Esasen bu program, makro hedefleri ile öngörülen
tedbirler arasında çelişki de barındırıyor. Bu yönüyle OVP’nin iç
tutarlılığının ve inandırıcılığının çok sorunlu olduğunu değerlendirmek yanlış
olmaz diye düşünüyorum. 
Bilindiği gibi, yılın ilk yarısında alınan mali
tedbirler büyümeyi destekledi. OVP’nin büyüme ve enflasyon hedefleriyle
çeliştiğini söyleyebiliriz. OVP hedeflerinin tutturulması konusunda kamuoyu ve
ekonomi çevrelerinde gerçekten ciddi endişeler var. Piyasalara güven bu
programla verilemedi, piyasalar hakikaten sıkıntı içinde. Hükûmetin
yaptıklarını değil, ABD’de olan biteni millet takip etmeye başladı. En küçük
siyasi olayda piyasalar benzer ülkelerden ayrışarak panik tepkiler
verebilmektedir. 
Değerli milletvekilleri, cari işlem açığını düşürmeyi,
büyümeyi artırmayı, enflasyonu azaltmayı öngören bir program olarak
düşünülmekle beraber, üretim ve ihracata bağımlılığın kısa vadede değişmeyeceği
varsayıldığında, büyümenin ithalat ve cari işlemler açığını yükseltmemesi nasıl
sağlanacak? Bu programa göre dolar kuru bu yılı 3,58 ortalamayla tamamlayacak.
Yıllık ortalama kur 2018’de 3,73 TL. Şimdi baktığınız zaman dün itibarıyla bu
seviye açılmış vaziyetteydi. OVP’de kur artışının enflasyonun altında kalacağı
öngörülürken düşük kur, düşük enflasyon ile yüksek reel faiz sayesinde zımni
olarak sıcak paraya dayalı bir büyüme hedefleniyor. 
Sayın milletvekilleri,
geçmişte olduğu gibi bu program döneminde de büyümenin istihdama yansımayacağı
gözüküyor. Bunun anlamı, geçmişte AKP hükûmetlerinde olduğu gibi istihdamsız,
dış kaynağa ve ucuz ithalata dayalı bir dönemin hedeflendiğidir. Dengeli bir
makro politikalar manzumesinin listelenmiş olduğunu bu programda görüyoruz
ancak sıkı para politikasının devam edeceği, buna mukabil maliye politikasının
bir miktar gevşetilmesi hedefleniyor. Yüksek büyüme hedeflenirken yine de mali
disiplinden çok fazla uzaklaşılmaması hedefleniyor. Bütçe açığındaki hızlı
artış vergi gelirlerindeki kalıcı artışla telafi edilmek ya da dizginlenmek
isteniyor. Hükûmetin vergi afları, yapılandırmalar, vergi istisnaları, hesapsız
verilen teşvikler, önceliği tartışmalı mega yatırımlarla kamu maliyesinde
açtığı gediği harcama ve vergi reformuyla kalıcı bir biçimde zamana yayarak
iyileştirmek daha da yerinde ve sürdürülebilir bir yaklaşım olacaktır diye
düşünüyorum.
Teşekkür ediyorum Sayın
Başkanım. (MHP sıralarından alkışlar) 
BAŞKAN – Teşekkür ediyorum Sayın Ayhan.
Gündem dışı ikinci söz, kadına yönelik şiddet hakkında
söz isteyen İstanbul Milletvekili Gamze Akkuş İlgezdi’ye aittir. 
Lütfen süresinde tamamlayalım.
Buyurun Sayın Akkuş İlgezdi. (CHP sıralarından
alkışlar) 
2.- İstanbul Milletvekili Gamze Akkuş İlgezdi’nin, kadına yönelik
şiddete ilişkin gündem dışı konuşması
GAMZE AKKUŞ İLGEZDİ (İstanbul) – Sayın Başkan, iki yıl
önce bugün Ankara’da cumhuriyet tarihinin en kanlı terör saldırısı gerçekleşti.
En küçüğü 9 yaşında olan yüzlerce candan geriye parçalanmış bedenleri kaldı. O
günkü acı ve çaresizliği, Gar Meydanı’nı inleten çığlıkları unutmak mümkün
değil. Ne acı ki hâlâ adaleti bekliyoruz. Bu vesileyle bugüne kadar hain teröre
kurban verdiğimiz bütün canlarımızın anısı önünde saygıyla eğiliyorum. 
Değerli vekiller, kadına yönelik kurumsallaşan şiddete
dikkat çekmek ve sesimizi duyurabilmek için bugün bu kürsüdeyim. Toplumun her
kesiminden, kuşatılan, fiziksel ve duygusal şiddetin mağduru olan, istismara
uğrayan yüz binlerce kadın var. Hikâyeleri, kültürleri, dilleri, giyimleri
farklı ancak sonları aynı olan bu kadınların varlıklarını ancak ölü rakamlara
dönüştüklerinde fark ediyoruz. Biz kadınlar “Bu hayatta biz de varız.” dedikçe
eril şiddetinin yeniden yeniden kurbanı oluyoruz. 
Geçtiğimiz hafta kendi seçim bölgemde bir erkek terörü
yaşandı. İnsanların ötekileştirilmediği, huzur içinde yaşamı bir arada
paylaştığı Ataşehir’de başörtülü bir kadın, canı öyle isteyen bir erkek
tarafından, sokakta yürüdüğü için darbedildi. Öncelikle kendisine buradan
geçmiş olsun dileklerimi iletiyorum ama ne yazık ki geçmiyor işte. Bu saldırı,
Türkiye'nin hemen hemen her tarafında her gün gerçekleşen onlarca saldırıdan
yalnızca bir tanesi. 
Biliyor musunuz, son dokuz ayda öldürülen kadın sayısı
285’e ulaştı. Yani kadınlarımızı koruyamadık. Günde 2 kadın cinayetinin
yaşandığı bu ülkede aldığımız nefesi bizlere haram etmeye çalışan erkek
şiddetine karşı yaşam hakkımızı savunuyoruz. Bizler, Ataşehir’de yumruklanan
başörtülü kadın ile Maltepe’de tekme tokat dövülen şortlu kızın uğradığı şiddet
arasında bir fark görmüyoruz çünkü öznesi kadın, yüklemi şiddet olan bir
anlayışla mücadele ediyoruz. Bizler, kadınların kimlikleri, inançları ve
kıyafetleri üzerinden ötekileştirilmesini istemiyoruz çünkü biliyoruz ki
şiddetin doğusu batısı, köylüsü kentlisi, okumuşu okumamışı yok; kadına
şiddetin kapalısı açığı, iyisi kötüsü yok. Kadına yönelik şiddeti bir virüs
gibi doğrudan topluma yayan eril bataklığını kurutamazsak cinayetlerin, şiddetin,
ayrımcılığın, istismarın önüne geçemeyiz. Biz böyle diliyoruz ve istiyoruz ama
iktidarın dünyası ile sokağın gerçeğinin de birbirine uymadığını hep birlikte
görüyoruz. 
Değerli vekiller, kadınları ötekileştiren siyasi irade
bugünlerde yeni bir düzenlemeyi getiriyor, müftü nikâhlarını. Uyarıyoruz, bu
topraklar ötekileştirilen kadınların hikâyeleriyle doluyken böylesi bir yetki,
yeni mahallelerde yeni ötekiler yaratır ancak, toplumsal baskıyı arttırır. Eril
şiddetle mücadele etmek yerine kadınlarımızı bir de nikâh üzerinden
ayrıştırmaya çalışmak vicdana ve akla ihanettir, yeni cinayetlere davetiyedir.
Öte taraftan, unutulmasın ki müftülük dinî bir
makamdır. Bu makama verilecek böylesi bir yetki Anayasa’nın çok yönlü
ihlalidir. Bu yetki “Müftü evlendirebiliyorsa neden boşamasın?” demenin de ilk
adımıdır, laik Medenî Kanunu açıkça yok saymaktır.
Değerli vekiller, kadın örgütleri günlerdir sokakta,
görüyoruz. “Nikâh memurları müftülük yapabiliyor mu ki müftü nikâh kıysın?”
diyerek itiraz ediyorlar. Bir müftünün yılda ortalama 300 bin nikâh
kıyamayacağını bildikleri için yetkinin imamlara devredileceğini görüyorlar.
Tasarıyla imam nikâhının resmîleşerek çok eşliliğin kurumsallaşacağına, kuma ve
berdelin yasallaşacağına inanıyorlar. Bütün bunları görmezden gelemeyiz. 
Bu tasarı aynı zamanda çocuklarımızın geleceği için de
büyük bir tehdit. Bakın, doğum bildirimlerini sözlü beyana bağlamak istismarın
en acı yüzü olan çocuk yaştaki evliliklerin yasallaşması demektir, cinsel
istismarın üzerini örterek yavrularımızı çaresiz ve savunmasız bırakmaktır. 
Ben bir anne olarak böylesine kahreden bir düzenlemeyi
içime sindiremiyorum. Sizlerin de bu düzenlemeye “hayır” diyeceğinize
inanıyorum.
Değerli vekiller, bu yasa bu şekliyle şiddet karşısında
kadınlarımızı güçsüzleştirir. Erkeklere “Boş ol.” deme hakkını vererek “Müftü
huzurunda evlendim, mahkeme önünde hesap vermem.” dedirtir. Bizler tıpkı çocuk
istismarındaki gibi bu yasaya da “hayır” diyoruz. Unutmayalım ki Orta Çağ’ın
karanlığında bile Hacı Bektaş Veli “Erkek dişi sorulmaz muhabbetin dilinde. /
Hakk’ın yarattığı her şey yerli yerinde. / Bizim nazarımızda kadın erkek farkı
yok. / Noksanlık, eksiklik senin görüşlerinde.” demiştir. İşte bu yüzden bizler
de “Varmadan 8’ine gelin olmasın Ünzile’ler.” diyoruz. Susmayacağız, mücadele
edeceğiz diyoruz. Çünkü kadınız ve haklıyız. (CHP sıralarından alkışlar) 
BAŞKAN – Teşekkür ediyorum.
Şimdi, gündem dışı üçüncü söz, Uluslararası Kadeş
Barış, Eşitlik ve Kardeşlik Sempozyumu hakkında söz isteyen Çorum Milletvekili
Lütfiye İlksen Ceritoğlu Kurt’a aittir. 
Buyurun Sayın Ceritoğlu Kurt. (AK PARTİ sıralarından
alkışlar)
3.- Çorum Milletvekili Lütfiye İlksen Ceritoğlu Kurt’un, Uluslararası
Kadeş Barış, Eşitlik ve Kardeşlik Sempozyumu’na ilişkin gündem dışı konuşması
LÜTFİYE İLKSEN CERİTOĞLU KURT (Çorum) – Sayın Başkanım,
çok değerli milletvekili arkadaşlarım; sözlerime başlamadan önce dün gece
bizlere millî gurur ve sevinç yaşatarak Avrupa Şampiyonu olan Ampute Millî
Takımı’mızı tebrik etmek istiyorum. 
27-29 Eylül 2017 tarihlerinde Cumhurbaşkanlığımızın
himayelerinde ve Başbakanımızın katılımlarıyla gerçekleştirmiş olduğumuz
Uluslararası Kadeş Barış, Eşitlik ve Kardeşlik Sempozyumu ve ödül töreni
hakkında söz almış bulunmaktayım. Hepinizi saygı ve sevgiyle selamlıyorum.
21’inci yüzyılda “modern çağ” diye tabir ettiğimiz,
teknolojinin, ulaşımın ve iletişimin en hızlı yaşandığı, bilgi teknolojilerinin
neredeyse tüm bireyler tarafından etkin biçimde kullanıldığı zaman dilimi
içerisinde bulunuyoruz. İnsanlık maddi olarak ileriye doğru koşmaya devam
ediyor ancak manen tam tersi istikamette bir ilerleyiş, aslında bir çöküş
dönemi yaşanıyor. Dünya zulme alkış tutarken barış için mücadele eden ve
mazlumlara kol kanat geren bir milletin mensubu olmaktan onur duyuyorum. Biz
kadim bir medeniyetin temsilcileriyiz. Bu topraklar asırlardır mazlum
milletlere umut aşılamıştır, insanlığa, insanca yaşamaya mihmandarlık
yapmıştır. 
Barış, kardeşlik ve eşitliğe ev sahipliği yapmış
coğrafyamızda milattan önce 1274 tarihinde Mısır medeniyeti kralı II. Ramses ile
Hitit medeniyeti Kralı Muvattalli arasında Kadeş önünde büyük bir meydan savaşı
yapılmış ve bu savaş Kadeş Barış Anlaşması’yla sonuçlanmıştır. Kadeş, kralın ve
kraliçenin aynı metne mühür bastığı dünya tarihinde ilk yazılı barış anlaşması
olmasının yanında, kadın ve erkek eşitliği ilkesinin bundan tam üç bin beş yüz
yıl önce onaylandığının göstergesidir. Bir kadın olarak ve kadın milletvekili
olarak Kadeş Anlaşması’nın dünya tarihindeki önemine işaret ederek ilimiz
Çorum’un tanıtımı ve ülkemizin barışa verdiği destekleri anlatmak bizim asli
görevimizdir. 
Hâlen New York’ta Birleşmiş Milletler binasında Kadeş
Anlaşması metninin büyütülmüş hâli salonun girişinde asılmış vaziyettedir.
UNESCO Dünya Miras Alanı Listesi’nde olan Hattuşa, kültür turizmi açısından
bulunmaz bir kıymete sahip bölgemizin kendi değerlerindendir. Tüm insanlığa
hitap eden Kadeş barış metnini doğduğu bölgede yeniden yaşatabilmek için
desteklerinizle çaba sarf etmeye devam edeceğiz. 
Barıştan, kardeşlikten, eşitlikten bahsedilecekse bu hak
yüce milletimize aittir. Gazi Mustafa Kemal barış ilkeleriyle temelleri atılan
bu devlet bugün yine dünya barışına katkı sağlamakta ve insanlığın vicdanı
olarak milyonlarca mülteciye ev sahipliği yapmaktadır. Muhacirlere ensar
olabilmek mücadelesindeyiz. Kadınların ve çocukların öldürüldüğü, genç-yaşlı
ayrımı yapılmaksızın insanların kıyıma uğradığı, bir balinanın sahile vurduğu
kadar Aylan bebeklerin gündem olmadığı, Arakan’da göz göre göre Müslümanların
katledildiği, hakikaten kahrolduğumuz bu zor zamanlarda yine tüm dünyaya
insanlık dersi veren bir milletiz biz. Bu sebeple, “barış” sözcüğünü konuşmak,
“kardeşlik” sözcüğünü konuşmak her ağza değil, bu işin bedelini ödeyen bu
milletin fertlerine yakışmaktadır.
Değerli milletvekilleri, 27 Eylülde Çorum’da “Barış
için pedal çevir” diyerek başlattık programımızı. Bisiklet turu devamında
oturumlar eşliğinde Kadeş Barışı’nı ve günümüze yansımalarını tartışma fırsatı
bulduk. Uluslararası düzeyde olan bu sempozyumda, kadının toplumdaki yeri ve
dünya örneklerini inceledik. Barış ödülleri kapsamında ilkini verdiğimiz ödül,
Bosna-Hersek Cumhurbaşkanı rahmetli bilge lider Aliya İzzetbegoviç’e verildi.
Sayın büyükelçiye ödül takdimi gerçekleştirildi. Ülkemizde bulunan çok sayıda
büyükelçi sempozyuma katıldı ve Kadeş’in kardeşlik ruhunu misafirlerimizle
paylaştık. 
Sayın Başkan, değerli milletvekili arkadaşlarım;
milattan önce 13’üncü yüzyılda çivi yazısıyla tabletlere işlenmiş Kadeş Barış
Metni’nin günümüze de örnek teşkil etmesi açısından son maddesini sizlerle
paylaşmak isterim: “Eğer bir adam veya üç adam Hatti memleketinden kaçarsa,
Mısır memleketi kralı Büyük Kral Amana’ya gelirse Mısır memleketi kralı büyük
kral onları yakalayacak ve kardeşi Hattuşili’ye iade edecekler.” Tam üç bin beş
yüz yıl önce devletler arasında imzalanan bu metin, kardeşliğin, verilen
sözlere riayet etmenin gerekliliğini tarihe bir not olarak düşmüştür. 
Milletimize hasmane tutum sergilemek ve vatanına ihanet
edip ülkemizi parçalamaya çalışanlara kol kanat germek dostluk nişanesi olamaz.
Aziz milletimiz barışa ve kardeşliğe tarihin her safhasında hizmet etmiştir.
Sözlerime son verirken, Ankara Garı’nda meydana gelen
hain terör saldırısında ölenlere Allah’tan rahmet, kederli ailelerine
başsağlığı diliyorum, terörü ve terörden beslenenleri lanetliyorum.
Ayrıca, hepinizi Uluslararası Kadeş Barış, Eşitlik ve
Kardeşlik Sempozyumu Ödül Töreni’nin ikincisine, şehrim Çorum’a davet ediyorum.
Hepinizi saygılarla selamlıyorum. (AK PARTİ
sıralarından alkışlar)
BAŞKAN – Teşekkür ediyorum.
Sayın milletvekilleri, şimdi, sisteme giren sayın
milletvekillerine İç Tüzük 60 gereği bir dakika süreyle söz vereceğim.
Sayın Taşkın…
IV.- AÇIKLAMALAR
1.- Mersin Milletvekili Ali Cumhur Taşkın’ın, Avrupa’da yabancı
karşıtlığı, İslamofobi ve ırkçılığın gittikçe tırmandığına ilişkin açıklaması
ALİ CUMHUR TAŞKIN (Mersin) – Teşekkürler Sayın Başkan.
Avrupa'da yükselen aşırı sağla birlikte yabancı
karşıtlığı, İslamofobi, ırkçılık gittikçe tırmanmaktadır. Bu eğilimler fiziksel
şiddet, sözlü saldırı, hakaret ve tehdit şeklinde ortaya çıkmakta, özellikle
Avrupa'da yaşayan vatandaşlarımızı olumsuz etkilemektedir. 
2011-2016 arasında yaklaşık 800 vatandaşımız bu
saldırılara uğramıştır. Son olarak da geçen günlerde Fransa’da Türk nüfusunun
yoğun olarak yaşadığı bir bölgede meydana gelen kundaklama olayında 3
vatandaşımız hayatını kaybetmiştir. Her fırsatta insan hakları ve demokrasi
söylemine başvuran Avrupa ülkeleri, kendi içlerinde yükselen aşırı sağ ve
ırkçılığa göz yummaktadır, bu suçlara caydırıcı cezalar getirmemektedir;
aksine, toplumdaki yabancı düşmanlığını özellikle medya üzerinden
körüklemektedir.
Avrupa’yı, başta hükûmetleri olmak üzere, şiddet ve
ırkçı söylemlerden vazgeçip barışın ve adaletin dilini kullanmaya davet ediyor,
Genel Kurulu saygıyla selamlıyorum.
BAŞKAN – Sayın Atıcı...
2.- Mersin Milletvekili Aytuğ Atıcı’nın, 10 Ekim 2015 tarihinde Ankara
Gar Meydanı’nda yaşanan terör saldırısının yıl dönümüne ilişkin açıklaması 
AYTUĞ ATICI (Mersin) – Teşekkürler Sayın Başkan.
Değerli arkadaşlar, iki yıl önce bugün Ankara Gar Meydanı’nda
Emek, Barış ve Demokrasi Mitingi için bir araya gelenleri hedef alan kalleş
saldırıda en küçüğü 8 yaşında olan 102 canımızı yitirmiştik. Dönemin Başbakanı
“Ankara olayından sonra oylarımız arttı.” diyebilmişti. Yeterli güvenlik önlemi
alınmamış ve bombalı eylem yapılacağına dair istihbarat bilgisi görmezden
gelinmişti. İki yılda gerçek faillerin bulunması konusunda AKP sınıfta
kalmıştır. Bu yetmezmiş gibi AKP bu katliamda yitirilenlerin anmasını da
engellemeye çalışmış ve katılanlara saygısızca şiddet uygulamıştır. 
O günün acısını hâlâ yüreklerimizde hissediyoruz.
Yaşamını yitiren canlarımızı bir kez daha anıyor, hain terör saldırısını ve
terörün önlenmesinde ihmali bulunanları lanetliyorum.
Teşekkür ederim.
BAŞKAN – Sayın Gürer...
3.- Niğde Milletvekili Ömer Fethi Gürer’in, dış politikanın AKP Genel
Başkanı Cumhurbaşkanı Recep Tayyip Erdoğan tarafından belirlendiğine ve dış
politika konusunda Hükûmetin Meclisi ve diğer partileri düzenli bilgilendirmesi
gerektiğine ilişkin açıklaması
ÖMER FETHİ GÜRER (Niğde) – Teşekkürler Başkan.
Dış politika da AKP Genel Başkanı, Cumhurbaşkanı
Erdoğan tarafından belirlenmektedir. Ülkemize karşı yapılan hiçbir yanlış kabul
edilemez ancak yaşanan süreçler Türkiye Büyük Millet Meclisine taşınmalı ve
Suriye’de yaşananlar, AB ilişkileri, Barzani, Rusya-İran ilişkileri, ABD vize
uygulaması gibi konularda Hükûmet bilgilendirme yapmalıdır. Ülkemizin dış
politikada yaşadığı sorunları aşmanın yolu ortak akıldır. AKP hükûmetlerinin
“Ben bilirim.” yaklaşımı, “Dış politikada sıfır sorun.” derken sorunsuz
olduğumuz ülke bırakmaması bu anlamda tek başına karar almanın yarattığı
olumsuzluklardır. Süreçteki yanlışların “Yanıldık.” diyerek geçiştirilmesi
olası değildir. Bu yanlışların ülkemize ciddi bedelleri olmaktadır. Dış politika
konusunda Hükûmet, Meclisi ve diğer partileri düzenli bilgilendirmelidir.
Ülkemizin içinde bulunduğu coğrafya ve sorunlar nedeniyle Meclisin bu konuda
daha fazla bilgilendirilmesi gerekliliği açık ve ortadadır. 
Teşekkür ederim.
BAŞKAN – Sayın Özkan…
4.- Denizli Milletvekili Cahit Özkan’ın, Amerika Birleşik Devletleri’nin
vize engeli kararının 15 Temmuz ihanetindeki ortaklığın açıkça kabulü anlamına
geldiğine ilişkin açıklaması
CAHİT ÖZKAN (Denizli) – John Bass’a açık mektup:
Milletimizin dostluğunu kaybetmeyi göze alarak bir FETÖ şüphelisini koruma
pahasına aldığınız vize engeli kararı, 15 Temmuz ihanetindeki ortaklığınızın
açıkça kabulü anlamına gelmektedir. Aziz milletimiz cana kast niteliğindeki tüm
teşebbüslerinizin farkındadır. Şöyle ki: 11 Eylül bahanesiyle tek bir Türk
vatandaşımızı bile ülkenizde takip ederken FETÖ’ye Pensilvanya’da sözde devleti
niçin kurdurdunuz? Milletimize karşı, 15 Temmuz hain FETÖ darbe ve işgal
girişimi karşısında neden üç maymunu oynadınız? FETÖ elebaşısını ve Haşhaşileri
niçin iade etmiyorsunuz? Biz tüm terör örgütleriyle mücadele ederken PKK, PYD,
YPG ve DEAŞ’a ABD silahlarını niçin verdiniz? Ülkemizin güneyinde neden terör
koridoru oluşturmaya çalışıyorsunuz? Ne o, tüm bunlar karşısında senden cevap
beklediğimizi mi sandın? Hayır, hepsini biliyoruz. 
BAŞKAN – Sayın Yalım’ın yerine Sayın Sarıhan…
5.- Ankara Milletvekili Şenal Sarıhan’ın, 10 Ekim 2015 tarihinde Ankara
Gar Meydanı’nda yaşanan terör saldırısının yıl dönümüne ilişkin açıklaması
ŞENAL SARIHAN (Ankara) – Bildiğiniz gibi, ölüleri,
onların anılarını yâd etmek, onların acılarını paylaşmak için anarız. Her ölüm
yıl dönümü bizim için büyük bir sancıdır, hele bu ölümler katliamlar olmuşsa ve
ülkemizin toprakları üzerinde sayısız insan bir katliamın mağduru olmuş iseler.
Üç gündür 10 Ekim katliamı yakınları anılarını birlikte paylaşıyorlar. Dün
akşam, bu katliamdan sağ kurtulmuş olan bir babanın sözlerine tanık oldum.
Büyük bir acıyla, Çağdaş Sanatlar Merkezi’nde, iki yıldır çocuklarını sağaltmak
için nasıl uğraştıklarını anlattıktan sonra şu cümleyi kurdu: “Umut en politik
duygudur.” dedi. Umut en politik duygudur, eğer politikacılar gerçekten halkın
yaşam hakkına sahip çıkabilirlerse. 
Teşekkür ederim. 
BAŞKAN – Sayın Akın…
6.- Balıkesir Milletvekili Ahmet Akın’ın, 10 Ekim 2015 tarihinde Ankara
Gar Meydanı’nda yaşanan terör saldırısının yıl dönümüne, iktidarı ve tüm
kurumları makam aracı sevdasından vazgeçmeye davet ettiğine ilişkin açıklaması
AHMET AKIN (Balıkesir) –
Öncelikle, iki yıl önce bugün, güvercinlerin bile kana bulandığı, Türkiye’nin
en acı katliamlarından olan 10 Ekim Ankara Gar katliamında yitirdiğimiz
canlarımızı saygıyla anıyorum. 
Türkiye şeffaf olmayan bir
Hükûmet tarafından yönetiliyor. Gizlemeye çalıştıkları Sayıştay raporları
ortaya çıktıkça AKP’nin karanlık tarafları da ortaya çıkıyor. Savunma Sanayii
Müsteşarlığının hesaplarını inceleyen Sayıştay, kurumun mevzuata aykırı olarak
lüks araç alıp özel kalem, daire başkanları, bakan ve müsteşar yardımcıları
gibi makamlara tahsis ettiğini belirledi. “Şehit ailelerine verilecek.” diyerek
aldıkları paraların başka yerlere harcanması bir Türkiye Cumhuriyeti vatandaşı
olarak beni derinden üzmüştür. 
Bu ülkenin her karış toprağı
şehit kanıyla sulanmıştır. Şehitlerimize ve şehit ailelerine sahip çıkmak
devletin en baş görevidir. Bu paraların lüks için harcanması kabul edilemez.
İktidar ve tüm kurumları, makam aracı sevdasından vazgeçmeye davet ediyorum. 
BAŞKAN – Sayın Şimşek…
7.- Mersin Milletvekili Baki Şimşek’in, Mersin’de balık çiftlikleri
kurma kararına ilişkin açıklaması
BAKİ ŞİMŞEK (Mersin) –
Teşekkür ediyorum Sayın Başkan. 
Sorum Çevre Bakanına olacak.
Muğla ve yöresinde yoğunlaşan balık çiftlikleri geçtiğimiz yıllarda deniz
kirliliğine neden olduğu ve turizme zarar verdiği iddialarıyla kapatılmıştır.
Denizi kirletilecek yeni mekân olarak da Mersin seçilmiştir. Ben buradan Sayın
Bakana soruyorum: Mersin’in sahilleri Muğla’dan daha mı değersizdir? Akkuyu’ya
nükleer santral yapma kararı aldınız, yetmedi mi? Yeşilovacık’a, denizin
içerisine çimento fabrikası kurdunuz, yetmedi mi? Şu anda Silifke-Aydıncık
arasına balık çiftlikleri kurma kararı alıyorsunuz. Mersin’i gözden mi
çıkardınız? Muğla’dan Mersin’e gelinceye kadar çok uzun bir sahil şeridi var.
Neden Mersin? Mersin, Muğla’dan daha mı değersiz? 
Saygılarımı sunuyorum. 
BAŞKAN – Sayın Aydın’ın
yerine Sayın Doğan…
8.- İstanbul Milletvekili Selina Doğan’ın, 10 Ekim 2015 tarihinde Ankara
Gar Meydanı’nda yaşanan terör saldırısının yıl dönümüne, dış politikadaki
istikrarsızlık ve iç politikada muhalefete tahammülsüzlükle güvenli bir ülke
inşa edilemeyeceğine ilişkin açıklaması
SELİNA DOĞAN (İstanbul) –
Sayın Başkan, bundan iki yıl önce Ankara Garı’nda gerçekleşen alçak saldırıda
hayatını kaybeden 102 kişiyi rahmetle anıyorum. Olayı gerçekleştirenleri,
gerekli güvenlik önlemini almayanları, “Bu olaydan sonra oyumuz arttı.”
diyenleri ve ihmali olanları lanetliyorum. 
Bugün yapılan anmaya da polis
yine müdahale etti ve o bildik görüntüler bir kere daha yaşandı. Böylesine
büyük bir acının anmasına bile tahammül edemeyen bir zihniyeti anlatacak kelime
bulamıyorum. 
Biz “Türkiye güvenli bir ülke
değil.” derken iktidar bize tepki gösteriyor. Güvenli bir ülke için daha fazla
demokrasi ve barışçıl bir dış politika kurmak yerine sadece bu söyleme tepki
göstererek maalesef güvenli bir ülke inşa edilmiyor. Dış politikadaki bu
istikrarsızlık ve iç politikada muhalefete tahammülsüzlükle güvenli bir ülke
inşa edilemez, nitekim de edilemiyor. 
Teşekkürler.
BAŞKAN – Sayın Adıgüzel…
9.- İstanbul Milletvekili Onursal Adıgüzel’in, 10 Ekim 2015 tarihinde
Ankara Gar Meydanı’nda yaşanan terör saldırısının yıl dönümüne ilişkin
açıklaması
ONURSAL ADIGÜZEL (İstanbul) – Teşekkürler Sayın Başkan.

İki yıl önce bugün başkentin göbeğinde Türkiye
tarihinin en kanlı terör eylemi gerçekleşti. Dönemin Başbakanının tabiriyle
birkaç öfkeli gencin 10 Ekim sabahı patlattığı bombalar, aralarında 8 yaşındaki
Veysel’in de bulunduğu 100’ü aşkın insanımızı katletti. Barış güvercinlerinden
geriye mahkeme kapılarında adalet arayan acılı aileler kaldı. 
Buradan bir kez daha ifade etmek istiyorum ki tüm
uyarılarımıza rağmen kanlı terör örgütü IŞİD’i “bir grup öfkeli genç” diye
görmezden gelenleri, IŞİD’in yanında saf tutanları unutmadık, unutturmayacağız.
İstihbarata rağmen kanlı terör örgütü üyelerine karşı önlem almayanlar her gün
ve her yerde 15 Temmuzu istismar ediyorsunuz, bırakın insanlar acılarını
yaşasınlar, yakınlarını ansınlar. 
Katillerin değil, vicdanın yanında saf tutanların
mücadelesi barış ve adalet tesis edilinceye kadar devam edecek.
Teşekkür ediyorum.
BAŞKAN – Sayın Kayışoğlu…
10.- Bursa Milletvekili Nurhayat Altaca Kayışoğlu’nun, 10 Ekim 2015
tarihinde Ankara Gar Meydanı’nda yaşanan terör saldırısının yıl dönümüne,
Avrupa Şampiyonu olan Ampute Futbol Millî Takımı’nı kutladığına ve engellilerin
ÖTV’siz araç alımı haklarına kısıtlama getirilmesine ilişkin açıklaması
NURHAYAT ALTACA KAYIŞOĞLU (Bursa) – Öncelikle 10 Ekim
katliamını unutturmayacağımızı ve sorumluların er ya da geç mutlaka hesap
vereceğini belirtiyor, hayatını kaybedenleri saygıyla anıyorum.
Dün gece bizi gururlandıran Ampute Futbol Millî
Takımı’mızı yürekten kutluyorum.
Değerli milletvekilleri, bu hafta Bursa’da
engellilerimizi ziyaret ettim, ÖTV’siz araç alımı haklarının Plan ve Bütçe
Komisyonundaki zam paketiyle kısıtlanmasına çok içerlemişler. Ben muhalefette
de olsam bir milletvekili olarak utandım, “Sarayın itibarını korumamız lazım,
bu yüzden israftan kısamayız.” anlayışıyla, “Silah almak için borç alamayız, bu
yüzden zam yapmamız lazım.” anlayışıyla engellilerin haklarından kısıntıya gidilmesinden
utandım ama siz ne engelli vatandaşlarımıza karşı utanıyor ne de söylediğiniz
yalanların ortaya çıkmasından utanıyorsunuz.
Hani IMF’ye borcumuz bitmişti, borç verecek hâle
gelmiştik? Beceriksiz yönetiminiz sayesinde görüyoruz ki silah almak için
borçlanma ya da engellilerin haklarını kısıtlama noktasına gelmişsiniz.
BAŞKAN – Sayın Tüm…
11.- Balıkesir Milletvekili Mehmet Tüm’ün, 10 Ekim 2015 tarihinde Ankara
Gar Meydanı’nda yaşanan terör saldırısının yıl dönümüne ilişkin açıklaması
MEHMET TÜM (Balıkesir) – Teşekkür ederim Sayın Başkan. 
10 Ekim Ankara katliamının 2’nci yıl dönümü anmasında
polis saldırısı gerçekleşmiş, katliamda yaşamlarını yitirenlerin ailelerine gaz
sıkılmış ve plastik mermiyle saldırılmıştır. Saldırı sonrasında İnşaat
Mühendisleri Odasında anma yapmak isteyen ailelere de saldırı gerçekleşmiştir. 
İçişleri Bakanına soruyorum: Dünyanın hangi ülkesinde
bir katliamın anması yasaklanmıştır? Hayatını kaybedenlerin yakınlarına
saldırının gerekçesi nedir? Bu saldırılarla ailelere aynı acı tekrar yaşatılmak
mı istenmektedir? Bugün Ankara Garı önünde aldığınız güvenlik önlemini 10 Ekim
2015’te neden almadınız? Kamuoyu bunun cevabını sizden acilen beklemektedir. 
BAŞKAN – Sayın Kılıç’ın yerine Sayın Benli… 
12.- İstanbul Milletvekili Fatma Benli’nin, 10 Ekim 2015 tarihinde
Ankara Gar Meydanı’nda yaşanan terör saldırısının yıl dönümüne ilişkin
açıklaması
FATMA BENLİ (İstanbul) – Teşekkürler Sayın Başkan. 
İki yıl önce bugün Ankara Garı’nda gerçekleşen hain
terör saldırısında hayatını kaybedenlere Allah’tan rahmet, yakınlarına da sabır
diliyorum. 
Aslında, Ankara Garı patlamasına ilişkin hayatım
boyunca unutamayacağım en önemli söz, ağabeyini kaybettiği için evinde ziyaret
ettiğimiz bir hanımefendinin “Ağabeyimi bulmak için morga gittik ve cesedini
tek parça bulduğumuzda şükrettik.” sözleriydi. Ben bu sözün ne kadar değerli ve
önemli olduğunu, oğlunu 15 Temmuzda kaybeden bir annenin “Son kez olsun
çocuğumu görmek için yalvardım, göstermediler. Meğerse başı kopmuş.” dediğinde
anlamıştım. FETÖ, PKK, DAEŞ, hiç fark etmiyor. Bu ülkede tek bir kişi kalana
kadar bütün terör örgütleriyle mücadelemizi sürdüreceğiz. 
Teşekkürler. 
BAŞKAN – Sayın İlgezdi… 
13.- İstanbul Milletvekili Gamze Akkuş İlgezdi’nin, Amerika Birleşik
Devletleri’nin Türkiye’ye yönelik vizeleri durdurma kararının dış politikadaki
büyük çöküşün göstergesi olduğuna ilişkin açıklaması
GAMZE AKKUŞ İLGEZDİ (İstanbul) – Sayın Başkan, Amerika
Birleşik Devletleri’nin Türkiye’ye yönelik vizeleri durdurma kararı dış
politikadaki büyük çöküşün göstergesidir, “komşularla sıfır sorun” sloganıyla
yola çıkan iktidarın “dünyayla sıfır diyalog” noktasına geldiğinin son
örneğidir. “Yurtta barış, dünyada barış.” ilkesiyle özgür dünyadaki saygın
yerini alan Türkiye’mizin üçüncü dünya ülkeleriyle aynı muameleyi görmesi
vicdanlarımızı sızlatmaktadır. Türkiye’nin uluslararası saygınlığına gölge
düşüren bu yasak ve siyasal hesaplaşmaların vatandaşa fatura edilmesi de bizi
rahatsız etmektedir. Zira ticaretten turizme, sağlıktan eğitime yüz binlerce
yurttaşımız mağdur olacaktır. Buradan soruyoruz: 
1) Hükûmetin doğacak mağduriyeti gidermek için bir acil
eylem planı var mıdır?
2) İş adamlarının, öğrencilerin ve şirketlerin olası
maddi zararları karşılanacak mıdır?
3) Tedavisine başlanamayan hastalar için neler yapılacaktır?
4) Ortaya çıkacak maddi kayıplar yurttaşa yeni zamlar
olarak mı yansıyacaktır? 
5) Varlık Fonu zararın tazmini için kullanılacak mıdır?

6) İşsizlik Fonu doğacak bütçe açığını kapatmak için
devreye sokulacak mıdır?
BAŞKAN – Sayın Erkek…
14.- Çanakkale Milletvekili Muharrem Erkek’in, İstanbul Milletvekili
Kadri Enis Berberoğlu hakkında İstanbul Bölge Adliye Mahkemesi 2. Ceza
Dairesinin bozma kararına ilişkin açıklaması
MUHARREM ERKEK (Çanakkale) – Sayın Başkan, değerli
milletvekilleri; Enis Berberoğlu’na ilişkin İstanbul Bölge Adliye Mahkemesi 2.
Ceza Dairesinin bozma kararı Parlamentonun tüm üyeleri tarafından dikkatle
okunmalı çünkü bir milletvekili, suçsuz bir insan hâlâ cezaevinde. Bozma
kararından birkaç cümleyi, okumayanlar için paylaşmak istiyorum: “‘En iyi
ihtimalle’ denilmek suretiyle suçun unsurları yönünden net bir belirleme
yapılmadığı gibi, bir siyasi partinin yurt içindeki seçimleri kazanmasını
engellemeye yönelik eylemin hangi gerekçelerle casusluk suçunun unsuru
olduğunun gösterilmediği…” diyor. Ayrıca diyor ki: “Suça konu bilgi ve belgeler
devlet sırrı niteliğinde değildir çünkü daha önce yayınlanmıştır.” Yine “Bunlar
gizli kalması gereken belgeler niteliğinde değildir.” diyor ve başka dosyalarla
birleştirme talep ediyor. Tam bir trajikomik davayla karşı karşıyayız. Kurguya
dayalı bu iddialar her zaman olduğu gibi temelinden çökmüş durumdadır.
BAŞKAN – Sayın Emir…
15.- Ankara Milletvekili Murat Emir’in, 10 Ekim 2015 tarihinde Ankara
Gar Meydanı’nda yaşanan terör saldırısının yıl dönümüne ilişkin açıklaması
MURAT EMİR (Ankara) – Sayın Başkan, değerli
milletvekilleri; iki yıl önce Ankara’nın ortasında, Ankara Garı’nda yüzden
fazla vatandaşımızın ölümüne neden olan hain terör saldırısını lanetliyorum. O
sırada görevini ihmal eden polisi, istihbaratı da kınıyorum ve bu sırada
görevini yapmayan emniyet güçlerinin bugün acılı aileleri dahi alana almamak
konusundaki kararlılığına da şaşıyorum. Bu aileler sadece adalet istiyorlar ve
yaslarını tutmak istiyorlar. Onların en temel hakları olan o meydanda, o saatte
bulunma hakları dahi ellerinden alındı. Oraya girmek isteyen, sadece yüzlerce
olan insanlara da gaz sıkılarak, aslında, 10 Ekimde yapılan faşist yaklaşım bir
nevi aynıyla gösterilmiş oldu. Emniyeti de bugünkü davranışından, tavrından dolayı
kınıyorum. 
Saygılar sunuyorum.
BAŞKAN – Sayın Öz…
16.- Çanakkale Milletvekili Bülent Öz’ün, Çanakkale’de son günlerde
yaşanan üzücü olaylara ve gerekli tedbirlerin alınması için ne gibi çalışmalar
yapıldığını öğrenmek istediğine ilişkin açıklaması
BÜLENT ÖZ (Çanakkale) – Sayın
Başkan, sorum İçişleri Bakanlığına: Dünyaya barışı kazandıran, huzurun ve
barışın kenti Çanakkale’de son günlerde üzücü olaylar yaşanmaktadır. Elbette
tüm Türkiye’de olduğu gibi Çanakkale’de de GBT kontrolleri ve uygulama noktalarında
denetimler yapılarak şehrin giriş-çıkışları kontrol altında tutuluyor. Fakat
nasıl oluyor da mekânlar basılıyor, büfeler kurşunlanıyor, insanlar
öldürülüyor, sokak ortasında gasplar yaşanıyor? Çanakkale’nin emniyet
tedbirlerini artırmak yerine Emniyet Müdürlüğünün ve uygulama noktalarının
etrafına beton barikatlar örülerek Emniyet kendi tedbirlerini artırıyor.
Geçtiğimiz cumartesi Çanakkale’de bir eğlence mekânına bir grubun saldırmasıyla
şehirdeki tedirginlik had safhaya ulaşmıştır ve vatandaşlar “Çanakkale
Emniyetinin kendi emniyet tedbirlerinden Çanakkale’mizin emniyet tedbirlerine
sıra ne zaman gelecek?” diye sormaktadır. Bu bağlamda gerekli tedbirlerin
alınması için ne gibi çalışmalar yapılmaktadır? Çanakkale’de bir kriz masası
kurulması düşünülüyor mu?
Teşekkür ederim.
BAŞKAN – Sayın Yarayıcı…
17.- Hatay Milletvekili Hilmi Yarayıcı’nın, 10 Ekim 2015 tarihinde
Ankara Gar Meydanı’nda yaşanan terör saldırısının yıl dönümüne ilişkin
açıklaması
HİLMİ YARAYICI (Hatay) –
Teşekkür ediyorum Sayın Başkan.
Bugün, bundan tam iki yıl
önce yaşanan Ankara Garı katliamının 2’nci yıl dönümü. Bugün 102 kez
öldürüldük, 102 kez canımızdan can koparıldı. Acısı kalbimizi kanatmaya devam
ediyor. Sorumlulardan hesap sorulmadıkça kalbimizin yarası da kapanmayacaktır.
İktidarın bir anmaya dahi tahammülsüzlüğü sonucu polisin uyguladığı şiddet
içimizi daha da acıttı, acılarımızı katmerleştirdi. Bugün anmaya karşı alınan
güvenlik önlemlerinin onda 1’i iki yıl önce alınsaydı, emin olun yitirdiğimiz
canların tamamı bugün aramızda olacaktı. Suriye’den girişten itibaren takip
altında olan katillerin Ankara’ya kadar elini kolunu sallayarak gelmesine
seyirci kalan polis, bugün ölen canlarımızın ailelerini dahi coplamakta bir an
bile tereddüt göstermedi. Bu tablo karşısında söyleyebileceğim tek bir söz var:
Zulmün artsın ki tez zeval bulasın. 
Teşekkür ederim.
BAŞKAN – Sayın Yıldız Biçer…
18.- Manisa Milletvekili Tur Yıldız Biçer’in, Nüfus Hizmetleri
Kanunu’nda değişiklik yapılarak müftülüklere nikâh kıyma yetkisinin
verilmesiyle medeni hukukun yerini din referanslı düzenlemelere bırakmış
olacağına ilişkin açıklaması
TUR YILDIZ BİÇER (Manisa) –
Sayın Başkan, karanlığa bırakmayacağımız bir geleceğimiz, mücadeleyle
kazandığımız haklarımız var. Nüfus Hizmetleri Kanunu’nda değişiklik yapılarak
müftülüklere nikâh kıyma yetkisinin verilmesiyle medeni hukuk yerini şeri hukuk
gibi din referanslı düzenlemelere bırakmış olacaktır. Müftülere verilen nikâh
yetkisi laiklikten vazgeçilmesidir. Hayır, vazgeçmeyeceğiz, laikliği
kazanacağız. Kimi fetvayla kimi Meclise getirilen kanun tasarısıyla konu
aslında hep aynı: Kadın düşmanlığı. 
Mücadeleyle elde ettiğimiz kazanımlardan geri adım
atmayacak, yaşamlarımızı hiç kimsenin inisiyatifine bırakmayacağız.
Kazandığımız haklara saldırı niteliğindeki bu yasa tasarısı derhâl geri
çekilmelidir. 
Karanlığa bırakmayacağımız bir geleceğimiz, mücadeleyle
kazandığımız haklarımız var. 
Teşekkür ediyorum. 
BAŞKAN – Sayın Bektaşoğlu...
19.- Giresun Milletvekili Bülent Yener Bektaşoğlu’nun, İstanbul
Milletvekili Metin Külünk’ün önceki gün Giresun’da verdiği konferansta sarf
ettiği bazı ifadelerine ilişkin açıklaması
BÜLENT YENER BEKTAŞOĞLU (Giresun) – Teşekkür ederim
Sayın Başkan. 
AKP İstanbul Milletvekili Metin Külünk, önceki gün
Giresun’da verdiği konferansta Giresun’un FETÖ’nün üssü olduğunu ilan etmiştir.
Sayın Külünk, ayrıca, Giresun’da FETÖ’nün kripto yapılanmasının sürdüğünü ve bu
örgütle ilişkisi olanların “ak saçlı” diye bahsettiği üst düzey birisi
tarafından korunduğunu belirtmiştir. 
Giresun’da FETÖ gibi demokrasimizi, cumhuriyetimizi,
Parlamentoyu hedef alan bir örgütün üssünün bulunduğu ve varlığını sürdürdüğü
iddiası mutlaka araştırılmalıdır. Bu sözler ve iddialar üzerine hâlâ bir işlem
yapılmamış olmasını yadırgıyorum. 
Sayın İçişleri Bakanı ve Adalet Bakanını göreve davet
ediyorum. Buradan, Giresun Cumhuriyet Başsavcılığına suç duyurusunda
bulunuyorum: Kim ya da kimlerdir FETÖ’nün Giresun üssünün elemanları? Kimdir
onları koruyanlar? Sayın Külünk de bu sözleri net ve somut bilgi ve belgelerle
açıklamalıdır, yoksa iki gönüllü alayla Kurtuluş Savaşı’na katılan,
cumhuriyetimizin kurulmasında etkin olan kahraman atalara sahip Giresun’u
kimsenin bu şekilde karalamaması gerekmektedir. 
FETÖ’yle samimi bir şekilde mücadele edilmiyor.
İddialarımızın bir AKP’li vekil tarafından dile getirilmesini de AKP Grubunun
takdirine bırakıyorum. 
Teşekkür ederim. 
BAŞKAN – Son olarak, Sayın Yıldırım… 
20.- Adıyaman Milletvekili Behçet Yıldırım’ın, 10 Ekim 2015 tarihinde
Ankara Gar Meydanı’nda yaşanan terör saldırısının yıl dönümüne ilişkin
açıklaması
BEHÇET YILDIRIM (Adıyaman) – Teşekkürler Başkanım. 
Bundan tam iki yıl önce başkent Ankara’da barış için
toplanan ve en küçüğü 8 yaşında olan 102 canı kalleşçe düzenlenen bir saldırıya
kurban verdik. Üç saniye arayla iki bomba patlatıldı, meydan kana bulandı,
gökyüzüne duman ve haykırışlar yükseldi. O günkü acı ve çaresizliği, kulakları
sağır eden çığlıkları unutmak mümkün değil. 
Kaybettiğimiz arkadaşlarımızın her biri birer barış
şehididir. Bugün onları anmak için alana girmek istedik ama akıl tutulması
yaşayan iktidarın, Ankara Valiliğinin emriyle milletvekili, kurum başkanları,
şehit ve yaralı yakınlarına müdahale edildi. Kapalı bir alana girdik, orada
bile gaza maruz kaldık. Bizlere bu katliamı unutturmak mı istiyorsunuz? Bu
katliamı unutanın, unutturanın vicdanı ve kalbi kurusun. Bugünü anmamızı
engelleyen zihniyeti ve güçleri buradan şiddetle kınıyor ve lanetliyorum.
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet Aydın’ın, 26’ncı Dönemin
Üçüncü Yasama Yılının hayırlar getirmesini temenni ettiğine, Gaziantep
Milletvekili Abdulkadir Yüksel’e Allah’tan rahmet dilediğine, 10 Ekim 2015
tarihinde Ankara Gar Meydanı’nda yaşanan terör saldırısının yıl dönümüne ve
Avrupa Şampiyonu olan Ampute Futbol Millî Takımı’nı tebrik ettiğine ilişkin
konuşması
BAŞKAN – Sayın milletvekilleri, 26’ncı Dönemin Üçüncü
Yasama Yılına başladık. Ben, bu vesileyle, öncelikle bu yasama yılının
ülkemize, milletimize, demokrasimize ve Parlamentomuza hayırlar getirmesini
temenni ediyorum.
Yine, bu yasama yılına bir arkadaşımız eksik başladık,
buruk başladık. Gaziantep Milletvekilimiz Sayın Abdulkadir Yüksel’i de bu
vesileyle bir kez daha rahmetle, minnetle, şükranla yâd ediyoruz. Rabb’im
mekânını cennet eylesin. Ailesine, camiaya ve bütün AK PARTİ Grubuna da
başsağlığı diliyorum.
Yine, iki sene önce bugün hakikaten çok hain bir
patlamayla sarsıldık, hepimiz sarsıldık, yürekler burkuldu. Ankara Garı’ndaki
patlamadan, bu alçak patlamadan dolayı hayatını kaybeden tüm vatandaşlarımıza,
tüm insanlara bir kez daha Allah’tan rahmet diliyorum ve bu vesileyle de
terörün dili, dini, cinsi, rengi ne olursa olsun tamamını lanetliyoruz.
Yine, dün gece de, tabii ki, bizi gururlandıran bir
olaya şahitlik ettik. Tüm engelleri aşarak şampiyon olan, Avrupa şampiyonu olan
Ampute Futbol Millî Takımı’mızı da tebrik ediyorum.
Şimdi, sisteme giren sayın grup başkan vekillerinden
Sayın Altay’ı görüyorum.
Buyurun Sayın Altay, süreniz iki dakika.
IV.- AÇIKLAMALAR (Devam)
21.- İstanbul Milletvekili Engin Altay’ın, 10 Ekim 2015 tarihinde Ankara
Gar Meydanı’nda yaşanan terör saldırısının yıl dönümüne, Hükûmetin bu olayı
anmak isteyenlere neden izin vermediğini açıklaması gerektiğine ve Türkiye
Büyük Millet Meclisinin 10 üyesinin cezaevinde olmasının Üçüncü Yasama Yılının
ayıplı açıldığı anlamına geldiğine ilişkin açıklaması
ENGİN ALTAY (İstanbul) – Teşekkür ederim.
Sayın Başkan, sayın milletvekilleri; 10 Ekim 2015
tarihinde Ankara Garı’nda meydana gelen hain terör saldırısının 2’nci yıl
dönümünde terörü kınamak için, terörizmi kınamak için, bu saldırıyı telin etmek
için saldırının bulunduğu mahalle giden o terör saldırısında ölen
insanlarımızın yakınlarına, sivil toplum örgütlerine, milletvekillerimize
Ankara Emniyetinin gösterdiği yüksek refleksli şiddeti anlamamız mümkün
değildir. Bir ülkede, Hükûmet, terörün kınanmasına izin vermemek suretiyle
teröre yol ve izin verir. Hükûmetin, terörün kınanmasını neden kabul
etmediğini, kabul edemediğini Genel Kurula açıklamasını bekliyoruz. Elbette
sadece Ankara Garı değil, Cilvegözü’nden Reyhanlı’ya, Diyarbakır’dan Suruç’a,
Merasim Sokak’a, Kızılay’a, İstiklal Caddesi’ne, Vezneciler’e, Atatürk
Havalimanı’na kadar toplumumuza yönelik, ulusal birliğimize, bekamıza yönelik
her türlü terör saldırısını şiddetle ve nefretle kınıyoruz ama terörü kınama
işi Türkiye Büyük Millet Meclisi Genel Kuruluyla sınırlandırılmak isteniyorsa
ben Hükûmetin bu konudaki anlayışının sorgulanmaya muhtaç olduğunu düşünürüm.
Sayın bakanlar var Genel Kurulda, lütfetsinler bugün Ankara’da yaşananlarla
ilgili Genel Kurula ve aziz milletimize bilgi versinler. 
Öte yandan, Sayın Başkan, sizin de buyurduğunuz gibi
Üçüncü Yasama Yılına başladık…
(Mikrofon otomatik cihaz tarafından kapatıldı) 
BAŞKAN – Tamamlayın lütfen.
ENGİN ALTAY (İstanbul) - …ancak an itibarıyla cezası
kesinleşmediği, hükmü sabitlenmediği hâlde Türkiye Büyük Millet Meclisinin 10
üyesi cezaevinde alıkonulmaktadır. Bu da Üçüncü Yasama Yılının ayıplı, defolu
ve özürlü açıldığı anlamına gelir. Bizim milletvekilimiz Sayın Enis Berberoğlu
dâhil… Kaldı ki hakkında istinaf mahkemesinin verdiği önemli de bir karar var
iken, Anayasa Mahkemesinin bu konuya hukuk normları çerçevesinde yeniden
dikkatle bakmasını ve kendisinden beklenen, hukukun üstünlüğünü egemen kılacak
çerçevede değerlendirmeler yapmasını bekliyoruz. Lakin bu yaşadıklarımız,
yürütmenin yargı ve yasamaya bir üstünlük sağlamış ortam hâline Türkiye’nin
getirildiğini de gösteriyor. Milletvekillerinin, parti ayrımı yapmıyorum,
tamamının bir an önce özgür kalmasını talep ediyoruz buradan. (CHP sıralarından
alkışlar) 
BAŞKAN – Teşekkür ediyorum. 
Sayın Usta, buyurun.
22.- Samsun Milletvekili Erhan Usta’nın, 10 Ekim 2015 tarihinde Ankara
Gar Meydanı’nda yaşanan terör saldırısının yıl dönümüne, Avrupa Şampiyonu olan
Ampute Futbol Millî Takımı’nı tebrik ettiğine, sınırlarımızın hemen dibindeki
İdlib’de huzuru sağlamanın ancak buradan terörün sökülüp atılmasıyla mümkün
olacağına ve Amerika Birleşik Devletleri’nin Türkiye’deki tüm diplomatik
misyonlardaki vize hizmetlerini askıya almasına ilişkin açıklaması
ERHAN USTA (Samsun) –
Teşekkür ederim Sayın Başkan.
10 Ekim 2015’te, Ankara Garı önündeki terör olayında
hayatını kaybedenlere Allah’tan rahmet diliyorum, ailelerine de başsağlığı
diliyorum. Terörü ve doğrudan veya dolaylı olarak teröre destek verenleri de kınıyorum.
Dün akşam, Avrupa Ampute Futbol Şampiyonası final
maçında Millî Takımımız İngiltere’yi yenerek büyük bir zafere imza atmıştır,
Avrupa şampiyonu olmuştur. Futbolun sadece ayakla değil yürekle oynandığını tüm
dünyaya kanıtlayan futbolcularımızı, teknik heyeti ve futbola gönül vermiş tüm
taraftarlarımızı tebrik ediyorum.
Sayın Başkan, Suriye’nin İdlib bölgesi, farklı terör
örgütlerinin bir araya gelerek oluşturduğu Heyet Tahrir el-Şam’ın
kontrolündedir. Gerginliği Azaltma Kontrol Gücü’nde yer alan Türk Silahlı
Kuvvetleri unsurları, İdlib bölgesinde icra edeceği hareket kapsamında gözlem
noktaları tesis etmek üzere, 8 Ekim 2017 tarihinden itibaren keşif
faaliyetlerine başlamıştır. Bu, stratejik ve siyasi bir hamledir. İdlib
meselesi, millî güvenliğimizi temin ve tahkim etmek amacıyla gündeme gelmiştir.
Ülke olarak amacımızın, çatışmaları tamamen önlemek ve de Cenevre sürecini
canlandırmak olduğunu unutmamak gerekir. Sınırlarımızın hemen dibindeki
İdlib’de huzuru sağlamak, ancak ve ancak terörün buradan sökülüp atılmasıyla
mümkün olacaktır. El Nusra uzantısı terör örgütlerinin provokasyonlarına karşı
da çok dikkatli olunması gerektiğini ifade etmek istiyorum.
Sayın Başkan, diğer bir husus, biliyorsunuz Amerika
Birleşik Devletleri, 8 Ekim 2017 tarihinden itibaren Türkiye'deki tüm
diplomatik misyonlardaki vize hizmetlerini askıya almıştır. Türkiye de buna,
mütekabiliyet ilkesi çerçevesinde anında misilleme yapmıştır. Bir süredir
Amerika Birleşik Devletleri’yle terör merkezli konularda anlaşamıyoruz. Müttefikimiz
olan Amerika Birleşik Devletleri’nden talebimiz, Türkiye'nin terörle
mücadelesine destek vermesidir, hiç olmazsa terörle mücadeleyi sekteye
uğratacak davranışlardan kaçınmasıdır. 
(Mikrofon otomatik cihaz tarafından kapatıldı) 
BAŞKAN – Tamamlayın lütfen Sayın Usta.
ERHAN USTA (Samsun) – Amerika Birleşik Devletleri
vizeleri durdurmakla neyi amaçlamaktadır? FETÖ soruşturmaları kapsamında
birtakım kirli ilişkilerin ortaya çıkmasından mı endişe duymaktadır?
Amerika’nın aldığı bu karar, iki ülkeden de birçok insanı ayrıca mağdur
etmektedir. Amerika Birleşik Devletleri’ne tavsiyemiz, acilen bu hatadan
dönmesi, gerilimi daha fazla tırmandırmaması ve güçlü bir müttefikini
kaybetmemesidir.
Teşekkür ederim.
BAŞKAN – Teşekkür ediyorum. 
Sayın Yıldırım, buyurun. 
23.- Muş Milletvekili Ahmet Yıldırım’ın, İçişleri Bakanının 7 kişiye
işkence yapılmasıyla ilgili konuda ve Deniz Bahçeci isimli gencin gözaltına
alınması olayıyla ilgili bilgilendirme yapması gerektiğine ve 10 Ekim 2015
tarihinde Ankara Gar Meydanı’nda yaşanan terör saldırısının yıl dönümüne ve
bugünkü anma etkinliklerinin engellenmesine ilişkin açıklaması
AHMET YILDIRIM (Muş) –
Teşekkür ederim Sayın Başkan. 
Sayın Başkan, geçen hafta
sizin yerinizde oturup Genel Kurulu yöneten Meclis Başkan Vekilimiz Sayın Ayşe
Nur Bahçekapılı’yla belli işkence iddiaları üzerine bir konuşma yapmıştım, ara
verilmişti. Bütün partilerin grup başkan vekilleriyle arkada toplantı yapılmış,
İçişleri Bakan Yardımcısıyla görüşülmüştü ve bu görüntülerin gerçekliğini,
kabul edilemez olduğunu ifade etmişti İçişleri Bakan Yardımcısı ve bütün
grupların grup başkan vekilleri de bu görüntülerin -çırılçıplak soyulmuş 7
kişinin görüntülerinin- kabul edilemez olduğunu söylemişti. O günden bugüne
herhangi bir soruşturma yapılması bir yana, bir defa, kendileriyle görüşen
avukatlarca ifade edilen o ki işkence gözaltında devam ediyor. İşkence bir
insanlık suçudur. Özellikle bu konuda İçişleri Bakanını Genel Kurulu
bilgilendirmeye davet ediyorum. 
Yine, Sayın Başkan, dün,
İzmir’den gelerek Ankara’da üniversite kazanan ve Dil ve Tarih-Coğrafya
Fakültesinde 1’inci sınıfta okumaya başlayan “Deniz Bahçeci” adında bir
gencimizin -İzmirli, buraya okumaya gelmiş- Kazım Karabekir’den yurda giderken
-yürürken- bir ışıkta polisler tarafından durdurulup gözaltına alındığı ve
böyle bir kararın olduğu polis kimliği gösterilerek ifade ediliyor. Araca
bindirildikten sonra TEM’e götürüleceğini söylüyorlar ve yirmi-yirmi beş dakika
gidildikten sonra bir başka siyah araç tarafından önü kesiliyor, o araca teslim
ediliyor, bir saat bir yola götürülüp toprak-çamur mekânda bu gencimize işkence
yapılıyor ve “ESP Gençlikle bir ilişkin var mı?” diye sorular soruluyor.
Kendilerinin de Kamu Güvenliği teşkilatından olduğunu ifade ediyorlar. 
(Mikrofon otomatik cihaz
tarafından kapatıldı) 
BAŞKAN – Tamamlayın lütfen. 
AHMET YILDIRIM (Muş) – İvedi
olarak buradaki güvenlik kameralarının incelenerek bu gözaltına alan, başka
ekibe teslim eden ve işkence yapanların ortaya çıkarılmasını yine İçişleri
Bakanından talep ediyoruz. Bu konuda bütün kamuoyunu bilgilendirmesi gerekir.
İşkence, zaman aşımı olmayan bir insanlık suçudur.
Yine, bugün 10 Ekim. 11 milletvekilimiz ve Eş Genel
Başkanımızla birlikte, hayatını kaybedenlerin aileleriyle birlikte tren garına
gitmek istedik ama akıllara zarar bir uygulamayla Ankara Valiliğinin emrini
yerine getirdiğini söyleyen güvenlik güçlerinin orantısız şiddetiyle
karşılaştık. Evet, bu olayın failleri belli olabilir ama unutulmamalıdır ki o
dönem mülga Başbakan, dönemin Başbakanı bu patlama sonrası oylarının arttığını
söyleyebilecek kadar kendi adını ve söylemlerini tarihin utanç sayfalarına
yazdırmıştır. Bu konuda bugünkü uygulama ile o günkü sözlerin eşitlenerek ele
alınması gerektiğini…
(Mikrofon otomatik cihaz tarafından kapatıldı)
AHMET YILDIRIM (Muş) – …bugün anmayı engelleyenlerin
siyasi iktidarın talimatlarını yerine getiren kişiler ve zihniyet olduğunu
ifade ediyor, bunu da şiddetle kınıyoruz.
BAŞKAN – Sayın Muş, buyurun.
24.- İstanbul Milletvekili Mehmet Muş’un, Amerika Birleşik
Devletleri’nin Türk vatandaşlarına yönelik mesnetsiz vize kısıtlaması kararı
almasına, meselenin çözülmesini, Türkiye-ABD ilişkilerinin güçlü bir şekilde
devam etmesini temenni ettiğine ve bu konudan siyasi çıkar devşirmeye
çalışmanın ucuz bir siyaset anlayışı olduğuna; Avrupa Şampiyonu olan Ampute
Futbol Millî Takımı’nı tebrik ettiğine; 10 Ekim 2015 tarihinde Ankara Gar
Meydanı’nda yaşanan terör saldırısının yıl dönümüne ilişkin açıklaması
MEHMET MUŞ (İstanbul) – Sayın Başkan, değerli
milletvekilleri; kamuoyunun malumu olduğu üzere geçtiğimiz gün Amerika Birleşik
Devletleri, Türk vatandaşlarına yönelik mesnetsiz ve hiçbir temele dayanmayan
bir vize kısıtlaması kararı almıştır. ABD’nin bu kararına karşılık Türkiye
Cumhuriyeti Hükûmeti mütekabiliyet esası çerçevesinde ABD vatandaşlarına
yönelik vize kısıtlaması uygulamaya başlamıştır.
Evvela şu husus bilinmelidir ki muhatap hangi ülke
olursa olsun Türkiye Cumhuriyeti vatandaşlarına yönelik her türlü kısıtlamaya
karşı Türkiye hiç beklemeden aynı yaptırımlarla karşılık verir. Vatandaşlarımızın
hakkı, hukuku, ülkemizin şeref ve onuru her şeyin üzerindedir. Türkiye bu
anlamda ABD’ye karşı aynı tedbirleri uygulamıştır. Türkiye Cumhuriyeti
vatandaşı olan ve hiçbir diplomatik dokunulmazlığı bulunmayan bir elçilik
çalışanının yargılandığı davayı gerekçe göstererek vize kısıtlamasına gitmek,
en hafif tabiriyle, hukuku tanımamaktır. Yürütülmekte olan bir soruşturmayı,
görülmekte olan bir davayı etkilemek için bu tip kararları almak uluslararası
ilişkiler açısından fevkalade yanlıştır.
Unutulmasın ki Türkiye bir hukuk devletidir. Nasıl ki
Amerika’da mahkemeler varsa Türkiye’de de mahkemeler vardır. Kendi ülkelerinde
hukuka riayet edilmesini bekleyenler, yargının azizliğinden bahsedenler,
Türkiye’de de hukuka ve yargıya saygı göstermelidir. Tarihe karışmış adli
kapitülasyonların bugün de devam ettiğini zannedenler yanılmaktadır. Hiçbir
güç, Türkiye’de hukuki süreçlere müdahale edemez, yargıyı akamete uğratamaz.
Esasen Türkiye, her zaman olduğu gibi bugün de sağduyudan yanadır; sorunların
diyalog ve uzlaşıyla çözülmesini istemektedir; gerilimin düşürülmesi ve
meselelerin en kısa sürede müzakere yoluyla çözülmesi için çaba harcamaktadır.
Bu anlamda, meselenin çözülmesi ve Türkiye-ABD ilişkilerinin güçlü bir şekilde
devam etmesi temennimizdir. 
ABD’yle vize meselesi devam ederken bazı siyasilerin
“Cumhurbaşkanı ile Türkiye’yi ayırın, Hükûmet ile milleti ayırın, Cumhurbaşkanı
ve Hükûmeti cezalandırın.” gibi söylemlerini de esefle kınadığımı belirtmek
isterim. Evvela Hükûmet, Türkiye Cumhuriyeti’nin Hükûmetidir; Cumhurbaşkanı,
cumhurun yani milletin Cumhurbaşkanıdır.
(Mikrofon otomatik cihaz tarafından kapatıldı) 
BAŞKAN – Tamamlayın lütfen. 
MEHMET MUŞ (İstanbul) – Bunlar, milletin verdiği
yetkiyle Türkiye’yi temsil eder. Hiçbir güç Türkiye Cumhuriyeti devleti ile
milletini birbirinden ayrı tutamaz. Sırf siyasi menfaatleri için Türkiye’yi
haksız, muhatap devleti haklı göstermeye çalışmak, siyasi fırsatçılıktan da öte
Türkiye’ye zarar verme çabasıdır. Türkiye'nin haklı olduğu bir meselede kendi
ülkesinin değil, karşı ülkenin safına geçmek, karşı ülkenin temelsiz
gerekçelerini savunmak, buradan siyasi çıkar devşirmeye çalışmak ucuz bir
siyaset anlayışıdır. Bu anlayış Türkiye’ye zarar verir. Bu anlamda herkesi
sağduyulu davranmaya davet ediyorum. 
Sözlerimin sonunda… Ampute Türk Millî Takımı’mız dün
İngiltere’yi 2-1 yenerek Avrupa şampiyonu olmuştur. Millîlerimizi tebrik
ediyorum. 
Aynı şekilde, bundan iki yıl önce, Ankara gar
patlamasında hayatını kaybeden vatandaşlarımıza da Cenab-ı Hak’tan rahmet,
ailelerine başsağlığı diliyorum. 
BAŞKAN – Teşekkür ediyorum. 
Şimdi gündeme geçiyoruz. 
Başkanlığın Genel Kurula sunuşları vardır. 
Sayın milletvekilleri, Kültür ve Turizm Bakanı Sayın
Numan Kurtulmuş gündemin “Sözlü Sorular” kısmının 1, 18, 63, 69, 70, 71, 80,
85, 130, 182, 183, 184, 185, 186, 187, 188, 189, 190, 191, 192, 193, 194, 195,
196, 197, 198, 199, 200, 201, 202, 203, 204, 205, 206, 207, 208, 209, 210, 211,
212, 213, 214, 216, 217, 218, 219, 220, 221, 222, 223, 225, 226, 227, 228, 229,
230, 231, 232, 233, 234, 235, 236, 237, 238, 239, 240, 241, 242, 243, 244, 245,
246, 247, 248, 249, 250, 251, 252, 253, 254, 255, 256, 257, 293, 299, 301, 311,
312, 313, 317, 364, 418, 419, 420, 421, 422 ve 423’üncü sıralarında yer alan
önergeleri birlikte cevaplandırmak istemişlerdir. Sayın Bakanın bu istemini
sırası geldiğinde yerine getireceğim.
Şimdi bir gensoru önergesi vardır, önerge daha önce
bastırıp sayın üyelere dağıtılmıştır.
Şimdi önergeyi okutuyorum:
VI.- BAŞKANLIĞIN GENEL KURULA SUNUŞLARI
A) Gensoru
1.- CHP Grubu adına Grup Başkan Vekilleri İstanbul Milletvekili Engin
Altay, Ankara Milletvekili Levent Gök ve Manisa Milletvekili Özgür Özel’in,
kamu ihaleleriyle ilgili kanuni sorumluluğunu yerine getirmediği ve kamunun
zarara uğratılmasına sebebiyet verdiği iddiasıyla Ulaştırma, Denizcilik ve
Haberleşme Bakanı Ahmet Arslan hakkında bir gensoru açılmasına ilişkin önergesi
(11/17)
Türkiye Büyük Millet Meclisi Başkanlığına
5018 sayılı Kamu Malî Yönetimi ve Kontrol Kanunu'nun
10’uncu maddesine göre bakanlar, kamu kaynaklarının etkili, ekonomik ve verimli
kullanılması ile hukuki ve mali konularda Başbakana ve Türkiye Büyük Millet
Meclisine karşı sorumludurlar.
Önemli altyapı yatırımları ve yapım işlerinde ilgili
ihalelerin, istisnai yöntemler istismar edilerek gerekli rekabet koşulları
sağlanmadan yapıldığı ve ihalelerin belirli firmalara verildiği görülmektedir.
Kanuni sorumluluğunu yerine getirmemesi ve kamunun zarara
uğratılmasına göz yumması nedenleriyle Ulaştırma, Denizcilik ve Haberleşme
Bakanı Sayın Ahmet Arslan hakkında Anayasa’nın 98’inci ve 99’uncu, TBMM
İçtüzüğü’nün 106’ncı maddesi uyarınca gensoru açılmasını saygılarımızla arz ve
teklif ederiz.
 Engin Altay Levent Gök Özgür
Özel
 İstanbul Ankara Manisa
 Grup Başkan Vekili Grup Başkan Vekili Grup
Başkan Vekili
Gerekçe:
Kamu kurum ve kuruluşlarının ihalelerde uygulayacağı
usuller 4734 sayılı Kamu İhale Kanunu'nun 18’inci maddesiyle belirlenmiştir.
İdarelerce mal veya hizmet alımları ile yapım işlerinin ihalelerinde (i) Açık
ihale usulü, (ii) Belli istekliler arasında ihale usulü ve (iii) Pazarlık usulü
uygulanabilmektedir. Aynı Kanunun 5’inci maddesi açık ihale ve belli istekliler
arasında ihale usullerinin temel usuller olduğunu, diğer ihale usullerinin
kanunda belirtilen özel hâllerde uygulanabileceğini belirtmiştir.
Özel hâllerde uygulanması gereken pazarlık usulünün
istismar edildiği, bu şekilde gerçekleştirilen ihalelerin tutarında son dönemde
olağanüstü artış olduğu dikkati çekmektedir. Nitekim bu şekilde yapılan
ihalelerin tutarı, 2016'da yüzde 86,1 artarak 21,7 milyar TL'ye ulaşmıştır,
2017'nin ilk altı ayında pazarlık usulüyle yapılan ihalelerin tutarı ise geçen
yılın aynı dönemine göre yüzde 175 artarak 16,8 milyar TL'ye sıçramıştır.
2017’nin ilk altı ayında
pazarlık usulüyle yapılan ihalelerin yüzde 81'i, 4734 sayılı Kanun’un 21’inci
maddesinin (b) fıkrasındaki özel koşula dayanarak yapılmıştır. Bu fıkraya göre,
doğal afetler, salgın hastalıklar, can veya mal kaybı tehlikesi gibi ani ve
beklenmeyen veya idare tarafından önceden öngörülemeyen olayların ortaya
çıkması üzerine ihalenin ivedi olarak yapılmasının zorunlu olması durumunda
pazarlık usulüyle ihale yapılabileceği belirtilmektedir. Türkiye'de son bir
yılda büyük deprem, afet veya salgın hastalıklar gibi olağanüstü bir durumla
karşılaşılmamıştır. Kamu ihalelerinin bu istisnaya dayanarak temel usullerin
dışına çıkarılması, idarenin görevini kötüye kullanmasıdır. Yine bu yöntemle
yapılan ihalelerde idarenin ilana çıkma zorunluluğu olmadan sadece belirli
firmaları davet etmesi, ihalelerde rekabet koşullarının sağlanmaması ve kamu
kaynaklarının etkin ve verimli olarak kullanılmaması anlamına gelmektedir.
T.C. Ulaştırma, Denizcilik ve Haberleşme Bakanlığının
görev ve sorumluluk alanına giren kurumlarda da önemli altyapı yatırımları ve
yapım işlerinde gerekli rekabet koşulları sağlanmadan ihalelerin pazarlık
usulüyle belirli firmalara verildiği görülmektedir. Sadece 2017'nin ilk altı
ayında Bakanın sorumluluğundaki kuruluşların bir firmanın içinde olduğu bazı
ortaklıklara pazarlık usulüyle 2,8 milyar TL'lik iş verdiği görülmektedir. 2013
ortasından bugüne bu firmanın da içinde olduğu iş ortaklıklarına pazarlık
usulüyle verilen ihalelerin toplam tutarının 3,8 milyar TL olduğu
düşünüldüğünde, son dönemde bu ihale yönteminin belirli firmalar lehine açıkça
istismar edildiği dikkati çekmektedir.
Türkiye Cumhuriyeti Ulaştırma, Denizcilik ve Haberleşme
Bakanlığına bağlı kurumların açtığı ihalelere katılan bazı firmaların iş
bitirme belgelerinde birtakım usulsüzlükler yaptığına yönelik haberler basında
yer almıştır. Buna rağmen söz konusu firmaların kamu ihalelerine girebildiği ve
hatta bu ihaleleri kazandığı bilgisi de kamuoyuna yansımıştır.
5018 sayılı Kamu Mali Yönetimi ve Kontrol Kanunu'nun
10’uncu maddesine göre bakanlar, kamu kaynaklarının etkili, ekonomik ve verimli
kullanılması ile hukuki ve mali konularda Başbakana ve Türkiye Büyük Millet
Meclisine karşı sorumludurlar.
Özetlediğimiz nedenlerle Bakanın kanuni sorumluluğunu
yerine getirmediği ve kamunun zarara uğratılmasına göz yumduğu anlaşılmaktadır.
Bu nedenle Ulaştırma Denizcilik ve Haberleşme Bakanı Sayın Ahmet Arslan
hakkında Anayasanın 98 ve 99, TBMM İçtüzüğü'nün 106’ıncı maddesi uyarınca
gensoru açılmasını saygılarımızla arz ve teklif ederiz.
BAŞKAN – Bilgilerinize sunulmuştur. 
Gensorunun gündeme alınıp alınmayacağı hususundaki
görüşmenin gününü kapsayan Danışma Kurulu veya grup önerisi daha sonra
oylarınıza sunulacaktır. 
Türkiye Büyük Millet Meclisi Başkanlığının iki
tezkeresi vardır, ayrı ayrı okutup oylarınıza sunacağım. 
B) Tezkereler
1.- Türkiye Büyük Millet Meclisi Başkanlığının, eş başkanlığını Türkiye
ile ABD’nin yürüttüğü Terörizmle Mücadele Küresel Forumu (TMKF) çerçevesinde
24-25 Ekim 2017 tarihlerinde Mısır’ın başkenti Kahire’de düzenlenecek olan
"Hukukun Üstünlüğü Çerçevesinde Terörizmle Mücadele Sistemleri İnşa
Edilmesinde Parlamenterlerin Rolünün Geliştirilmesi” konulu çalıştaya katılım
sağlanmasına ilişkin tezkeresi (3/1196)
Türkiye Büyük Millet Meclisi Genel Kuruluna
Eş başkanlığını Türkiye ile ABD'nin yürüttüğü
Terörizmle Mücadele Küresel Forumu (TMKF) çerçevesinde, 24-25 Ekim 2017
tarihlerinde Mısır'ın başkenti Kahire'de "Hukukun Üstünlüğü Çerçevesinde
Terörizmle Mücadele Sistemleri İnşa Edilmesinde Parlamenterlerin Rolünün
Geliştirilmesi” konulu çalıştay düzenlenecektir.
Söz konusu çalıştaya katılım sağlanması hususu,
28/3/1990 tarihli ve 3620 sayılı Türkiye Büyük Millet Meclisinin Dış
İlişkilerinin Düzenlenmesi Hakkında Kanun'un 9'uncu maddesi uyarınca Genel
Kurulun tasviplerine sunulur. 
 İsmail
Kahraman
 Türkiye
Büyük Millet Meclisi 
 Başkanı

BAŞKAN – Kabul edenler… Kabul etmeyenler… Kabul
edilmiştir. 
Diğer tezkereyi okutuyorum:
2.- Türkiye Büyük Millet Meclisi Başkanlığının, Dışişleri Komisyonu
Başkanı ve Malatya Milletvekili Taha Özhan’ın, ABD’nin başkenti Washington’da
9-12 Ekim 2017 tarihlerinde düzenlenecek olan “Dünya Bankası ve Uluslararası
Para Fonunun Parlamenterler Ağı” yıllık toplantısına katılmasına ilişkin
tezkeresi (3/1197)
4/10/2017
Türkiye Büyük Millet Meclisi Genel Kuruluna
ABD'nin başkenti Washington’da 9-12 Ekim 2017 tarihlerinde
düzenlenecek olan Dünya Bankası ve Uluslararası Para Fonunun Parlamenterler Ağı
yıllık toplantısına Dışişleri Komisyonu Başkanı ve Malatya Milletvekili Taha
Özhan'ın katılması hususu, 28/3/1990 tarihli ve 3620 sayılı Türkiye Büyük
Millet Meclisinin Dış İlişkilerinin Düzenlenmesi Hakkında Kanun'un 9'uncu
maddesi uyarınca Genel Kurulun tasviplerine sunulur.
 İsmail
Kahraman
 Türkiye
Büyük Millet Meclisi 
 Başkanı
BAŞKAN – Kabul edenler… Kabul etmeyenler… Kabul
edilmiştir. 
Birleşime on dakika ara veriyorum. 
Kapanma Saati: 16.01
İKİNCİ OTURUM
Açılma Saati: 16.18
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Emre Köprülü (Tekirdağ)
-----0-----
BAŞKAN
– Türkiye Büyük Millet Meclisinin 5’inci Birleşiminin İkinci Oturumunu
açıyorum.
Milliyetçi
Hareket Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
VII.- ÖNERİLER
A) Siyasi Parti Grubu Önerileri
1.- MHP Grubunun, Türkiye Büyük Millet Meclisi gündeminin “Genel Görüşme
ve Meclis Araştırması Yapılmasına Dair Öngörüşmeler” kısmında yer alan, Adana
ilinin işsizlik sorunlarının araştırılarak alınması gereken önlemlerin
belirlenmesi amacıyla Türkiye Büyük Millet Meclisi Başkanlığına verilmiş olan
(10/547) esas numaralı Meclis Araştırması Önergesi’nin ön görüşmelerinin Genel
Kurulun 10 Ekim 2017 Salı günkü birleşiminde yapılmasına ilişkin önerisi
10/10/2017
Türkiye Büyük Millet Meclisi Başkanlığına
Danışma
Kurulunun 10/10/2017 Salı günü (bugün) yaptığı toplantısında siyasi parti
grupları arasında oy birliği sağlanamadığından, grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını arz
ederim. 
Saygılarımla.

 Erhan
Usta
 Samsun
 MHP
Grup Başkan Vekili
Öneri:

Türkiye
Büyük Millet Meclisinin gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan, Adana Milletvekili Mevlüt
Karakaya ve arkadaşlarının, (10/547) esas numaralı Adana ilinin işsizlik
sorunlarının araştırılarak yapılacak yasal düzenlemeler de dâhil olmak üzere
alınacak önlemlerin belirlenmesi amacıyla Meclis araştırması açılmasına dair
önergemizin görüşmelerinin 10/10/2017 Salı günkü birleşiminde yapılması
önerilmiştir. 
BAŞKAN
– Önerinin gerekçesini açıklamak üzere öneri sahibi Milliyetçi Hareket Partisi
Grubu adına Adana Milletvekili Mevlüt Karakaya konuşacaktır.
Sayın
Karakaya, buyurun. (MHP sıralarından alkışlar)
Süreniz
beş dakikadır.
MHP
GRUBU ADINA MEVLÜT KARAKAYA (Adana) – Sayın Başkan, değerli milletvekilleri;
Milliyetçi Hareket Partisi Grubu olarak vermiş olduğumuz Adana ilimizin
sorunlarıyla alakalı Meclis araştırması önergesi üzerine söz almış bulunuyorum.
Yüce heyetinizi saygıyla selamlıyorum. 
Değerli milletvekilleri, Türkiye’nin millî güvenlik,
devlet ve millet bekası konularında çok ciddi sorunlarla karşı karşıya kaldığı
bir vakıadır. Bir taraftan, bölücü terör örgütüyle mücadele ederken diğer
taraftan, devlete sızmış, işgalci bir terör örgütünün de fiilî saldırısına
muhatap kaldık. Millet olarak, devlet olarak büyük bir felaketin eşiğinden
döndük. Bu süreçte, içeride ve dışarıdaki Türk ve Türkiye düşmanlarının nasıl
birlik olup cephe aldıklarına da hep birlikte şahit olduk. 
Elbette zor günler geçiriyoruz, elbette bütün bunların
ekonomik ve sosyal zorluk ve güçlükleri de olacak. Kamu harcamaları üzerinde
bir artış etkisi de elbette söz konusu. Buna kimsenin itirazı yok. İtirazımız,
ekonomi yönetiminde yapılan yanlışlara, uygulanan üretim karşıtı politikalara
yani hasat döneminde buğdayın gümrük vergisinin düşürülmesine, ithalatın
açılmasına. İtirazımız, kıt olan kamu kaynaklarının yanlış tahsisine;
itirazımız, kaynak dağılımında adil ve doğru olmayan bir biçimde tahsisat
yapılmasına.
Değerli milletvekilleri, bugün ülkemizin millî
güvenlikten sonraki en önemli sorunu, ekonomideki kaynak dağılımındaki yanlı ve
yanlış davranışlardır. Bunun en bariz örneklerinden birisi de Adana ilimizdir.
2016 Şubat ayında Adana ilimizin, başta işsizlik olmak üzere yaşadığı ekonomik
sıkıntılarla ilgili Meclis araştırması açılması konusunda bir talebimiz
olmuştu. Bugün açıklanan veriler talep ve isteğimizde ne kadar haklı olduğumuzu
teyit etmiştir. TÜİK tarafından yapılan en son bir araştırmaya göre gelire
dayalı göreli yoksullukta yüzde 15,9’la Adana en yoksul iller arasında 1’inci
sırayı almıştır. Adana son yıllarda işsizlikte, kredi kartı borcunda,
yoksullukta şampiyonluğuyla konuşulan bir il hâline gelmiştir. Türkiye Bankalar
Birliğinin yapmış olduğu 2017 Mayıs ayı raporuna göre Adana yüzde 17,8 bireysel
kredi kartı risk oranlarıyla da en yüksek risk grubunda olan 10 il içerisinde
1’inci sırada yer almıştır. İhtiyaç ve diğer kredilerde de durum çok farklı
değildir. Nüfus bakımından bir zamanlar Türkiye’nin 4’üncü büyük nüfusuna
sahipken bugün 6’ncı sıraya gerilemiştir, bunun en büyük nedeni de bölgeden
işsizlik nedeniyle verilen göçlerdir. 
Adanalı figürü eskiden -hepiniz de biliyorsunuz- Türk
filmlerinde bir zenginlik timsaliyken Adana bugün bu hâle nasıl geldi? Bunun
özeti, üretim karşıtı politikalar; bunun özeti, teşvikler konusunda yapılan
hakkaniyetli olmayan uygulamalar ve yanlışlar. 
Değerli milletvekilleri, Adana, maalesef kamu
yatırımlarından gerekli payı, hak ettiği payı almamıştır. 2002 yılındaki aldığı
paya tekrar ulaşabilmesi 2015 yılını bulmuştur. 2002 yılında 551 milyon olan
kamu yatırımı, 2003 yılında 63 milyona düşürülmüştür.
Değerli milletvekilleri, bugün Adana Büyükşehir
Belediyesinin gelirlerinin yüzde 40’ı metro borcuna kesilmektedir. Tüm benzer,
muadil büyükşehirlerin metro borcu merkezî Hükûmet tarafından üstlenilmişken
Adana’nınki maalesef üstlenilmemiştir. 
Değerli milletvekilleri, bu araştırma önergesine “evet”
oyu vererek sadece Adana’nın değil, Türkiye’deki kaynakların israfını da
önlemeye yönelik bir çalışmanın yapılacağı ümidiyle hepinizi, yüce heyetinizi
bir kez daha saygıyla selamlıyorum. (MHP sıralarından alkışlar)
BAŞKAN – Teşekkür ediyorum.
Öneri üzerinde Halkların Demokratik Partisi Grubu adına
Adana Milletvekili Meral Danış Beştaş.
Sayın Danış Beştaş, buyurun. (HDP sıralarından
alkışlar) 
Süreniz üç dakikadır. 
HDP GRUBU ADINA MERAL DANIŞ BEŞTAŞ (Adana) – Sayın
Başkan, değerli milletvekilleri; ben de Adana’nın işsizlik sorunu üzerine
verilen önerge konusunda söz almış bulunmaktayım. 
Doğrusu, Adanalılar işsizlikle ciddi bir süredir, uzun
bir süredir boğuşuyor ve en temel sorunlardan biri olacak. Ben de Adana’yla son
üç yıldır hemhâl olmuş Adanalı biri olarak gerçekten bu sorunun çözülmesi
gerektiği noktasında ve en sonunda söyleyeceğimi başta söyleyerek araştırma
önergesine olumlu oy vereceğimizi baştan ifade etmek istiyorum. 
Şimdi “Çukurova’nın incisi” diye bilinen Adana, adı
üzerinde ova; her türlü ürünün yetiştiği, sanayinin olduğu, Türkiye’nin en
büyük şehirlerinden birinden söz ediyoruz. Adana ve Mersin, açıkçası, gerçekten
eski parlak günlerini mumla arayacak hâle geldi. AKP iktidarında gelinen
aşamada işte Çukurovalıların iktidara öfkesi temelde de buna yöneliktir.
Örneğin 2008-2012 döneminin nüfus ve göç hareketleri şöyle tanımlanıyordu:
Adana’nın, Mersin’in hem göç alıp hem göç verdiği bilinirken şimdi burada çok
net olarak göç veren bir il ve bölge konumuna düşmüştür. Son beş yılın
ortalamasını alırsak bölge her yıl on iki bine yakın net göç vermektedir. Neden
göç ediyorlar? Çünkü işsizlik temel problem. İşsizlik olunca aş da azalıyor ve
insanlar karnını doyurmak için başka illere, büyük bir şehir olduğu hâlde iş
bulabileceği başka şehirlere göç ediyor. 
TÜİK’in 2014 yılı verilerine göre işsizlik oranının en
yüksek olduğu il Adana, yüzde 19,1’le Adana’yı gösteriyor. Adanalı
sermayedarlar yavaş yavaş Adana’yı terk ederek başka yerlere, İstanbul gibi
illere eklemleniyorlar ve burada sanayi gerçekten gerilediği gibi işsizlik de
artan bir eğri olarak önümüzde duruyor. Çukurova’nın kalbi olan bu kentin bu
hâle gelmesini ciddi bir şekilde sorgulamak, sebeplerini ortaya çıkarmak ve
buna çare üretmek zorundayız. 
Bununla birlikte uyuşturucu da yine Adana’da işsizliğin
bir neticesi olarak ciddi bir sorun olarak önümüzde duruyor. 
Şiddet, kadın cinayetleri bir sarmal olarak Adana’yı
yine sarmış durumda ve sahtekârlıklar… Zaman olmadığı için anlatamayacağım ama
işsizliğin olması sebebiyle bunu kötüye kullanan birçok çetenin de ortaya
çıktığını ve işsizleri dolandırdığını da yakından, hem bize aktarımlarla hem de
yapılan başvurularla öğrenmiş bulunuyoruz. Yoksulluğun, gerçekten, Adanalıları
içten içe kemirmesine sessiz kalmamalıyız. İşsizliğin Adana’yı sarıp
sarmalamasına sessiz kalmamalıyız. En bereketli toprakların olduğu ilimizde
işsizlik, şu anda ciddi bir şekilde insanları başka illere göç etmeye
zorlamaktadır.
(Mikrofon otomatik cihaz tarafından kapatıldı)
MERAL DANIŞ BEŞTAŞ (Devamla) - Süre veriyor musunuz?
BAŞKAN – Tamamlayın, bu seferlik böyle olsun.
Tamamlayın ama arkadaşlar, lütfen sürelere riayet edelim, süre uzatımı
yapmayacağım.
Siz tamamlayın, buyurun.
MERAL DANIŞ BEŞTAŞ (Devamla) – Toparlıyorum.
Yani neticede şunu söylüyorum: Önergeyi
destekleyeceğiz, olumlu yönde oy vereceğiz ve hepinizden de Adana’nın işsizlik
problemine çözüm bulmak, burada çareleri araştırmak için olumlu yönde destek
vermenizi talep ediyorum aynı zamanda Halkların Demokratik Partisi adı altında.
Adanalıların maruz kaldığı açlığı, yoksulluğu defalarca yine buradan dile
getirmeye çalıştık. Ama bu tabii ki burada kalmamalı, bu konuda hepimiz
üzerimize düşeni yapmalıyız. Adana bunu hak etmiyor. Hep birlikte Adana’mıza
sahip çıkalım diyorum.
Teşekkür ediyorum, sağ olun. (HDP ve CHP sıralarından
alkışlar)
BAŞKAN – Teşekkür ediyorum.
Cumhuriyet Halk Partisi Grubu adına Adana Milletvekili
Elif Doğan Türkmen. (CHP sıralarından alkışlar)
Buyurun Sayın Türkmen.
CHP GRUBU ADINA ELİF DOĞAN TÜRKMEN (Adana) – Sayın
Başkan, değerli milletvekilleri; öncelikle bizi ekran başında izleyen Adanalı
hemşehrilerime ve tüm vatandaşlarıma selam ve sevgilerimi sunuyorum.
10 Ekim katliamı ve tüm katliamlarda yaşamını yitiren
sevgili vatandaşlarımı burada saygıyla anıyorum ve şunu söylemek istiyorum:
Onların ve ailelerinin acıları dinene kadar, adalet yerini bulana kadar
takipçisi olacağız. 
Değerli
milletvekilleri, 1970, 80 ve 90’ların Adana’sından bahsetmek istiyorum. Her
mahallesinden onlarca servisin çıktığı, binlerce işçinin çalıştığı ve PAKTAŞ’ı,
Güney Sanayi’si, Akdeniz Fabrikası, ÇUKOBİRLİK’i olan, emekli olan işçinin
kendisine ev, araba, yayla ya da yazlık evi aldığı bir Adana. 
Günümüzdeki
Adana’da ise sadece işsizlik var ve işsizlikten dolayı intihar eden
hemşehrilerimiz var. Daha dün bir hemşehrimiz intihar girişiminde bulundu, 13
bin lira borcunu ödeyemediği için. 
Yine,
ondan önce, eşine “Hakkını helal et.” deyip yan odada, borcundan dolayı,
işsizlikten dolayı bir hemşehrimiz intihar etti. 
Yine,
ondan önce, bir kadın, çocuklarına odun alacak parası bile olmayan bir kadın,
çocuklarının yanaklarından öptü, helallik aldı ve yine öbür odada intihar etti.

İşte,
70’li yıllarda Türkiye’nin Paris’i olan Adana’dan bugün geldiğimiz noktada
işsizlikten intihar eden Adanalılara. Neden? Sanayinin başkenti Adana’da
elektrik tüketimini okumak istiyorum. Sanayi sektöründe enerji tüketimi 2014’te
2 milyon 723 bin 184 kilovatsaat, 2015’te 2 milyon 623 bin 410 kilovatsaat.
İşte, enerji tüketimi Adana’nın sanayide nasıl gerilere düştüğünün göstergesi.
Bir
veri daha okumak istiyorum, o da şu: Sektörlerin gayrisafi katma değer
paylarına baktığımızda, güya tarım kenti, güya dünyanın en önemli üç ovasından
biri olan Adana’da tarımda yüzde 14,7, sanayide 21, hizmette 64,2; bu da
TÜİK’in resmî verileri. Bütün bu verilerde görüyoruz ki son 15 yılda her
seçimde Adana’ya vaatlerde bulunan Hükûmet, seçim bittiğinde Adana’ya sırtını
dönüyor ve hiçbir vaadini yerine getirmiyor. Teşvikte sürünüyoruz, tarımda
sürünüyoruz. 
(Mikrofon
otomatik cihaz tarafından kapatıldı) 
ELİF
DOĞAN TÜRKMEN (Devamla) – Başkanım, bir dakikanızı rica edeceğim. 
BAŞKAN
– Lütfen tamamlayalım. 
ELİF
DOĞAN TÜRKMEN (Devamla) – Televizyonda konuşacağıma ve izlemelerine dair mesaj
çektiğimde, vatandaşlar mesaj çekmiş, biri diyor ki: “41,5 yaşındayım, işsizim,
evlenemiyorum.” Diğeri diyor ki: “Hayvan besiciliği yapıyorum. Artık, saman
alamıyorum, hayvanlarıma yem alamıyorum. Ben ne yapacağım?” İşte, böyle bir
Adana... 
Bu
nedenle bu araştırma önergesini destekliyoruz. Zaten biz de Cumhuriyet Halk
Partisinin Adana milletvekilleri olarak bu konuda birçok önerge verdik, soru
önergesi verdik. Adana’nın ve Türkiye’nin işsizliğine çözüm üretmek, Meclisin
ve Hükûmetin görevidir. Müftülere fazla mesai yaptırma sevdanızdan vazgeçin,
işsizliğe çözüm bulun.
Teşekkür
ediyorum. (CHP sıralarından alkışlar) 
BAŞKAN
– Teşekkür ediyorum. 
Şimdi
öneri üzerinde son konuşmacı, Adalet ve Kalkınma Partisi Grubu adına Adana
Milletvekili Mehmet Şükrü Erdinç.
Buyurun
Sayın Erdinç. (AK PARTİ sıralarından alkışlar)
AK
PARTİ GRUBU ADINA MEHMET ŞÜKRÜ ERDİNÇ (Adana) – Sayın Başkan, değerli
milletvekilleri; Milliyetçi Hareket Partisi Grubunun vermiş olduğu önerge
üzerinde AK PARTİ Grubu adına söz almış bulunuyorum. Bu vesileyle yüce
heyetinizi saygıyla selamlıyorum. 
Tabii,
kuruluşundan bugüne Adana, çok değişik kültürleri bünyesinde barındıran kadim
bir medeniyete sahip bir şehir. Bu şehrin daha ileriye gidebilmesi, daha güzel
olabilmesi adına AK PARTİ hükûmetleri eliyle son on beş yılda yapılan
yatırımlar 20 milyar liranın üzerinde, kamu yatırımları 20 milyar liranın
üzerinde. 
Bu
çerçevede baktığımızda, daha 18 Eylül tarihinde hasta kabulüne başlayan Adana
Şehir Hastanesi, 1.550 yatak kapasitesiyle Türkiye'de faaliyete geçen çok
nadir, çok güzel hastanelerden birisi. Yine, bunun yanında Adana’mızla birlikte
Mersin, Hatay, Osmaniye, Niğde gibi illere hizmet veren oradaki ilk derece
mahkemelerinin verdiği kararlarının küçük Yargıtay olarak değerlendirildiği
bölge adliye mahkememiz, eylül ayında faaliyete geçti, vatandaşlarımıza hizmet
veriyor. 
Yine adalet sarayımız bitmek üzere, ulaşımla ilgili
yapılan çalışmalar, Güney Çevre Yolu Projesi, Kozan bağlantıları, Mansurlu yolu
çalışmaları ciddi şekilde devam etmekte. 
Eğitimle ilgili, Adana’nın özellikle bugün “varoş” diye
tabir ettiğimiz mahallelerinde eğitim sorunu bina anlamında yüzde 99 oranında
çözülmüş durumda. Bunun yanında Adana’nın birçok bölgesinde de eğitim alanında
yapılan yatırımlar eğitim kalitesini daha da yukarılara taşımakta. 
Sulamayla ilgili yapılan projeler Adana tarımını daha da
ileriye taşımakta. 
Tabii, özellikle istihdamla ilgili Sayın
Cumhurbaşkanımızın şubat ayında başlatmış olduğu proje çerçevesinde de
Adana’mızın, Adana sanayisinin, kendisine verdiği söz 15 bindi ama bugün
itibarıyla, altı aylık süre itibarıyla 35.500 insanımız, vatandaşımız sanayi
sektöründe, hizmet sektöründe istihdam edilerek çok ciddi bir ivme
yakalanmıştır. 
Tabii, burada aslında başka bir problemle de karşı
karşıyayız. Muhakkak iş arayan vatandaşlarımızın yanında sanayicilerimiz de
işçi arama noktasında çok ciddi gayret gösteriyorlar. Bu da Adana’nın maalesef
görünen yüzlerinden birisi. İnşallah her iki tarafın da bir araya geldiği bir
sistemin, bir çalışmanın hayata geçmesi temennisiyle bütün Genel Kurulu
saygıyla selamlıyorum. (AK PARTİ sıralarından alkışlar)
BAŞKAN – Teşekkür ediyorum.
Milliyetçi Hareket Partisi grup önerisini oylarınıza sunuyorum:
Kabul edenler... Kabul etmeyenler... Öneri kabul edilmemiştir. 
MAHMUT TANAL (İstanbul) – Sayın Başkanım, özür dilerim.
BAŞKAN – Halkların…
MAHMUT TANAL (İstanbul) – Sayın Başkanım, çok özür
dilerim sizden. 
Şimdi, ben dün Kozan’daydım, Aladağ davası için gittim.
İnanın o Kozan’ın yolu perişan. Saat yedi buçuğa kadar Kozan’da açık olan
tuvalet yok ya, ne kadını ne erkeği… Gerçekten çok medeni, uygar vaziyette
söylüyorum.
MEHMET ŞÜKRÜ ERDİNÇ (Adana) – Kozan’a hakaret etmeyin,
Kozan’a hakaret etmeyin lütfen. 
MAHMUT TANAL (İstanbul) – Üçüncüsü, bakın, Sayın Başkan,
çok özür diliyorum. Şimdi, bakın, Sayın Başkanım…
MEHMET ŞÜKRÜ ERDİNÇ (Adana) – Camilere uğrasaydınız
bulurdunuz.
MAHMUT TANAL (İstanbul) – Camiye uğrayıp uğrayamadığımı
siz mi biliyorsunuz? 
MEHMET ŞÜKRÜ ERDİNÇ (Adana) – Tuvalet ihtiyacını orada
giderebilirdin.
MAHMUT TANAL (İstanbul) – Allah yerine siz mi
geçiyorsunuz, Muhammed yerine siz mi geçiyorsunuz! Allah’tan korkun ya! Bu
ülkenin dini imanı sizde midir ya! (CHP sıralarından alkışlar) 
Şimdi, Sayın Başkanım, bakın, Adana’ya çalışan tüm otobüs
firmalarının hepsinde o muavinlerin...
MEHMET
MUŞ (İstanbul) – Böyle bir usul yok Sayın Başkan, böyle bir usul yok; söz
alsaydı.
MAHMUT
TANAL (İstanbul) – ...hepsi sigortasız çalışıyor, sigortasız; yazık günah o
insanlara.
ENGİN
ALTAY (İstanbul) – Adana’ya sahip çıkalım.
BAŞKAN
– Sayın Tanal, tutanaklara geçmiştir.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım, oylarınıza sunacağım.
2.- HDP Grubunun, Grup Başkan Vekili Muş Milletvekili Ahmet Yıldırım ve
Şanlıurfa Milletvekili Osman Baydemir tarafından, Türkiye tarihinin en fazla
can kaybının da yaşandığı 10 Ekim 2015 Gar patlamasının tüm boyutlarıyla
araştırılması amacıyla 10/10/2017 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 10
Ekim 2017 Salı günkü birleşiminde sunuşlarda okunmasına ve ön görüşmelerinin
aynı tarihli birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulunun 10/10/2017 Salı günü (bugün) yaptığı toplantısında, siyasi parti
grupları arasında oy birliği sağlanamadığından grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 Ahmet
Yıldırım
 Muş
 Grup
Başkan Vekili
Öneri:
10
Ekim 2017 tarihinde Muş Milletvekili Grup Başkan Vekili Ahmet Yıldırım ve
Şanlıurfa Milletvekili Osman Baydemir tarafından verilen 5556 sıra numaralı
"Türkiye tarihinin en fazla can kaybının da yaşandığı 10 Ekim 2015 Gar
patlamasının tüm boyutlarıyla araştırılması amacıyla” Türkiye Büyük Millet
Meclisine verilmiş olan Meclis araştırması önergesinin, diğer önergelerin önüne
alınarak görüşmelerinin 10/10/2017 Salı günkü birleşiminde yapılması
önerilmiştir.
BAŞKAN
– Öneri sahibi Halkların Demokratik Partisi Grubu adına Mardin Milletvekili
Mithat Sancar konuşacaktır.
Sayın
Sancar, buyurun. (HDP sıralarından alkışlar) 
Süreniz
beş dakikadır.
HDP
GRUBU ADINA MİTHAT SANCAR (Mardin) – Sayın Başkan, değerli milletvekilleri;
bundan tam iki yıl önce Ankara Garı’nda peş peşe 2 canlı bomba kendini
patlattı, meydan kana bulandı. Türkiye Cumhuriyeti tarihinin en büyük, en
vahşi, en barbar katliamı gerçekleşti. Hangi şartlarda gerçekleşmişti bu
katliam, hangi ortamda bu canlı bombalar patlatmıştı kendilerini; hatırlatmakta
fayda var çok kısa bir şekilde.
7
Haziran seçimleri yapılmış, AKP tek başına iktidar olma çoğunluğunu kaybetmiş
ve bu seçimlerin geçersiz kılınması gerektiği yönünde artık hazırlıklar
tamamlanmıştı. 7 Haziranı geçersiz kılmak için önemli bir yöntem benimsenmişti,
kendilerince önemli bir yöntem benimsemişlerdi. Ortam korku dolacaktı, Türkiye
dehşete esir düşürülecekti, böylece toplum rehin alınacaktı ve çoğunluk böylece
sağlanacaktı. Art arda bombalar patlamaya başladı. Suruç’ta patladı bomba önce
ve orada 34 canımızı yitirdik. Ardından, Ankara Garı patlaması geldi. Ankara
Garı patlamasına giden yolda ne tür ihmaller olduğunu artık anlatmaya gerek
yok. Sadece ihmal mi? Asıl sorulması gereken soru bu. Acaba iktidarın bu
katliamdan bilgisi var mıydı? Göz mü yumdu? Bunların gerçekleşmesinden fayda mı
umuyordu?
Şimdi, bu yönde, bu şüpheleri kuvvetlendiren açıklamalar
yapıldı katliamdan sonra. Dönemin Başbakanı Sayın Davutoğlu “Ankara
saldırısından sonra oylarımızda artış trendi görüldü.” dedi. Bunun için mi bu
katliamlara zemin hazırlandı, yol verildi? 2 canlı bomba yüzlerce, belki bin
kilometreyi aşkın bir yolu katedip Ankara’ya giriyorlar. O gün yol kontrollerine
ara verilmiş, bunu ben söylemiyorum, müfettiş raporları söylüyor.
Peki, bunlarla ilgili herhangi bir soruşturma yapıldı mı?
Hayır. Yargılanan tek bir kamu görevlisi yok. O gün basının karşısına geçen 3
bakanın görüntüleri hafızalardadır. “İhmal yok, güvenlik açığı yok.” diyorlar.
Eğer ihmal yoksa, güvenlik açığı yoksa, bu canlı bombalar bu kadar yolu katedip
alana bu kadar serbest nasıl girebildiler? Bugün anma için alana girmek
isteyenleri dört bir yanı kuşatarak engelleyen Emniyet, o gün o canlı bombaları
neden engellemedi? Nasıl engellemedi?
Ardından, Başbakanın “kokteyl örgüt” iddiası ortaya
çıktı. Neyi örtmeye çalışıyordu iktidar? 
Ardından, nefret dili başka yerlerde kendini gösterdi;
Konya’da millî maç oynanırken, üç gün sonra, katledilenler yuhalandı. 
Dün akşam Konur Sokak’taki 10 Ekim kurbanları anıtı
yıkıldı. Kim yıkıyor? Kim bu katliama sahip çıkıyor? Kim katliam mağdurlarına
saldırmaya böylesine bir cüret bulabiliyor, kimden alıyor bu cüreti? 
O zamanın Orman ve Su İşleri Bakanı Veysel Eroğlu “HDP’yi
mağdur duruma düşürmek için yapılmış provokatif bir eylem.” demişti. Bakın,
arkadaşlar, dünyanın hiçbir yerinde bu tür kanlı, barbar saldırıların
anılmasını engelleyen tek bir örnek yok. Neden engelliyorsunuz; anmayı, yası
protestoyu neden engelliyorsunuz? Bu iktidar, katilleri korumak mı istiyor?
Niye bugün o meydana girmeye izin vermediniz? Neyi saklamaya çalıyorsunuz?
Orada bu iddialar tekrar dile getirilecek ve sorumluluğunuz tekrar yüzünüze
vurulacak diye korkuyor musunuz? 
Evet, bunları yapmaya devam edebilirsiniz ama bu kadar
barbar, bu kadar kanlı bir katliamı ne vicdanlardan silebilirsiniz ne
hafızalardan çıkarabilirsiniz ne de hukuken ve siyaseten sorumluluktan
kurtulabilirsiniz. Asla unutturmayacağız, hesabı mutlaka sorulacak. (HDP
sıralarından alkışlar)
MEHMET MUŞ (İstanbul) – Sayın Başkan…
BAŞKAN – Buyurun Sayın Muş. 
MEHMET MUŞ (İstanbul) – Yerimden söz talep ediyorum. 
BAŞKAN – 60’a göre bir dakika süreyle söz vereceğim. 
Buyurun. 
IV.- AÇIKLAMALAR (Devam)
25.- İstanbul Milletvekili Mehmet Muş’un, Mardin Milletvekili Mithat
Sancar’ın HDP grup önerisi üzerinde HDP Grubu adına yaptığı konuşmasındaki bazı
ifadelerine ilişkin açıklaması
MEHMET MUŞ (İstanbul) – Sayın Başkan; hatip, konuşmasında
partimize -bu iktidar, AK PARTİ’nin Hükûmetidir- ağır ithamlarda bulunmuştur.
Bunlardan hiçbir tanesini kabul etmediğimizi ifade etmek isterim. Hiçbir
hükûmet, hiçbir insan, olan bir saldırıdan acı duymamazlık yapmaz, yapamaz;
bizim için de aynısı geçerlidir. Eğer, bir insan, hayatını kaybetmişse bunun nerede,
ne şekilde olduğu değil, her insanımız için aynı duygu ve hissi taşırız.
Buradan ne katilleri korur AK PARTİ iktidarları ne de teröristlere göz yumar,
aslında onların üzerine çok sert şekilde gitmektedir. 
Sayın
Hatip, insan hakları dersi verir üniversitelerde, yıllarca verdi, veriyordur
da. Şu an ne yapıyor bilmiyorum ama bu insan hakları dersini verirken öğrettiği
o doktrinlerde bu kürsüye çıktığı zaman bu kadar detaylı şekilde oradaki
patlamayla alakalı konuşurken Kızılay’da PKK'nın patlattığı bombayla alakalı bu
kürsüden bu denli bir konuşma yapmamıştır. O açıdan, söylediklerinin bir
kıymetiharbiyesi yoktur, olamaz. 
Teşekkür
ederim.
BAŞKAN
– Sayın Yıldırım…
AHMET
YILDIRIM (Muş) – Sayın Başkan; konuşmasının sonunda partimizi ilgili ilgisiz
akla zarar bir şekilde patlamalarla ilişkilendirerek açık sataşmada bulundu. İç
Tüzük 69’a göre sataşmadan söz istiyoruz Sayın Başkan.
BAŞKAN
– Buyurun, iki dakika süre veriyorum.
AHMET
YILDIRIM (Muş) – Sayın Mithat Sancar konuşacak.
BAŞKAN
– Buyurun Sayın Sancar.
VIII.- SATAŞMALARA İLİŞKİN KONUŞMALAR
1.- Mardin Milletvekili Mithat Sancar’ın, İstanbul Milletvekili Mehmet
Muş’un yaptığı açıklaması sırasında Halkların Demokratik Partisine sataşması
nedeniyle konuşması
MİTHAT
SANCAR (Mardin) – Keşke Sayın Grup Başkan Vekili iddialarımıza cevap verseydi,
burada başka meseleleri araya katarak konuyu muğlaklaştırma gibi ucuz bir
yönteme başvurmasaydı. 
MEHMET
MUŞ (İstanbul) – Sayın Sancar, dediğime gelin, dediğimi söyleyin, sorularıma
cevap verin. 
MİTHAT
SANCAR (Devamla) – Burada 10 Ekim katliamı konuşuluyor, lanetliyoruz. 
MEHMET
MUŞ (İstanbul) – Biz de lanetliyoruz.
MİTHAT
SANCAR (Devamla) – Bütün katliamları lanetledik. Böyle bir kıyas yapmak,
sorumluluk ve suçluluk telaşının bir dışa vurumudur.
MEHMET
MUŞ (İstanbul) – Hiç öyle değil. Sizde var o. 
MİTHAT
SANCAR (Devamla) – Size tekrar soruyorum: O gün neden tedbirler alınmadı? Sizin
Başbakanınızın bu açıklamaları ne anlama geliyor? Neden bunu oy artışıyla
açıklıyorsunuz? Neden müfettiş raporlarının gereği yerine getirilmedi? Anmayı
neden yasaklıyorsunuz? Bir katliamı protesto etmeyi neden yasaklıyorsunuz?
Neden insanların, kayıplarını anmasını engelliyorsunuz? Yakınlarını kaybetmiş;
evladını, eşini, babasını kaybetmiş insanlara gaz sıkılıyor. İçlerindeydim, iki
senedir 10 Ekim anmasına gidiyorum, her ikisinde de o insanlara acımasızca gaz
sıkılıyor. O protestodan mı korkuyorsunuz? O insanların gözlerine baktığınızda
“Siz sorumlusunuz, siyaseten, hukuken, ahlaken, vicdanen sorumlusunuz.”
ifadelerini görmekten mi korkuyorsunuz? Cesaret edin, oraya bakın, araştırın,
ortaya çıkarın, aydınlatın. (HDP ve CHP sıralarından alkışlar) Bu tür
demagojilerle, bu tür suçlamalarla bir yere varamazsınız. Bu katliamın
sorumluları da, failleri yargılanmayan, organizatörleri bulunmayan bütün
katliamların sorumluları -ben yıllarca anlattığım derslerde söyledim, size de
söylüyorum- siyasi iktidardır. Eğer aydınlatmamışsanız biz bu dersi ikinci
sınıfta da birinci sınıfta da anlatıyoruz. 
MEHMET MUŞ (İstanbul) – Eksik anlatmışsınız.
MİTHAT SANCAR (Devamla) – Aydınlatılmayan, faili
bulunmayan, kamu görevlilerinin ihmallerinin örtüldüğü bütün katliamlarda en
başta siyasi sorumluluk iktidardadır. Bunu öyle bilin. (HDP sıralarından
alkışlar) 
MEHMET MUŞ (İstanbul) – Sayın Başkan…
BAŞKAN – Buyurun Sayın Muş.
MEHMET MUŞ (İstanbul) – Suçluluk psikolojisi içerisinde
bazı şeyleri sakladığımı iddia etmektedir. Bu, bana açıkça bir sataşmadır. 69’a
göre söz istiyorum. 
HÜDA KAYA (İstanbul) – Hükûmet değil, bakan değil neye
cevap veriyor? Partili olarak cevap veriyor, bakan değil ki. 
BAŞKAN – Buyurun Sayın Muş. (AK PARTİ sıralarından
alkışlar) 
Sataşmadan size de iki dakika süreyle söz vereceğim.
Lütfen yeni bir sataşmaya mahal vermeyelim. 
2.- İstanbul Milletvekili Mehmet Muş’un, Mardin Milletvekili Mithat Sancar’ın
sataşma nedeniyle yaptığı konuşması sırasında şahsına sataşması nedeniyle
konuşması
MEHMET MUŞ (İstanbul) – Sayın Başkan, değerli
milletvekilleri; çok açık bir şey söyledim. Yapılan saldırıların her türlüsünü
lanetlediğimizi, Ankara Garı patlamasında hayatını kaybedenlere Cenab-ı Hak’tan
rahmet dilediğimi ifade ettim, açılışta. 
Şunu ifade etmek isterim: AK PARTİ iktidarları terör ve
teröristlerle mücadele ederek bugünlere geldi. Bundan sonra da hiç şüpheniz
olmasın bu mücadeleyi yapacağız. “Efendim iktidar bunlara göz mü yumdu?” Hayır,
böyle bir şey olmadı. Biz ne katillere göz yumarız ne de onların insanımızın
hayatına zarar vermesine müsaade ederiz. Buna yeltenenlerin de şu an hâlini
görüyorsunuz, hangi durumlarda olduklarını görmektesiniz.
Sayın Başbakanın yaptığı geniş bir konuşma var, oradan
bir şey yakalamış, oy artışıyla bunu ilişkilendiriyor. Değerli dostlar, PKK’nın
oy topladığı iktidar biz değiliz, sizsiniz, siz. (AK PARTİ sıralarından
alkışlar) “Yüzde 5 oy alamaz.” diyenler, PKK sizin için söylüyor. 
AHMET YILDIRIM (Muş) – IŞİD’in ve Fetullah’ın da
sizsiniz. 
MERAL DANIŞ BEŞTAŞ (Adana) – IŞİD’i niye
destekliyorsunuz?
MEHMET MUŞ (Devamla) – Şimdi, Sayın Sancar yıllarca insan
hakları dersi verdi üniversitelerde fakat hiçbir zaman katil PKK terör
örgütüne, Sayın Sancar’ın…
MİTHAT SANCAR (Mardin) – Neden, kaosu isteyenlerdir.
MERAL DANIŞ BEŞTAŞ (Adana) – Kaosu siz istediniz.
MEHMET MUŞ (Devamla) – …bunun yaptığı insan hakları
ihlallerinden dolayı en küçük bir eleştirisini duyan var mı? Onun için, Sayın
Sancar’a şunu söyledim: Sizin anlattığınız dersin de söylediklerinizin de
hiçbir kıymetiharbiyesi yoktur.
AYŞE
ACAR BAŞARAN (Batman) – Çarpılacaksın… Çarpılacaksın vallahi.
MERAL
DANIŞ BEŞTAŞ (Adana) – Sizinkinin de yok. 
MEHMET
MUŞ (Devamla) – İnsan hakları, PKK’nın öldürdükleri için yok, öyle mi? Bunu
görmeyeceksiniz.
MAHMUT
TOĞRUL (Gaziantep) – IŞİD’e mi sahip çıkıyorsunuz?
MEHMET
MUŞ (Devamla) – Bunu yok sayacaksınız. PKK’yı ayrı bir örgüt olarak
göreceksiniz. 
MERAL
DANIŞ BEŞTAŞ (Adana) – Ya başka bir şey söyle.
MEHMET
MUŞ (Devamla) – Onu terör örgütü olarak ifade edemeyeceksiniz Sayın Sancar…
MAHMUT
TOĞRUL (Gaziantep) – Sorulara cevap ver, sorulara!
MİTHAT
SANCAR (Mardin) – Sorulara cevap ver!
AHMET
YILDIRIM (Muş) – Bayatladı… Bayatladı…
MEHMET
MUŞ (Devamla) – PKK terör örgütünü terör örgütü olarak göremeyeceksiniz sonra
çıkıp bize burada AK PARTİ iktidarı katilleri mi saklıyor… 
MAHMUT
TOĞRUL (Gaziantep) – Sorulara cevap ver, somut sorular var. 
MEHMET
MUŞ (Devamla) – …AK PARTİ iktidarı katillerin ortaya çıkmasını istemiyor mu
gibi ucuz, altı olmayan, bizim dikkate almayacağımız…(HDP sıralarından
gürültüler) 
HÜDA
KAYA (İstanbul) – IŞİD’in avukatlığını yapmayın.
MAHMUT
TOĞRUL (Gaziantep) – Nasıl oldu Antep’ten buraya kadar, nasıl?
MEHMET
MUŞ (Devamla) – …siz söylediğiniz için bizim için hiçbir kıymetiharbiyesi
olmayan sözleri bu kürsüde söyleyeceksiniz. 
Değerli
dostlar, ayinesi iştir kişinin lafa bakılmaz.
Teşekkür
ederim. (AK PARTİ sıralarından alkışlar) 
MERAL
DANIŞ BEŞTAŞ (Adana) – 10 Ekimde yapma bunu ya!
HÜDA
KAYA (İstanbul) – Ya bombadan sonra gaz atan insanlardan ne beklenebilir ki!
Bombadan sonra yaralılara gaz sıkmışlar!
MERAL
DANIŞ BEŞTAŞ (Adana) – Cenazelere gaz sıkan bir iktidarın temsilcisi. 
AHMET
YILDIRIM (Muş) – Sayın Başkan…
BAŞKAN
– Buyurun Sayın Yıldırım.
AHMET
YILDIRIM (Muş) – Sayın Başkan, hatibimizin hiç ağzına almadığı ve bugün gündeme
gelmeyen tekrar patlamalar ve örgütlerle partimizi ilişkilendirdi. Açık sataşma
ve İç Tüzük 69’a göre sataşmadan söz istiyorum.
BAŞKAN
– Buyurun Sayın Yıldırım.
Lütfen
bitirelim artık bu polemiği.
3.- Muş Milletvekili Ahmet Yıldırım’ın, İstanbul Milletvekili Mehmet
Muş’un sataşma nedeniyle yaptığı konuşması sırasında Halkların Demokratik
Partisine sataşması nedeniyle konuşması
AHMET
YILDIRIM (Muş) – Şimdi şu Meclis artık şu bayat sözlerden bıktı. 
MEHMET
MUŞ (İstanbul) – Bayatı geçin...
AHMET
YILDIRIM (Devamla) - Konu ne olursa olsun eğer cevaben kalkıp Mehmet Muş
konuşuyorsa üç cümlelik bir terminolojiyi döndüre döndüre aynı şeyi ısıtarak
gündeme sunuyor. 
MEHMET
MUŞ (İstanbul) – Zorunuza mı gidiyor? Canınız sıkılıyor değil mi PKK’yla
ilişkinizden bahsedince? PKK’nın kontrolünden çıkamadınız.
MAHMUT
TOĞRUL (Gaziantep) – IŞİD’den senin mi canın sıkılıyor? 
MEHMET
MUŞ (İstanbul) – Gerçeklerle yüzleşeceksiniz.
AHMET
YILDIRIM (Devamla) - Biz çok açık bir şey söylüyoruz: Bakın, 10 Ekim
patlamasından sonra sizin İçişleri Bakanınızın görevlendirdiği mülkiye
müfettişleri araştırma yaptı, yol kontrollerinin o gün kaldırıldığını söyledi,
açık güvenlik zafiyetlerinin, istihbarat zafiyetlerinin var olduğunu söyledi.
Bunların hiçbiri neden işlem konusu yapılmıyor diye soruyor sayın hocamız, bir
de soruyor ki: İki yıldır neyin hezeyanıyla ailelerin kendi acılarını dindirmek
ve anılarını yaşatmak üzere anmalarını yasaklıyorsunuz? Bu yasakçı zihniyet
neyi gizlemenin telaşına hizmet ediyor? 
MEHMET
MUŞ (İstanbul) – Hiçbir şeyin.
AHMET
YILDIRIM (Devamla) - Yasaklıyorsunuz. 
MEHMET
MUŞ (İstanbul) – Sayın Yıldırım, sayın hocaya söyleyin bakayım ifade
ettiklerinin cevabını versin, siz de verin.
AHMET
YILDIRIM (Devamla) - Bugün hâlâ acılarını yaşamaya devam edenler, aileler,
neden sizin emriniz, talimatınızla hareket edenlerin gazlı saldırısına maruz
kalıyorlar? 
AKP’liler
biliyor musunuz bundan on ay önce, görüntülere yansıdığı için, 2 askerimizin
diri diri yakılması görüntülerini biz burada dile getirirken hop oturup hop
kalkıyor ve sataşmadan söz alıp aynen bozuk bant gibi tekrarladığınız cümleleri
burada tekrarlıyordunuz. İki gün önce utana sıkıla, neymiş, Genelkurmaydan
birileri, Sefter Taş’ın Iğdırlı ailesinin yanına gidip maalesef yakılanlardan
birinin kendi çocukları olduğunu söylemiş. Çıkın, on ay önceki gibi esip
gürleyin bakayım. 
Bir
de, bu mesele, öyle Genelkurmay ile Sefter Taş arasındaki bir mesele değildir; Türkiye
toplumu ile siyasi iktidar arasında kurulan çarpık bağın meselesidir. Peşini
bırakmayacağız.
Teşekkür
ederim. (HDP sıralarından alkışlar) 
MEHMET
MUŞ (İstanbul) – Sayın Başkan, bir dakikalık söz istiyorum.
BAŞKAN
– Buyurun Sayın Muş.
IV.- AÇIKLAMALAR (Devam)
26.- İstanbul Milletvekili Mehmet Muş’un, Muş Milletvekili Ahmet
Yıldırım’ın sataşma nedeniyle yaptığı konuşmasındaki bazı ifadelerine ilişkin
açıklaması
MEHMET
MUŞ (İstanbul) – Bir kere bozuk bant gibi sürekli aynı şeyleri tekrarlayan
Sayın Yıldırım’ın kendisidir. 
AYŞE
ACAR BAŞARAN (Batman) – Tutanaklara bakalım mı? Gerçekten tutanakları
çıkaralım.
MEHMET
MUŞ (İstanbul) – Burada realitelerle yüzleşmek zorundalar. Zorlarına gidiyor
PKK’yla ilişkileri, zorlarına gidiyor bizim bunları söylememiz. 
MERAL
DANIŞ BEŞTAŞ (Adana) – Katliamın yıl dönümünde katliamcıları savunuyorsunuz.
MAHMUT
TOĞRUL (Gaziantep) – IŞİD’le yüzleş! Ankara Garı’yla yüzleş! 
MİTHAT
SANCAR (Mardin) - Böyle kaçamazsın!
MEHMET
MUŞ (İstanbul) – O zaman aranıza mesafe koyacaksınız. Ben çok açık sorular
yönelttim, Sayın Başkan, çok açık sorular yönelttim. Bu sorular kayıtlarda
mevcuttur.
Teşekkür
ediyorum.
BAŞKAN
– Teşekkür ediyorum.
MERAL
DANIŞ BEŞTAŞ (Adana) – IŞİD’le aranıza mesafe koyun!
AYŞE
ACAR BAŞARAN (Batman) – Tutanakları çıkartacağız Sayın Muş, tutanakları.
ENGİN
ALTAY (İstanbul) – Sayın Başkan…
BAŞKAN
– Sayın Altay, siz bir araya girin.
Buyurun.
NİHAT
AKDOĞAN (Hakkâri) – Girmesin, o sorulara cevap versin bir kere.
AYŞE
ACAR BAŞARAN (Batman) – Yok ki! O cevaplar onda yok, onlara hazırlanmamış.
BAŞKAN
– Efendim, Sayın Altay’a söz verdim.
Buyurun.
27.- İstanbul Milletvekili Engin Altay’ın, Hükûmete söylenen her lafın
AK PARTİ grup başkan vekiline söz hakkı doğurmayacağına ve terörün, acıların
siyasete alet edilmemesi gerektiğine ilişkin açıklaması
ENGİN
ALTAY (İstanbul) – Sayın Başkanım, takdiri, tasarrufu size ait olmak üzere,
aslında bu tartışmaların nedeni biraz da sizin tutumunuzla ilgilidir. Sayın
Sancar Hükûmete yönelik iddialarda bulundu. 69’a göre Hükûmet buna cevap verir,
açıklama yapar falan. Şimdi, AK PARTİ’nin içinden çıkması Hükûmetin, Hükûmete
söylenecek her laf için AK PARTİ grup başkan vekiline 69’a göre söz hakkı
doğurmaz. Burada bir anlaşmak lazım.
İkincisi,
şunu yadırgadığımı da belirtmek isterim: Ankara Gar katliamı ile Merasim Sokak
katliamı, Kızılay katliamı birdir ve aynıdır. Hepsi, bu ülkeye yönelik adi,
hain terör saldırısıdır. Bizim milletvekillerimiz de bugün 10 Ekim olduğu için
10 Ekim katliamı öncelemiştir. Kaldı ki ben de konuşmamda bu katliamların tümünü
sayarak, 7 Haziran seçimlerinden 1 Kasıma kadar ortalığı kan gölüne çevirerek
siyasetin şeklini değiştiren anlayışı kamuoyunun dikkatine sundum.
(Mikrofon
otomatik cihaz tarafından kapatıldı) 
ENGİN
ALTAY (İstanbul) – Son söz: Terör siyasete, acılar siyasete alet edilmemeli.
İşin “O katliam senin, bu katliam benim.”e dönüştürülmesi yanlıştır. Bunu
söylemek istedim.
Teşekkür
ederim.
MEHMET
MUŞ (İstanbul) – Böyle bir niyetimiz yok.
BAŞKAN
– Teşekkür ediyorum Sayın Altay.
V.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Ahmet Aydın’ın, terör örgütleri ve
terör eylemlerinin tamamının aynı derecede olduğuna ve bütün terör
eylemlerinden şehit olanlara Allah’tan rahmet dilediğine ilişkin konuşması
BAŞKAN
– Terör eylemleri ve bu eylemlere yol açan terör örgütlerinin tamamı, bütün
siyasi partiler ve bütün milletvekilleri ve halkımız tarafından kınanır,
lanetlenir; aslolan budur. Dolayısıyla, burada hiçbir siyasi parti bu anlamda
farklı polemiğe yol açacak bir söylemin içinde olmaz, olmaması gerekir. Bütün
bu eylemler aynı derecededir, bütün eylemlere karşı Meclis olarak da bu
mücadeleyi ortak ve samimi bir şekilde vermek zorundayız, terörle mücadelemizi.

Bu
vesileyle ben de bir kez daha bütün bu katliamlarda hayatını kaybeden, bu terör
örgütleri sonucu şehit olan tüm vatan evlatlarına rahmet diliyorum. 
Sayın
Yıldırım, size de söz vereceğim.
Buyurun.
IV.- AÇIKLAMALAR (Devam)
28.- Muş Milletvekili Ahmet Yıldırım’ın, İstanbul Milletvekili Engin
Altay’ın yaptığı açıklamasındaki bazı ifadelerine ilişkin açıklaması
AHMET
YILDIRIM (Muş) – Teşekkür ederim Sayın Başkan.
Şimdi,
açık söylemek gerekirse, Sayın Altay’ın yapmış olduğu, “O terör senin, bu terör
benim.” ayrışması üzerinden iki partiyi eşitleyen…
ENGİN
ALTAY (İstanbul) – Size söylemedim ben ya.
AHMET
YILDIRIM (Muş) – …ve bugün de 10 Ekim patlamasında hayatını kaybedenlerle
ilgili olarak siyasi iktidarın sorumluluğunu ortadan kaldıran konuşmasını
talihsizce buluyorum, kabul etmem de mümkün değildir.
Biz,
açık, sarih bir şey söylüyoruz: Neden korkuyorsunuz da iki yıldır insanların
acısını dindirebilecek, çocuklarının anısını, hatırasını, anmasını yapabilecek
etkinlikleri yasaklıyorsunuz? Biz bunu soruyoruz.
Bir
de HDP’nin sivil, siyasal, toplumsal, kamusal yaşamı hedef alan patlamalara
ilişkin, bütün partilerden önce, bütün saldırılara ilişkin açıklamaları orta
yerde durmaktadır diyorum.
Teşekkür
ederim.
BAŞKAN
– Teşekkür ediyorum.
VII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Grup Başkan Vekili Muş Milletvekili Ahmet Yıldırım ve
Şanlıurfa Milletvekili Osman Baydemir tarafından, Türkiye tarihinin en fazla
can kaybının da yaşandığı 10 Ekim 2015 Gar patlamasının tüm boyutlarıyla
araştırılması amacıyla 10/10/2017 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin, Genel Kurulun 10 Ekim 2017 Salı
günkü birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
– Şimdi önerinin üzerinde Milliyetçi Hareket Partisi Grubu adına Muğla
Milletvekili Mehmet Erdoğan konuşacak.
Buyurun
Sayın Erdoğan. (MHP sıralarından alkışlar) 
Üç
dakikada tamamlayalım lütfen.
MHP
GRUBU ADINA MEHMET ERDOĞAN (Muğla) – Sayın Başkan, değerli milletvekilleri; HDP
grup önerisi üzerinde Milliyetçi Hareket Partisi Grubu adına söz almış
bulunmaktayım. Bu vesileyle yüce heyetinizi saygıyla selamlıyorum.
Değerli
milletvekilleri, ülkemiz PKK, FETÖ, DEAŞ, PYD gibi birçok terör örgütüyle aynı
anda mücadele etmektedir. Şükürler olsun ki güvenlik güçlerimiz eli kanlı terör
örgütlerine göz açtırmamakta, alan vermemektedir. Tabii, bu durum, Türkiye
Cumhuriyeti devletinin ayağının tökezlemesini bekleyen içerideki ve dışarıdaki
hainleri rahatsız etmektedir. Ancak bilinmelidir ki Türkiye Cumhuriyeti, değil
bu terör örgütleriyle, bunların ağababalarıyla da mücadele edecek güçtedir. 
Son
günlerde, seçim bölgem, güzel ilimiz Muğla’da da bölgeye yuvalanmak isteyen
PKK’lı hainlere hak ettikleri darbe vurulmuştur. Önce Seydikemer ilçemizde,
arkasından da Köyceğiz ilçemizde, bir kısmı canlı olmak üzere, bir kısmı da ölü
olarak ele geçirilmişlerdir. En son aldığımız bilgilere göre, 1 terörist
hâlihazırda kayıptır, o da inşallah en kısa zamanda yakalanacaktır. 
Acaba
Muğla’da PKK-FETÖ iş birliğinin yeni bir versiyonuyla mı karşı karşıyayız? Eğer
bunlar yakalanmasaydı, hedefleri sadece Cumhurbaşkanına suikast davasını karara
bağlayacak olan mahkeme heyeti miydi, yoksa bu davada yargılanan sanıklardan
susturulması gerekenler mi vardı? Tüm bu ve benzeri sorular üzerinde ciddi bir
şekilde düşünülmesi ve çalışılması gerekmektedir. 
Bu
vesileyle, Ege ve Akdeniz’de kendilerine alan açmak isteyen PKK’lı hainleri
bertaraf eden güvenlik güçlerimize, Valiliğimize, kaymakamlarımıza ve
ferasetiyle güvenlik güçlerimizin işlerini kolaylaştıran aziz hemşehrilerime
sonsuz şükranlarımı sunuyorum. Muğla’yı kirletemeyecekler, güzel ülkemizi asla
bölemeyeceklerdir. 
Bugün
terörden beslenen, teröristin sırtını sıvazlayanlar da iyi bilmelidir ki terör
örgütlerinin yakmaya çalıştığı ateşe odun taşıyan herkes, o ateşin yakacağı ilk
kişi olacaktır. Bu sebeple, Milliyetçi Hareket Partisi, Genel Başkanı liderimiz
Sayın Devlet Bahçeli’nin de ifade ettiği gibi, terörle mücadeleyi sekteye
uğratmamak için bu hususlarda her zaman olması gerektiği yerde, devletinin ve
güvenlik güçlerinin yanında olacaktır. 
Yine,
bundan sonra, Muğla’da çeşitli spekülasyonlar yapmak suretiyle sosyal medya
üzerinden ve dedikodu cenahından terör örgütlerine destek sayılabilecek
davranışlardan bütün hemşehrilerimizin uzak durması çok önem arz etmektedir.
Değerli hemşehrilerimizin herhangi bir bilgiye veya belgeye ulaştıklarında bunu
dedikodu cenahında kullanmak yerine işin muhataplarına yani güvenlik
güçlerimize en hızlı şekilde ulaştıracaklarına inancım tamdır. Sosyal medyanın
Muğla’daki terör olayları hakkında lüzumsuz kullanımı terör örgütlerine yeni
bir propaganda alanı açmamalıdır. Çünkü dedikoduların Muğla’mıza ve milletimize
hiçbir hayrı olmayacaktır, bu ancak hainleri sevindirecektir. Hemşehrilerimizin
hainleri sevindirmeyecek bilince ve sağduyuya sahip olduğuna canıgönülden
inanıyorum.
Bu
vesileyle, terörle mücadele konusunda gecesini gündüzüne katan kahraman
güvenlik güçlerimize başarılar diliyorum. Aziz şehitlerimizi rahmet ve minnetle
yâd ediyor, gazilerimize de hayırlı ömürler diliyorum. 
Yüce
heyetinizi saygıyla selamlıyorum. (MHP sıralarından alkışlar)
BAŞKAN
– Teşekkür ediyoruz.
Cumhuriyet
Halk Partisi Grubu adına Ankara Milletvekili Ali Haydar Hakverdi.
Buyurun
Sayın Hakverdi. (CHP sıralarından alkışlar)
CHP
GRUBU ADINA ALİ HAYDAR HAKVERDİ (Ankara) – Sayın Başkan, sayın milletvekili
arkadaşlarım; hepinizi saygıyla selamlıyorum.
Bundan
tam iki yıl önceydi, bugün 101 canımızı katletti IŞİD ve 500’den fazla da
yaralımız vardı o gün. O gün birkaç dakika geç kaldığım için patlamadan ben de
kurtulabildim. Ben de oraya gidiyordum ama biraz geç kalmıştım. Patlama sesini
duydum, iki kez üst üste oldu, yer yerinden oynadı. Çok ciddi bir kargaşa,
telaş içerisinde insanlar bir tarafa kaçışıyordu. Ben de patlama yerine doğru
yardıma koştum. Her yer kan içindeydi ve vücutlar parçalanmıştı. Biz, onlara
basmadan, dikkat ede ede insanlara yardım etmeye çalışıyorduk o gün, o an. O
yardım sırasında kolluk güçleri gaz attı ölülerin, yaralıların ve yardım
edenlerin üzerine. Nefes almaya çalışıyorduk bir taraftan, bir taraftan da
yardım etmeye çalışıyorduk. 
Bugün,
iki yıl sonra, aileler çocuklarını anmaya gittiklerinde onlara da gaz atıldı.
Acılarını yaşayamadılar, izin vermediler. O gün AKP iktidardaydı, bugün de AKP
iktidarda. O gün MİT Başkanı aynıydı, bugün de aynı. Ve o gün “IŞİD”
diyemediniz bu işi yapanlara, “kokteyl terör örgütü” dediniz çünkü o gün
“öfkeli çocuklarımız” diyordunuz, “öfkeli çocuklarımız” diyordunuz. Bugün
geldiğimiz noktada da çok bir şey değişti mi, halkımızın takdirine sunuyorum.
Sonrasında
adli tıbba gittim çünkü ne yapacağımızı bilemiyorduk. Adli tıbba gittik,
bekleyiş başladı. Adli tıp ilk zamanlarda çok kalabalık değildi çünkü insanlar
yaralılarını önce hastanelerde arıyordu, yaralısını bulamayan en son çare adli
tıbba geliyordu ve adli tıbbın önü her geçen dakika daha da kalabalıklaştı. 1,
5, 10, 100 kişiyi getirdiler sonra, istif ettiler, tek tek teslim ettiler.
Orada ben Veysel’in annesini gördüm mesela; eşini de kaybetmişti, çocuğunu da.
Veysel’in annesi diyordu ki: “Evladımı yarmayın, açmayın, ona otopsi yapmayın,
o daha çok küçük.” 9 yaşındaki Veysel ve babası orada ölmüştü. Tek tek teslim
ettim, her bir acıyı hâlâ buramda hissederim. Sizler de evlatlarınıza
baktığınızda, evlatlarınızın gözlerine baktığınızda o 9 yaşındaki Veysel’in
koca koca gözlerini hiç unutmayın; size ders olsun, dert olsun! (CHP ve HDP
sıralarından alkışlar)
BAŞKAN
– Öneri üzerinde son söz Adalet ve Kalkınma Partisi Grubu adına Ankara
Milletvekili Murat Alparslan’a aittir.
Buyurun
Sayın Alparslan. (AK PARTİ sıralarından alkışlar)
AK
PARTİ GRUBU ADINA MURAT ALPARSLAN (Ankara) – Sayın Başkan, çok değerli
milletvekilleri; hepinizi saygıyla selamlıyorum. 
Bundan
iki yıl kadar önce, zamanları aşan, millet hafızamızda derin izler bırakan bir
acıyı hep beraber yaşadık. O gün hayatını kaybeden 102 vatandaşımızı rahmetle
anıyoruz. Aynı zamanda 417 vatandaşımız da o hain ve melun terör saldırısında
yaralanmıştı, kendilerine de acil şifalar diledik ve diliyoruz.
Değerli
milletvekilleri, bizler, terörün adı ne olursa olsun, mağdurları kim olursa
olsun, aynı noktadan meseleye bakmak ve tavrımızı ona göre belirlemek
durumundayız. Acılarımızı kutuplaştıramayız, kamplaştıramayız. O şekilde
meseleyi ele almak ve duruşumuzu da o şekilde yerli ve millî yapmak
durumundayız. Olay sonrası, hatırlarsanız, Sayın Başbakanımızca, bu saldırının
topyekûn milletimize yapıldığı, vatanımıza, ülkemize kastedildiği, birlik ve
beraberliğimizin hedef alındığı ifade edilmişti. Ve sonrasında, hemen adli ve
idari soruşturmalar başlatılmış, Ankara İl Emniyet Müdürlüğünde görevli
Güvenlik Şube ve İstihbarat Şube Müdürleri görevden alınmış, gözaltılar olmuş,
24 gözaltı, 11 tutuklama yapılmış, olayın faillerinden biri de Gaziantep’te ölü
olarak ele geçirilmişti. O sebeple, birtakım istifhamlarla, birtakım imalarla,
AK PARTİ Hükûmetinin bir siyasi mühendislik peşinde ve özellikle bazı hususları
örtbas eder tavrının var olduğu iddiası kesinlikle reddedilmelidir ve hiçbir
şekilde kabul edilemez. 
Onun
ötesinde, bu şekilde bir önerge veren kişilerin, bir şekilde durup samimi
soruları, sualleri kendilerine sorması lazımdır. O saldırıyı da belki
Diyarbakır’da, Suruç’ta, Bursa’da, Kayseri’de, İstanbul’da, Güvenpark’ta,
Karanfil Sokak’ta, Merasim Sokak’taki tüm saldırıları da aynı şekilde düşünmek,
aynı acıları hissetmek, aynı duruşu göstermek lazımdır. Oysa olay sonrasında
hemen “Hesap soracağız devletten, intikamımızı alacağız.” diyenlerin ve
sonrasında yine Mecliste okunan deklarasyona imza atmayanların, yine, 1996
yılında Tunceli’de ilk canlı bomba eylemini yapan “Zilan” kod adlı terörist
adına anma programı yapanların, yurt dışında bu olayların faillerini övenlerin
ve yine, taziye çadırları kurup oraya gidenlerin kim olduğu da açıktır. 
Türkiye
Cumhuriyeti devletinin ve AK PARTİ Hükûmetinin, terörün her türüyle, yurt içi
ve yurt dışındaki her türlü iş birlikçileriyle yaptığı mücadeleye laf söylemek
hiç kimsenin hakkı da değildir, haddi de değildir.
Hepinizi
saygıyla selamlıyorum. (AK PARTİ sıralarından alkışlar)
AHMET
YILDIRIM (Muş) – Sayın Başkan…
BAŞKAN
– Sayın Yıldırım, buyurun.
AHMET
YILDIRIM (Muş) – Sayın Başkan, sanki hatibin elinde samimiyet ölçer var da
belli bir samimiyet ölçüsü sonrasında, o testten geçilerek grup önerisi
veriliyormuş gibi, bu grup önerisini verenlerin, belli patlamaları sayarak
samimiyetimizi sorgulayan cümleler sarf etti. Oysaki bütün patlamalarla ilgili
bizim grup önerimiz gelmiş, söz konusu hatibin partisi tarafından
reddedilmiştir. Bu açık bir sataşmadır, bizi samimiyetsizlikle suçlamak kabul
edilebilir bir şey değildir. İç Tüzük 69’a göre sataşmadan söz istiyoruz.
BAŞKAN
– Sayın Sancar, buyurun.
VIII.- SATAŞMALARA İLİŞKİN KONUŞMALAR (Devam)
4.- Mardin Milletvekili Mithat Sancar’ın, Ankara Milletvekili Murat
Alparslan’ın HDP grup önerisi üzerinde AK PARTİ Grubu adına yaptığı konuşması
sırasında HDP Grubuna sataşması nedeniyle konuşması
MİTHAT
SANCAR (Mardin) – Hem sayın grup başkan vekilini hem de biraz önce konuşan
hatibi dinleyince gerçekten insan şaşırıyor. 
Bakın,
Ankara Garı katliamını konuşuyoruz ve bununla ilgili sorular soruyoruz, bunlara
cevap bekliyoruz. Çok somut cevap beklediğimiz bir soru da şudur: Bu anmaları
neden engelliyorsunuz? Dünyada tek bir ülke gösterin, devlet bu anmaları
yasaklamış olsun; tam tersine, devlet o günlerde resmî anma yapıyor. Neden
yasaklıyor? Neyin telaşı var?
İkincisi:
Bizi bu ucuz suçlamalarla susturabileceğinizi düşünüyorsanız yanılıyorsunuz.
Saydığınız bütün katliamlarla ilgili -biraz önce grup başkan vekilimiz de
söyledi- araştırma önergesi verdik. Araştırma önergelerinin tamamı çoğunluk
partisinin oylarıyla reddedildi. Tamamını kınadık ve araştırılmasını istedik,
bağlantıların ortaya çıkarılmasını istedik. “Bunlar münferit cinayetler,
münferit katliamlar değildir.” dedik, “Arkasındaki siyasi hesapları ortaya çıkaralım.”
dedik. Her siyasi iktidar, kendi döneminde işlenen cinayetler eğer
aydınlatılmıyorsa bundan sorumludur. Bunu ben söylemiyorum sadece, Sayın
Cumhurbaşkanının Obama’ya cevap verdiği konuşmayı hatırlayın, “Ülkenizde
gerçekleşen saldırılardan Başkan olarak, iktidar olarak sorumlusunuz.” dedi.
Neden bu söz size söylenince dönüp “Efendim, işte, şu katliamı siz
kınamadınız...” Hayır, biz hepsini kınadık. Biz bu katliamların aydınlatılması
için önerge verdik. Bunları reddeden, başka katliamlarla ilgili kafa
karışıklığı yaratma hevesinde olanlar sorumluluk ve suçluluk telaşıyla hareket
ediyorlar; bu, o kadar açık ve nettir. (HDP sıralarından alkışlar) 
MEHMET MUŞ (İstanbul) – “Teröristlerin cenazesine
gitmeyenlere disiplin işlemi yaparım.” diyen Demirtaş’a sorun onu. Demirtaş’a
sorun ziyarete gidince. “Teröristlerin cenazesine gitmeyen, ziyaret etmeyen
milletvekillerine işlem yaparım.” diyen Demirtaş, Genel Başkanınız. 
VII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Grup Başkan Vekili Muş Milletvekili Ahmet Yıldırım ve
Şanlıurfa Milletvekili Osman Baydemir tarafından, Türkiye tarihinin en fazla
can kaybının da yaşandığı 10 Ekim 2015 Gar patlamasının tüm boyutlarıyla
araştırılması amacıyla 10/10/2017 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 10
Ekim 2017 Salı günkü birleşiminde sunuşlarda okunmasına ve ön görüşmelerinin
aynı tarihli birleşiminde yapılmasına ilişkin önerisi (Devam)
BAŞKAN
– Halkların Demokratik Partisi grup önerisini oylarınıza sunuyorum…
AHMET
YILDIRIM (Muş) – Karar yeter sayısı istiyoruz. 
BAŞKAN
– Oylayacağım, karar yeter sayısı arayacağım.
Öneriyi
kabul edenler… Kabul etmeyenler… Karar yeter sayısı yoktur. 
Birleşime
on dakika ara veriyorum. 
Kapanma Saati: 17.11
ÜÇÜNCÜ OTURUM
Açılma Saati: 17.27
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Özcan PURÇU
(İzmir)
-----0-----
BAŞKAN
– Türkiye Büyük Millet Meclisinin 5’inci Birleşiminin Üçüncü Oturumunu açıyorum.
Halkların
Demokratik Partisi grup önerisinin oylamasında karar yeter sayısı
bulunamamıştı. Şimdi öneriyi tekrar oylarınıza sunacağım ve karar yeter sayısı
arayacağım. 
Kabul
edenler… Kabul etmeyenler… Öneri kabul edilmemiştir, karar yeter sayısı vardır.

Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
3.- CHP Grubunun, Türkiye Büyük Millet Meclisi gündeminin “Genel Görüşme
ve Meclis Araştırması Yapılmasına Dair Öngörüşmeler” kısmında yer alan, terörle
mücadele sürecindeki yanlış politikaların araştırılarak alınması gereken
önlemlerin belirlenmesi amacıyla Türkiye Büyük Millet Meclisi Başkanlığına
verilmiş olan (10/1219) esas numaralı Meclis Araştırması Önergesi’nin ön
görüşmelerinin Genel Kurulun 10 Ekim 2017 Salı günkü birleşiminde yapılmasına
ilişkin önerisi
10/10/2017
Türkiye Büyük Millet Meclisi Başkanlığına
Danışma
Kurulunun 10/10/2017 Salı günü (bugün) yaptığı toplantısında siyasi parti
grupları arasında oy birliği sağlanamadığından grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 Engin
Altay
 İstanbul
 Grup
Başkan Vekili
Öneri:
Türkiye
Büyük Millet Meclisi gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan, terörle mücadele sürecindeki
yanlış politikaların araştırılarak alınması gereken önlemlerin belirlenmesi
amacıyla verilmiş olan (10/1219) esas numaralı Meclis Araştırması Önergesi’nin
görüşmesinin Genel Kurulun 10/10/2017 Salı günlü (bugün) birleşiminde yapılması
önerilmiştir.
BAŞKAN
– Öneri sahibi Cumhuriyet Halk Partisi Grubu adına Ankara Milletvekili Necati
Yılmaz konuşacaktır. 
Sayın
Yılmaz, buyurun. (CHP sıralarından alkışlar)
Sayın
milletvekilleri, lütfen sürelere riayet edelim, uzatma yapmayacağız.
Buyurun
Sayın Yılmaz.
CHP
GRUBU ADINA NECATİ YILMAZ (Ankara) – Sayın Başkan, Sayın Divan, sayın
milletvekilleri; on yıllardır yaşadığımız, güvenlik görevlisi, asker, sivil
yüzlerce, binlerce yurttaşımızın yaşamını yitirmesine neden olan bir büyük
sorunumuz var. Zaman zaman küllenen, zaman zaman alevlenen, dalgalanıp büyüyen
bir terör sorunumuz var. Bu sorunun Meclis tarafından araştırılması için
verilen bu önerge hazırlanırken o metne sığmayan katliam listesine bugün daha
fazlası eklenmiş durumda. Tek tek bu katliamları burada saymaya konuşma süremiz
yetmez. 
Sayın
milletvekilleri, bu dönemde yüzlerce, binlerce yurttaşımız terör eylemlerinde
yaşamını yitirirken bu sorunu çözmekle yükümlü olan Başbakan “Canlı bombaların
listesi elimizde ama gerçek bir eyleme dönüşmedikçe bu kişileri
tutuklayamıyoruz.” diyerek bu eylemlere göz yumduğunu ve seyirci kaldığını
itiraf etmiştir. Aynı Başbakan “Bombalar patladıkça oylarımız artıyor.” diyerek
durumdan memnuniyetini ifade etmiştir. Bu sözlerden, ifade bulunduğu üzere,
yakın tarihimizde terör ve şiddet belirgin şekilde siyasetin bir aracı,
argümanı olarak görülmüş ve değerlendirilmiştir. Terör eylemlerinin yarattığı
toplumsal tepki üzerinden siyasal sonuçlar aranmış ve bulunmuştur.
Parlamentonun yapısı ve iktidar bu sonuçlar üzerinden şekillendirilmiştir.
Bugün terör örgütlerinin eylem ve katliamlarının yanı sıra, iktidar da ülkede
şiddeti aynı terör eylemlerinde olduğu gibi bir korku iklimi yaratmak ve bundan
siyasi sonuçlar elde etmek üzere kullanmaktadır.
Bugün,
sayın milletvekilleri, yine Ankara sokaklarında iktidarın uyguladığı şiddet ve
terör iklimi vardı. 10 Ekimde iktidarın izleyip görmezden geldiği o kahpe
katliamda yitirdiğimiz 102 barış güvercininin yakınları ve katliamda yaralanmış
olanlar Ankara Garı’nın önünde yakınlarını anmak ve o kahpe katliamı zihinlerde
diri tutmak için bir araya geldiler ancak Ankara’nın dört tarafını abluka
altına almış, âdeta harekât için seferber olmuş bir ordu görüntüsündeki
binlerce polis, 60-70 kişilik acılı insanlara vahşice saldırıp gaza boğarak,
plastik mermi sıkarak onları dağıttılar. Bir sürek avı yapar gibi, bu
müdahaleden kaçan insanların sığındıkları İnşaat Mühendisleri Odasının binasını
gaza boğdular. Sonuçta kimseyi patlamanın gerçekleştiği anma noktasına
sokmadılar. Özetle, iktidar bu katliamda kimin yanındaydı, net bir şekilde
bugün Ankara sokaklarında bunu gösterdi. 
Sayın
milletvekilleri, katillerin Kilis’ten Antep’e bilgisi dâhilinde gelip bu
katliamı gerçekleştirmesine seyirci kalan iktidara sesleniyorum: O gün meydanda
bir tek güvenlik görevlisi yokken şimdi binlerce kişiyle o alanı abluka altına
almaya utanmıyor musunuz? Bu anlamda ne yapmak istiyorsunuz? İnsanların acısını
yaşamaya neden tahammül etmiyorsunuz? Ben bu arada 102 barış gönüllüsünü
anarken bu hukuksuz, bu vicdansız şiddeti burada kınıyorum. 
Sayın
milletvekilleri, hukuk dışı her türlü zorlama suçtur. Bunu ister terör örgütü
ister devletin güvenlik görevlileri yapsın, bunun hesabını vermelidir. Terörün
ve şiddetin her türlüsünden vatandaş bıkmıştır, usanmıştır. Gar katliamında kız
kardeşini ve kızını kaybeden baba İzzettin Çevik diye bir yurttaşımız var. Onu
hatırlıyor musunuz bilmiyorum ama duruşma salonunda sanıklara şöyle sesleniyor:
“Benimle helalleşeceksiniz. Benimle nasıl helalleşeceksiniz biliyor musunuz?
Mahkemeye, adalete yardımcı olacaksınız, bu işte kimin parmağı varsa bunların
ismini vereceksiniz.” 
Sayın
milletvekilleri, bu ülkede yüzlerce, binlerce katliam yaşandı, cinayet işlendi.
Tüm bunlar ya zaman aşımına uğradı ya da faili meçhul kaldı. İşte bu yüzden
yeni katliamlar birbirini izledi. Bunları açığa çıkarma yükü bu Meclisin
sırtındadır. Tüm bu yaşananlara ilgisiz ve sorumsuz kalamazsınız,
davranamazsınız. Yoksa, İzzettin hocayla nasıl helalleşirsiniz, bunu sormak
istiyorum. Değilse, bu katliamda canlarını yitiren yurttaşlarımızın vebalinin
ağır yüküyle sonuna kadar yaşarsınız sayın milletvekilleri. 
Son
olarak şunları söylemek isterim: “Dağlar, insanlar ve hatta ölüm bile
yorulduysa, şimdi en güzel şiir, barıştır.” Bu sözlerin, bu dizelerin sahibi,
bu toprakların çağdaş Homeros’u büyük çınar Yaşar Kemal’in sözleriyle o barış
güvercinlerini ben bir kere daha burada anıyorum. Sizleri bu önergeye destek
vermeye davet ediyorum. (CHP sıralarından alkışlar) 
BAŞKAN
– Teşekkürler Sayın Yılmaz.
Milliyetçi
Hareket Partisi Grubu adına Samsun Milletvekili Erhan Usta konuşacaklardır.
Buyurun
Sayın Erhan Usta. (MHP sıralarından alkışlar) 
MHP
GRUBU ADINA ERHAN USTA (Samsun) – Teşekkür ederim.
Sayın
Başkan, değerli milletvekilleri; görüşülmekte olan grup önerisi üzerine
Milliyetçi Hareket Partisi Grubu adına söz aldım, Genel Kurulu saygıyla
selamlarım.
Türkiye,
hepimizin bildiği gibi, 1984 yılından beri hain, kalleş PKK terörü altında
bulunmaktadır. Ayrıca, Temmuz 2015’ten bu yana da tam bir terör kıskacı
altındadır. Bir yandan IŞİD, bir yandan PKK, bir yandan YPG ve en son FETÖ
terör örgütü. Aslında, baktığımızda, bütün terör örgütlerinin tek bir hedefi
vardır; Türkiye’yi bölmek, parçalamaktır. Şunu da son zamanlarda özellikle
gördük ki FETÖ… PKK, PYD dediğimiz şey veya YPG dediğimiz şey zaten aynı,
birisinin Suriye uzantısı. Bu, bugün artık çok net bir şekilde ortada. Ama
terör örgütleri arasında ciddi bir iş birliği ve koordinasyon olduğunu, beraber
çalıştıklarını, hatta aynı merkezden yönetildiklerini de görmekteyiz.
Dolayısıyla, terörle mücadele son derece önemli. Terörle mücadelede en önemli
unsur siyasi kararlılık. Geçmişte maalesef bunu bu denli görmemiştik ama bugün
Türkiye Cumhuriyeti devletinin ve Hükûmetinin terörle mücadelede bir siyasi
kararlılığı vardır, bu çok önemlidir.
Diğer bir husus, güvenlik güçlerinin moral ve motivasyonu
meselesidir. Atacağımız adımlarda, yapacağımız işlerde güvenlik güçlerimizin
moral ve motivasyonunu bozucu adımlardan kaçınmamız lazım.
Diğer önemli bir unsur da, istihbarat meselesidir.
Maalesef FETÖ’nün istihbarat birimlerimizin içine nasıl sızdığını, onu nasıl
tahrip ettiğini acı acı yaşadık. Bugün bunları çok daha iyi görüyoruz. Bu
anlamda, istihbarat birimlerimizin yeniden yapılandırılması, yeniden
örgütlendirilmesi lazım. Biz de Milliyetçi Hareket Partisi olarak burada
atılacak adımların hepsini destekleyeceğimizi ifade etmek istiyorum.
Diğer bir husus, aslında bütün terör örgütlerine karşı da
mücadelemizi aynı etkinlikle sürdürmek durumundayız. Yani FETÖ’ye karşı da,
PKK’ya karşı da, diğer uzantılarına karşı da, tamamına aynı şiddetle mücadele
etmek durumundayız.
Geçmişte hatalar yapılmış olabilir, biz bunları en fazla
eleştiren siyasi partiyiz. Bizim Genel Başkanımızın konuşmalarına bakılsın,
geçmişte yapılan hataları hep söyledik. Hatta, geçmişte yapılan yanlışları
destekleyenler bugün feryat ediyorlar terörden. Yani bunları geçmişte biz gören
bir siyasi partiyiz. Ancak bugün bunları konuşmanın “Şu hatalar yapıldı, bu
hatalar yapıldı; şöyle oldu, böyle oldu.” diye konuşmanın da bir faydası yok.
Bugün mücadele yapılıyor mu? Yapılıyor. Türkiye Cumhuriyeti devleti olarak,
Türkiye Büyük Millet Meclisi olarak, Parlamento olarak bizim yapmamız gereken
şey bu mücadeleye destek vermektir. Hiçbir şekilde, hiçbir terör örgütüne ayrım
yapmaksızın hepsini aynı şekilde kınayarak, lanetleyerek bu mücadelenin
sürdürülmesi lazım. Hükûmet de bu mücadeleyi sürdürüyor. Jeopolitik risklerin
arttığı böyle bir ortamda sorumlu hareket edilmesi gerektiğini düşünüyorum.
Güvenlik güçlerimizin moral ve motivasyonunu bozmaktan kaçınmamız lazım. 
(Mikrofon otomatik cihaz tarafından kapatıldı)
ERHAN USTA (Devamla) - İçeriden, dışarıdan Türkiye’ye
saldırıldığı bir ortamda da böyle bir araştırma komisyonu kurulmasının
zamanlamasının uygun olmadığını düşünüyorum, faydasız bir şey olarak görüyorum.
Genel Kurulu saygıyla selamlıyorum. (MHP sıralarından
alkışlar)
BAŞKAN
- Teşekkür ediyorum Sayın Usta. 
Halkların
Demokratik Partisi Grubu adına Gaziantep Milletvekili Mahmut Toğrul.
Buyurun
Sayın Toğrul. (HDP sıralarından alkışlar)
HDP
GRUBU ADINA MAHMUT TOĞRUL (Gaziantep) – Sayın Başkan, değerli milletvekilleri;
bugün 10 Ekim, Türkiye Cumhuriyeti tarihinin en kanlı eyleminin 2’nci yılı. Ve
bugün biz ailelerle Gar Meydanı’na girmek istediğimizde polisin saldırısı
hakikaten anlaşılır değildi. Oradan ailelerle birlikte İnşaat Mühendisleri
Odasına geldiğimizde, içeriye bile, o yaralı ailelerin bulunduğu salona bile
gaz atacak derecede, kendilerinden geçmiş, vahşeti yaşattılar. Orada Halkların
Demokratik Partisi dışında, burada kınayan hiçbir siyasi partinin olmaması da
üzüntü vericiydi.
Değerli
arkadaşlar, 10 Ekime giden süreç nasıldı, hepimizin bunları bilmesi gerekiyor.
10 Ekime giden süreç birbirini tamamlayan -eğer gerçekten dikkat ederseniz-
veya birbirine zemin hazırlayan bir süreçti. 
İlk
önce Adana, Mersin il binalarımızın bombalanmasıyla süreç başladı. Daha sonra,
5 Haziranda Diyarbakır İstasyon Meydanı’ndaki mitingimiz bombalandı. Daha
sonra, 20 Temmuz 2016’da Suruç yaşandı, 33 güvercinimizi orada kaybettik.
Devamında, 10 Ekim Gar Meydanı. Devamında, Antep Emniyet binasına yönelik 1
Mayıs saldırısı ve en son 20 Ağustos 2016’da Antep’te bir Kürt düğününe, kına
gecesine yapılan saldırı. 
Hepsinin
ortaklığı var değerli arkadaşlar, üç isim üzerinde bütünleşiyor. Bu üç isim:
Halil İbrahim Durgun, Yunus Durmaz, Kadir Cabael. Bu üç isim takip edilmiş,
zamanında gözaltına alınmış ama ne hikmetse bırakılmış. Dönemin Başbakanını
haklı çıkaran bir süreç, listeleri elindeymiş gerçekten, müdahale etmedikleri
anlaşılıyor. Eğer İstasyon Meydanı’nın sorumlusu veya onun üzerine gidilmiş
olsaydı Suruç olmayacaktı, Suruç’un üzerine gidilmiş olsaydı Gar olmayacaktı,
eğer Gar Meydanı patlamasının üzerine gidilmiş olsaydı Antep’te 40’ın üzerinde
çocuk 56 yurttaşımızı kaybetmeyecektik. Hepsinin ortak noktası bu üç isim.
Biliniyor ama peki, bu üç isme ne oldu değerli arkadaşlar? Bu üç isim sağ
yakalanması mümkünken maalesef infaz edildi. 6 Ekim Cuma günü Kayseri’de Antep
kına gecesi patlamasının davası görüldü. Kadir Cabael’in eşi Kadir Cabael’in
infaz edildiğini iddia etti. Neden bunlar araştırılmıyor, bunların üzerine
gidilmiyor? Bu üç isim acaba gerçekten neyi saklamak üzere katledildi,
konuşturulmadı…
(Mikrofon
otomatik cihaz tarafından kapatıldı) 
MAHMUT
TOĞRUL (Devamla) – Sayın Başkan, son bir dakika, rica ediyorum.
BAŞKAN
– Ama tamamlayın, lütfen dikkat edin süreye.
MAHMUT
TOĞRUL (Devamla) – Bu üç isim eğer gerçekten araştırılmış olsaydı şu anda biz
bu kadar acıyı yaşamayacaktık. 
Değerli
arkadaşlar, aslında bu olaylar yaşanırken bilinmeyen bir şey yok. Bu, dünyanın
cihadist gruplarının hepsi gelip Antep’ten Suriye’ye geçmiş, oradan tekrar
Antep topraklarına gelmiş ve hem ülke içinde hem Brüksel’deki patlamalarda hep
aynı isimler. Eğer, dediğim gibi, bu isimler araştırılmış olsaydı… Bunların
nereye geldikleri, nerede konakladıkları, hangi taksiye binecekleri, kim
tarafından karşılanacakları Antep 2. Ağır Ceza Mahkemesinde yürüyen IŞİD
davasında somut olarak var. Biliniyordu ama önlem alınmadı. Neden peki? “400
verilmedi, millet kaosu seçti.” diyenler aslında bunun ipucunu veriyor.
Teşekkür
ediyorum. 
Saygılar
sunuyorum. (HDP sıralarından alkışlar) 
ENGİN
ALTAY (İstanbul) – Sayın Başkan…
BAŞKAN
– Buyurun Sayın Altay.
ENGİN
ALTAY (İstanbul) – Sayın hatip konuşmasında bugün sabahki 10 Ekim Gar
katliamının anma yerinde kendi partilerinin dışında başka partinin olmadığını
söyledi ben yanlış anlamadıysam.
MAHMUT
TOĞRUL (Gaziantep) – Yok, çok doğru, doğrudur Sayın Başkan, yoktun çünkü.
ENGİN
ALTAY (İstanbul) – Siz yoktunuz demek ki orada, 20 milletvekilimiz oradaydılar.

Tutanaklara
geçsin istedim.
Teşekkür
ediyorum. 
BAŞKAN – Teşekkür ediyoruz.
Adalet ve Kalkınma Partisi
Grubu adına Şanlıurfa Milletvekili Mehmet Kasım Gülpınar konuşacaktır.
Buyurun Sayın Gülpınar. (AK
PARTİ sıralarından alkışlar) 
AK PARTİ GRUBU ADINA MEHMET
KASIM GÜLPINAR (Şanlıurfa) – Sayın Başkan, değerli milletvekilleri; Cumhuriyet
Halk Partisi grup önerisinin gerekçesini okuyunca, tabii, ülkenin iç ve dış
meselelerine ne kadar yabancı bir anlayışla kaleme alındığını müşahede ettim,
bunu da ilk başta hemen vurgulamam lazım, kusura bakmayın. 
Terörün tek başına bir
gerekçe olmadığını, onun altında çok derin sebepler ve etkenler olduğunu ve
bunun da çok çeşitli faktörlerle desteklendiğini ve arkasında maddi, manevi her
türlü lojistik desteğin olmadığı bir terör organizasyonunun başarılı olmasının
mümkün olmadığını sizlerin bilmiyor olması mümkün değil. Fakat hepinizin malumu
olduğu üzere terör bugün uluslararası bir sorun ve Türkiye’nin terör
örgütleriyle mücadelesi de bilinen bir vakıa; PKK, DHKP-C, DEAŞ ve en son,
nihayetinde FETÖ’yle olan mücadele. Bugün bu örgütler moda tabirle “in” ama
yarın tabii ki bunlar “out” olacak, tıpkı geçmişte “out” olan diğer örgütler
gibi, sahiplerinin kullanıp son kullanma tarihi geldiğinde rafa
kaldırttırdıkları, fişini çektikleri terör örgütleri gibi bugün de bunlar
zamanı geldiğinde kullanılıp yerine yenisi ikame edilmek üzere yeni terör
örgütleriyle Türkiye terörle mücadelesine maalesef devam etmek zorunda kalıyor.

Tabii, burada esas, benim
üzerinde durmak istediğim bir ifade var ki gerekçede vurgulanan, ben bunu
özellikle yadırgadığımı belirtmek istiyorum değerli Cumhuriyet Halk Partisi
temsilcilerine. Şimdi, bakın, ifade aynen şunu söylüyor: “Sokaklarında terör
korkusundan insanların dolaşamadığı bir ülke.” Acaba hangi ülkeden
bahsediyoruz, ben gerçekten çok merak ediyorum. 
Şimdi, geçenlerde ben
İngiltere’de, Londra’da bir hafta boyunca bulundum ve inanın Londra’da bir
hafta içinde dört tane bomba patladı ve metroda oldu bunlar ama belki çoğunuz
duymadınız bile. Tabii, buna rağmen orada hayat devam ediyor. Sokaklarda
turistler, otellerde yer bulmak mümkün değil, müzeler önünde kuyruklar ve ben
döndükten sonra da yine bir müze kuyruğuna bu sefer aracını süren bir vatandaş,
topluluğun üzerine araçlarını süren meczuplar -artık “teröristler” diyelim-
fakat buna rağmen İngiltere’de o hayat aynı şekilde devam ediyor, hiç kimse
sokakta dolaşmaya korkmuyor. 
Şimdi ben bunu, tabii, kendim
izah etmeye çalıştım. Bizler aslında terörle iç içe yaşayan bir ülkeyiz, biz
tabii aşinayız, biz biliyoruz, çok endişe duymuyoruz ama bu teröre alışkın
olmayan vatandaşlar nasıl bu kadar rahat bir şekilde İngiltere sokaklarında,
Londra sokaklarında hiçbir şey olmamış gibi devam ediyor? Ve bugün nihayetinde
vardığım kanı, dedim ki herhâlde orada Cumhuriyet Halk Partisi gibi bir ana
muhalefet partisi yok ki bu insanlar bunun farkında değil ve hayatları aynı
şekilde devam ediyor.
Şimdi, burada bir ifade de yine aynı şekilde, yanlış
politikaların tespit edilmesi, terör saldırılarına zemin oluşturan… Şimdi,
hangi yanlış politikayı İngiltere izledi ki bu terör örgütleriyle karşı karşıya
kalıyor? Veya aynı durum Fransa’da mevcut. Acaba İsviçre’yle olan mı,
Avusturya’yla olan mı veya Lüksemburg’la olan mı, Almanya’yla olan
politikalarında mı yanlış bir yol izledi de Fransa bu terör…
(Mikrofon otomatik cihaz tarafından kapatıldı)
MEHMET KASIM GÜLPINAR (Devamla) – Bir dakikayı ben de
rica edeceğim çünkü biraz önce…
BAŞKAN – Tamamlayın lütfen.
MEHMET KASIM GÜLPINAR (Devamla) – Fransa mı acaba
komşularıyla izlediği yanlış politika neticesinde terör örgütlerinin
saldırılarına maruz kalıyor, bunu gerçekten ben merak ediyorum. Tabii, bu tip
ifadeler, terör örgütlerinin oluşturmak istedikleri psikolojik ortama hizmet
etmekten başka bir işe yaramıyor maalesef.
Ben Sayın Altay’ın biraz önce söylediği “Terör siyasete
alet edilmemeli.” ifadesinin altına sonuna kadar imza atıyorum. Ve bakın,
burada da 15 Temmuzda çok güzel bir dayanışma örneğini gösterdiniz. FETÖ terör
örgütüne karşı burada hep birlikte, Meclisin çatısı altında bombalara sizlerle
birlikte maruz kaldık. Allah korusun, eğer o gece bir şey olsaydı, bugün
hepimiz terör mağduru olarak, terör kurbanı olarak anılacaktık burada. Fakat
ben bu düşüncenizin sonuna kadar devam etmesi taraftarıyım. Yani sizin her
seferinde böyle bir dayanışma göstermeniz için her gece kafamıza bomba mı
atılması gerek, gerçekten ben burada merak ediyorum Sayın Altay. Ben Cumhuriyet
Halk Partisini bu konuda daha duyarlı olmaya ve bu tür ifadelerden uzak durmaya
davet ediyorum.
Ve bu arada yeri gelmişken gerek gar saldırılarında
gerek bütün terör saldırılarında ve en son FETÖ terör örgütünün şehit ettiği,
demokrasiyi savunmak adına sokağa çıkan bütün o vatandaşlarımızı hayırla şu
anda yâd ediyorum ve hepsine Allah’tan rahmet diliyorum…
(Mikrofon otomatik cihaz tarafından kapatıldı)
MEHMET KASIM GÜLPINAR (Devamla) – …geride kalanlara da
sabırlar diliyorum ve önergenin aleyhinde olduğumuzu belirtmek istiyorum. (AK
PARTİ sıralarından alkışlar)
BAŞKAN – Teşekkür ediyorum.
ENGİN ALTAY (İstanbul) – Sayın Başkan…
BAŞKAN – Sayın Altay, buyurun.
ENGİN ALTAY (İstanbul) – Önergemizi mesnetsiz olmakla,
içinde çelişkiler barındırmakla itham ederek -ki bu benim imzamla verilmiş bir
önergedir- sataşmada bulunmuştur. Söz talep ediyorum. 
BAŞKAN – Buyurun Sayın Altay. (CHP sıralarından
alkışlar) 
İki dakikada tamamlayın lütfen. 
VIII.- SATAŞMALARA İLİŞKİN KONUŞMALAR (Devam)
5.- İstanbul Milletvekili Engin Altay’ın, Şanlıurfa Milletvekili Mehmet
Kasım Gülpınar’ın CHP grup önerisi üzerinde AK PARTİ Grubu adına yaptığı
konuşması sırasında CHP Grubuna sataşması nedeniyle konuşması
ENGİN ALTAY (İstanbul) – Teşekkür ederim Sayın Başkan. 
Sayın milletvekilleri, Genel Kurulu saygıyla
selamlıyorum. 
Sayın Milletvekilim, şimdi, çok güzel, söyledikleriniz
doğru da bir yeri atlamışsınız. Bizim bu önergemizin tarihine bakarsanız,
18/8/2016’dır ve o tarihte, evet, bu memlekette insanlar terör korkusuna sokağa
çıkamıyordu. Hemen sizin okuduğunuz bölümün altında spor müsabakalarının
ertelendiği yazar, orayı atladınız Genel Kurula bilgi verirken. Evet, o tarihte
terör nedeniyle spor müsabakaları erteleniyordu Sayın Vekilim. 
MEHMET KASIM GÜLPINAR (Şanlıurfa) – Ya, üç dakikada o
kadar. 
ENGİN ALTAY (Devamla) – Bugün 10 Ekim olması sebebiyle,
bizim 2016’da verdiğimiz, hatta Diyarbakır saldırısından sonra verdiğimiz ama
bütün terör saldırılarıyla, özellikle de 7 Haziran seçimleri ile 1 Kasım
seçimleri arasında ülkeyi yangın yerine çeviren bu saldırılarla ilgili
önergedir. 10 Ekime dikkat çekmek ve terörün… Daha önce de biz bunu verdik,
çoğunluk partisinin oylarıyla böyle bir araştırma komisyonu kurulmadı, buna
dikkat çektik.
Önergede bir çelişki yok, çelişki olsa olsa sizde var.
Şuna katılıyorum elbette: Türkiye’ye yönelik tehdit olan terör örgütlerinin
tamamının uluslararası güç merkezlerince aynı masadan sevk ve idare edildiği
konusunda hemfikirim. Ama “Teröre karşı refleks için bu Meclisin bombalanmasına
mı gerek var?” dediniz. Hayır, yok ama Meclisin bombalanmasını bahane ederek,
15 Temmuz hain, adi kalkışmasını bahane ederek 20 Temmuzda OHAL ilan etmek
suretiyle ülkede demokrasiyi askıya alan bir partiyle terörle mücadelede olsun,
demokrasi konusunda olsun çok yan yana durma hakkı bize vermediniz. Keşke
partinizin Genel Başkanı 16 Temmuz ayarlarında kalsaydı, 14 Temmuz ayarlarına
yeniden dönmeseydi, 16 Temmuzda olduğu gibi “birlik” deseydi -şimdi “ikilik”
diyor- 16 Temmuzda olduğu gibi “huzur, barış” deseydi, Cumhuriyet Halk Partisi
her konuda Hükûmete yardımcı olmaya hazırdı. 
Teşekkür ederim. (CHP sıralarından alkışlar) 
BAŞKAN – Teşekkür ediyorum.
Sayın Bostancı, size de 60’a göre söz veriyorum,
buyurun.
IV.- AÇIKLAMALAR (Devam)
29.- Amasya Milletvekili Mehmet Naci Bostancı’nın, İstanbul Milletvekili
Engin Altay’ın sataşma nedeniyle yaptığı konuşmasındaki bazı ifadelerine
ilişkin açıklaması
MEHMET NACİ BOSTANCI (Amasya) – Sayın Başkanım, 15
Temmuzun bir bahane olmadığını Sayın Engin Altay’ın kendisi de herhâlde takdir
eder. 15 Temmuzu gerçekleştirenler hiç kimse için bahane olarak
değerlendirilemeyecek çok kapsamlı bir toplumsal temele sahip, ordunun içinde
örgütlenmiş bir çeteydi ve Türkiye çok ciddi bir tehditle karşı karşıya kaldı.
Elbette bununla mücadele ederken, Anayasa’nın, yasaların sınırları içerisinde
verilmiş bir hak olarak olağanüstü hâl uygulamasına geçilmesi mevcut şartların
kaçınılmaz bir gereğidir. 
İkincisi: Cumhuriyet Halk Partisi bir grup önerisi
çerçevesinde iddiada bulunuyor. Bu iddiaya karşı iktidar partisinin sözcüsünün
eleştiri getirmesi… Ki o eleştiri bence, buradan bakıldığında son derece makul
düzeyde bir eleştiridir.
(Mikrofon otomatik cihaz tarafından kapatıldı) 
BAŞKAN – Tamamlayın lütfen.
MEHMET NACİ BOSTANCI (Amasya) – Ben burada bütün
partilerin kıymetli temsilcilerini kürsüde konuşurlarken dinledim. Emin olun,
her türlü parti asabiyesinden bağımsız olarak söylüyorum, en hafif eleştiriyi
burada dile getiren -herkes birbirine bir laf söylüyor- bizim sözcümüzdü.
Cumhuriyet Halk Partisinin sayın sözcüsü, esasen mukayese edilirse, çok daha
ağır laflar etti ve biz buradan herhangi bir cevap vermeyi gerekli görmedik.
Kendi mantığı içinde herkes kendi sözünü söylüyor, halk takdir eder dedik. 
Dolayısıyla, bu değerlendirmeleri yaparken yapılan
konuşmaları mukayeseli bir şekilde okumak, her kim ne söyledi, biraz bu parti
asabiyesinin dışında değerlendirmek uygun olur diye düşünüyorum.
Teşekkürler.
BAŞKAN – Teşekkür ediyorum.
Buyurun Sayın Gülpınar.
MEHMET KASIM GÜLPINAR (Şanlıurfa) – Başkanım, sadece
tutanaklara geçmesi açısından bir şey ilave etmek istiyorum.
Sayın grup başkan vekilinin söyledikleri benim
söylediklerimle hemen hemen paralel yani neredeyse aynı noktaya geldik. Ben bu
açıdan kendisine teşekkür etmek istiyorum.
Benim söylemek istediğim, kendisi de beni tasdik etti,
bugün sokaklarında insanların dolaşamadığı bir ülke mevcut değildir. Geçmişteki
mülahazalardan bahsetti, bence onları hiç gündeme getirmemek lazım çünkü
geçmişi açtığımızda çok daha farklı konularla karşı karşıya kalırız. 
ENGİN ALTAY (İstanbul) – Açalım canım, açalım. 
MEHMET KASIM GÜLPINAR (Şanlıurfa) – Bugün Türkiye'nin
olduğu durum sizin de beni tasdik ettiğiniz durumdur. 
Teşekkür ediyorum.
BAŞKAN – Teşekkür ediyorum.
VII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Türkiye Büyük Millet Meclisi gündeminin “Genel Görüşme
ve Meclis Araştırması Yapılmasına Dair Öngörüşmeler” kısmında yer alan, terörle
mücadele sürecindeki yanlış politikaların araştırılarak alınması gereken
önlemlerin belirlenmesi amacıyla Türkiye Büyük Millet Meclisi Başkanlığına
verilmiş olan (10/1219) esas numaralı Meclis Araştırması Önergesi’nin ön
görüşmelerinin Genel Kurulun 10 Ekim 2017 Salı günkü birleşiminde yapılmasına
ilişkin önerisi (Devam)
BAŞKAN - Adalet ve Kalkınma Partisi Grubu adına son
konuşma da tamamlandı. 
Şimdi, Cumhuriyet Halk Partisi grup önerisini
oylarınıza sunuyorum: Kabul edenler… Kabul etmeyenler… Öneri kabul
edilmemiştir. 
Adalet ve Kalkınma Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve
oylarınıza sunacağım. 
4.- AK PARTİ Grubunun, Genel Kurulun çalışma gün ve saatleri ile
gündemdeki sıralamanın yeniden düzenlenmesine; (11/17) esas numaralı Gensoru
Önergesi’nin 16 Ekim 2017 Pazartesi günkü gündemin “Özel Gündemde Yer Alacak
İşler” kısmının 1’inci sırasına alınarak bu birleşimde (11/17) esas numaralı
Gensoru Önergesi’nin gündeme alınıp alınmayacağına ilişkin görüşmelerinin
yapılmasına, görüşmelerinin tamamlanmasını müteakip RTÜK’te boş bulunan 3
üyelik için seçim yapılmasına ve Genel Kurulun bu seçimin tamamlanmasına kadar
çalışmalarına devam etmesine; 26’ncı Dönem Üçüncü Yasama Yılı sonuna kadar salı
günleri bir saat sözlü soruların görüşülmesini müteakip diğer denetim
konularının, çarşamba günleri ise sözlü soruların görüşülmemesine ve 497 sıra
sayılı Kanun Tasarısı’nın İç Tüzük’ün 91’inci maddesine göre temel kanun olarak
bölümler hâlinde görüşülmesine ilişkin önerisi
10/10/2017
Türkiye Büyük Millet Meclisi Başkanlığına
Danışma Kurulunun 10/10/2017 Salı günü (bugün) yaptığı
toplantıda siyasi parti grupları arasında oy birliği sağlanamadığından, İç
Tüzük’ün 19’uncu maddesi gereğince grubumuzun aşağıdaki önerisinin Genel
Kurulun onayına sunulmasını arz ederim.
 Mehmet
Muş
 İstanbul

 AK
PARTİ Grubu Başkan Vekili
Öneri: 
Bastırılarak dağıtılan 497 sıra sayılı Kanun
Tasarısı’nın kırk sekiz saat geçmeden gündemin “Kanun Tasarısı ve Teklifleri
ile Komisyonlardan Gelen Diğer İşler” kısmının 2’nci sırasına alınması; yine bu
kısımda bulunan 143 ve 472 sıra sayılı Kanun Tasarılarının ise yine bu kısmın
3’üncü ve 4’üncü sıralarına alınması ve diğer işlerin sırasının buna göre
teselsül ettirilmesi,
Genel Kurulun;
Haftalık çalışma günlerinin dışında 16 Ekim 2017
Pazartesi günü saat 14.00'te toplanması ve (11/17) esas numaralı Gensoru
Önergesi’nin 16 Ekim 2017 Pazartesi günkü gündemin “Özel Gündemde Yer Alacak
İşler” kısmının 1’inci sırasına alınarak bu birleşimde (11/17) esas numaralı
Gensoru Önergesi’nin gündeme alınıp alınmayacağına ilişkin görüşmelerinin
yapılması, görüşmelerinin tamamlanmasını müteakip RTÜK'te boş bulunan 3 üyelik
için seçim yapılması ve Genel Kurulun bu seçimin tamamlanmasına kadar çalışmalarına
devam etmesi,
12 Ekim 2017 Perşembe günkü birleşiminde 461 sıra
sayılı Kanun Tasarısı’na kadar olan işlerin görüşmelerinin tamamlanmasına kadar
çalışmalarını sürdürmesi;
26'ncı Dönem Üçüncü Yasama Yılı sonuna kadar salı
günleri bir saat sözlü soruların görüşülmesini müteakip diğer denetim
konularının, çarşamba günleri ise sözlü soruların görüşülmemesi,
497 sıra sayılı Kanun Tasarısı’nın İç Tüzük’ün 91'inci
maddesine göre temel kanun olarak görüşülmesi ve bölümlerinin ekteki cetveldeki
şekliyle olması ve bu günlerde gündemin “Kanun Tasarı ve Teklifleri ile
Komisyonlardan Gelen Diğer İşler” kısmındaki işlerin görüşülmesi,
önerilmiştir.



497 Sıra sayılı
Nüfus Hizmetleri Kanunu ile Bazı Kanunlarda
  Değişiklik Yapılmasına Dair Kanun Tasarısı 
(1/868)




Bölümler


Bölüm Maddeleri


Bölümdeki Madde Sayısı




1. Bölüm


1 ila
  20’nci maddeler arası


20




2. Bölüm


21 ila 39 uncu maddeler
  arası
(25 inci maddeye bağlı ek
  madde 2; ek madde 3 ve ek madde 4 ile 26’ncı maddeye bağlı geçici madde 7;
  geçici madde 8; geçici madde 9 ile geçici madde 10 dâhil)


24




Toplam
  Madde Sayısı


44



BAŞKAN – Adalet ve Kalkınma Partisi Grubu önerisi
üzerinde öneri sahibi olarak Kırıkkale Milletvekili Ramazan Can konuşacaktır. 
Yalnız, sayın milletvekilleri, lütfen, konuşmalar zaten
üç dakika, üç dakikanın bir dakika uzatımı olmaz; arkadaşlarımız, burada
olanlara söylüyorum, olmayanlara da iletsinler. Konuşmalarımızı yaparken bu
süreyi dikkate alarak yapalım. Süre uzatımı noktasında hem kendilerini hem de
bizi zor durumda bırakmamalarını istirham ediyorum.
Sayın Can, size beş dakika veriyorum. 
Buyurun. (AK PARTİ sıralarından alkışlar)
AHMET YILDIRIM (Muş) – Başkan, haklısınız ama intibak
sorunu var ilk haftalarda. Biz eskiye alışığız.
AK PARTİ GRUBU ADINA RAMAZAN CAN (Kırıkkale) – Sayın
Başkan, değerli milletvekilleri; Genel Kurulu saygıyla selamlıyorum. 
Grup önerimize geçmeden evvel, Ampute Millî Futbol
Takımı’mızın dün İngiltere’yi 2-1 yenerek Avrupa şampiyonu olmasından dolayı
tebrik ediyorum, başarılarının devamını diliyorum.
Yine, Ankara Garı’nda menfur saldırıda, patlamada
ölenlere Allah’tan rahmet diliyorum, bu saldırıyı yapanları da lanetliyorum.
Sayın Başkan, değerli milletvekilleri; grup önerimizle
497 sıra sayılı Nüfus Kanununda Değişiklik Yapılmasına Dair Kanun Tasarısı’nın
gündemin 2’nci sırasına alınmasını öneriyoruz. 
Yine, grup önerimizle 143 sıra sayılı ve 472 sıra
sayılı İspanya Krallığı ile Türkiye Cumhuriyeti Hükûmeti arasındaki
sözleşmelerin gündemin 3 ve 4’üncü sıralarına alınmasını öneriyoruz. 
Genel Kurulun 16 Ekim Pazartesi saat 14.00’te
açılmasını ve Genel Kurulda, Ulaştırma Bakanımız aleyhinde Cumhuriyet Halk
Partisinin (11/17) esas numaralı Gensoru Önergesi’nin görüşülüp
görüşülmeyeceğine dair önergenin gündeme alınmasını ve gensoru önergesi
tartışıldıktan sonra RTÜK’te boş bulunan 3 üyelik için seçim yapılmasını ve
gündemin o seçimin tamamlanmasına kadar devamını;
Ayrıca, 12 Ekim 2017 Perşembe günkü birleşimde 461 sıra
sayılı uluslararası sözleşmelere kadar gündemin tamamlanması hâlinde Genel
Kurulun kapanmasını; ayrıca 497 sıra sayılı Nüfus Kanunu’nun iki bölüm hâlinde,
birinci bölüm 20 madde, ikinci bölüm 24 madde olmak üzere iki bölümden
oluşmasını ve temel yasa şeklinde görüşülmesini; 26’ncı Dönem Üçüncü Yasama
Yılı sonuna kadar salı günleri sözlü soruların bir saat süreyle görüşülmesini,
çarşamba günleri ise üçüncü yasama yılı sonuna kadar sözlü soruların
görüşülmemesini öneriyoruz. 
Grup önerimizin kabulü temennisiyle Genel Kurulu tekrar
saygıyla selamlıyorum. (AK PARTİ sıralarından alkışlar)
BAŞKAN – Teşekkür ediyorum Sayın Can.
Milliyetçi Hareket Partisi Grubu adına Samsun
Milletvekili Erhan Usta konuşacaktır.
Buyurun Sayın Usta. (MHP sıralarından alkışlar)
MHP GRUBU ADINA ERHAN USTA (Samsun) – Sayın Başkan,
değerli milletvekilleri; gündemi belirleyen bir grup önerisini konuşuyoruz.
Şimdi, az önce de terör konusunu görüşürken de aslında son dönemde konuştuğumuz
hususlara bakarsak Türkiye ciddi siyasi risklerle karşı karşıya. Bölgede
riskler çok fazlalaştı, bir yandan Irak’ta, bir yandan Suriye’de, işin nereye
varacağı belli değil, Türkiye’nin nasıl bir meselenin içerisine gireceğini
kestirmek de son derece zor. Şimdi, böyle bir ortamda ekonomiyi güçlü tutmamız
lazım. Dün yaşanan vize krizinden sonra dolar ve euronun yani döviz kurunun
nasıl hareket ettiğini hep beraber gördük. Yani en ufak bir tedirginlik
ekonomide, makro dengeler üzerinde ciddi olumsuz etkiler yapıyor. Şimdi, bir
yandan zaten siyasi dış politika riskleriyle karşı karşıyayken hiç olmazsa
ekonomimizi güçlü tutmamız gerektiğini o yüzden ifade etmeye çalışıyorum. Makro
değişkenlerde, özellikle kur ve faize karşı ekonominin hassasiyeti çok fazla
arttı. Bakın, önümüzdeki bir yıl içerisinde Türkiye’nin finansman ihtiyacı yani
yurt dışından bulması gereken para 205 milyar dolar, 170 milyar dolar civarında
bir ödememiz var önümüzdeki bir yıl içerisinde. Bunlar Merkez Bankası
rakamlarıdır. Kabaca 35 milyar dolar civarında bir cari açık verileceğini
varsayarsak 205 milyar dolarlık bir finansman ihtiyacı olan bir ekonomiyiz biz.
Dolayısıyla, bu finansman ihtiyacını azaltmadığımız sürece ortaya çıkabilecek
siyasi risklerin makroekonomi üzerinde çok olumsuz etkileri olacaktır; o, işi
daha da içinden çıkılmaz hâle getirecektir.
Örneğin diğer bir husus -mesela hani kura ve faize
karşı hassasiyet arttı diyoruz ya- firmalarımızın açık pozisyonları. Temmuz ayı
sonu itibarıyla bankalar dışındaki firmaların, reel sektörün net açık pozisyonu
211,4 milyar dolar. Kurdaki artışın bu firmalar üzerinde yapacağı etkiyi,
onları nasıl bir finansman sıkıntısı içerisine düşüreceğini, fiyatlar üzerinde
yapacağı etkiyi siz hesap edin. Ülkenin açık pozisyonu ise 450 milyar dolar,
net açık pozisyonu. Yani, yurt dışındaki varlıklarımız ve yurt içindeki
yabancıların varlıklarının netleştirilmesi durumunda 450 milyar dolar açık
pozisyonu olan bir ekonomiyiz ve cari açık verdiğimiz sürede bu açık
pozisyonumuz artıyor. Dolayısıyla ben şunu demeye çalışıyorum: Şimdi, terörle
mücadele, tamam, destekliyoruz; Hükûmetin dış politikasını destekliyoruz, var
gücümüzle yanındayız ancak buralarda elimizin güçlü olabilmesi için ekonomiye
ağırlık vermemiz lazım ve bu Türkiye Büyük Millet Meclisi gündeminde ekonomik
reformlar ağırlıklı bir gündem oluşturmamız lazım. Böyle torba yasalarla
vergiyi artırarak değil, vergi reformu yaparak ancak bu işin içerisinden çıkılabilir.
Mali disiplin olmalı ama bu mali disiplini işte bilmem bütün kesimlere bir
vergi getirerek değil, harcamaları, lüzumsuz harcamaları kısarak sağlamamız
lazım.
(Mikrofon otomatik cihaz tarafından kapatıldı) 
ERHAN USTA (Devamla) – Ben bu çerçevede, hiç olmazsa
bundan sonraki atacağımız adımlarda ekonomi ağırlıklı, yapısal reform ağırlıklı
bir gündem oluşturulması tavsiyesiyle sözlerimi bitirmek istiyorum, saygılar
sunuyorum. (MHP sıralarından alkışlar) 
BAŞKAN – Teşekkür ediyorum.
Halkların Demokratik Partisi Grubu adına Muş
Milletvekili Ahmet Yıldırım konuşacaktır.
Buyurun Sayın Yıldırım. (HDP sıralarından alkışlar) 
HDP GRUBU ADINA AHMET YILDIRIM (Muş) – Teşekkür ederim
Sayın Başkan.
Şimdi, tabii konu Meclisin çalışma takvimi olunca
Meclisin ne kadar tam toplandığı konusunda, Meclis Başkanlığının ve Başkanlık
Divanının üzerine düşen görevleri ve sorumlulukları ne kadar yerine getirdiği
hususunda bir konuya dikkatinizi çekmek istiyorum. Şu Parlamentonun 10 üyesi,
2’si eş genel başkan ve diğerleri milletvekili 10 üyesi, çoğunluğu üç yüz kırk
gündür yani on bir ay altı gündür tutuklular. Bugüne kadar bu Parlamentonun 15
üyesi tutuklandı, 10’u hâlâ tutuklu, 23 milletvekili ise şimdiye kadar
gözaltına alınıp bırakıldı. Bizim Eş Genel Başkanımız Sayın Selahattin
Demirtaş’ın bir gece senkronize bir şekilde 5 ayrı ildeki savcılıklarla
birlikte gözaltına alınıp sonra tutuklanmasından sonra kendi dava dosyalarının
görüldüğü mahkeme illerine en uzak cezaevine nakledildi, ondan sonra o günden
bugüne bu duruşmalara çıkarılma garabeti yaşanıyor. 
Şimdi, tutuklu olduğu dosyadan bugüne kadar hâlâ yargı
önüne çıkarılmamış, eğer herhangi bir engel olmaz ve yeni bir garabet
ertelemeyi siyasi iktidar bu ülkeye ve bu Meclise yaşatmazsa tutukluluğundan üç
yüz doksan dokuz gün sonra yani 7 Aralık günü mahkeme karşısına çıkacak. Sayın
Demirtaş’ın tutuksuz olarak yargılanması mümkün değil miydi? Tabii ki mümkündü.
Çünkü, üç yüz doksan dokuz gündür mahkeme karşısına çıkarmayan bir mahkeme
demek ki acele sahibi değildir. Ama, acelesi olan, yargıyı siyasallaştırmış
olan siyasi iktidardır. Ve Sayın Demirtaş’ın onların, siyasi iktidarın yanlış
politikalarını teşhir eden en etkili siyasetçi olması hasebiyle bugün
tutuklanmış olması ve bir siyasi rehine olarak tutulması söz konusudur. Ama,
şimdi, onu tutuklayanlar, dört yüz gün boyunca mahkeme karşısına çıkarmayanlar
yaşlı bir annenin, Hatun Tuğluk annenin cenazesini mezardan çıkarmaya
yeltenecek kadar gözü dönmüşlerin iddianamesini yirmi günde hazırlıyor; kamuoyu
baskısından ötürü göz boyamak ve kamuoyunun gazını almak üzere tutuklanmış olan
birinin yirmi gün içerisinde iddianamesi tamamlanıyor, mahkeme önüne çıkarıyor
ve tahliyesini sağlıyor. Göstermelik tutuklayan da siyasi iktidardır,
bıraktıran da siyasi iktidardır. Yine, Adalet Bakanlığı Anayasa Mahkemesinin
görüş istemesi üzerine şunu yazıyor, diyor ki Anayasa Mahkemesine:
“Milletvekili olmaktan kaynaklanan tüm hakları tutuklu vekiller kullanmaktadır
ve yasama faaliyetlerine katılımlarının engellenmesinde herhangi bir hak kaybı
yoktur.” Bu ne anlama gelir? Tutuklu milletvekilleri bütün yasama
faaliyetlerine katılabiliyorlar anlamına gelir. 
Şimdi bunun neresinden tutacağız? Buna dair şunu ifade
etmek isterim ki…
(Mikrofon otomatik cihaz tarafından kapatıldı) 
AHMET YILDIRIM (Devamla) – Sayın Başkan, yeni sürece
intibak adına bir dakika, bir dakika…
BAŞKAN – Sayın Yıldırım, diğer arkadaşlara da vermedim
haksızlık olmasın diye. 
Tamamlayın bu seferlik ama dikkat edelim bundan sonra
lütfen.
AHMET YILDIRIM (Devamla) – Teşekkür ederim Sayın
Başkan.
Şimdi, hak kaybı olmayan milletvekilleri
tutuklandığından beri bu Parlamento 107 birleşim, 614 oturum yapmış, 271 kanun
çıkarmış, rejimi değiştiren bir anayasa paketini buradan geçirmiş, 22 grup
toplantısı yapılmış; bunların hiçbiri buna katılamamışlar ama yasama
faaliyetleri konusunda bir hak kaybının olmadığı konusunda akla zarar bir
yanılsamayı Anayasa Mahkemesine Adalet Bakanlığı yaşatabiliyor. En hafif
deyimle bu, Adalet Bakanlığının Anayasa Mahkemesini yanıltması ve toplumla alay
etmesinden başka bir şey değildir. Bu konuda eksik toplanan ve eş genel
başkanımızın, tutuklu vekillerimizin dilekçelerine cevap vermeyen Meclis
Başkanlığı töhmet altındadır bu Meclisin yasama faaliyetlerini tam işletemediği
hususunda. 
Teşekkür ederim. (HDP sıralarından alkışlar) 
BAŞKAN – Cumhuriyet Halk Partisi Grubu adına İstanbul
Milletvekili Mahmut Tanal konuşacaktır.
Buyurun Sayın Tanal. (CHP sıralarından alkışlar)
CHP GRUBU ADINA MAHMUT TANAL (İstanbul) – Sayın Başkan,
değerli milletvekilleri; hepinizi saygıyla, hürmetle selamlıyorum.
AK PARTİ’nin Meclisin çalışma takvimi üzerinde söz
almış bulunmaktayım. Tabii burada bu çalışma takvimine baktığımız zaman
öncelikle neyin öne alınmasını talep etmişler arkadaşlarımız? Müftülere
verilecek olan nikâh izninin, o kanunun öne alınmasını talep ediyorlar. Neye
dayalı olarak talep ediyorlar? Türkiye Büyük Millet Meclisi İçtüzüğü’nün 52’nci
maddesine göre, bakanlık veya komisyon, ivedilikle görüşülmesi gereken, çok
ihtiyaç olan, elzem olan bir konunun tüm diğer konulardan öne alınmasını talep
ediyorlar. Esasen, işin özü bu. 
Şimdi, değerli arkadaşlar, şu anda Türkiye’de
atanamayan öğretmenlerin sorununu bir tarafa atacağız, taşeronların sorununu
bir tarafa atacağız, emeklilerin sorununu bir tarafa atacağız, Pozantı’daki çocuk
öğrenci yurtlarını bir tarafa atacağız ve öğrencilerin yurt sorunlarını,
öğrencilerin geçinme sorunlarını, işsizlik sorunlarını bir tarafa atacağız,
Türkiye’de tek bir sorun var, öncelikle ve ivedilikle görüşülmesi gereken konu,
müftülere evlenmek için nikâh yetkisinin verilmesi hususunu ivedilikle,
öncelikle görüşülmesi gereken konular arasına getirmişsiniz ve önce bunu
görüşelim diyorsunuz. 
İkinci bir öneri nedir? Efendim, Ulaştırma Bakanı
hakkında verilen gensoruyu, pazartesi günü televizyonlarda ekranlar kapalı
olduğu için, Türkiye Büyük Millet Meclisi Televizyonu kapalı olduğu için, aman
vatandaş bu bakan ne yaptı, ne etti kimse görmesin, duymasın diye pazartesi
günü görüşelim diyorsunuz. 
Şimdi, değerli arkadaşlar, vatandaşın Parlamentoda
öğrenme, bilgilenme hakkı var. Bu çalışma takvimi açısından sizin getirmiş
olduğunuz bu önerge… Hani, Sayın Muş biraz önce “Devlet, hukuk devletidir.”,
Değerli Naci Hocamız “Efendim, hukuk devleti, hiçbir sorunumuz yok.” dediler.
Ya, arkadaşlar, madem hukuk devleti, korkmuyoruz biz bu işte, bu İç Tüzük’ün
ilgili amir hükmü, Anayasa’nın hükmü uyarınca siz bu Ulaştırma Bakanıyla ilgili
gensoruyu gayet rahat niçin televizyonların açık olduğu saatte getirmiyorsunuz
da pazartesiye denk getiriyorsunuz? 
İkincisi: Türkiye’nin bu kadar biriken sorunu var,
hepsinin önünde, en önceliklisi, en ivedisi evlenirken müftü tarafından nikâh
kıyılması yetkisi bu kadar mı önemli ya? 
Bakın, arkadaşlar, Türkiye’de 100 bin insan kanun
hükmünde kararnamelerle işten atılmış. Bu 100 bin insanı… OHAL komisyonu
kuruldu, bu komisyon günde sekiz saat çalışsa her bir dosyaya bir saat baksa…
(Mikrofon otomatik cihaz tarafından kapatıldı)
HASAN BASRİ KURT (Samsun) – Niye atılmış onlar?
MAHMUT TANAL (Devamla) – Siz, onlarla birlikte…
Geçmişte terör örgütüyle iş birliği yaptığı için atılmış. 
MAHMUT TOĞRUL (Gaziantep) – Araştırma yaptınız mı?
MAHMUT TANAL (Devamla) - Onlar sizin yoldaşlarınızdı,
onlar sizin arkadaşlarınızdı. “Niçin atılmış?” Sizin arkadaşlarınız, gidin
onlara sorun niçin atıldığını? Suç ortaklarınız sizin.
HASAN BASRİ KURT (Samsun) – Kimmiş bizim
arkadaşlarımız? 
MAHMUT TANAL (Devamla) - Siz onların suç ortağısınız. 
HASAN BASRİ KURT (Samsun) – Ortaklık yapan sizsiniz,
savunan sensin.
MAHMUT TANAL (Devamla) – Evet, AK PARTİ onların suç
ortağıdır.
Teşekkür ederim. (CHP sıralarından alkışlar) 
BAŞKAN – Teşekkürler Sayın Tanal. 
Adalet ve Kalkınma Partisi grup önerisini oylarınıza
sunuyorum: Kabul edenler… Kabul etmeyenler… Öneri kabul edilmiştir.
İç Tüzük’ün 37’nci maddesine göre verilmiş bir doğrudan
gündeme alınma önergesi vardır, okutup işleme alacağım ve oylarınıza sunacağım.
VI.- BAŞKANLIĞIN GENEL KURULA SUNUŞLARI (Devam)
C) Önergeler
1.- Aydın Milletvekili Deniz Depboylu’nun, (2/1432) esas numaralı Çocuk
Hakları Koruma Komisyonu Kurulmasına İlişkin Kanun Teklifi’nin doğrudan gündeme
alınmasına ilişkin önergesi (4/106)
Türkiye Büyük Millet Meclisi Başkanlığına
(2/1432) esas no.lu Çocuk Hakları Koruma Komisyonu
Kurulmasına Dair Kanun Teklifimizin İç Tüzük’ün 37’nci maddesi uyarınca doğrudan
Genel Kurul gündemine alınmasını saygılarımla arz ederim.
 Deniz
Depboylu
 Aydın
BAŞKAN – Önerge üzerinde teklif sahibi Aydın
Milletvekili Deniz Depboylu konuşacaktır.
Buyurun Sayın Depboylu. (MHP sıralarından alkışlar) 
DENİZ DEPBOYLU (Aydın) – Sayın Başkan, değerli
milletvekilleri; Türkiye Büyük Millet Meclisi ihtisas komisyonları arasında yer
almak üzere çocuk hakları koruma komisyonunun kurulması amacıyla verdiğimiz
kanun teklifiyle ilgili konuşmak üzere Milliyetçi Hareket Partisi Grubumuz
adına söz almış bulunmaktayım. Konuşmama başlamadan önce aziz Türk milletini ve
Gazi Meclisi saygıyla selamlıyorum.
Değerli milletvekilleri, çocukluk dönemi insanın
kişilik gelişiminin tamamlandığı, gelecekteki yaşamının temellerinin atıldığı
çok özel ve hassas bir dönemdir. Başta devlet olmak üzere aile ve yakın
çevresi, çocuğun güven içinde büyüyerek sağlıklı ve eğitimli bireyler olarak
gelişmesi için de her türlü tedbiri almak zorundadır. Ancak çocuklarımızın
günümüzde yaşadığı sorunlara baktığımızda onların bu sorunlarla başa çıkmakta
ne kadar yorulduğu, zorlandığı ve çocuklarımızı da yeterince koruyamadığımız
aşikârdır. Bugün hâlâ eğitim hakkı gasbedilmiş, eğitimine devam edemeyen
çocuklar mevcuttur. Çocuk yaştaki kızların erken yaşta evlendirilmesinin önüne geçememiş
bulunmaktayız. Maalesef ülkemizde hâlâ küçük yaşta kız çocukları yasal olmayan
yollarla evlilik birliğine adım attırılmaktadır. Çocuk işçiliği son bulmamış,
yasal boşluklardan yararlanan yetişkinler tarafından çocuklar bu konuda
istismar edilmektedir. 
Milliyetçi Hareket Partisi
Grubumuz adına 6 Aralık 2015 tarihinde kayıp çocuklarla ilgili olarak
verdiğimiz araştırma önergemizi de hatırlatmak istiyorum. O zaman için bu
gündem de kabul edilmemişti ama bu kabul edilmemiş olsa da kayıp çocuklarımızın
sorunlarının çözülmesi veya yeni çocukların kaybolmasının önüne geçilmesini
sağlamamıştı ve ne yazık ki çocuklara yönelik gerçekleşen kötü muamele, başta
cinsel istismar olmak üzere gerçekleşen diğer istismar olaylarını da
sonlandırabilmiş değiliz. 
Çocuklarımızı her türlü
istismardan korumak, disiplinli, iyi planlanmış ve iyi organize olmuş
çalışmaların yapılmasıyla mümkündür ki bunun için de çocuklarımızı koruyan
kanunların oluşturulması, mevcut kanunların bir bir gözden geçirilmesi
gerekmektedir. 
Çocuklarımızın karşı karşıya
kaldıkları sorunlardan birisi de suç örgütlerince kullanılmaları ve suça ortak
edilmeleridir. Çocuklarımızı başta PKK olmak üzere tüm terör örgütlerinin
istismarından da korumak, kurtarmak zorundayız.
Bütün bu sorunlara ek olarak,
Suriye’de yaşanan kriz sonrası oluşan göç dalgasıyla sorun ve sorumluluklarımız
biraz daha artmış çünkü ülkemize sığınan ailelerin yanında 0-19 yaş arasındaki
çocuk sayısı 1 milyon 500 bin civarına ulaşmıştır. 
Değerli milletvekilleri,
çocuklarımızın yaşadığı her sorun ve karşı karşıya kalabilecekleri tehditlerle
ilgili olarak her türlü sorunun çözümü ve engellenmesi siyasetüstü bir
yaklaşımdır. Bu sebeple çocuklarımızın iyiliği için gündeme alınmış, getirilmiş
olan her türlü önerge Meclisimiz içerisinde hassasiyetle ele alınmalı, siyasi
çekişmelerden uzak tutulmalıdır. 
Bir devletin gücü,
himayesindeki çocukların güven, huzur içinde, eşit haklara sahip olarak, eğitim
haklarını sonuna kadar kullanarak ruhsal ve bedensel açıdan sağlıklı
büyümesiyle ölçülür. Zira, çocuklar milletin ve devletin geleceğidir,
teminatıdır. Türkiye Büyük Millet Meclisinin en büyük sorumluluğu,
çocuklarımızı ve onların geleceğini teminat altına almaktır. Üretilen günlük
politikalarla çocuklarımızın yaşadığı sorunların çözülmesi mümkün değildir. 
26’ncı Dönemde 2 araştırma komisyonu kurulmuştur, 2’si
de çocuklarımızla direkt ilgilidir; 2 komisyonun da raporundaki ortak öneri,
acilen çocuk hakları koruma komisyonunun kurulmasıyla ilgilidir. Verilen her
önerge değerlidir ama tabii ki sadece kurulmuş araştırma komisyonlarıyla
sorunların çözülmesi mümkün değildir. Çocuklarımızın güven altına alınması için
daimi bir komisyonun kurulması şarttır. 
Yarın 11 Ekim Dünya Kız Çocukları Günü. Geliniz, hep
birlikte, bu özel günün arifesinde, tüm çocuklarımıza bir hediye olarak, çocuk
hakları komisyonunun kurulmasına dair kanun teklifimize destek veriniz ve
böylece hem demokrasiyi güçlendirmiş hem de bu kurulacak komisyonun kabulünün
onurunu Gazi Meclis olarak, tüm siyasi partiler olarak ve tüm milletvekilleri
olarak ortak paydada buluşarak birlikte yaşayalım diyorum ve yüce heyetinizi
saygıyla selamlıyorum. (MHP sıralarından alkışlar)
BAŞKAN – Teşekkür ediyorum.
Önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir. 
Birleşime on dakika ara veriyorum.
Kapanma
Saati: 18.16
DÖRDÜNCÜ OTURUM
Açılma Saati: 18.39
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Ali Haydar HAKVERDİ
(Ankara) 
-----0-----
BAŞKAN – Türkiye Büyük Millet Meclisinin 5’inci
Birleşiminin Dördüncü Oturumunu açıyorum.
Gündemin “Sözlü Sorular” kısmına geçiyoruz.
IX.- SÖZLÜ SORULAR VE CEVAPLARI (X)
1.- Trabzon Milletvekili Haluk Pekşen’in, ülkeye kaçak yollarla çay
sokulmasına ve engellenmesi için yapılan çalışmalara ilişkin Gümrük ve Ticaret
Bakanından sözlü soru önergesi (6/60) ve Kültür ve Turizm Bakanı Numan
Kurtulmuş’un cevabı
2.- Antalya Milletvekili Çetin Osman Budak’ın, son dönemde Türkiye’nin
dış politikasında yaşanan gelişmelerin turizme etkisine ilişkin sözlü soru
önergesi (6/121) ve Kültür ve Turizm Bakanı Numan Kurtulmuş’un cevabı
3.- Niğde Milletvekili Ömer Fethi Gürer’in, Niğde’nin Çiftlik ilçesine
bağlı Kitreli köyünün tarihi yapısına ilişkin Kültür ve Turizm Bakanından sözlü
soru önergesi (6/235) (Cevaplanmadı)
4.- Niğde Milletvekili Ömer Fethi Gürer’in, Niğde’de bulunan Kavlaktepe
Yeraltı Şehri’nin turizme kazandırılması adına yürütülen çalışmalara ilişkin
Kültür ve Turizm Bakanından sözlü soru önergesi (6/241) (Cevaplanmadı)
5.- Niğde Milletvekili Ömer Fethi Gürer’in, Niğde’de bulunan Kavlaktepe
Yeraltı Şehri’nin turizme kazandırılması adına yürütülen çalışmalara ilişkin
Kültür ve Turizm Bakanından sözlü soru önergesi (6/242) (Cevaplanmadı)
6.- Niğde Milletvekili Ömer Fethi Gürer’in, Niğde’de bulunan Kavlaktepe
Yeraltı Şehri’nin turizme kazandırılması adına yürütülen çalışmalara ilişkin
Kültür ve Turizm Bakanından sözlü soru önergesi (6/243) (Cevaplanmadı)
7.- Niğde Milletvekili Ömer Fethi Gürer’in, Niğde’nin Altunhisar
ilçesindeki Avören Antik Kenti ile ilgili çalışmalara ilişkin Kültür ve Turizm
Bakanından sözlü soru önergesi (6/252) (Cevaplanmadı)
8.- Trabzon Milletvekili Haluk Pekşen’in, Trabzon’un turizm bakımından
desteklenen iller kapsamına alınmamasına ilişkin Kültür ve Turizm Bakanından
sözlü soru önergesi (6/260) (Cevaplanmadı)
9.- Niğde Milletvekili Ömer Fethi Gürer’in, Niğde’de bulunan Akkaya
Barajı yanındaki tarihî bir alanın turizme kazandırılmasına ilişkin Kültür ve
Turizm Bakanından sözlü soru önergesi (6/358) (Cevaplanmadı)
10.- Niğde Milletvekili Ömer Fethi Gürer’in, Niğde’nin Altunhisar
ilçesinde çok sayıda tarihî eser barındıran bir bölgeye yönelik çalışmalara
ilişkin sözlü soru önergesi (6/518) ve Kültür ve Turizm Bakanı Numan
Kurtulmuş’un cevabı
11.- Niğde Milletvekili Ömer Fethi Gürer’in, Niğde’nin Altunhisar
ilçesinde çok sayıda tarihî eser barındıran bir bölgeye yönelik çalışmalara
ilişkin sözlü soru önergesi (6/519) ve Kültür ve Turizm Bakanı Numan
Kurtulmuş’un cevabı
12.- Niğde Milletvekili Ömer Fethi Gürer’in, Niğde’nin Tepeköy bölgesindeki
tarihî yapılarla ilgili çalışma yapılmasına ilişkin sözlü soru önergesi (6/520)
ve Kültür ve Turizm Bakanı Numan Kurtulmuş’un cevabı
13.- Niğde Milletvekili Ömer Fethi Gürer’in, Niğde’nin Bor ilçesine
bağlı Karamahmutlu köyündeki mağaralarla ilgili bilimsel çalışmalara ilişkin
sözlü soru önergesi (6/521) ve Kültür ve Turizm Bakanı Numan Kurtulmuş’un
cevabı
14.- Niğde Milletvekili Ömer Fethi Gürer’in, bilimsel kazı çalışmaları
ile ilgili verilere ilişkin sözlü soru önergesi (6/522) ve Kültür ve Turizm
Bakanı Numan Kurtulmuş’un cevabı
15.- Niğde Milletvekili Ömer Fethi Gürer’in, Bolkar Dağları üzerinde
kayak tesisi kurulmasına yönelik çalışmalara ilişkin sözlü soru önergesi
(6/523) ve Kültür ve Turizm Bakanı Numan Kurtulmuş’un cevabı
16.- Niğde Milletvekili Ömer Fethi Gürer’in, Niğde’nin Yaylayolu köyünde
bulunan tarihî yapılarla ilgili çalışmalara ilişkin sözlü soru önergesi (6/524)
ve Kültür ve Turizm Bakanı Numan Kurtulmuş’un cevabı
17.- Niğde Milletvekili Ömer Fethi Gürer’in, Niğde’nin Yaylayolu köyündeki
tarihî Hasan Paşa Konağı’nın onarılmasına yönelik çalışmalara ilişkin sözlü
soru önergesi (6/525) ve Kültür ve Turizm Bakanı Numan Kurtulmuş’un cevabı
18.- Niğde Milletvekili Ömer Fethi Gürer’in, Niğde’nin Ballı köyünde
bulunan tarihî yapılarla ilgili çalışmalara ilişkin sözlü soru önergesi (6/526)
ve Kültür ve Turizm Bakanı Numan Kurtulmuş’un cevabı
19.- Niğde Milletvekili Ömer Fethi Gürer’in, Niğde’nin Ballı köyünde
bulunan tarihî yapılarla ilgili çalışmalara ilişkin sözlü soru önergesi (6/527)
ve Kültür ve Turizm Bakanı Numan Kurtulmuş’un cevabı
20.- Niğde Milletvekili Ömer Fethi Gürer’in, Niğde’deki Hasaköy
Kilisesi’nin onarılmasına yönelik çalışmalara ilişkin Kültür ve Turizm
Bakanından sözlü soru önergesi (6/528) (Cevaplanmadı)
21.- Niğde Milletvekili Ömer Fethi Gürer’in, görme engelliler için
kütüphanelerde kitap okuyan gönüllülere ilişkin sözlü soru önergesi (6/529) ve
Kültür ve Turizm Bakanı Numan Kurtulmuş’un cevabı
22.- Niğde Milletvekili Ömer Fethi Gürer’in, 2014-2015 yıllarında
Bakanlık tarafından basılan kitaplara ve abone olunan süreli yayınlara ilişkin
sözlü soru önergesi (6/530) ve Kültür ve Turizm Bakanı Numan Kurtulmuş’un
cevabı
23.- Niğde Milletvekili Ömer Fethi Gürer’in, Niğde ilinde tespit ve
tescil edilmiş taşınmaz kültür varlıklarına ilişkin sözlü soru önergesi (6/531)
ve Kültür ve Turizm Bakanı Numan Kurtulmuş’un cevabı
24.- Niğde Milletvekili Ömer Fethi Gürer’in, Niğde’nin tarihî ve
kültürel değerlerinin tanıtılmasına ilişkin sözlü soru önergesi (6/532) ve
Kültür ve Turizm Bakanı Numan Kurtulmuş’un cevabı
25.- Niğde Milletvekili Ömer Fethi Gürer’in, Niğde’de halıcılığın
korunması için yapılan çalışmalara ilişkin sözlü soru önergesi (6/533) ve
Kültür ve Turizm Bakanı Numan Kurtulmuş’un cevabı
26.- Niğde Milletvekili Ömer Fethi Gürer’in, Niğde’nin Dündarlı
Kasabası’ndaki tarihî alanlar ile ilgili çalışmalara ilişkin sözlü soru
önergesi (6/534) ve Kültür ve Turizm Bakanı Numan Kurtulmuş’un cevabı
27.- Niğde Milletvekili Ömer Fethi Gürer’in, Niğde’deki Damlataş
Mağarası’nın turizme kazandırılmasına yönelik çalışmalara ilişkin sözlü soru
önergesi (6/535) ve Kültür ve Turizm Bakanı Numan Kurtulmuş’un cevabı
28.- Niğde Milletvekili Ömer Fethi Gürer’in, Niğde’deki Kiçiağaç ve
Çamardı Kiliselerinin onarılmasına yönelik çalışmalara ilişkin sözlü soru
önergesi (6/536) ve Kültür ve Turizm Bakanı Numan Kurtulmuş’un cevabı
29.- Niğde Milletvekili Ömer Fethi Gürer’in, Niğde’nin Dündarlı
kasabasında bulunan bir taşla ilgili çalışmalara ilişkin sözlü soru önergesi
(6/537) ve Kültür ve Turizm Bakanı Numan Kurtulmuş’un cevabı
30.- Niğde Milletvekili Ömer Fethi Gürer’in, Niğde’de bulunan tarihî bir
bedesten ile konağa ilişkin sözlü soru önergesi (6/538) ve Kültür ve Turizm
Bakanı Numan Kurtulmuş’un cevabı
31.- Niğde Milletvekili Ömer Fethi Gürer’in, Niğde Kalesi ile ilgili
çalışmalara ilişkin sözlü soru önergesi (6/539) ve Kültür ve Turizm Bakanı
Numan Kurtulmuş’un cevabı
32.- Niğde Milletvekili Ömer Fethi Gürer’in, Niğde ilindeki bir tarihî
yapının restore edilerek müzeye dönüştürülmesine ilişkin sözlü soru önergesi
(6/540) ve Kültür ve Turizm Bakanı Numan Kurtulmuş’un cevabı
33.- Niğde Milletvekili Ömer Fethi Gürer’in, Niğde’de bulunan Murtandı
Kalesi’nin onarılmasına yönelik çalışmalara ilişkin sözlü soru önergesi (6/542)
ve Kültür ve Turizm Bakanı Numan Kurtulmuş’un cevabı
34.- Niğde Milletvekili Ömer Fethi Gürer’in, Niğde’de bulunan Darboğaz
Sıdıran Kalesi’nin tanıtımına yönelik çalışmalara ilişkin sözlü soru önergesi
(6/543) ve Kültür ve Turizm Bakanı Numan Kurtulmuş’un cevabı
35.- Niğde Milletvekili Ömer Fethi Gürer’in, Niğde’nin Ballı köyünde
bulunan tarihî yapılarla ilgili çalışmalara ilişkin sözlü soru önergesi (6/545)
ve Kültür ve Turizm Bakanı Numan Kurtulmuş’un cevabı
36.- Niğde Milletvekili Ömer Fethi Gürer’in, Niğde’de bulunan H.
Prodromos Manastırı’na ait kilise binasının onarılarak müzeye dönüştürülmesine
ilişkin sözlü soru önergesi (6/546) ve Kültür ve Turizm Bakanı Numan
Kurtulmuş’un cevabı
37.- Niğde Milletvekili Ömer Fethi Gürer’in, Niğde’nin Tepeköy
bölgesindeki tarihî yapılarla ilgili çalışma yapılmasına ilişkin sözlü soru
önergesi (6/547) ve Kültür ve Turizm Bakanı Numan Kurtulmuş’un cevabı
38.- Niğde Milletvekili Ömer Fethi Gürer’in, Niğde’nin Tepeköy
bölgesindeki tarihî yapılarla ilgili çalışma yapılmasına ilişkin Kültür ve
Turizm Bakanından sözlü soru önergesi (6/549) (Cevaplanmadı)
39.- Niğde Milletvekili Ömer Fethi Gürer’in, Niğde’de bulunan tarihî
Yeraltı Karız Su Kanalları ile ilgili çalışmalara ilişkin sözlü soru önergesi
(6/550) ve Kültür ve Turizm Bakanı Numan Kurtulmuş’un cevabı
40.- Niğde Milletvekili Ömer Fethi Gürer’in, Niğde’de bulunan Osmanlı
Dönemi’ne ait cami ve kiliselere ilişkin sözlü soru önergesi (6/551) ve Kültür
ve Turizm Bakanı Numan Kurtulmuş’un cevabı
41.- Niğde Milletvekili Ömer Fethi Gürer’in, Niğde’deki Alaaddin Camii
ile ilgili yürütülen çalışmalara ilişkin sözlü soru önergesi (6/552) ve Kültür
ve Turizm Bakanı Numan Kurtulmuş’un cevabı
42.- Niğde Milletvekili Ömer Fethi Gürer’in, Niğde’nin Ulukışla
ilçesinde bulunan tarihî yapı ve alanlarla ilgili çalışmalara ilişkin sözlü
soru önergesi (6/554) ve Kültür ve Turizm Bakanı Numan Kurtulmuş’un cevabı
43.- Niğde Milletvekili Ömer Fethi Gürer’in, Niğde’deki Alaaddin
Camii’nin tanıtılmasına ilişkin Kültür ve Turizm Bakanından sözlü soru önergesi
(6/555) (Cevaplanmadı)
44.- Niğde Milletvekili Ömer Fethi Gürer’in, Niğde’nin Tepeköy köyünde
yapılan kaçak kazılara ve alınan önlemlere ilişkin Kültür ve Turizm Bakanından
sözlü soru önergesi (6/557) (Cevaplanmadı)
45.- Niğde Milletvekili Ömer Fethi Gürer’in, Niğde Kalesi’nin bulunduğu
alanda bilimsel kazı çalışması yapılmasına ilişkin Kültür ve Turizm Bakanından
sözlü soru önergesi (6/558) (Cevaplanmadı)
46.- Niğde Milletvekili Ömer Fethi Gürer’in, Niğde’nin Yaylayolu köyünde
bulunan tarihî yapılarla ilgili çalışmalara ilişkin Kültür ve Turizm Bakanından
sözlü soru önergesi (6/559) (Cevaplanmadı)
47.- Niğde Milletvekili Ömer Fethi Gürer’in, Niğde’nin Yaylayolu köyünde
bulunan tarihî yapılarla ilgili çalışmalara ilişkin Kültür ve Turizm Bakanından
sözlü soru önergesi (6/561) (Cevaplanmadı)
48.- Niğde Milletvekili Ömer Fethi Gürer’in, Niğde’nin Yaylayolu köyünde
bulunan tarihî yapılarla ilgili çalışmalara ilişkin Kültür ve Turizm Bakanından
sözlü soru önergesi (6/562) (Cevaplanmadı)
49.- Niğde Milletvekili Ömer Fethi Gürer’in, Niğde’nin Yaylayolu köyünde
bulunan tarihî yapılarla ilgili çalışmalara ilişkin Kültür ve Turizm Bakanından
sözlü soru önergesi (6/563) (Cevaplanmadı)
50.- Niğde Milletvekili Ömer Fethi Gürer’in, Niğde’nin Gösterli köyünde
bilimsel kazı çalışmaları yapılmasına ilişkin Kültür ve Turizm Bakanından sözlü
soru önergesi (6/565) (Cevaplanmadı)
51.- Niğde Milletvekili Ömer Fethi Gürer’in, Niğde’deki Gösterli
yerleşmeleri ile ilgili çalışmalara ilişkin Kültür ve Turizm Bakanından sözlü
soru önergesi (6/567) (Cevaplanmadı)
52.- Niğde Milletvekili Ömer Fethi Gürer’in, Niğde’nin Hamamlı köyündeki
tarihî yapılarla ilgili çalışmalara ilişkin sözlü soru önergesi (6/568) ve
Kültür ve Turizm Bakanı Numan Kurtulmuş’un cevabı
53.- Niğde Milletvekili Ömer Fethi Gürer’in, Niğde’de bulunan bazı
tümülüslerle ilgili çalışmalara ilişkin sözlü soru önergesi (6/569) ve Kültür
ve Turizm Bakanı Numan Kurtulmuş’un cevabı
54.- Niğde Milletvekili Ömer Fethi Gürer’in, Niğde’nin Hamamlı ile
Kumluca arasında kalan bölgesindeki tarihî yapılarla ilgili çalışmalara ilişkin
Kültür ve Turizm Bakanından sözlü soru önergesi (6/570) (Cevaplanmadı)
55.- Niğde Milletvekili Ömer Fethi Gürer’in, Niğde’nin Yaylayolu köyünde
bulunan tarihî yapılarla ilgili çalışmalara ilişkin Kültür ve Turizm Bakanından
sözlü soru önergesi (6/571) (Cevaplanmadı)
56.- Niğde Milletvekili Ömer Fethi Gürer’in, Niğde’nin Altunhisar
ilçesinde çok sayıda tarihî eser barındıran bir bölgeye yönelik çalışmalara
ilişkin Kültür ve Turizm Bakanından sözlü soru önergesi (6/572) (Cevaplanmadı)
57.- Niğde Milletvekili Ömer Fethi Gürer’in, Niğde’de bulunan bazı mezar
ve tümülüslerle ilgili çalışmalara ilişkin Kültür ve Turizm Bakanından sözlü
soru önergesi (6/573) (Cevaplanmadı)
58.- Niğde Milletvekili Ömer Fethi Gürer’in, Niğde’nin Yaylayolu köyünde
bulunan tarihî yapılarla ilgili çalışmalara ilişkin Kültür ve Turizm Bakanından
sözlü soru önergesi (6/574) (Cevaplanmadı)
59.- Niğde Milletvekili Ömer Fethi Gürer’in, Niğde’nin Altunhisar
ilçesinde çok sayıda tarihî eser barındıran bir bölgeye yönelik çalışmalara
ilişkin Kültür ve Turizm Bakanından sözlü soru önergesi (6/575) (Cevaplanmadı)
60.- Niğde Milletvekili Ömer Fethi Gürer’in, Niğde’nin Yaylayolu köyünde
bulunan tarihî yapılarla ilgili çalışmalara ilişkin Kültür ve Turizm Bakanından
sözlü soru önergesi (6/576) (Cevaplanmadı)
61.- Niğde Milletvekili Ömer Fethi Gürer’in, Niğde’nin Altunhisar
ilçesinde çok sayıda tarihî eser barındıran bir bölgeye yönelik çalışmalara
ilişkin Kültür ve Turizm Bakanından sözlü soru önergesi (6/577) (Cevaplanmadı)
62.- Niğde Milletvekili Ömer Fethi Gürer’in, Niğde’nin Çavdarlı
köyündeki tarihî yapılarla ilgili çalışmalara ilişkin Kültür ve Turizm
Bakanından sözlü soru önergesi (6/578) (Cevaplanmadı)
63.- Niğde Milletvekili Ömer Fethi Gürer’in, Niğde’de bulunan bazı
tümülüslerle ilgili çalışmalara ilişkin Kültür ve Turizm Bakanından sözlü soru
önergesi (6/579) (Cevaplanmadı)
64.- Niğde Milletvekili Ömer Fethi Gürer’in, Niğde’nin Yeşilgölcük
beldesindeki tarihî yapılarla ilgili çalışmalara ilişkin Kültür ve Turizm Bakanından
sözlü soru önergesi (6/580) (Cevaplanmadı)
65.- Niğde Milletvekili Ömer Fethi Gürer’in, Niğde’nin Bor ilçesinin
Sokubaşı Mahallesi’nde bulunan yer altı şehrine ilişkin Kültür ve Turizm
Bakanından sözlü soru önergesi (6/581) (Cevaplanmadı)
66.- Niğde Milletvekili Ömer Fethi Gürer’in, Niğde’nin Bor ilçesinde
bulunan bir yer altı şehri ile ilgili çalışma yapılmasına ilişkin Kültür ve
Turizm Bakanından sözlü soru önergesi (6/582) (Cevaplanmadı)
67.- Niğde Milletvekili Ömer Fethi Gürer’in, Niğde ilindeki yer altı
şehirleri ile ilgili çalışmalara ilişkin Kültür ve Turizm Bakanından sözlü soru
önergesi (6/583) (Cevaplanmadı)
68.- Niğde Milletvekili Ömer Fethi Gürer’in, Niğde’nin Yeşilgölcük
beldesindeki tarihî yapılarla ilgili çalışmalara ilişkin Kültür ve Turizm
Bakanından sözlü soru önergesi (6/584) (Cevaplanmadı)
69.- Niğde Milletvekili Ömer Fethi Gürer’in, Aladağlar ve Bolkarlar’ın
Niğde ili sınırları içinde kalan kısımlarındaki mağaralara ilişkin Kültür ve
Turizm Bakanından sözlü soru önergesi (6/585) (Cevaplanmadı)
70.- Niğde Milletvekili Ömer Fethi Gürer’in, Aladağlar ve Bolkarlar’ın
Niğde ili sınırları içinde kalan kısımlarındaki antik dönem yerleşmeleri ile
ilgili çalışmalara ilişkin Kültür ve Turizm Bakanından sözlü soru önergesi
(6/586) (Cevaplanmadı)
71.- Niğde Milletvekili Ömer Fethi Gürer’in, Niğde’nin Uluağaç köyündeki
tarihî yapılarla ilgili çalışmalara ilişkin Kültür ve Turizm Bakanından sözlü
soru önergesi (6/587) (Cevaplanmadı)
72.- Niğde Milletvekili Ömer Fethi Gürer’in, Niğde’nin Altunhisar
ilçesinde çok sayıda tarihî eser barındıran bir bölgeye yönelik çalışmalara
ilişkin Kültür ve Turizm Bakanından sözlü soru önergesi (6/588) (Cevaplanmadı)
73.- Niğde Milletvekili Ömer Fethi Gürer’in, Niğde’nin Altunhisar
ilçesinde çok sayıda tarihî eser barındıran bir bölgeye yönelik çalışmalara
ilişkin Kültür ve Turizm Bakanından sözlü soru önergesi (6/589) (Cevaplanmadı)
74.- Niğde Milletvekili Ömer Fethi Gürer’in, Niğde’nin Uluağaç köyündeki
tarihî yapılarla ilgili çalışmalara ilişkin Kültür ve Turizm Bakanından sözlü
soru önergesi (6/590) (Cevaplanmadı)
75.- Niğde Milletvekili Ömer Fethi Gürer’in, Niğde’de bulunan Bağlama
Yeraltı Şehri ile ilgili çalışmalara ilişkin Kültür ve Turizm Bakanından sözlü
soru önergesi (6/591) (Cevaplanmadı)
76.- Niğde Milletvekili Ömer Fethi Gürer’in, Niğde’nin İçmeli
yerleşmesinde bulunan tarihî yapılarla ilgili çalışmalara ilişkin Kültür ve
Turizm Bakanından sözlü soru önergesi (6/592) (Cevaplanmadı)
77.- Niğde Milletvekili Ömer Fethi Gürer’in, Niğde’nin Orhanlı
kasabasında bulunan tarihî yapılarla ilgili çalışmalara ilişkin Kültür ve
Turizm Bakanından sözlü soru önergesi (6/593) (Cevaplanmadı)
78.- Niğde Milletvekili Ömer Fethi Gürer’in, Niğde’nin Kiçiağaç
köyündeki tarihî yapılarla ilgili çalışmalara ilişkin Kültür ve Turizm
Bakanından sözlü soru önergesi (6/594) (Cevaplanmadı)
79.- Niğde Milletvekili Ömer Fethi Gürer’in, Niğde’de bulunan Çınara
yerleşmesi ile ilgili çalışmalara ilişkin Kültür ve Turizm Bakanından sözlü
soru önergesi (6/595) (Cevaplanmadı)
80.- Niğde Milletvekili Ömer Fethi Gürer’in, Niğde’nin Değirmenli
kasabasında bulunan mağara ile ilgili çalışmalara ilişkin Kültür ve Turizm
Bakanından sözlü soru önergesi (6/596) (Cevaplanmadı)
81.- Niğde Milletvekili Ömer Fethi Gürer’in, Niğde’nin Bor ilçesine
bağlı Balcı köyündeki tarihî eserlerle ilgili çalışmalara ilişkin Kültür ve
Turizm Bakanından sözlü soru önergesi (6/597) (Cevaplanmadı)
82.- Niğde Milletvekili Ömer Fethi Gürer’in, Niğde’nin Edikli beldesinde
bulunan tarihî yapılarla ilgili çalışma yapılmasına ilişkin Kültür ve Turizm
Bakanından sözlü soru önergesi (6/598) (Cevaplanmadı)
83.- Niğde Milletvekili Ömer Fethi Gürer’in, özel şahıslara ait tarihî
ve kültürel taşınmaz varlıkların korunmasına ve yaşatılmasına yönelik bir
düzenleme yapılmasına ilişkin Kültür ve Turizm Bakanından sözlü soru önergesi
(6/683) (Cevaplanmadı)
84.- Niğde Milletvekili Ömer Fethi Gürer’in, 2015 ve 2016 yıllarında sit
alanı olmaktan çıkarılan yerlere ilişkin Kültür ve Turizm Bakanından sözlü soru
önergesi (6/694) (Cevaplanmadı)
85.- Niğde Milletvekili Ömer Fethi Gürer’in, Niğde’de Kültür ve Tabiat
Varlıkları Bölge Kurulunun bulunmamasına ilişkin Kültür ve Turizm Bakanından
sözlü soru önergesi (6/702) (Cevaplanmadı)
86.- Niğde Milletvekili Ömer Fethi Gürer’in, Niğde Hasköy’de bulunan bir
yer altı şehrine ilişkin Kültür ve Turizm Bakanından sözlü soru önergesi
(6/737) (Cevaplanmadı)
87.- Niğde Milletvekili Ömer Fethi Gürer’in, Niğde’nin Altunhisar
ilçesine bağlı Yeşilyurt köyünde çok sayıda tarihî eser bulunan bir vadiye
yönelik çalışmalara ilişkin Kültür ve Turizm Bakanından sözlü soru önergesi
(6/738) (Cevaplanmadı)
88.- Niğde Milletvekili Ömer Fethi Gürer’in, Niğde’de bulunan Osmanlı
Dönemi’ne ait kiliselere ilişkin Kültür ve Turizm Bakanından sözlü soru
önergesi (6/739) (Cevaplanmadı)
89.- Niğde Milletvekili Ömer Fethi Gürer’in, Niğde’nin Altunhisar
ilçesine bağlı Yeşilyurt köyünde bulunan tarihî yapıların onarılmasına ilişkin
Kültür ve Turizm Bakanından sözlü soru önergesi (6/743) (Cevaplanmadı)
90.- Niğde Milletvekili Ömer Fethi Gürer’in, Nevşehir’de son iki yılda
kapanan otel sayısına ve son üç yılda Nevşehir’e gelen yabancı turist sayısına
ilişkin Kültür ve Turizm Bakanından sözlü soru önergesi (6/808) (Cevaplanmadı)
91.- Niğde Milletvekili Ömer Fethi Gürer’in, Niğde’nin Eski Saray Mahallesi’ndeki
Ermeni Kilisesi’nin restorasyon sonrası Kütüphaneler ve Yayınlar Genel
Müdürlüğüne çocuk kütüphanesi olması için tahsis edildiği iddiasına ilişkin
sözlü soru önergesi (6/864) ve Kültür ve Turizm Bakanı Numan Kurtulmuş’un
cevabı
92.- Niğde Milletvekili Ömer Fethi Gürer’in, 2017 yılında bilimsel
kazılara ayrılan bütçeye ilişkin sözlü soru önergesi (6/865) ve Kültür ve
Turizm Bakanı Numan Kurtulmuş’un cevabı
93.- Niğde Milletvekili Ömer Fethi Gürer’in, Bakanlık personeli ile
ilgili çeşitli verilere ilişkin sözlü soru önergesi (6/866) ve Kültür ve Turizm
Bakanı Numan Kurtulmuş’un cevabı
94.- Niğde Milletvekili Ömer Fethi Gürer’in, Bakanlık bünyesindeki
kütüphaneci, arkeolog, sanat tarihçisi, folklor araştırmacısı, kimyager ve
sosyologların ek göstergelerinin 3600’e yükseltilmesi konusunda bir çalışma
olup olmadığına ilişkin sözlü soru önergesi (6/867) ve Kültür ve Turizm Bakanı
Numan Kurtulmuş’un cevabı
95.- Niğde Milletvekili Ömer Fethi Gürer’in, ülke genelindeki kütüphane
sayısı ile kütüphanelerde görev yapan kadrolu personel sayısına ilişkin sözlü
soru önergesi (6/868) ve Kültür ve Turizm Bakanı Numan Kurtulmuş’un cevabı
96.- Niğde Milletvekili Ömer Fethi Gürer’in, 15 Temmuz sonrası
kütüphanelerden kaldırılan kitap olup olmadığına ilişkin sözlü soru önergesi
(6/869) ve Kültür ve Turizm Bakanı Numan Kurtulmuş’un cevabı
BAŞKAN – Sayın milletvekilleri soru-cevap işlemine
ayrılan süreyi daha verimli kullanmak için önergelerin okunması işlemi
yapılmayacaktır. Önergeler tam metin halinde Tutanak Dergisi’nde
bastırılmaktadır. 
Ayrıca, cevaplanacağı önceden bildirilen soru
önergelerinin özet bilgilerini içeren liste gruplara dağıtılmıştır. 
Sunuşlar bölümünde belirttiğim üzere birlikte
cevaplandırmak istediği sözlü soru önergelerini cevaplandırması için Kültür ve
Turizm Bakanımız Sayın Numan Kurtulmuş Bey’i kürsüye davet ediyorum.
Buyurun Sayın Bakanım. (AK PARTI sıralarından alkışlar)
Süreniz bir saattir.
KÜLTÜR VE TURİZM BAKANI NUMAN KURTULMUŞ (Ordu) – Sayın
Başkan, değerli milletvekilleri; hepinize iyi akşamlar diliyorum, hepinize en
içten sevgilerimi sunuyorum.
Benden önce Gümrük ve Ticaret Bakanlığıyla ilgili bir
soru kalmış, onu müsade ederseniz cevaplandırarak başlayayım. 
Trabzon Milletvekili Sayın Avukat
Haluk Pekşen’e ait (6/60) esas numaralı Sözlü Soru Önergesi’ne ilişkin
cevaplar: Gümrük ve Ticaret Bakanlığımızın temel görevlerinden birisi olan
kaçakçılıkla mücadele görevi kapsamında gerek insan ve çevre sağlığı gerekse
ülke ekonomisine zarar veren
çay kaçaklığıyla ilgili de yoğun ve etkin bir şekilde mücadele edilmekte, çayın
yasa dışı ticarete konu olan gümrük kapıları kullanılarak ülkemize girişini ve
piyasada satışını önlemeye yönelik olarak ciddi gayretler sarf edilmektedir. 
Gümrük ve Ticaret
Bakanlığımızca hazırlanan özellikli bazı kaçakçılık türleriyle mücadele eylem
planı, çay kaçakçılığıyla mücadeleyi de kapsamakta olup ilgili kamu kurum ve
kuruluşlarının da katılımlarıyla bu kaçakçılık türüyle mücadelemiz aralıksız
sürmektedir. Yine bu kapsamda özellikle teknik ve idari yapı, insan kaynağı ve
mevzuat altyapısının güçlendirilmesi adına çok önemli yatırımlar yapılmış ve
yapılmaya devam edilmektedir. Personel sayısının artırılmasına ve mevcut
personelin eğitimler yoluyla niteliklerinin geliştirilmesine özel özen
gösterilmektedir. 
Gümrük ve Ticaret Bakanlığı
personelinin çay kaçakçılığıyla mücadelede bilgi seviyesi ve farkındalığının
artırılması amacıyla Çay İşletmeleri Genel Müdürlüğüyle Sahte ve Kaçak Çay
Ticaretiyle Mücadelede İş Birliği Protokolü imzalanmış olup Çay İşletmeleri
Genel Müdürlüğü temsilcilerine toplamda 48 muhafaza memuruna Rize ve Antalya
illerimizde, çay kaçakçılığının önlenmesi konulu iki ayrı eğitim faaliyeti
düzenlenmiştir. 
Teknolojik gelişmeler yakinen
takip edilerek gümrük kapılarımızda kaçakçılıkla mücadelede kullanılan araç
gereç sayısı ve teknik teçhizat, nitelik ve kapasite bakımından araç kargo ve
bagaj tarama sistemleri de içerecek şekilde sürekli artırılmaktadır.
Sayın Başkan, değerli
milletvekilleri; bendeniz Kültür ve Turizm Bakanı olduktan sonra sorulan soruları
müsaade ederseniz önce onlara cevap vererek Bakanlığımızla ilgili konulara
girmek istiyorum. 
Niğde Milletvekilimiz Sayın
Ömer Fethi Gürer’in (6/864) esas numaralı sözlü sorusuna ilişkin cevabımız şu
şekildedir: Niğde ili merkez Eski Saray Mahallesi 33 pafta 646 ada 39 parselde
kayıtlı mülkiyeti Niğde İl Özel İdaresine ait Ermeni kilisesinin çocuk
kütüphanesi olarak kullanılmak üzere on beş yıl süreyle Bakanlığımız
Kütüphaneler ve Yayımlar Genel Müdürlüğü adına Niğde İl Özel İdaresinin
1/3/2017 tarihli ve 28 sayılı İl Genel Meclisi kararıyla tahsis edildiği Niğde
Valiliğinin ilgili yazısıyla Bakanlığımıza iletilmiştir. Dışişleri Bakanlığının
2/3/2003 tarih ve 48161 sayılı yazısında yabancılara ait tarihî binalarda
fonksiyon değişikliği öneren konularda bakanlıklardan görüş istenmesinin uygun
olacağı belirtilmiştir. Bu çerçevede, Ermeni kilisesinin çocuk kütüphanesi
olarak kullanılmasına ilişkin fonksiyon değişikliğiyle ilgili Dışişleri
Bakanlığımızın görüşü alınması gerekmektedir. Konuyla ilgili olarak ilgili
tarih ve sayıyla Niğde Valiliğinden bilgi istenilmiş ve bakanlıkla irtibata
geçilmiştir. Bu bağlamda, ikinci sorunuzun cevabı: Niğde ilinde ihtiyaç duyulan
tam donanımlı bir kütüphane binasının yapılması Bakanlığımızca da düşünülmekte
olup öncelikli olarak bütçe imkânları çerçevesinde depreme karşı dayanıklı
olmayan kütüphane binalarının onarıma alınarak güçlendirilmesi veya yıkılarak
yeniden yapılmasına yönelik çalışmalar sürdürülmektedir.
Yine, Niğde Milletvekili Sayın Ömer Fethi Gürer’in
(6/865) esas numaralı Sözlü Soru Önergesi’nin cevabı -birkaç konuyu içeriyor-
şu şekildedir: 2017 yılında bilimsel kazılar için Bakanlığımızca DSİ’den 37
milyon 773 bin TL’lik ödenek aktarılmıştır. Bakanlığımız bütçesinden 14/8/2017
tarihi itibarıyla 17 milyon 970 bin 540 lira ödenek kullanılmıştır. 2016
yılında tamamlanan kurtarma kazısı ise 192’dir.
Yine, Niğde Milletvekilimiz Sayın Ömer Fethi Gürer’in
(6/866) sayılı sorusuna cevabımız şu şekildedir: Bakanlığımız merkez ve taşra
teşkilatında 657 sayılı Devlet Memurları Kanunu’muzun 4/A maddesine göre memur
statüsünde 12.783 personel, 4/B maddesine göre 768 sözleşmeli, 4/C maddesine
göre 418 geçici personel; 4857 sayılı İş Kanunu’na göre 2.760 işçi, 657’nin
2595 sayılı Kanun’un Ek Geçici 16’ncı maddesine göre 1.224 sanatçı, 1309 sayılı
Kanun’a tabi 1.704 personel, 5441 sayılı Kanun’a tabi 966 sözleşmeli personel
olmak üzere, toplam 20.573 personel çalışmaktadır.
Bakanlığımız merkez ve taşra
teşkilatında yabancı dil bilen 719 personel bulunmaktadır. Yurt dışında kültür ve
tanıtma müşaviri, kültür ve tanıtma ataşesi olarak 16 personel görev
yapmaktadır. Bu personellerin isimleri ve mezun oldukları okullar, bunların
teferruatına girmiyorum.
Ayrıca, 657 sayılı Devlet
Memurları Kanunu’nun 4/B maddesine göre 29 sözleşmeli sekreter, mahallî kâtip
sekreter görev yapmaktadır. Söz konusu personelin 2’si ortaokul, 3’ü lise, 21’i
yüksek okul, 3’ü ise yüksek lisans mezunudur. 
Sayın Başkan, değerli
milletvekilleri; Niğde Milletvekilimiz Sayın Ömer Fethi Gürer’in (6/867) esas
numaralı Sözlü Soru Önergesi’nin cevabı: Bakanlığımız teknik hizmetler
sınıfında yer alan kütüphaneci, arkeolog, sanat tarihçisi, folklor
araştırmacısı, kimyager ve sosyologların ek gösterge puanlarında yapılacak
değişiklikler 657 sayılı Devlet Memurları Kanunu’nun ekli 1 sayılı Ek Gösterge
Cetveli’nde yapılacak değişikliğe bağlı olarak gerçekleşebilmektedir.
Yine, Sayın Gürer’in (6/868)
esas numaralı Sözlü Soru Önergesi’nin cevabı: Bakanlığımız merkez ve taşra
teşkilatında 657 sayılı Yasa’mızın 4/A maddesine göre 435 personel, 657’nin 4/B
maddesine göre 183 personel, idari kadroda da 2.244 personel olmak üzere,
toplam 2.862 personel görev yapmaktadır.
Bakanlığımıza bağlı olarak
Türkiye genelinde 1.136 halk, çocuk, gençlik ve 6 adet müze kütüphanesi olmak
üzere toplam 1.142 kütüphanemiz bulunmaktadır. Yerleşik kütüphane
hizmetlerinden yararlanamayan vatandaşlarımıza yönelik ülke genelinde 45 gezici
kütüphane aracıyla hizmet verilmektedir.
Bakanlığımız kütüphanelerinde
değişik unvanlarda toplam 725 adet boş kadro bulunmaktadır. Bakanlığımızca
Çocuk ve Halk Kütüphanelerinin İyileştirilmesi Projesi kapsamında 2012-2017
yılları arasında 66 kütüphane yeniden yapılandırılmıştır. 37 kütüphanede
yeniden yapılandırma çalışmaları devam etmekte olup ayrıca Kamu Eliyle Yapılan Kültür
Yatırımlarına Destek Projesi kapsamında 11 kütüphane yapımı desteklenmiştir. 
Sayın Gürer’in bu dönemde sorduğu son soru (6/869) esas
numaralı Sözlü Soru Önergesi’nin cevabı: Bakanlığımıza bağlı 1.142 kütüphaneye
yıllar içerisinde devir, hibe, bağış, değerleme ve satın alma yoluyla
koleksiyona dâhil edilmiş bulunan FETÖ/PDY, Fetullah Gülen ve müstear
isimlerine ait yayınlar ile ilgili kanun hükmünde kararnameler kapsamında
kapatılan yayınevlerine ait olduğu tespit edilen yayınlar ivedi olarak okuyucu
hizmetlerinden çekilmiştir. Kütüphanelerimizde mevcut olan ve okuyucu
hizmetinden çekilip tahkikat süreci devam eden yayın sayısı şu an itibarıyla
139.141’dir. Bunlar farklı farklı yayınlar değil, mükerrer adetler olarak
söylüyorum.
Bakanlığımızca kütüphanelerimizde okuyucularının
kullanımına sunulmak üzere yayınlar Kültür ve Turizm Bakanlığı Yayın Seçme
Yönetmeliği kapsamında Yayın Seçme Kurulu kararıyla satın alma yöntemiyle ve
bunun yanı sıra şahıs veya özel kurumlardan hibe, devir ve benzeri yollarla 1982-2014
yılları arasında alım işlemleri gerçekleştirilmiştir. 4734 sayılı Kamu İhale
Kanunu kapsamında doğrudan temin yoluyla kitap alımları da yapılmıştır. 
Bunlar bu döneme ilişkin, bendenizin Bakanlığa
geldikten sonra sorulan sorulardır. Geçen dönemden kalma soruların da ne
kadarını cevaplandıracağım bilemiyorum. Soruların cevapları burada, onları da
vakit elverdiği ölçüde sizlerle paylaşacağım. 
Niğde Milletvekilimiz Ömer Fethi Gürer’in (6/518) esas
numaralı Sözlü Soru Önergesi’nin cevabı: Söz konusu alanda Bakanlığımızda
yürütülen bir çalışma bulunmamaktadır. Üniversitelerin ilgili bölümlerinden
akademisyenlerin söz konusu bölgeyle ilgili kazı ve araştırma talepleri olduğu
takdirde Bakanlığımızca gerekli değerlendirmeler yapılacaktır. Arkeoloji, sanat
tarihi veya antropoloji dallarında bir üniversite veya yüksekokulun öğretim
üyesi ya da bu konuyla ilgili bir bilimsel kuruluşun mensubu olan bilim
adamlarınca bölgede bilimsel yüzey araştırması ya da kazı talebinde bulunulması
durumunda Bakanlığımızca gerekli değerlendirmeler yapılmaktadır. 
Sayın Gürer’in (6/519) esas
numaralı Sözlü Soru Önergesi’nin cevabı: Üniversitelerin ilgili bölümlerinden
akademisyenlerin söz konusu bölgeyle ilgili kazı araştırma talepleri olduğu
takdirde Bakanlığımız gerekli değerlendirmeleri yapmaktadır. 
ÖMER FETHİ GÜRER (Niğde) –
Altunhisar’la ilgili söylüyorsunuz değil mi Sayın Bakanım?
KÜLTÜR VE TURİZM BAKANI NUMAN KURTULMUŞ (Devamla) –
Evet, aynı şeyi söylüyoruz. Burada da aynı şey geçerlidir yani ilgili talep,
üniversitelerden hocalar ya da bilimsel araştırma kurumlarından talep geldiği
takdirde Bakanlığımız bunu değerlendirecektir. 
Yine Sayın Gürer’in (6/520) esas numaralı Sözlü Soru
Önergesi’nin cevabı: Niğde Müzesi Müdürlüğü kayıtlarında “Kelenia” ya da
“Kileni” olarak bilinen tarihî kent kalıntılarıyla ilgili bir bilgi
bulunmamaktadır. Niğde Müzesi Müdürlüğü uzmanlarınca en kısa sürede bu yerlerle
ilgili tespit çalışması yapılacaktır. 
ÖMER FETHİ GÜRER (Niğde) – Benim kitaptan okuyabilirler
Sayın Bakanım. 
KÜLTÜR VE TURİZM BAKANI NUMAN KURTULMUŞ (Devamla) –
Niğde genelinde bulunan ve 2863 sayılı Yasa kapsamında korunması gerekli
taşınmaz kültür varlığı olarak değerlendirilip tescillenen taşınmazlara ait
güvenlik ve denetim, bölge karakol komutanlıkları, yerel yönetimler ve Niğde
Müze Müdürlüğü iş birliğiyle yapılmaktadır. Söz konusu alanlarda meydana gelen
kültür varlığı kaçakçılığı veya kaçak kazı olaylarına ilişkin hazırlanan
detaylı ve fotoğraflı raporlar, eserlerin akıbeti, şahıslar hakkında yapılan
adli işlemler Bakanlığımızca takip edilmektedir. 
Sayın Gürer’in (6/521) esas numaralı Sözlü Soru
Önergesi’nin cevabı: Söz konusu mağaralar 9/12/2010 tarih ve 2758 sayılı
Karar’la birinci derecede arkeolojik sit alanı içerisine alınmıştır.
Karamahmutlu köyünde bulunan kaya mezarları, kilisesi ve kaya oyma yerleşim
alanları, Karamahmutlu köyü sınırları içerisinde, köyün yaklaşık 250-300 metre
kuzeyindeki Çakıl Tepe’nin kuzey ve kuzeybatı yamaçları boyunca uzanmaktadır.
Bu alan Nevşehir Kültür Varlıklarını Koruma Bölge Kurulunun ilgili tarih ve
sayılı kararıyla tescil edilerek koruma altına alınmıştır. Niğde Müzesi
Müdürlüğü bilgisi dâhilinde bilinen ve halk tarafından kullanılan kaya oyma
mekân bulunmamaktadır. Karamahmutlu köyüyle ilgili olarak, 2 ilgili araştırmacı
tarafından 1994 ve 1997 yılları arasında yapılan ve 2000 yılında basılan iki
ciltlik “Tyana” adlı yayının birinci cildinde araştırmada elde edilen
sonuçlarla ilgili bilgilere yer verilmiştir. Roma ve Bizans dönemine ait
yerleşimlerdir bu yerleşimler. Barınma ve savunma amaçlı yapılan yapıların
içerisinde dinî amaçlı kilise de vardır.
Değerli milletvekilleri, yine, Sayın Gürer’in (6/522)
esas numaralı Sözlü Soru Önergesi’nin cevabı: Ülkemizde 2015 yılında
gerçekleştirilen, Bakanlar Kurulu kararıyla yapılan Türk kazı sayısı 120,
yabancı kazı sayısı ise 36’dır. İller ve illerde kaç kazının olduğuyla ilgili
detaylara burada müsaadenizle geçelim. 
Ege Bölgesi’ndeki Efes kazılarıdır. Efes’teki ilk
arkeolojik kazılara British Museum adına J. T. Wood tarafından 1869 yılında
başlanmıştır. Wood’un ünlü Artemis Tapınağı’nı bulmaya yönelik bu çalışmalarına
1904 yılında Hogarth devam etmiştir. Bugün de çalışmalarını sürdüren
Avusturyalıların Efes’teki kazıları ilk olarak 1895 yılında Bendorf tarafından
başlatılmıştır. Avusturya Arkeoloji Enstitüsünün Birinci ve İkinci Dünya
Savaşları sırasında kesintiye uğrayan çalışmaları 1954 yılından sonra aralıksız
devam etmiştir. Efes’te Başkanlığımız ve Avusturya Arkeoloji Enstitüsü adına
kazılar sürdürülmüş, restorasyon ve düzenleme çalışmaları da devam etmektedir. 
Yabancı bilim adamlarınca yapılan kazılarla ilgili de
burada çok detaylı bir tablo var, bunun da müsaade ederseniz sadece rakamını
söyleyeyim: 36 kazı yabancılar tarafından şu anda Türkiye’nin farklı yerlerinde
devam ettirilmektedir.
Yine, belediyelerin sponsorluğunda devam eden kazılar
var. Bunlar da Adana’dan, Muğla’dan, Mersin’den, İzmir’den çok sayıda
belediyenin ortaya koymuş olduğu sponsorluklar çerçevesinde kazılar devam
etmektedir.
Sayın Gürer’in (6/523) esas numaralı Sözlü Soru
Önergesi’nin cevabı: Niğde ilinde 2634 sayılı Turizmi Teşvik Kanunu uyarınca
ilan edilen bir turizm merkezi bulunmamakta olup Ulukışla ilçesi Bolkar Dağları
üzerinde bulunan Meydan Yaylası mevkisinde telesiyej hattı ve kayak tesisi
kurulmasına ilişkin Bakanlığımız 2016 yılı yatırım programı çerçevesinde
yürütülen bir çalışma mevcuttur.
Yine Gürer’in (6/524) esas numaralı Sözlü Soru
Önergesi’nin cevabı: Bölgede Bakanlığımızın izinleriyle Profesör Erhan Bıçakçı,
Yardımcı Doçent Doktor Semra Balcı Başkanlığında yürütülen Niğde ili tarih
öncesi yüzey araştırmaları ile Niğde Üniversitesinden Doçent Doktor Mehmet Ekiz
Başkanlığınca yürütülen Niğde ili ve ilçeleri yüzey araştırmaları
bulunmaktadır. Niğde Valiliği İl Kültür Müdürlüğü 2015-2019 stratejik planında da
belirtilen yıllarda Niğde ili sınırları içerisindeki tescilsiz taşınmaz kültür
ve tabiat varlıkları, ilgili tespitler tamamlanarak bunların tesciliyle ilgili
dosyalar Nevşehir Kültür Varlıklarını Koruma Bölge Kuruluna gönderilecektir.
Tespit ve tescil işlemleri tamamlandıktan sonra arkeoloji, sanat tarihi veya
antropoloji dallarında bir üniversite yüksekokulunun öğretim üyesi ya da bu
konuyla ilgili bir bilimsel kuruluşun mensubu olan bilim adamlarınca bölgede
bilimsel kazı ve araştırma taleplerinde bulunulması durumunda Bakanlığımız
konuyu değerlendirecek ve gerekli izinleri verecektir.
Sayın Başkan, değerli milletvekilleri; yine Sayın
Gürer’in (6/525) esas numaralı Sözlü Soru Önergesi’nin cevabı: Niğde ili merkez
Yaylayolu Hasan Paşa Konağı olarak bilinen yapıya ilişkin tescil kaydı
bulunmamaktadır. Konu kapsamında Bakanlığımız koordinasyonunda tespit
çalışmaları yapılacaktır. 2863 sayılı Kültür ve Tabiat Varlıklarını Koruma
Kanunu’nun 12’nci maddesinde “Özel hukuka tabi gerçek ve tüzelkişilerin
mülkiyetinde bulunan korunması gerekli kültür ve tabiat varlıklarının;
korunması, bakım ve onarımı için Kültür ve Turizm Bakanlığınca ayni, nakdi ve
teknik yardım yapılır.” hükmü yer almaktadır. Bu kapsamda hazırlanan taşınmaz
kültür varlıklarına yardım sağlanmasına ilişkin yönetmelik gereğince gerçek ve
tüzel kişilerin mülkiyetinde bulunan taşınmaz kültür varlıklarının rölöve
restorasyon projelerinin hazırlanması ve onarımlarının yapılması için
Bakanlığımızca maddi destek sağlanmaktadır. Bahse konu taşınmaz, kültür varlığı
olarak tescil edildiği takdirde, mülk sahiplerince proje yardımı için yapılan
yönetmeliğin 8’inci maddesinde, uygulama yardımı içinse 9’uncu maddesinde
belirlenen belgelerle Niğde Valiliği İl Kültür ve Turizm Müdürlüğü aracılığıyla
Bakanlığımıza yapılan yardım talebinin iletilmesi hâlinde önümüzdeki yıllarda
proje veya uygulama yardımı sağlanması mümkün olabilecektir. 
Sayın Gürer’in (6/526) esas numaralı Sözlü Soru
Önergesi’nin cevabı: Niğde ili merkez ilçe Ballı köyünde bulunan Ballı
Kilisesi’nin mülkiyeti Maliye hazinesine ait olup Bakanlığımıza tahsisi
bulunmamaktadır. Niğde ilinde Bakanlığımıza bağlı Niğde Müzesi ile Gümüşler
Manastırı ve Yeraltı Şehri hâlen ziyarete açık olup Aya Vasilios Kilisesi’nin
Bakanlığımıza bağlı bir müze olarak düzenlenmesi şu aşamada planlanmamaktadır.
Söz konusu yapıyla ilgili Bakanlığımızca yürütülen herhangi bir çalışma
bulunmamaktadır. 
Yine Sayın Gürer’in (6/527) esas numaralı Sözlü Soru
Önergesi’nin cevabı: Söz konusu yer altı mekânlarıyla ilgili bilimsel bir araştırma
yapılmamıştır. Arkeoloji, sanat tarihi veya antropoloji dallarında bir
üniversiteden ya da ilgili kuruluşlardan talep olduğu takdirde bilimsel kazı ve
araştırmalar talebi izin prosedürü tamamlanarak yerine getirilebilecek,
Bakanlığımızca bu konudaki izinler verilecektir. 
Yine, benzer bir soru geldi, bunu geçiyorum. 
Sayın Gürer’in (6/529) sayılı Sözlü Soru Önergesi’nin
cevabı: Millî Kütüphane Konuşan Kitaplık Görme Engelliler Merkezinde üyelerimiz
için düzenli olarak seslendirmeye gelen 80 gönüllü okuyucumuz bulunmaktadır.
Bakanlığımız bünyesinde bulunan Konuşan Kitaplık Görme Engelliler Merkezinde
kitaplar, gönüllü okurlar aracılığıyla görme engelli üyelerin talepleri
doğrultusunda profesyonel formatta oluşturulmuş toplam 11 seslendirme kabininde
seslendirilmektedir. Görme engelliler için İstanbul Beyazıt Devlet
Kütüphanesinde 6, İstanbul Bakırköy Rıfat Ilgaz İlçe Halk Kütüphanesi ve
Antalya Tekelioğlu İl Halk Kütüphanesindeyse birer adet seslendirme stüdyosu
bulunmakta olup yine seslendirmeler gönüllü okuyucular tarafından
gerçekleştirilmektedir. 
En çok hangi gönüllü okurumuzun dinlendiğine, en çok
hangi okurumuzun kitap okuduğuna ilişkin istatistik, gönüllü okurlarımızı yıl
sonunda bir araya getirmeye çalıştığımız toplantılarda açıklanmaktadır. Ayrıca,
düzenli olarak web sayfamızda en çok dinlenen kitaplara ilişkin istatistikleri
de yayınlıyoruz. 
Tüm gönüllü okurlarımıza verdikleri emekleri
dolayısıyla plaket verilmektedir, bunun yanı sıra Bakanlığımızın ya da
Başkanlığımızın yayınları kendilerine dağıtılmaktadır. 
Ayrıca, üyelerimizin sınavlarda elde ettikleri
başarılar, mail ya da telefonla gelen teşekkür mesajları gönüllü okurlarımıza
iletilmektedir. Belirtilen kütüphanelerde gönüllü okuyuculara çeşitli ödüller
ayrıca verilmektedir.
Sayın Gürer’in (6/530) esas numaralı Sözlü Soru
Önergesi’nin cevabı: Bakanlığımızca, 2014 yılında 5.045 çeşit kitaptan 1 milyon
185 bin 200 adet, 2015 yılında 5.421 çeşit kitaptan 1 milyon 220 bin 889 adet
satın alınmıştır. Bakanlığımızca satın alınmasına karar verilen kitap listeleri
Bakanlığımızın internet sayfasında yayınlanmaktadır. 
2014-2015 yılları arasında, Bakanlığın Yayın Seçme
Kurulu kararı doğrultusunda satın alınmasına karar verilen süreli yayın ve
CD’ler ekteki listede sunulmuştur, onlar da ek olarak size takdim edilecektir.
Sayın Gürer’in (6/531) esas numaralı Sözlü Soru
Önergesi’nin cevabı: Niğde ili sınırları içerisinde, Bakanlığımız kayıtlarına
göre 145 adet sit alanı, 366 adet taşınmaz kültür varlığı bulunmaktadır.
Taşınmaz kültür varlıklarına ilişkin restitüsyon projeleri, Yüksek Kurulun
ilgili tarih ve sayılı ilke kararı doğrultusunda Koruma Kurulunda
değerlendirilmektedir.
Söz konusu restitüsyon projelerinin sayısına ilişkin
bilgi ayrıntılı bir arşiv taraması yapılmasını gerektirdiğinden, bu cevabı sonra
sizlerle paylaşacağız.
Taşınmazların mülkiyetlerine ilişkin güncel bilginin
ise Niğde Tapu Müdürlüğünden istenilmesi hâlinde alınabileceğini ifade etmek
isterim.
2863 sayılı Kültür ve Tabiat Varlıklarını Koruma
Kanunu’nun 12’nci maddesinde, özel hukuka tabi gerçek ve tüzel kişilerin
mülkiyetinde bulunan korunması gerekli kültür ve tabiat varlıklarının
korunması, bakım ve onarımı için Kültür ve Turizm Bakanlığının ayni, nakdî ve
teknik yardım yapması hükmü vardır. Eğer ilgili süreçler tamamlanırsa her üç
alanda da Kültür Bakanlığı desteklerini sunuyor birçok projeye sunduğu gibi. Bu
kapsamda hazırlanan Taşınmaz Kültür Varlıklarına Yardım Sağlanmasına Dair
Yönetmelik de rölöve, restorasyon projelerinin hazırlanması ve onarımlarının
yapılması konusunda destek oluyor.
Söz konusu yönetmelik doğrultusunda, Niğde ilinde, 2012
yılında, merkez ilçe Saray Mahallesi, 292 ada ve ilgili parselde Ali Coşkun
adına kayıtlı taşınmaza 15.049 lira proje yardımı yapılmıştır. 2016 yılında,
Niğde ilinde yapılan herhangi bir başvuru bulunmamaktadır.
Niğde Milletvekili Sayın Gürer’in (6/532) esas numaralı
Sözlü Soru Önergesi’nin cevabı: Niğde’yle ilgili bir tanıtım çalışması
Bakanlığımız faaliyet programına alınmış olup bu çerçevede Türkiye Turizm
Stratejisi’ndeki kavramsal eylem planı da göz önünde bulundurularak çalışma
planlanmaktadır.
Yine Sayın Gürer’in (6/533) esas numaralı Sözlü Soru
Önergesi’nin cevabı: Bakanlığımızca her yıl gerçekleştirilen planlı halk
kültürü alan araştırmaları kapsamında, Niğde ili, ilçeleri ve köylerinde 1982,
1992 ve 2012 yıllarında yapılan çalışmalarda halıcılığa ilişkin 10 adet ses
kaydı, 100 adet slayt, 75 adet fotoğraf, 5 adet yazılı belgeden oluşan veriler,
tasnifi yapılarak Halk Kültürü Bilgi ve Belge Merkezimizde kayıt altına alınmış
ve bu alanda çalışmalar yapan araştırmacılara sunulmuştur. Bakanlığımızca halı
üretim miktarına ilişkin istatistiki bilgi tutulmamaktadır. Bakanlığımız
bünyesinde açılan kurslar, ilgili tarih ve sayılı Resmî Gazete’de yayımlanarak
Türk Süsleme Sanatları ve Geleneksel El Sanatları Yönetmeliği kapsamında
düzenlenmekte olup Niğde ilinden halıcılık kursu açılmasına yönelik resmî bir
talep olmadığından bu alanda da bir kurs açılmamıştır.
Sayın Gürer’in (6/534) esas numaralı Sözlü Soru
Önergesi’nin cevabı: Niğde ili merkez ilçesi Dündarlı kasabası Tıras mevkisi
yer altı şehrinde Samanlık Keleri, Ayı Keleri’ne ilişkin herhangi bir tescil
kaydı bulunmamakta olup herhangi bir temizlik çalışması veya bilimsel inceleme
yapılmamıştır. Konu kapsamında Bakanlığımız koordinasyonunda tespit çalışmaları
yapılacaktır. Söz konusu alanlarda Niğde Müze Müdürlüğü uzmanlarınca yapılacak
tespit çalışması sonrasında 2863 sayılı Kanun kapsamında kalan yerlerden
olmaları hâlinde alanların tescili için hazırlanan belgeler Nevşehir Kültür
Varlıklarını Koruma Bölge Kuruluna iletilecektir. Dündarlı Belediyesince
Nevşehir Kültür Varlıklarını Koruma Kurulu Müdürlüğüne iletilmiş herhangi bir
talep bulunmamaktadır, talep olması hâlinde de bu, ilgili kurullara
iletilecektir.
Sayın Gürer’in (6/535) esas numaralı Sözlü Soru
Önergesi’nin cevabı: Niğde Değirmenli kasabasındaki Damlataş Mağarası’nın
turizm amaçlı incelenmesi ve değerlendirilmesine ilişkin Bakanlığımıza
iletilmiş herhangi bir talep bulunmamaktadır. Ancak mağaraların turizme
açılmasına ilişkin Bakanlığımıza iletilen talepler Bakanlığımızca aşağıdaki
kriterler çerçevesinde değerlendirilecektir. 
Mağaranın turizm açısından önem arz eden ve turizme
hizmet veren yerleşim merkezlerine yakın olması. 
Mağaranın sahip olduğu morfolojik ve diğer oluşum özelliklerinin
farklı ve ilgi çekici birtakım hususları taşıması.
Doğal etkenlerle oluşan mağaraların yanı sıra insanların
barınak, sığınak, ibadet yeri veya depolama amacıyla yaptıkları, kazdıkları ve
oydukları yapay mağaralar da bulunmaktadır. Bu özellikteki mağaraların
arkeolojik ve kültürel değer taşıması, mağaraya ulaşımın kolay olması ve rahat
sağlanabilmesi gibi kriterlerle de araştırmalar yapılacaktır. Ayrıca, 645
sayılı Orman ve Su İşleri Bakanlığının Teşkilat ve Görevleri Hakkında Kanun
Hükmünde Kararname’yle, uygulama yönetmeliği uyarınca, mağaraların korunması,
kullanımı ve yönetimi hususunda yetkili birim Doğa Koruma ve Milli Parklar
Genel Müdürlüğü olup bu kapsamda ilgili genel müdürlüğün uygun görüşü
alınmaksızın hiçbir mağarada turizm, depolama, yarasa gübresi alımı, arkeolojik
kazı gibi faaliyetlerin gerçekleştirilmemesi, mağaralar kiraya verilmeden ve
kullanım tahsisi yapmadan Orman ve Su İşleri Bakanlığı Doğa Koruma ve Milli
Parklar Genel Müdürlüğünden uygun görüş alınması, ilgili Resmî Gazete’de
yayımlanarak yürürlüğe giren mağaralara ilişkin
koruma, kullanma koşullarıyla ilgili kararlara uyulması, sakınca bulunmaması
hâlinde mağaranın içinde gezi amaçlı yolların açılımına uygun bir yapı olmasına
ve bu kapsamda yapılacak düzenlemelerin ziyaretçilerin güvenle gezebileceği
standartları sunabilecek kapasitede ve durumda olması, bu özellikleri
taşıdığının belirlenmesinden sonra, içinde mimari ve elektrifikasyon
uygulamalarının sağlanabileceği bir ortamın oluşturulmasının ve bu işlemlerin
mağara doğasını bozmayacağının teknik raporlarla kanıtlanmasının, bu doğrultuda
hazırlanan mağara ve elektrifikasyon projelerine ilişkin ilgili idareden yani
turizm merkezi sınırları içindeyse Kültür ve Turizm Bakanlığından, belediye
mücavir alanındaysa Belediye Başkanlığından, belediye mücavir alanı dışındaysa
Çevre ve Şehircilik Bakanlığından uygun görüşlerin alınması gerekmektedir. 
Mağara ekolojisi açısından
mağaranın ziyarete açılmasının sakıncalı olması durumunda ise sadece bilimsel
amaçlı araştırmalar için mağaraya girilmesine izin verilmektedir. Bu
doğrultuda, mağaralara ilişkin yapılan tespit ve iletilen taleplerin bu
kriterlere uygunluğunun belirlenmesinden sonra Bakanlığımız, bütçe imkânları
dâhilinde, mağaraların turizme kazandırılmasına yönelik mali destekler
vermektedir. 
ÖMER FETHİ GÜRER (Niğde) – Bu
bilgi yetersiz Sayın Bakan çünkü oranın tabelası bile var yolun üzerinde
“Damlataş Değirmenli Mağarası” diye, çalışma da yapıldı, verilen bilgi yanlış,
yanlış bilgi vermişler. 
KÜLTÜR VE TURİZM BAKANI NUMAN
KURTULMUŞ (Devamla) - Sayın Fethi Gürer’in (6/536) esas numaralı Sözlü Soru
Önergesi’nin cevabı: Niğde ili Kiçiağaç köyünde bulunan tarihî yapıların ve
konakların korunması, gerekli taşınmaz kültür varlığı özelliği gösteren yapılar
olup olmadığının belirlenmesi amacıyla Bakanlığımız koordinasyonunda tespit
çalışmaları yapılacaktır. Bu soruyu da geçiyorum. 
Çamardı Kilisesi’nin ve
Uluağaç köyündeki azınlıklardan kalan okulun restorasyonu hususunda
Bakanlığımızca yürütülen bir çalışma bulunmamaktadır. 
Sayın Fethi Gürer’in (6/537)
esas numaralı Sözlü Soru Önergesi’nin cevabı: Gerekli incelemeler yapılmış olup
söz konusu taş, Niğde yöresinde bulanan, tarihî özelliği olmayan, yöresel bir
taş olarak konumlandırılmıştır. 
Sayın Fethi Gürer’in (6/538)
esas numaralı Sözlü Soru Önergesi’nin cevabı: 2863 sayılı Kültür ve Tabiat
Varlıklarını Koruma Kanunu’nun 10’uncu maddesi kapsamında Vakıflar Genel
Müdürlüğünün idaresinde veya denetiminde bulunan mazbut ve mülhak vakıflara ait
taşınmaz kültür ve tabiat varlıkları ile gerçek ve tüzel kişilerin mülkiyetinde
bulunan cami, türbe, kervansaray, medrese, han, hamam, mescit, zaviye,
Mevlevihane, çeşme ve benzeri kültür varlıklarının korunması ve
değerlendirilmesi koruma kurulu kararı alındıktan sonra bilindiği gibi Vakıflar
Genel Müdürlüğünce yürütülmektedir. 
Niğde ili Merkez ilçede yer alan Sokullu Mehmet Paşa
Bedesteni Gayrimenkul Eski Eserler ve Anıtlar Yüksek Kurulunun ilgili tarih ve
sayılı kararıyla tescil edilmiştir. Şu anda kullanılmayan taşınmazın mülkiyeti
Vakıflar Genel Müdürlüğüne aittir. Koruma Bölge Kurulunca onaylanmış her hangi
bir onarım projesi bulunmamaktadır. 
ÖMER FETHİ GÜRER (Niğde) – Belediye tarafından
kullanılıyor. 
KÜLTÜR VE TURİZM BAKANI NUMAN KURTULMUŞ (Devamla) –
Vakıf eseri olması sebebiyle Kayseri Vakıflar Bölge Müdürlüğünün yetki ve
denetiminde olduğundan, esere ilişkin öneri, kullanım talebi, Nevşehir Koruma
Bölge Kuruluna iletilmesi hâlinde konu değerlendirilecektir.
Rasih Özbek Konağı, Konya Kültür Varlıklarını Koruma
Bölge Kurulunun ilgili kararıyla taşınmaz kültür varlığı olarak tescil
edilmiştir. Özel mülkiyete ait olan konağa ilişkin röle, restitüsyon ve
restorasyon projeleri, Kültür ve Tabiat Varlıklarını Koruma Yüksek Kurulunun
ilgili kararı doğrultusunda, mülk sahibince hazırlanarak Nevşehir Koruma Bölge
Kurulunda görüşülmek üzere iletilmesi gerekmektedir. Kullanım önerileri de
projeler kapsamında değerlendirilecektir. 
Yine, Resmî Gazete’de yayımlanarak yürürlüğe giren
taşınmaz kültür varlıklarına yardım sağlanmasına dair yönetmelik gereğince özel
hukuka tabi gerçek ve tüzel kişilerin mülkiyetinde bulunan taşınmazların nasıl
değerlendirileceğini daha evvel ifade etmiştim. Bu doğrultuda, yönetmelik
doğrultusunda yardımlar yapılmaktadır. 
Yine, ilgili yerlerde –isterseniz bunu da söyleyeyim-
Niğde iline bu doğrultuda 2005-2015 yılları arasında 2 adet taşınmaza 26 milyon
59 bin proje yardımı, 1 adet taşınmaza 45 milyon onarım yardımı yapılmış. Bu
kapsamda mülkiyet sahibi tarafından bahsi geçen taşınmazla ilgili proje, proje
yardım talebi için anılan yönetmeliğin 8’inci maddesinde yer alan belgeler
tamamlandıktan sonra değerlendirilecektir. 
Sayın Ömer Fethi Gürer’in (6/539) esas numaralı Sözlü
Soru Önergesi’nin cevabı: Alaaddin Tepesi’nde Arkeolog Mahmut Akok tarafından
yapılan sondajlarda tepenin kayalıkları üzerinde geç Hitit dönemi bir yerleşim
varlığı ile Bizans devri kışla ve mağaraların, daha üstte ise Anadolu Selçuklu
devri yapı ve seramiğinin kalıntıları tespit edilmiştir. Söz konusu dehlizlere
yönelik Bakanlığımızca planlanan bir çalışma bulunmamaktadır.
ÖMER FETHİ GÜRER (Niğde) – Keşke olsaydı Sayın Bakanım.

KÜLTÜR VE TURİZM BAKANI NUMAN KURTULMUŞ (Devamla) – E,
imkânlar meselesi; şeye alırız, imkânlar olursa olur.
ÖMER FETHİ GÜRER (Niğde) – Belediyeler yapsın, başka
yerde belediyeler yapıyor, Niğde’de de yapsın.
KÜLTÜR VE TURİZM BAKANI NUMAN KURTULMUŞ (Devamla) –
Ömer Fethi Gürer’in (6/540) esas numaralı Sözlü Soru Önergesi’nin cevabı: Niğde
ilinde Bakanlığımıza bağlı Niğde Müzesi ile Gümüşler Manastarı ve yer altı
şehri hâlen ziyarete açıktır ve Bakanlığımızca teknik, idari, mali ve ilmî
anlamda çağdaş müzecilik anlayışıyla örtüşebilecek bir müze olgusunun yerine
getirilebilmesinin hedeflenmesi ve sınırlı düzeydeki kaynaklarımızın mevcut
müzelerimiz ile inşai faaliyeti başlamış bulunan yeni müzelerin desteklenmesi
yönünde kullanılmasına yönelik öncelik arz ettiğinden Hakkı Eroğlu’na ait
tarihî yapının “Yazar ve Şairler Kültür Müzesi” adı altında Bakanlığımıza bağlı
bir müze olarak düzenlenmesi şu aşamada planlanmamaktadır. Ancak yerel idarelerce
-valilik, kaymakamlık, belediye- özel müze açılabilmektedir. Bu kapsamda,
ilgili yasa ve yönetmelikler çerçevesinde bunlardan istifade edilebilir. 
Sayın Gürer’in (6/542) esas numaralı Sözlü Soru
Önergesi’nin cevabı: Murtandı Kalesi’nin restorasyonuna yönelik Bakanlığımız
tarafından yürütülen bir çalışma şu aşamada yoktur. Bakanlığımız izinleriyle
İstanbul Üniversitesinde Yardımcı Doçent Sayın Semra Balcı ve Profesör Erhan
Bıçakçı tarafından bölgede yüzey araştırması yapılmıştır. Murtandı Kalesi’nde
Niğde Müzesi uzmanlarınca 2016 yılında yüzey araştırması yapılmıştır.
Yine, Gürer’in (6/543) esas numaralı Sözlü Soru
Önergesi’nin cevabı: Niğde ili Ulukışla ilçesi Darboğaz köyünde yer alan
Sıdıran Kalesi, Nevşehir Kültür Varlıklarını Koruma Bölge Kurulunca, ilgili
kararla, birinci derecede arkeolojik sit alanı olarak tescil edilmiştir.
Ayrıca, arkeoloji, sanat tarihi ve antropoloji dallarında bulanan hocalardan
herhangi bir şekilde bir heyet oluşursa bu konuda Bakanlığımız gerekli
değerlendirmeleri yapacak, çalışmaları sürdürecektir. 
Bakanlığımızca tanıtıcı yayın olarak ülke genelinde ve
yurt dışına yönelik tanıtım çalışmalarında altı dilde baskıları
gerçekleştirilen –İngilizce, Almanca, Fransızca, İtalyanca, İspanyolca ve
Rusça- Kapadokya broşürümüzde Niğde iline de yer verilmiştir.
ÖMER FETHİ GÜRER (Niğde) – İki satır.
KÜLTÜR VE TURİZM BAKANI NUMAN KURTULMUŞ (Devamla) –
Sayın Gürer’in (6/545) esas numaralı Sözlü Soru Önergesi’nin cevabı: Niğde ili
merkez ilçesi Ballı köyünde bulunan Ballı köyü kilisesinin restorasyonu
konusunda şu anda bir çalışmamız yok. Kalkınma Bakanlığının, 2016-2018 Dönemi
Yatırım Programı Hazırlama Rehberi’nde yer alan “Zorunlu haller dışında, yeni
kültür merkezi projesi tekliflerinin, Kamu Eliyle Yapılan Kültür Yatırımlarına Destek
projesi kapsamında yapılması esastır.” ifadesi gereği, Kamu Eliyle Yapılan
Kültür Yatırımlarına Destek Projesi kapsamında Bakanlığımızca, destek
kriterlerinde belirtilen hususların yerine getirilerek Bakanlığımıza müracaat
edilmesi durumunda ilgili yerle ilgili destek sağlanabilecektir.
Sayın Ömer Fethi Gürer’in (6/546) esas numaralı Sözlü
Soru Önergesi’nin cevabı: Niğde merkez ilçe Eskisaray Mahallesi Sungurlu Camisi
yanında bulunan, tapuda ilgili yerlerde kayıtlı Prodromos Manastırı - Rum
Kilisesi olarak bilinen- “kültür varlığı” olarak tescillenmiş olup mülkiyeti
Niğde Belediyesi Başkanlığına aittir. Şu aşamada yapıya ilişkin bir müze
yapılması planlanmamaktadır.
ÖMER FETHİ GÜRER (Niğde) – Hayır, onarımı var,
onarılıyor, bitmek üzere.
KÜLTÜR VE TURİZM BAKANI NUMAN KURTULMUŞ (Devamla) –
Bunlar bundan sonra tekrar gözden geçirilir yani eğer gerekiyorsa müze hâline
getirilebilir.
Niğde ili merkez Sungurbey Camisi yanında 1861 yılında
inşa edilmiş olan Rum kilisesi içinde veya çevresinde herhangi bir bilimsel
kazı çalışması yapılmamıştır. Söz konusu yapının Kapadokya bölgesi içerisinde
kalması nedeniyle bu bölgenin genel özelliği olarak kilise veya çevresinde yer
altı kaya oyma mekânlarının bulunması da kuvvetle tahmin edilmektedir. Bahsi
geçen yapı ve çevresinde araştırma, kazı ve sondaj çalışması yapılmasına
yönelik bir talepte bulunulması hâlinde konu, yürürlükteki mevzuat çerçevesinde
Bakanlığımızca değerlendirilecektir.
Sayın Gürer’in (6/547) esas numaralı Sözlü Soru
Önergesi’nin cevabı: Niğde ili merkez ilçesi Tepeköy köyünün güneydoğusunda,
ortalama 3 kilometre uzaklıkta, Roma ve Bizans dönemlerine ait bir yaşamın
olduğu görülen bir höyük yapısıdır. Tepeköy sınırları içerisinde Höyük
Müdürlüğümüz uzmanlarınca tespit edilmiş, tescil işlemlerine yönelik çalışmalar
yapılmıştır. Nevşehir Kültür Varlıklarını Koruma Bölge Kurulu Müdürlüğünün
ilgili kararıyla korunması gerekli taşınmaz kültür varlıkları olarak da tescil
edilmiştir. İleride yapılacak kazı çalışması sonrasında alanla ilgili
arkeolojik projeler ilgili kurumlar tarafından değerlendirilecektir. 
Sayın Gürer’in (6/550) esas numaralı Sözlü Soru
Önergesi’nin cevabı: Yer altı su kanallarının varlığı bilinmekte olup bunlarla
ilgili yapılan bilimsel bir araştırma ve yürütülen bir çalışma şu anda bulunmamaktadır.
Mülkiyet durumları göz önünde bulundurularak önümüzdeki yıllarda bütçe
çalışmalarında değerlendirilecektir. Söz konusu su kanallarına ilişkin tescil
kaydı bulunmamakta olup konuyla alakalı, Bakanlığımız kapsamında, Bakanlığımız
koordinasyonunda tespit çalışmaları yapılacaktır. 
Ayrıca, Niğde’nin tarihî anıtları 2012 yılında UNESCO
dünya tarihi geçici mirası listemize kaydedilmiştir. Bakanlığımızca, tanıtıcı
yayın olarak ülke genelinde, yurt dışındaki yayınlarda yine Niğde’ye yer
verildiğini ifade etmek isterim.
Sayın Gürer’in (6/551) esas numaralı Sözlü Soru
Önergesi’nin cevabı: Niğde il sınırları içerisinde yer alan Osmanlı Dönemi’ne
ait cami sayısı 16’dır. Niğde il sınırları içerisinde Osmanlı Dönemi’ne ait
kilise sayısı 13’tür. 
ÖMER FETHİ GÜRER (Niğde) – 40’ın üzerinde.
KÜLTÜR VE TURİZM BAKANI NUMAN KURTULMUŞ (Devamla) –
Bunların detaylarını...
ÖMER FETHİ GÜRER (Niğde) – Bu da yanlış bilgi Sayın
Bakan, 40...
KÜLTÜR VE TURİZM BAKANI NUMAN KURTULMUŞ (Devamla) –
Burada var, isterseniz sonra bunları teferruatlı olarak sizinle paylaşabiliriz.
ÖMER FETHİ GÜRER (Niğde) – Benim kitapta var 40
tanesinin resmi. 
KÜLTÜR VE TURİZM BAKANI NUMAN KURTULMUŞ (Devamla) – Ben
size tescilli olanlarını söylüyorum. Burada –istediğiniz- varsa memnun oluruz,
fazla çıkarsa bu bizim, Türkiye’nin kültürel değerini artırır, bundan da memnun
oluruz.
Sayın Gürer’in (6/552) esas numaralı Sözlü Soru
Önergesi’nin cevabı: Alaaddin Cami vakıf eseri olduğundan Bakanlığımızda ilgili
bir bilgi ve belge bulunmamaktadır.
ÖMER FETHİ GÜRER (Niğde) – Gülen kadın yüzü var Sayın
Bakanım, çok ilginçtir.
KÜLTÜR VE TURİZM BAKANI NUMAN KURTULMUŞ (Devamla) –
Sayın Gürer’in (6/554) esas numaralı Sözlü Soru Önergesi’nin cevabı:
Bakanlığımızın izinleriyle bölgede Niğde Üniversitesinden Doçent Doktor Sayın
Mehmet Ekiz Başkanlığında yürütülen Niğde ili ve ilçeleri yüzey çalışmaları
Bakanlığımız koordinasyonunda tespit çalışmaları çerçevesinde yürüyor. Ayrıca,
Niğde Valiliğinin 2015-2019 Stratejik Planı’nda belirtilen, Niğde ili sınırları
içerisindeki tescilsiz taşınmaz kültür ve tabiat varlıklarıyla ilgili tespitler
de tamamlanarak bunların tespiti için bölge koruma kuruluna gidecektir.
Ulukışla’nın Cehri Dağı tepesinde bulunan Sansar Höyüğü’nde Bakanlığımız
izinleriyle gerçekleştirilen bilimsel kazı çalışması sonucunda edinilen
bilgiler aşağıdadır: Sansartepe ve çevresine yayılmış ören yerinde belirgin bir
höyükleşme yoktur. Tepe üstündeki düzlükler yerleşim yeri olarak
kullanılmıştır. Sansartepe’nin kuzeyindeki düz alanda ise plan verecek tarzda
taş duvar izleri görülmektedir. Bu alanda yoğun olarak Roma Dönemi özelliği
gösteren çanak çömlek parçaları da bulunmaktadır. Sansartepe’nin güney
yamacından başlayarak güneydoğuya doğru uzanan, yerleşime olanak veren düzlük
alanda da plan verecek tarzda taş duvar izleri görülmektedir. Bu alanda
Kalkolitik Dönem özelliği gösteren çanak çömlek parçaları, ağırşak ve ezgi
taşlarının yanı sıra Demir Çağı ve Roma Dönemi özelliği gösteren parçalara da
rastlanmıştır. 
Müsaade ederseniz biraz hızlı geçeyim çünkü…
BÜLENT YENER BEKTAŞOĞLU (Giresun) – Sayın Bakan, arada
bir yayla evlerine de dokunun, Karadeniz’de ne var ne yok…
KÜLTÜR VE TURİZM BAKANI NUMAN KURTULMUŞ (Devamla) -
Vallahi Niğde’den Karadeniz’e çıkamadık yani Niğde’deyiz hep. Ömer Fethi
Gürer’i de hakikaten tebrik ediyorum yani Niğdeliler herhâlde sizinle gurur
duyuyordur, hakikaten burada 130 soru var, hepsini siz sormuşsunuz. Onun için,
kusura bakmayın, biz Karadeniz’e gelemedik. 
Ben, biraz böyle hızlıca geçerek… Bir kısmını bunların
size yazılı olarak da iletiriz. 
Sayın Gürer’in yine (6/568) esas numaralı Sözlü Soru
Önergesi’nin cevabı: Niğde ili Merkez ilçesi Hamamlı Mahallesi’nde bulunan,
mülkiyeti hazineye ait ve Bakanlığımıza tahsisli 2 pafta 88 no.lu parselde yer
alan kilise vasıflı taşınmaz Gayrimenkul Eski Eserler ve Anıtlar Yüksek
Kurulunun ilgili kararıyla korunması gereken taşınmaz kültür varlığı olarak
tescil edilmiş olup şu aşamada bir müze olarak kullanılması planlanmamaktadır. 
Profesör Doktor Ebru Parman’ın “Niğde Çevresi
Araştırmaları” -ilgili dergide yayınlanmış- makalesinde zengin işlemeler
anlatılmaktadır. Ayrıca, Niğde Müzesi Müdürlüğünde Niğde ili kültür
envanterinde de anlatılmaktadır bu alan, ayrıca başka yerlerde de yer alıyor
dolayısıyla bu yapı da ortaya çıkarılmış görünüyor. 
ÖMER FETHİ GÜRER (Niğde) – Çok güzel bir yapı Sayın
Bakan, orayı mutlaka görün.
KÜLTÜR VE TURİZM BAKANI NUMAN KURTULMUŞ (Devamla) -
İnşallah olur, inşallah gezeriz. 
BÜLENT YENER BEKTAŞOĞLU (Giresun) – Ömer soruları bitir
de biz de Karadeniz’den bahsedelim.
KÜLTÜR VE TURİZM BAKANI NUMAN KURTULMUŞ (Devamla) -
Vallahi, Karadeniz’den bir şey yok onu söyleyeyim. 
Evet, Sayın Fethi Gürer’in (6/569) esas numaralı Sözlü
Soru Önergesi’nin cevabı: Göbekli Tümülüsü, Adana-Kayseri kara yolunun Sazlıca
kasabasına giden yolun doğusundaki doğal tepe üzerinde yer almakta. Karagöbekli
Tümülüsü ise Göbekli Tümülüsün yaklaşık 2 kilometre güneydoğusundadır. Söz
konusu tümülüslerin korunması ve kaçak kazıların engellenmesi için Niğde
Valiliğince gerekli güvenlik önlemlerinin alınması ve düzenli olarak kontrol
edilmelerinin sağlanması istenmiştir. Tümülüs irili ufaklı moloz taşlar ve
toprak dolguyla oluşturulmuştur. Tümülüsün Niğde iline bakan kuzeybatı yönünde,
hemen yanında verici direkleri ve istasyonlar bulunmaktadır. Tümülüste daha önceki
yıllarda yapılan kaçak kazılar sonucu maalesef tahribatlar vardır ancak genel
yapısı iyi olup tepe üzerinde nirengi noktası bulunmaktadır. 
Karagöbekli Tümülüsü, Adana- Kayseri kara yolu
bölgesinde Göbekli Tepenin yaklaşık 2 kilometre güneydoğusunda, sağlam bir yapı
olduğu anlaşılıyor. Bazı tahribatlar burada da olmuş ancak tümülüsler Niğde
kültür envanterinde yayımlanmıştır. Gerekli şartları taşıyanlar süresi
içerisinde Bakanlığımıza kazı çalışması için müracaat ettikleri takdirde
Bakanlığımız ilgili birimleri bunları değerlendirecek ve sonuçlandıracaktır.
Fethi Bey, müsaade ederseniz, bunların hepsi sizin
sorularınızın cevapları, bunları yazılı olarak sizlere takdim ederiz, biraz da
başka arkadaşlarımızın sorduğu sorulara geçelim. 
Antalya Milletvekilimiz Sayın Çetin Osman Budak Bey’in
(6/121) esas numaralı Sözlü Soru Önergesi’nin cevabı.
MEHMET MUŞ (İstanbul) – Ömer Bey’in haricinde 3 tane
soru var Sayın Bakanım. 
KÜLTÜR VE TURİZM BAKANI NUMAN KURTULMUŞ (Devamla) –
2016 yılı ve Ocak-Ağustos 2017 yılı Rusya Federasyonu’nda yürütülen tanıtım
faaliyetlerini sormuş Osman Bey. 
Tanıtım kampanyası olarak MITT Moskova 2017 Fuarı
döneminde 1-31 Mart 2017 tarihleri arasında Moskova’nın merkezî yerlerinde açık
hava tanıtım kampanyası yapılmıştır. 
Yine aynı yıl bazı turizm şirketlerimizle birlikte
reklam kampanyaları yapılmış, outdoor reklamlarında yer alınmış, TV
mecralarında birlikte reklam faaliyetleri gerçekleştirilmiştir. 
2016-2017 yılında turizm fuarlarına katılım
sağlamıştır. 2016 Leisure Turizm Fuarı Moskova'da 21-24 Eylülde yapılmış, CIS
Travel Market Uluslararası Seyahat ve Turizm Fuarı 13-15 Ekimde St.
Petersburg’da yapılmış, yine Moskova Uluslararası Turizm Fuarı’nda yer alınmış,
Moskova Uluslararası Seyahat ve Turizm Fuarı’nda yer alınmıştır. Bu anlamda
Moskova’da ciddi bir şekilde turizm alanında faaliyetler, fuar ve tanıtım
faaliyetlerinde bulunulmuş. Özel etkinlikler kapsamında, Bakanlığımız ve özel
sektör iş birliğinde 16-18 Haziran 2017 tarihlerinde Rusya’nın başkenti
Moskova’da sanat, kültür, turizm, gastronomi, alışveriş, spor gibi alanlarda
çeşitli etkinlikleri barındıran Türkiye Festivali düzenlenmiştir. Moskova’nın
en ünlü parklarından birisi olan Krasnaya Presnya’da gerçekleştirilen festival
Rus halkı tarafından büyük ilgi görmüş ve üç gün süren festivali yaklaşık 153
bin kişi ziyaret etmiştir. Festival, Türk ve Rus basınında geniş ölçüde yer
almıştır. Festival boyunca Antalya, İzmir ve Nevşehir başta olmak üzere birçok
destinasyonumuzun tanıtımı yapılmış, gastronomiden Türk sanatlarına, Karagöz-Hacivat
oyunlarından mehteran bölüğü konserine değin uzanan çeşitli kültürel ve
sanatsal faaliyetler gerçekleştirilmiştir. Ünlü Rus ve Türk sanatçılarının
çeşitli gösterilerle sahne aldığı festivalde özellikle Türk perküsyon ustası
Hamdi Akatay tarafından sergilenen özel darbuka şovu binlerce Rus tarafından
ilgiyle izlenmiştir. Söz konusu bu festival basında yer almıştır. 
Festival süresince gerçekleştirilen etkinlikler:
Topkapı, 15 Temmuz Şehitler Köprüsü maketleri ve Kapadokya, Bodrum Kalesi,
Hadrianus Kapısı’nın kumdan heykellerine, Kapadokya balonu ve İstanbul
tramvayına yer verilmiştir. Cam üfleme, ebru, seramik gibi Türk el sanatları
gösterileri düzenlenmiştir. Golf ve yelkencilik gibi konseptli ürünler
sunulmuştur. Osmanlı kıyafetleri sergisi ve defilesi yapılmıştır. Halk dansları
gösterileri, mehteran takımı gösterisi, çeşitli müzik dinletileri
gerçekleştirilmiştir. Türk mutfağından örnekler sergilenmiştir. Karagöz-Hacivat
gösterisi yapılmış, çocuklarla Türk yöresel interaktif oyunları oynanmıştır.
Alanya, İstanbul, Kapadokya gibi destinasyonların çadırları kurulmuş ve mini
kapalı çarşıda alışveriş imkânları sunulmuştur. Yağlı güreş temsilleri de
yapılmıştır. 
İdil Biret konseri: 15 Temmuz 2017’de Rusya’nın Tambov
kentinde konser vermek için Moskova’ya gelen ünlü piyanistimiz İdil Biret’in
katılımlarıyla, Moskova’nın önde gelen kültür adamları ve kanaat önderlerine
yönelik olarak 12 Temmuz 2017’de konser düzenlenmiştir. 
Moskova Kültür ve Tanıtma Müşavirliğimizce 2017 yılının
sonuna kadar gerçekleştirilmesi planlanan etkinlikler:
Dünyaca ünlü flüt sanatçımız Şefika Kutluer’le Rus
orkestrası eşliğinde bir konser gerçekleştirilmesi. Moskova’da uygun bir sanat
galerisinde resim sergisinin gerçekleştirilmesi. 2018 yılı içerisinde ise mart
ayında, Moskova’nın prestijli bir kapalı mekânında özel Türkiye fuarı
düzenlenmesi, fuar esnasında geleneksel Türk musikisi, halk oyunları, ebru,
kaligrafi ve mümkün olduğu takdirde cam üfleme sanatı gibi etkinliklerle
tanıtım faaliyetlerinin sürdürülmesi. 2018 Haziran ayında, National Geographic
dergisiyle birlikte Kızıl Meydan yanındaki yaya yolu üzerinde kültürel ve
turistik yönlerimizi gösterecek “Bilinmeyen Türkiye” isimli bir fotoğraf
sergisinin açılması. 2018 Ekim ayında, oldukça beğeni toplayan Türkiye Festivalinin
ikincisinin planlanması. 
Ülkemizin Rusya Federasyonuyla turizm ilişkisi 1990’lı
yılların başıyla başlamış ve Türk özel sektörünün yatırımlarıyla Rusya
Federasyonu’ndan turist gelişleri özellikle Antalya ilimize gerçekleşmiştir. Bu
durum Rusya vatandaşlarının tatil alışkanlığının gelişmesiyle birlikte sayısal
anlamda da yıllar içerisinde artış göstermiştir. Rusya Federasyonu’nda ilk
turizm acente ve tur operatörleri de Türk girişimcilerinin öncülüğünde
kurulmaya başlanmış ve 2000’li yıllarla birlikte Rusya’dan ülkemize gelen
turist sayıları artmıştır. 
2014 yılı sonu itibarıyla 4,5 milyon Rus turist
rakamına ulaşıldı. Maalesef 2015 yılındaki Rus uçağının düşürülmesi olayından
sonra bu sayıda ciddi bir şekilde azalış oldu. 2016 yılında rakam 866.256’ya
kadar düştü. Ama çok şükür bu yıl itibarıyla yeniden rakamlarda yükseliş ortaya
çıktı. Ümit ediyorum ki sadece Rus turistlerinin yeniden gelmesi değil
Türkiye’de turizm sektörünün yeniden 2014 rakamlarına yükselmesi inşallah 2019
yılı sonu itibarıyla gerçekleşecektir.
Türkiye-Rusya arasındaki ilişkilerin normalleşmesi
yolunda ilk olarak Dışişleri Bakanlığı heyetince yapılan… İsterseniz bunların
teferruatına girmeyeyim ama çok şükür aradaki sıkıntıların aşıldığını
görüyoruz. Turizm alanında da tekrar, ciddi bir şekilde yükselişe geçtiğimizi
hepiniz -rakamları da- biliyorsunuz.
Ayrıca, bu süre içerisinde Turizm Acil Eylem Planı ve
bu eylem planındaki bazı maddeler 2017 yılına kadar güncellenerek sektörümüzün
yararına sunulmuştur. Bunun yanı sıra, sektöre sağlanan istihdam destekleri ve
kruvaziyer turizmine yönelik destekler hâlen devam eden çalışmalarımızdır. 
Eylem planında yer alan maddeler ile diğer destekler
başlıklar hâlinde aşağıda gösterilmektedir.
Türkiye’ye gelen turist A grubu seyahat acentelerine
uçuş başına destek verilmesi; Türkiye’ye turist getiren A grubu seyahat
acentelerine Kredi Garanti Fonu teminatıyla kredi kullanımına imkân sağlanması;
Bankacılık Düzenleme ve Denetleme Kurumu tarafından Karşılıklar Yönetmeliği
uygulamasına ilişkin kurul kararı alınması; Kültür ve Turizm Bakanlığından
belgeli deniz turizmi tesislerinin Ekonomi Bakanlığının teşviklerinden
yararlandırılması; Kültür ve Turizm Bakanlığından belgeli konaklama ve deniz
turizmi tesislerinin ihracatçı sayılması, bu da önemli bir teşvik; Kültür ve
Turizm Bakanlığından belgeli konaklama tesislerinden alınan ecrimisil
bedellerinin 2016 yılı ödemelerinin ertelenmesi ve 3 eşit taksitle ödenmesi;
Kültür ve Turizm Bakanlığından tahsisli konaklama tesislerinden alınan kira
bedellerinin 2016 yılındaki ödemelerinin tehir edilmesi ve 3 eşit takside
bölünmesi; turizm sektörüne yönelik istihdam paketlerinin desteklenmesi;
kruvaziyer gemiyle turist getiren A grubu seyahat acentelerine destek
sağlanması hakkındaki gelişmeler bu sektörde hakikaten sektörün yeniden
uçabilmesi için alınan önemli tedbirlerdir.
Bakanlığımızın görev, yetki ve sorumluluk kapsamında
hem 2016 hem de 2017 yılında ülke turizminin canlanması, pazarlanması ve cazip
hâle getirilmesine yönelik tur operatörleriyle birlikte reklam, yurt dışından
önemli konukların ülkemizde ağırlanması, turizm fuarlarına katılım sağlanarak
ülkemizin tanıtımına yönelik faaliyetler gerçekleştirilmiştir.
Ana pazarlarda yaşanan düşüş ve ülkemizin yakın
coğrafyasında sürmekte olan savaş durumu nedeniyle kırılgan bir yapı arz eden
ve önemli oranda düşüşler kaydettiğimiz Avrupa pazarında tematik tanıtımlara
ağırlık verilerek düşüşün önüne geçilmeye çalışılmıştır. Böylelikle 2017
yılının ilk sekiz ayı sonunda ülkemize gelen Avrupalı turist sayısı bir önceki
yıla göre kayda değer oranda artmıştır. 
Burada, müsaade ederseniz, şunu da söylemek isterim.
Evet, bu 2016 bizim için turizm açısından kötü bir yıldı. Avrupalı turistlerin
ve özellikle Avrupa’da ortaya çıkan Türkiye karşıtı bazı ön yargıların çok
ciddi bir şekilde taban bulması sonunda turizm sektöründe de ciddi daralmalar
yaşadık. Bunu ortadan kaldırmak için hem Avrupa pazarlarında, o bildiğimiz
geleneksel pazarlarda ciddi bir tanıtım faaliyetini, etkinliğini sürdüreceğiz.
Ama özellikle önümüzdeki dönemde iki alanda stratejimizi yoğunlaştırıyoruz.
Bunlardan birisi yeni pazarlara açılmak gereğidir. Türkiye'nin yeni pazarları,
yeni kapıları tıklaması lazım. Özellikle dört ülkenin Çin, Hindistan, Güney
Kore ve Japonya’nın Türkiye turizmi bakımından çok önemli ülkeler olduğunun
altını çizmek isterim. Bu dört ülkenin yaklaşık nüfusu dünya nüfusunun yarısı
ediyor. Ayrıca bu dört ülkede de son derece genç, dinamik, yeni bir orta sınıf
var, zengin bir orta sınıf var. Bu orta sınıfların ilgisinin Türkiye'ye doğru
yöneltilmesi bakımından, tabiri caizse, tam manasıyla bir seferberlik
hâlindeyiz. Önümüzdeki yıl, 2018 yılı Çin’de Türkiye yılı olacak. Bununla
ilgili olarak Çin’de yaklaşık 50 etkinlik düzenliyoruz ve Çin’in bütün ilgisini
yoğunlaştırmak için gayret ediyoruz. Aynı şekilde Hindistan, Güney Kore ve
Japonya’yla ilgili de çalışmalarımızı sürdürüyoruz. 
Bir başka alanda, tabii, Türkiye'nin ürün
çeşitlendirmesine de gitmesi gerekiyor, pazar çeşitlendirmesinin yanında.
İkinci önemli strateji olarak bunu gündemimize almış durumdayız. Sadece deniz
turizmi, sadece güneşlenme değil, çok geniş bir coğrafya, çok büyük imkânları
olan bir ülkeyiz. Dağ turizmi, sağlık turizmi, spor turizmi, inanç turizmi gibi
çeşitli alanlardaki turizm ürünlerimizi çeşitlendirebiliriz. Ayrıca, bölge
ülkelerimizle ortak paketler oluşturarak, bu ortak paketler üzerinden de
ürünlerimizi zenginleştirme imkânımızın olduğunu görüyoruz. 
Sadece bir örnek vereyim
bizim kültürel zenginliğimiz bakımından: Geçtiğimiz günlerde Burdur Gölhisar
Kibyra antik kentinde bir senfoni orkestrası dinletisi oldu. Herhâlde dünyada
bu kadar zengin başka bir ülke yoktur. Kent Roma döneminden, Helenistik
dönemden kalmış, Anadolu’nun en eski antik kentlerinden birisi. Sadece 11 bin
oturma kapasiteli bir hipodromu olan bir antik kent. Bir kısmı çok şükür ortaya
çıkarılmış vaziyette, bir kısmının kazıları devam ediyor. Senfoni orkestrası ve
senfoni orkestrasının icra ettiği şey Anadolu’nun sesi türküler dinletisi.
Ankara’da görev yapan büyükelçileri, medya mensubu arkadaşlarımızı götürdük;
herkesin hayran kaldığı bir konser, hep beraber izledik. Şunu ifade etmek
istiyorum: Antik bir amfiteatrın üstünde, senfoni orkestrası formunda Anadolu
ezgileri gibi bir otantik ezgileri dinletebilecek başka bir kültürün yeryüzünde
olduğunu zannetmiyorum. Dolayısıyla, bu kültürel zenginliğimizi de turizmin
önemli bir gücü olarak kullanacağız ve özellikle Türkiye’ye karşı oluşturulmaya
çalışılan bu kara propagandanın da aşılması için hem kültür alanındaki hem
turizm alanındaki zenginliğimizi yumuşak gücümüzün önemli bir unsuru olarak
kullanacağız.
Burada yine Fethi Bey’in
soruları var ama müsaade ederseniz onları da yazılı olarak size ifade edelim.
Ayrıca, Milletvekili Sayın Ali Özcan’a ait (6/148); yine Fethi Gürer’e ait
(6/158), (6/199), (6/236), (6/237), (6/238), (6/395)’e kadar; yine Altan Tan’a
ait (6/314), (6/382), (6/384), (6/389) ve (6/399) esas numaralı soru
önergelerine 4/10/2016 tarih ve 175446 sayılı 15/11/2016 tarih ve 203372 sayılı
ve 29/11/2016 tarih 212781 sayılı yazılarımızla yazılı olarak cevap
verilmiştir. (6/895) numaralı sözlü soru önergesi ise henüz işlemdedir. 
Ben, müsaade ederseniz, burada sözlerimi toparlayayım.
Hakikaten samimiyetle söylüyorum, Ömer Fethi Bey’e çok teşekkür ediyorum. Yani,
böyle bir ilin bütün kültür ve turizm varlıklarını ortaya getirecek soru
önergelerini sormuş olması bizi de Bakanlığımızı da çalıştırıyor. Ben bu
bakımdan olumlu katkıları dolayısıyla teşekkür ediyorum. İnşallah, Niğde’ye
burada “Yapamadık.” dediğimiz şeyleri yapabilecek imkânımız olur. Burada -yine
bir dost meclisi samimiyeti içerisinde söyleyeyim- inşallah, Kültür ve Turizm
Bakanlığına bütçeden çok fazla kaynak ayırabildiğimiz dönemler gelir, el
birliğiyle o kadar güçlü, büyük bir Türkiye hep beraber oluştururuz ve o zaman
da bugün maalesef benim de söylerken çok hazzetmediğim, “Henüz o işi
yapamadık.” dediğimiz işleri de en kısa zamanda yapmamız mümkün olur. 
Hepinize sevgi ve saygılar sunuyorum, Meclisimizin
çalışmalarında başarılar diliyorum. (AK PARTİ ve CHP sıralarından alkışlar)
BAŞKAN – Teşekkür ediyorum Sayın Bakan. 
Sayın Gürer, bir söz talebiniz var ama yetmedi mi
sorular? 
Buyurun. 
ÖMER FETHİ GÜRER (Niğde) – Sayın Bakan, öncelikle çok
teşekkür ediyorum. 
Niğde ili gerçekten unutulmuş ama antik kalıntıları çok
olan, kültür ve tarih derinliği çok önemli bir ilimiz. Toroslar’ın Anadolu’ya
açılan geliş gidiş kapısı. 130 köyümüzün hepsinde tarih, kültür, bilgi,
folklor, hepsi var. Ne yazık ki yeterince ilgili bulmuyor, bu yüzden turizmden
çok az pay alıyor. Nevşehir yanımızda, Nevşehir’e 3,5 milyon turist geliyor,
Niğde’ye 100 binlerde geliyor. Bu bağlamda, Kültür ve Turizm Bakanlığımızın
bölgede yapacağı çalışmaları önemsiyorum. 
Ayrıca iki konuyu da belirtmekte fayda görüyorum.
Bölgedeki belediyelerin de bilimsel kazılarda üniversiteyle iş birliği yaparak
yer alması gerektiğinin önemine inanıyorum. Çünkü, define avcıları talan ediyor
bölgeyi. Bu konuda verdiğiniz cevaplar için de teşekkür ediyorum. 
KÜLTÜR VE TURİZM BAKANI NUMAN KURTULMUŞ (Ordu) – Peki,
çok teşekkür ediyorum, sağ olun. 
BAŞKAN – Teşekkür ediyorum Sayın Bakan. 
Birleşime on dakika ara veriyorum. 
Kapanma Saati: 19.39
BEŞİNCİ OTURUM
Açılma Saati: 19.58
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU
(Osmaniye), Özcan PURÇU (İzmir)
-----0-----
BAŞKAN – Türkiye Büyük Millet Meclisinin 5’inci
Birleşiminin Beşinci Oturumunu açıyorum.
Alınan karar gereğince diğer denetim konularını
görüşmüyor ve gündemin “Kanun Tasarı ve Teklifleri ile Komisyonlardan Gelen
Diğer İşler” kısmına geçiyoruz.
1’inci sırada yer alan İş Mahkemeleri Kanun Tasarısı ve
Adalet Komisyonu Raporu’nun görüşmelerine kaldığımız yerden devam ediyoruz. 
X.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- İş Mahkemeleri Kanunu Tasarısı (1/850) ve Adalet Komisyonu Raporu
(S. Sayısı: 491) (X)
BAŞKAN – Komisyon ve Hükûmet yerinde. 
5/10/2017 tarihli 4’üncü Birleşimde İç Tüzük’ün 91’inci
maddesine göre temel kanun olarak görüşülen 491 sıra sayılı Kanun Tasarısı’nın
1’inci bölümünde yer alan 10’uncu madde kabul edilmişti.
Şimdi 11’inci maddeden görüşmelere devam ediyorum.
11’inci madde üzerinde iki adet önerge vardır,
önergeleri aykırılık sırasına göre işleme alacağım.
Türkiye Büyük Millet Meclisi Başkanlığına
Görüşülmekte olan 491 sıra sayılı Kanun Tasarısı’nın
11’inci maddesinin tasarı metninden çıkarılmasını arz ve teklif ederiz.
 Ahmet Yıldırım  Mahmut Toğrul Bedia
Özgökçe Ertan
 Muş Gaziantep Van
 Saadet Becerekli Behçet Yıldırım
 Batman Adıyaman
BAŞKAN – Komisyon önergeye katılıyor mu?
ADALET KOMİSYONU BAŞKAN VEKİLİ HAKKI KÖYLÜ (Kastamonu)
– Katılmıyoruz Sayın Başkanım.
BAŞKAN – Hükûmet?
ADALET BAKANI ABDULHAMİT GÜL (Gaziantep) – Katılmıyoruz
Sayın Başkanım.
BAŞKAN – Önerge üzerinde söz isteyen Muş Milletvekili
Ahmet Yıldırım.
Buyurun Sayın Yıldırım. (HDP sıralarından alkışlar) 
AHMET YILDIRIM (Muş) – Teşekkür ederim Sayın Başkan.
Sayın Başkan, değerli milletvekilleri; söz konusu 491
sıra sayılı Kanun Tasarısı’nın 11’inci maddesi iş akdi feshedilen işçilerin
arabuluculuğuyla ilgili itiraz süresini düzenleyen bir madde. Ama eğer
müsaadeniz olursa hazır Sayın Bakanımız buradayken neredeyse seçilmişlerin
atanmışlara kurban edildiği ve Parlamentonun üçüncü büyük partisinin eş genel
başkanının deyim yerindeyse yetkisinin, seçilmişlik yetkisinin gasbıyla ilgili
bugün değindiğim konunun devamını getirmek istiyorum.
Şimdi, Sayın Bakan, sizden bir önceki bakanımız Anayasa
Mahkemesinin Bakanlığınızdan tutuklu vekillerle ilgili istemiş olduğu görüşe
binaen şunu söylüyor: “Milletvekili olmaktan kaynaklanan tüm hakları devam
etmektedir.” Ve devamında “Yasama faaliyetlerine katılımının engellenmesinde
herhangi bir hak kaybı yoktur." diyor. Bu ne anlama gelir? Yasama
faaliyetine katılmasında herhangi bir hak kaybı yoksa buradaki Genel Kurul
faaliyetlerine, grup toplantılarına, komisyon toplantılarına bu Parlamentonun
üyelerinin tamamının katılmasını içerir. Ancak, bugüne kadar, bizim
arkadaşlarımız tutuklandıktan sonra şu Meclis 107 birleşim yapmış, 614 oturum,
291 kanun geçmiş, 22 grup toplantısı yapmışız, bunlara katılamamış. Hak kaybı
nasıl olmaz, bunu anlamakta güçlük çekiyoruz. Buradan bakıldığında Adalet
Bakanlığınızın Anayasa Mahkemesine göndermiş olduğu görüş açıkçası Anayasa
Mahkemesini yanıltmakta veya toplumun zekâsıyla alay etmektedir. Hak kaybı
nasıl olmaz? Yasama faaliyetlerine katılımla ilgili hak kaybı nasıl olmaz?
Yine, Sayın Bakan, bugün Meclis Başkanlığına -bugün
itibarıyla, bugünkü tarihle- eş genel başkanımız bu durumla, bu hususla alakalı
bir dilekçe verdi. Ve açıkça, söz konusu durumun, Anayasa’nın 7’nci, 80’inci ve
95’inci maddelerinin ihlal edildiğini, bu üç madde açısından Anayasa’nın
çiğnenmesinin, Meclis Başkanlığı tarafından bu ihlalin geliştirildiğini ve
Bakanlığınızın da bildirilen görüşle buna açıkçası sahiplik yaptığını, zemin
sunduğu ifade etmek isterim çünkü Anayasa’nın “Yasama yetkisi” başlıklı 7’nci
maddesi “Yasama yetkisi Türk Milleti adına Türkiye Büyük Millet Meclisinindir.
Bu yetki hiç kimseye devredilemez.” der. Bu Parlamentonun üyelerinin
yetkilerini kullanırken yürütme ya da yargı tarafından bu yetkilerinin derdest
edilmesi anayasal bir suçtur Anayasa’nın 7’nci maddesine göre. 
Yine Sayın Bakan, 95’inci
maddede denir ki: “Türkiye Büyük Millet Meclisi, çalışmalarını, kendi yaptığı
İçtüzük hükümlerine göre yürütür.” Yani Genel Kurul, grup toplantıları,
komisyon çalışmalarında şu Meclisin anayasası İç Tüzük’tür. Bunu yürütme ya da
siyasallaştırmış olduğu yargı gasbedemez. Buna göre de Meclis Başkanlığının
susarak ve iktidarın da siyasallaştırdığı yargı marifetiyle bu Anayasa’nın
95’inci maddesini çiğneyerek suç işlediğini ifade etmek isterim. 
Yine Anayasa’nın 80’inci
maddesi “Türkiye Büyük Millet Meclisi üyeleri, seçildikleri bölgeyi veya
kendilerini seçenleri değil, bütün milleti temsil ederler.” der. Yani “Türkiye
milletvekili” sıfatıyla çalışırlar. 
Bütün bunlar göz önünde
bulundurulduğunda gerçekten izaha muhtaç bir konu vardır ki bakanlığınızın -siz
bakanlığa gelmeden önce- Anayasa Mahkemesine göndermiş olduğu görüşte belirtmiş
olduğu: “Milletvekili olmaktan kaynaklanan tüm hakları devam etmektedir ve
yasama faaliyetlerine katılımının engellenmesinde herhangi bir hak kaybı
yoktur.…” Basit bir şey söylüyorum: Meclis Başkanlığı günlük gündemleri bütün
milletvekillerine bildirmek zorundayken cezaevindeki milletvekillerine bu
gündem bildirilmiyor. Bu bile başlı başına Anayasa’nın ve İç Tüzük’ün ihlali
anlamına gelmektedir ki bu garabetin bu ülkenin ve bu Meclisin üzerinden
kaldırılması için gerekli çabanın gösterilmesi gerektiği hususunu Meclisin
bilgisine sunuyorum.
Teşekkür ederim. (HDP sıralarından alkışlar) 
BAŞKAN – Teşekkür ediyorum.
Önergeyi oylarınıza sunuyorum: Kabul edenler…
Etmeyenler… Önerge kabul edilmemiştir.
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan İş Mahkemeleri Kanunu Tasarısı’nın
11’inci maddesinde öngörülen değişikliğin aşağıdaki şekilde düzeltilmesini arz
ve teklif ederiz.
MADDE 11- 22/5/2003 tarihli ve 4857 sayılı İş Kanununun
20 nci maddesinin birinci ve üçüncü fıkraları aşağıdaki şekilde
değiştirilmiştir.
"İş sözleşmesi feshedilen işçi, fesih bildiriminde
sebep gösterilmediği ya da gösterilen sebebin geçerli bir sebep olmadığı
iddiası ile fesih bildiriminin tebliği tarihinden itibaren bir ay içinde işe
iade talebiyle, İş Mahkemeleri Kanunu hükümleri uyarınca arabulucuya başvurmak
zorundadır. Arabuluculuk faaliyeti sonunda anlaşmaya varılamaması hâlinde, son
tutanağın düzenlendiği tarihten itibaren, iki hafta içinde iş mahkemesinde dava
açılabilir. Taraflar anlaşırlarsa uyuşmazlık aynı sürede iş mahkemesi yerine
özel hakeme de götürülebilir. Arabulucuya başvurmaksızın doğrudan dava açılması
sebebiyle davanın usulden reddi hâlinde ret kararı taraflara resen tebliğ
edilir. Kesinleşen ret kararının da resen tebliğinden itibaren iki hafta içinde
arabulucuya başvurulabilir.”
"Dava ivedilikle sonuçlandırılır. Mahkemece
verilen karar hakkında istinaf yoluna başvurulması hâlinde, bölge adliye
mahkemesi ivedilikle ve kesin olarak karar verir.”
 Necati Yılmaz Mehmet Gökdağ Yakup
Akkaya
 Ankara Gaziantep İstanbul
 Zeynel Emre Namık Havutça Kemal
Zeybek
 İstanbul Balıkesir Samsun
 Gülay Yedekci Kazım Arslan Bülent
Öz
 İstanbul Denizli Çanakkale
 Mahmut Tanal
 İstanbul
BAŞKAN – Komisyon önergeye katılıyor mu?
ADALET KOMİSYONU BAŞKAN VEKİLİ HAKKI KÖYLÜ (Kastamonu)
– Katılamıyoruz Sayın Başkan.
BAŞKAN – Hükûmet?
ADALET BAKANI ABDULHAMİT GÜL (Gaziantep) – Katılmıyoruz
Sayın Başkan.
BAŞKAN – Önerge üzerinde İstanbul Milletvekili Yakup
Akkaya konuşacaktır.
Buyurun Sayın Akkaya. (CHP sıralarından alkışlar) 
YAKUP AKKAYA (İstanbul) – Sayın Başkan, değerli
milletvekilleri; öncelikle hepinizi saygıyla selamlıyorum.
Sözlerime başlamadan önce, iki yıl önce bugün Ankara’da
103 barış gönüllüsü katledildi, terörün her türlüsünü lanetliyoruz. “Hak,
hukuk, adalet” sloganlarıyla barış, dostluk, kardeşlik isterken katledilen
bütün terör mağdurlarını bir kez daha saygıyla selamlıyorum, saygıyla anıyorum
onları.
Değerli arkadaşlar, görüştüğümüz, üzerinde konuştuğumuz
madde iş akdi sonlandırılmış işçinin hakkını aramak için mahkemeye gitmeden
önce ara bulucuya gitmesi önerisidir. Bu doğru bir yaklaşım değildir.
Diyorsunuz ki: “Ey işçi, sen işveren tarafından işten atıldın ama hakkını
hukukunu aramak için mahkemeye gitme, önce ara bulucuya git.” Bu, adil
değildir. Niçin adil değildir? Zorunlu ara buluculuk taraf eşitsizliğinin en
açık görüldüğü iş hukukunun özüne de aykırıdır değerli arkadaşlar. Yani şöyle
ki: Birisi diğerine göre ekonomik ve sosyal olarak üstündür; burada üstün olan
taraf işverendir, işçi burada mağdurdur ve ara buluculuk konusunda elbette ki
üstün olan taraf hakkını daha kolay alma konusunda mağdur olan tarafı etki
altına alabilecektir yani bir baskı aracına döndürülebilecektir bu süreç. 
Bu durumda ortaya şu sonuç çıkmaktadır: Yani “Sonuç
adil midir, değil midir?” diye… Değerli arkadaşlar, ara buluculuğun özü bir
pazarlıktır. Doğal olarak pazarlık yani bir işçinin alacağının, ücretinin bir
pazarlık konusu yapılması benimsenmeli midir? Sizin anlayışınızla işçinin
emeğinin, alın terinin, haklarının pazarlık konusu yapılmasında bir sakınca
yok. Zorunlu ara buluculuk… Buradan bir kez daha söylüyorum: AKP’de bu işi
hazırlayanlar derslerini de iyi çalışmamışlar çünkü Anayasa Mahkemesinin bu
konuda vermiş olduğu bir karar var. 9/10/2005 tarihinde vermiş olduğu kararda
“İşçinin iradesi dışı zorlayıcı sözleşme hükmü ve dolayısıyla zorunluluğu
Anayasa’ya aykırıdır.” demektedir. Yani burada her zaman AKP’nin yaptığı gibi,
toplumsal tarafların görüşlerine değer vermeden bu yasa tasarısı hazırlanıyor.
Kimdir buradaki toplumsal taraflar? Elbette ki sendikalardır. Türkiye'de 3 tane
işçi sendikaları konfederasyonu var ve hiçbir sendika bu tasarıya onay
vermiyor. “Nasıl olur da sendikalar işçinin lehine bir yasa tasarısına karşı
çıkarlar?” diye düşünebilir misiniz? Çünkü bu getirilen düzenleme işçinin
lehine değildir. Önerilen sistem sorunları çözmeyeceği gibi daha da karmaşık
hâle getirecektir.
Şimdi size soruyorum buradan: Örneğin, bir taşeron işçi
işten çıkartıldığında, mahkemeye hak aramak için gittiğinde karşısında kimi
bulacaktır? Yani bir A belediyesinden çıkartıldı, belediye başkanı mı, yoksa
taşeron işçinin patronu mu olacaktır? Yani bu düzenlemeyle muvazaayı bile
ortadan kaldırıyorsunuz. Aynı soruyu kiralık işçilik için de söyleyebilirim.
Yani orada da kiralayan işveren mi masaya oturacak, yoksa işçi simsarları mı
masaya oturacak? 
Bir başka soru, daha ciddi bir soru: İşe iadelerde ara
buluculuğun buradaki görevi ne olacak, ne anlayacak? Yani bir işçi işten
çıkartılmış, işten çıkartan, işçi onun karşısında muhatap, ara bulucu var, ara
bulucu işvereni ilk kez görüyor ve diyor ki işverene: “Hadi, sen bunu işe al.”
Yani bu, eşyanın tabiatına aykırı olan bir olay. Yani burada AKP’nin getirmiş
olduğu bu sistem bana göre çok sürpriz değil çünkü on beş yılda yaptıklarına
baktığımız zaman, Allah rızası için tek bir kez, bir madde işçinin lehine
yapılan bir düzenleme yok. Bunun ispatı da şudur: Bakın, AKP Genel Başkanı
Sayın Recep Tayyip Erdoğan’ın bir işveren toplantısında -onun ağzından
söylüyorum- söylediği şu: “Biz göreve geldiğimizde Türkiye’de OHAL vardı ama
bütün fabrikalar grev tehdidi altındaydı, hatırlayın o günleri. Ama şimdi grev
tehdidi olan yere biz OHAL’den istifade ederek anında müdahale ediyoruz,
grevleri erteliyoruz.” Yani işte bu anlayışla işçinin hakkının korunmadığı
ortada. Yasanın gerekçesinde -örnek almışlar doğru örnek diye- diyorlar ki:
“İtalya’da da, Avrupa’da da bu örneklerden var.” Gene, AKP’nin bu yasayı
hazırlayan milletvekilleri, uzmanları yanlış örnek almışlar. Doğrudur, 2010
yılına kadar İtalya’da zorunlu ara buluculuk vardı ama 2010 yılında İtalya’da
bir yasa değişikliğiyle zorunlu ara buluculuk kaldırıldı. Gerekçesi de
mahkemelerin iş yükünü azaltmadığı yönündeydi. 
Değerli milletvekilleri, burada yapılması gereken,
işçiyi, emekçiyi düşünüyorsanız bu yasa tasarısını çekin. İşçinin, emekçinin hakkını
hukukunu gasbedecek çalışmalardan uzak durun diyor, hepinizi saygıyla
selamlıyorum.
Teşekkür ederim. (CHP sıralarından alkışlar) 
BAŞKAN – Teşekkür ediyorum.
Önergeyi oylarınıza sunuyorum: Kabul edenler… Kabul
etmeyenler… Kabul edilmemiştir. 
11’inci maddeyi oylarınıza sunuyorum: Kabul edenler…
Kabul etmeyenler… Madde kabul edilmiştir.
12’nci madde üzerinde ikisi aynı mahiyette olmak üzere üç
adet önerge vardır. İlk okutacağım iki önerge aynı mahiyettedir, önergeleri
okutup birlikte işleme alacağım. 
Türkiye Büyük Millet Meclisi Başkanlığına
Görüşülmekte olan 491 sıra sayılı Kanun Tasarısı’nın
12’nci maddesinin tasarı metninden çıkarılmasını arz ve teklif ederiz. 
 Ahmet Yıldırım Mahmut Toğrul Bedia
Özgökçe Ertan
 Muş  Gaziantep Van
 Saadet Becerekli Behçet Yıldırım Ayşe
Acar Başaran
 Batman Adıyaman Batman
Aynı
mahiyetteki diğer önergenin imza sahipleri:
 İsmail Faruk Aksu Zühal Topcu Deniz
Depboylu
 İstanbul Ankara Aydın
 Mustafa Mit Baki Şimşek  Ruhi
Ersoy
 Ankara Mersin Osmaniye
 Erhan Usta Arzu
Erdem
 Samsun İstanbul
BAŞKAN
– Komisyon aynı mahiyetteki önergelere katılıyor mu?
ADALET
KOMİSYONU SÖZCÜSÜ CAHİT ÖZKAN (Denizli) – Katılmıyoruz.
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Başkanım.
BAŞKAN
– Aynı mahiyetteki ilk önerge üzerinde söz isteyen Batman Milletvekili Ayşe
Acar Başaran.
Buyurun.
(HDP sıralarından alkışlar)
AYŞE
ACAR BAŞARAN (Batman) – Sayın Başkan, değerli milletvekilleri; ben de sözlerime
başlamadan önce -bugün 10 Ekim- 10 Ekimde hayatını kaybedenlerin hepsini saygı
ve minnetle anıyorum. Bugün kendilerine yaşatılanlara söylenecek sözümüzü zaten
Mithat Hocam söyledi, sadece, onun söylediklerinin altına imza atıyoruz. Bugün
bu ülkede maalesef insanların yas hakkı elinden alınıyor ama artık bu uygulamalara
şaşırmıyoruz, bu ülke cenazenin mezardan çıkarıldığını gördü, zaten orası da
sözün tükendiği yerdi.
Değerli
arkadaşlar, ben de bu İş Mahkemeleri Kanunu Tasarısı üzerinde söz almış
bulunuyorum. Baştan en sonda söyleyeceğimi söyleyerek başlayayım: Bu kanunun
tamamının geri çekilmesi gerekiyor, her defasında söylüyoruz. Nedenini
sorarsanız, evet, Sayın Bakan da bilir, hukuk fakültelerinde iş kanunu
okutulurken ilk söylenen şey “Kanunlar işçi lehine uygulanır.” ilkesidir. Bu
çok bilinen bir ilkedir ve mutlak geçerli bir ilke olarak kabul edilir ama biz
bugün burada, Mecliste işçilerin nasıl daha fazla sömürüleceğini ya da nasıl
sömürüleceğini konuşuyoruz çünkü bakarsanız bir ara buluculuk sistemi
getiriliyor, zorunlu bir ara buluculuk sistemi getiriliyor ve bu ara buluculuk
sistemiyle işçiyi bir şekilde işverenin bütün tekliflerini kabule zorlayacak
bir sistemin şu anda kabulü ya da geçirilmesi üzerine konuşuyoruz. 
Değerli
arkadaşlar, bu da bizi şaşırtmıyor çünkü AKP iktidarının on yedi yıllık
politikalarına bakalım, tamamı aslında aynı mahiyette yani iktidara geldiği gün
ilk sözleriyle şu anda bizi, ülkeyi getirdiği durum arasındaki büyük makası çok
net olarak görüyoruz. Bu, hem işçi hakları açısından böyleydi hem de insan
hakları açısından böyle. Hazır yine Sayın Bakan buradayken… Çünkü “sıfır
işkence, işkenceye sıfır tolerans”la başlayan AKP iktidarı bugün ülkeyi sokak
ortasında insanların çıplak vaziyette soyularak işkenceye maruz bırakıldığı bir
ülke hâline getirdi. İşçiler konusunda da aynı gelişmelerin olduğunu görüyoruz.

2012’den
bu yana 18.400 işçi, bakın 18.400 işçi -yani bu büyüklükte, bu nüfusta dünyada
ülkelerin olduğunu biliyoruz- iş cinayetlerinde hayatını kaybetmiş. 
Bugün
Türkiye’de yaklaşık 2 milyon taşeron işçi var ve AKP ilk iktidara geldiğinden
bugüne kadar her defasında aynı cümleleri tekrarlıyor: “Taşeron işçilere kadro
sözü…” “Taşeron işçilere kadro sözü…” 
Zaten
15 Temmuzdan sonra bir OHAL ilan edildi, devlete karşı ilan edilen OHAL’in,
ilan edildiğinden bugüne işçilere karşı kullanıldığını görüyoruz çünkü AKP
Genel Başkanı çıkıp bir konuşmasında bunu çok net söyledi: “Eskiden işçiler
çıkıp istedikleri zaman grev yapabiliyorlardı ama Allah’ın bir lütfu ki biz
OHAL ilan ettik, kanun hükmünde kararname çıkardık, işçiler artık grev yapamıyor.”
Yani biz, eskiden mazlumlardan yanaydık, şimdi güçlülerin yanındayız, güçlülere
güç veriyoruz, mazlumları daha çok eziyoruz diyor, bunun başka bir açıklaması
yoktur işçiler açısından. 
Birkaç
gün önce Tarım Bakanı bir açıklama yaptı, gerçekten şok edici bir açıklamaydı,
çünkü şunu söylüyordu: “Suriyeli işçiler şu anda ucuz iş gücü olarak
kullanılıyor.” Meali buydu ve tam da şu cümleyi söyledi: “İsteseler bile
ülkeden gitmelerine izin vermeyiz.” 
Hayır, Türkiye Cumhuriyeti kölelik sistemine mi geçti?
Eğer ona geçtiysek bunu burada konuşalım: “Biz kölelik sistemine geçtik,
insanları ucuz iş gücü olarak kullanıyoruz. İnsanların, işçilerin hayatını her
defasında tehlikeye atıyoruz.” Zaten işçilerin hayatını kaybetmesinin
Türkiye'de haber değeri bile yok. Çünkü işçiler hayatını kaybettiğinde
gazetelerin manşetleri şu şekilde oluyor: “Bir iş makinası göçük altında
kaldı.” İşte, bu, Türkiye'nin gerçekliğidir. 
Dediğim
gibi, eğer bir kölelik sistemine geçtiysek, eğer işçilerin kendi iradeleri
yoksa, buyurun, açıklayın. İşte, getirdiğiniz bu sistem de tam bunun önünü açan
bir sistem. Diyorsunuz ki: “Ey işverenler, siz zaten bütün güce sahipsiniz,
parasal güce sahipsiniz, belli bir nüfuzunuz var. Ama eğer sizin karşınızda bir
işçi ufacık sesini yükseltirse biz arkanızdayız.” Mazlumların yanındayken,
işte, bugün, dediğim gibi, “Biz daha çok güçlünün yanında, daha çok zalimin
yanında, daha çok mazlumu ezmek için varız.” diyorsunuz. Ee, bu yolda devam
edin, en nihayetinde yine kazananlar mazlumlar olacak diyorum.
Teşekkür
ederim. (HDP sıralarından alkışlar)
MEHMET
MUŞ (İstanbul) – Sayın Başkanım… 
BAŞKAN
– Aynı mahiyetteki diğer önerge üzerinde Osmaniye Milletvekili…
MEHMET
MUŞ (İstanbul) – Sayın Başkanım, bir söz talebim vardı yerimden.
BAŞKAN
– Sayın Muş, söz talebiniz mi oldu?
MEHMET
MUŞ (İstanbul) – Evet, pek kısa söz talebim var.
BAŞKAN
– Buyurun.
IV.- AÇIKLAMALAR (Devam)
30.- İstanbul Milletvekili Mehmet Muş’un, Batman Milletvekili Ayşe Acar
Başaran’ın 491 sıra sayılı Kanun Tasarısı’nın 12’nci maddesiyle ilgili önerge
üzerine yaptığı konuşmasındaki bazı ifadelerine ilişkin açıklaması
MEHMET
MUŞ (İstanbul) – Teşekkür ederim.
Sayın
Başkan, Sayın Cumhurbaşkanımız ve Genel Başkanımız iktidara ilk geldiğimiz
günden itibaren çalışanlar konusunda önemli düzenlemelere imza atmış bir
partinin Genel Başkanıdır. “İşçinin hakkını alın teri soğumadan ödeyiniz.”
Böyle bir anlayışla hep meseleye yaklaştık. Burada, sanki, Genel Başkanımızın,
işçinin hakkını yok sayan, onların hakkını baltalayan, onların hakkını almasını
engellediği gibi bir söylemin, bir çabanın içerisinde olduğu gibi bir ifade
kullanıldı, bunu kabul etmiyoruz. Anlayışımız, her zaman işçinin hak ettiğini
almasını en uygun şekilde sağlamaktır. 
Teşekkür
ediyorum.
BAŞKAN
– Teşekkür ediyorum.
AHMET
YILDIRIM (Muş) – Sayın Başkan…
BAŞKAN
– Sayın Yıldırım…
Sayın
Ersoy, sizi beklettik, kusura bakmayın.
Buyurun.
31.- Muş Milletvekili Ahmet Yıldırım’ın, İstanbul Milletvekili Mehmet
Muş’un yaptığı açıklamasındaki bazı ifadelerine ilişkin açıklaması
AHMET
YILDIRIM (Muş) – Teşekkür ederim Sayın Başkan.
Şimdi,
sayın hatibimiz herhangi bir yorum yapmamıştır, Cumhurbaşkanının bir işveren
örgütünde yaptığı konuşmadan alıntı yapmıştır. Bu rahatsızlık veya alıp başka
yere çekme… İşverenlere şunu demedi mi? “İlan ettiğimiz OHAL sayesinde bu
ülkede size karşı grev yapılmıyor işte. Size karşı yürütülecek bir grev hakkını
biz OHAL sayesinde yasaklayabiliyoruz.” Bunun herhangi bir değerlendirme,
yoruma açık bir tarafı yok ki. Sayın hatibimiz de kalkmış bunu söylemiştir.
MEHMET
MUŞ (İstanbul) – Ya, siz fikirlerinizi ifade edin, biz fikirlerimizi ifade
edelim. 
AHMET
YILDIRIM (Muş) – Anlamakta güçlük çekiyoruz. 
Ve
OHAL, doğrudur, birileri tarafından Allah’ın lütfu olarak kullanılıyor,
kullanılmaya devam ediliyor emekçilere karşı, yoksul halk kesimlerine karşı.
Teşekkürler.
MEHMET
MUŞ (İstanbul) – OHAL teröristlere karşı kullanılıyor.
BAŞKAN
– Evet, teşekkür ediyoruz.
X.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- İş Mahkemeleri Kanunu Tasarısı (1/850) ve Adalet Komisyonu Raporu
(S. Sayısı: 491) (Devam)
BAŞKAN
– Sayın Ersoy, buyurun, aynı mahiyetteki diğer önerge üzerinde söz sizde şimdi.
(MHP sıralarından alkışlar)
RUHİ
ERSOY (Osmaniye) – Sayın Başkanım, değerli milletvekilleri; Genel Kurulu
saygıyla selamlıyorum.
İşin
işverenle arasındaki münasebetin, hukukunun düzenlenmesi için öncelikle bir
işin olması gerekiyor, ekmeğin üretilmesi, büyütülmesi gerekiyor.
Öncelikli
olarak, biz, elbette ki iş ve işçi arasındaki, üreten ile tüketen arasındaki,
emekçi ile sermaye arasındaki hukukun düzenlenmesindeki yasal konularda prensip
olarak aracılık kurumunu destekliyoruz, desteklediğimiz bu aracılık kurumunun
yanı sıra da yargı yolunun açık olmasını istiyoruz. Parti grubu olarak temel
görüşlerimiz bu ama ben, bu süre içerisindeki değerlendirmelerimde ekmeğin
büyütülmesi, istihdamın genişletilmesi hususunda geçici tedbirlerden çok, genel
anlamda üretim ekonomisini teşvik eden, emek ve alın terinin kutsaliyeti
üzerinden yürüyen bir ekonomik programın kanaatimizce bu memlekette daha
sağlıklı sonuçlar vereceğidir. 
İşin
ve ekmeğin kutsallığını hesaba kattığımızda aklımıza şu geliyor: İnsan sadece
üreten bir varlık mıdır? Yoksa insan değerleriyle birlikte yaşayan bir varlık
mıdır? Bunun ikisinin arasında tercih yapmak zorunda olmadığımızı… Rahmetli
Peyami Safa “Ekmek ve ideal bir arada olur.” diyor, “İnsandan ideali çıkarırsan
da geride çamur kalır.” diyor Ahmet Arvasi. Bütün bunları toparladığımızda,
sefaletin de asaleti öldürmemesi adına, büyük Türk milletinin asil evlatlarının
sefalete düşmemesi adına da istihdamın genişletilmesi gerekiyor. Devlet elinden
geleni yapmaya çalışıyor olabilir ama bu konularda daha da dikkatli olması ve
ekmeği büyütmesi hususunda da üreten ekonomi programına geçmesi gerekiyor. 
Bu
değerlendirmelerin akabinde parti grubumuza gelen bazı problemleri, parti
grubumuzdaki bazı sayın milletvekilleri tarafından soru önergesi olarak
Hükûmete verilmiş birkaç problemi kürsüde de dillendirmek istiyorum. 
Bunlardan
bir tanesi, PTT alımlarında PTT’nin 1.750 kişiye “kazandı” ibaresiyle
tebligatta bulunması ama arkasından Danıştayın yürütmeyi durdurmasından sonra
bu vatandaşlara “Ne yapalım, olmadı, hadi kapıya…” İstanbul Milletvekilimiz
Sayın İzzet Ulvi Yönter Bey “Bu ne olacak?” diye Ulaştırma Bakanlığına soru
önergesi verdi. Bununla ilgili cevabın bir an önce verilmesi… Cevabın ne
olduğunun verilmesinden çok, bu 1.750 PTT çalışanının kazandıkları hakları
verildiği hâlde yürütmenin durdurulması probleminin bir an önce aşılmasını ve bu
insanlara bu güzel haberlerin verilmesini, boğazlarında düğümlenen bu
ekmeklerini bir an önce bir yudum suyla rahatlıkla geçirmelerini Hükûmetten
talep ediyoruz. 
Bir
başka husus yine grubumuza gelen problemlerden bir tanesi. Sağlık Bakanlığının
12.500 sağlık personeli alması söz konusu. Bununla ilgili gerekli sınavlar
yapılıyor. 9.267 kişi göreve başlıyor. Allah bu ekmeği veren ve büyüten Türk
devletine zeval vermesin. Bizim insanımız devletiyle, milletiyle barışıktır,
maaşını aldıktan sonra Allah’a şükreder “Allah devlete, millete zeval
vermesin.” der. Bu kültürün sürekliliği çok önemlidir. İşte bu 12.500 sağlık
personelinin arasında 3.233 gencimiz şu an herhangi bir işlem yapılmaksızın
bekletiliyor. Gerekçesi her ne ise bunun izah edilmesi gerekiyor, güvenlik
soruşturması mı, bilinmeyen başka şeyler mi, yoksa sıra mı? 
Ben
buradan Hükûmeti bir konuda eleştirmek istiyorum. Eleştirdiğim konu, kamu
diplomasisini sağlıklı yapamıyorsunuz Sayın Bakanım. Haklı olduğunuz ve pek çok
konuda millete hizmet ettiğiniz alanda milletle kurabileceğiniz münasebetlerde,
aşamalar hakkında bilgiler vererek sağlıklı bir iletişim stratejisi
yönetilemediği için vatandaş bilgiye erişimde sorun yaşıyor, kendisiyle ilgili
bilgiye erişimde sorun yaşıyor, yaptığınız iyi işlerin bile yerine ulaşması bu
nedenle gecikiyor. 
Şimdi
iki tane somut örneği verdik. Hükûmet sözcüsünün, parti sözcüsünün, her kimse
ilgili bakanlığın çıkıp bunların gerekçesini tek tek vatandaşa anlatmasını
bekliyoruz ve çözümü varsa da çözümünü bekliyoruz.
Genel
Kurulu saygıyla selamlıyorum. (MHP sıralarından alkışlar)
BAŞKAN
– Teşekkür ediyorum.
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Önergeler kabul edilmemiştir.
12’nci
madde üzerindeki son önergeyi okutuyorum:
Türkiye Büyük Millet Meclisi Başkanlığına
Görüşülmekte
olan İş Mahkemeleri Kanunu Tasarısı’nın 12’nci maddesinde öngörülen
değişikliğin aşağıdaki şekilde düzeltilmesini arz ve teklif ederiz.
MADDE
12 – 4857 sayılı Kanunun 21 inci maddesine üçüncü ve mevcut beşinci fıkralarından
sonra gelmek üzere aşağıdaki fıkralar eklenmiştir.
“Mahkeme
ya da özel hakem, ikinci fıkrada düzenlenen tazminat ile üçüncü fıkrada
düzenlenen ücret ve diğer hakları, kararın kesinleştiği tarihteki ücreti esas
alarak parasal olarak belirler.”
“Arabuluculuk faaliyeti sonunda tarafların, işçinin işe
başlatılması konusunda anlaşmaları hâlinde; a) İşe başlatma tarihini,
b) Üçüncü fıkrada düzenlenen ücret ve diğer hakların
parasal miktarını,
c) İşçinin işe başlatılmaması durumunda ikinci fıkrada düzenlenen
tazminatın parasal miktarını,
belirlemeleri zorunludur. Aksi takdirde anlaşma
sağlanamamış sayılır ve son tutanak buna göre düzenlenir. İşçinin
kararlaştırılan tarihte işe başlamaması hâlinde fesih geçerli hâle gelir ve
işveren sadece bunun hukuki sonuçları ile sorumlu olur.”
 Necati Yılmaz Mehmet Gökdağ Zeynel
Emre
 Ankara Gaziantep İstanbul
 Namık Havutça Kemal Zeybek Gülay
Yedekci
 Balıkesir Samsun İstanbul
 Kazım Arslan Mahmut Tanal Bülent
Öz
 Denizli İstanbul Çanakkale
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ CAHİT ÖZKAN (Denizli) – Katılmıyoruz.
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkanım.
BAŞKAN
– Önerge üzerinde söz isteyen Gaziantep Milletvekili Mehmet Gökdağ. 
Buyurun
Sayın Gökdağ. (CHP sıralarından alkışlar) 
MEHMET
GÖKDAĞ (Gaziantep) – Sayın Başkan, değerli milletvekilleri; öncelikle, 10 Ekim
katliamında yaşamını yitiren bütün canları saygıyla anıyorum. Türkiye tarihine,
cumhuriyet tarihine kara bir leke olarak geçen bu katliamın perde arkasındaki
ilişkilerin açığa çıkartılmasını diliyorum.
Değerli
arkadaşlar, 12’nci maddede yine bu kanunun özünde, ruhunda olduğu gibi işçi
aleyhine bir düzenleme var. Bu çerçeve tasarıda işe iade davalarında mahkeme
işçinin işe başlatılmaması hâlinde ödenecek tazminat, çalıştırılmadığı süre
için dört aylık ücret ve diğer hakları belirliyor mevcut düzenlemeyle.
Dolayısıyla bu parasal hakların hesaplanmasında işçinin emsallerinin davanın
kesinleştiği tarihte aldıkları ücretler esas alınarak hesaplanıyordu. 
Değerli
arkadaşlar, getirilen bu düzenlemeyle söz konusu tazminat, ücret ve diğer
hakların dava tarihindeki ücret esas alınarak belirlenmesi hükmü getiriliyor.
Örneğin, işe iade davasında taraflar ara bulucu aşamasında anlaşamayıp mahkemeye
giderse ve karar da yıllar sonra kesinleşirse işçiler parasal haklarını yıllar
önceki ücreti üzerinden alacaklar; yine işçi aleyhine bir düzenleme. 
Değerli arkadaşlar, yasalar yapılırken referanslar alınır
ve gerekçelerinde de bu referanslar belirtilir, gösterilir. Şimdi, bu kanun
tasarısında bu tasarıyı hazırlayanların gerekçe olarak gösterdiği birkaç
yasadan söz edeceğim, birkaç ülkeden söz edeceğim; bakın, özellikle bu zorunlu
ara buluculuk konusunda. Şimdi, bu okuyacağım ülkeler tasarıda gerekçe olarak
Hükûmetin gösterdiği referanslar. Şimdi, İngiltere’de ara bulucuya başvurulması
bir dava şartı olarak öngörülmemiş olmakla birlikte Fransa’da iş mahkemesine
başvuru yapıldıktan sonra uyuşmazlık ara bulucuya yönlendirilmekte,
Avusturya’da iş hukukunda ara bulucuya başvurulması kural olarak zorunlu
olmamakla birlikte özendirilmekte, Hollanda’da ara buluculuğa başvuru
zorunluluğu olmamakla birlikte bir yöntem olarak işçi açısından teşvik
edilmekte. 
Bakın, bunları gerekçe olarak siz gösteriyorsunuz ve
hiçbirinde de ara buluculuk zorunlu ve dava şartı değil. Hele, bakın, İtalya’da
referans olarak şunu göstermişsiniz, İtalya’da diyor ki: Bankacılık, finans ve
sigortacılık, iş yeri kirası, kredi sözleşmeleri, kat mülkiyeti, kamusal
yollarla yapılan hakaret, aile arasındaki sözleşmeler, tıbbi uygulama hatası ve
doktorların sorumluluğundan doğan tazminat, miras, ortak mülkiyet, gayrimenkul,
mal paylaşımı, kira sözleşmeleri bunların tamamında ara buluculuk şart ama işçi
haklarıyla ilgili, iş davalarıyla ilgili ara buluculuk olayı isteğe bağlı.
Neden? Çünkü o bahsettiğim bütün o hukuk alanı özel hukuk alanı. İş hukuku bir
anlamda sosyal hukuk alanı, İtalya’da bunu ayırmışlar. Bütün hemen hemen her
konuda ara bulucular zorunlu getirilmiş ancak iş uyuşmazlıkları yönünden
ihtiyari getirilmiş. 
Peki,
değerli arkadaşlar, bu kadar gözüne batıra batıra işçi aleyhine bir düzenleme
yapmanın ne gereği var? Bunu neden yapıyorsunuz? Sadece işverenlerin isteğine
dayalı iş hukuku alanındaki bir düzelme iş yaşamında barışı sağlayabilir mi? 
Değerli
arkadaşlarım, gerçekten ivedilikle bunun tekrar çekilmesi, -her iki tarafı da,
işçiyi ve işvereni de- Komisyonda çalışma yaşamında barış sağlayacak şekilde
yeni bir düzenlemenin yapılması şarttır. 
Artık,
gözünüzü, kulağınızı işçiye, emekçiye verin derim, hepinizi saygıyla
selamlarım. (CHP sıralarından alkışlar)
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
12’nci
maddeyi oylarınıza sunuyorum: Kabul edenler… Kabul etmeyenler… 12’nci madde
kabul edilmiştir. 
Şimdi,
13’üncü madde üzerinde üç adet önerge vardır, okutup işleme alıyorum: 
Türkiye Büyük Millet Meclisi Başkanlığına
Görüşülmekte
olan 491 sıra sayılı Kanun Tasarısı’nın 13’üncü maddesinin tasarı metninden
çıkarılmasını arz ve teklif ederiz. 
 Ahmet Yıldırım Mahmut Toğrul Meral
Danış Beştaş
 Muş Gaziantep Adana
 Bedia Özgökçe Ertan Saadet Becerekli Behçet
Yıldırım
 Van Batman Adıyaman
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ CAHİT ÖZKAN (Denizli) – Katılmıyoruz.
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkanım. 
BAŞKAN
– Önerge üzerinde söz isteyen Adıyaman Milletvekili Behçet Yıldırım.
Buyurun
Sayın Yıldırım. (HDP sıralarından alkışlar)
BEHÇET
YILDIRIM (Adıyaman) – Teşekkürler Başkanım. 
Sayın
Başkan, değerli milletvekilleri; konu adalet olunca ve 10 Ekim olunca o 10 Ekim
anmasını konuşmadan geçmek olmaz. Onun için konuşmamı tamamen değiştirdim.
Bugün sosyal medyada paylaşılan, bir meslektaşımın duygularını, olayın
içerisinde olan bir arkadaşımın duygularını kısaltarak sizlerle paylaşmak
istiyorum. 
“Üzerinden
belki iki yıl geçti ama 10 Ekim travması hepimizi derinden sarstı. Kimimiz bu
sarsıntının kısmen farkına vardık ve durumu kavramaya, yaralarımızı sarmaya
çalışıyoruz. 
Hâlâ
bugün gibi anımsıyorum, bombalar patladığında TTB’nin yani Türk Tabipleri
Birliğinin kortejinde, patlamanın yaklaşık 50 metre ilerisindeydim. Saat
10.04’te, bombaların patlamasından yaklaşık bir dakika sonra, ikinci bombanın
patladığı alandaydım ve son yaralıyı da hastaneye taşıyıncaya kadar alanı terk
etmedim. Yaklaşık 10 yaralıya müdahale etme şansım oldu. Bunlardan 3’ünün
yaşamsal tehlikesi yoktu, özel araçlarla hastaneye gönderilmelerini sağladım,
ağır yaralılardan da sadece 2’sini ambulansa kadar yaşamda tutabildim.
Ağır
yaralılardan birine müdahale sırasında polis ortamı gaza boğdu ve ben nefes
almak için yaralıyı bırakıp beş altı dakika gazın dağılmasını beklemek üzere,
gazın yoğun olmadığı bir bölgeye sığındım. Döndüğümde hastaya doktor olmayan
birileri müdahale ediyorlardı ancak hasta “ex” olmuştu.
Bu
olayı üç gün boyunca ayrıntılı olarak kimseye anlatamadım, yaklaşık bir ay
boyunca da kâbuslarla bölünen kısacık uykularım dışında başımı yastığa
koyamadım. Nefes alamadım, her uykuya daldığımda gazdan nefes alamayacak
durumda uyandım. Uyandım ama rüyamda müdahale ettiğim hasta, gazdan boğulsam da
orada kalmamı, kendisine yardım etmemi istiyordu; kalamadım, bırakıp gittim ve
o öldü. Yapabildiğim tek şey, onun yolun ortasında bulunan cansız bedenini
kaldırımın kenarına çekmek ve yüzünü örtmek oldu.
Üç
gün sonra psikiyatrist ve psikologlardan oluşan bir heyetle Ankara’ya giden 5
doktor arkadaş bir görüşme yaptık. Konuşma sırası bana geldiğinde bombadan çok
daha korkuncunun polisin sıktığı gaz olduğunu anlatmaya çalıştım ama ağlamaktan
doğru dürüst cümle kuramadım. Hastamın yardım isteyen yüzü aklımdan hiç
çıkmıyordu, hele de döndükten sonra yardımdan umudunu kesmiş bir şekilde sessiz
sedasız, nefessiz bir şekilde yatan cansız bedenini unutmak mümkün değildi.
Patlamadan
iki dakika sonra yaklaşık 40 kişilik TTB heyeti ve sayısını kestiremediğim
çoklukta SES heyeti alanda tam bir ekip hizmeti veriyorlardı. Kimisi triyaj
yapmaya çalışıyordu, kimisi kimin canlı, kimin ölü olduğunu anlamaya
çalışıyordu, kimisi hayati tehlikesi olmayan yaralılara -ki bunların ya bacağı
ya kolları kırıktı ya da ölümcül olmayan yaraları vardı- tampon ya da turnike
yapıyordu, kimisi en ağır yaralılardan başlayarak ambulanslarla hastaneye
taşıma işlemini yürütüyordu. Herkes oradaydı, herkesin sırtında TTB ve SES
önlükleri vardı. Bugün ölenlerin sayısı 102 olarak dillendiriliyorsa, bunun 202
olmamasının tek nedeni alanda yapılan ekip çalışmasıydı. 40 kişilik TTB
ekibinin, onlarca SES üyesinin ne yapacağını bilerek birlikte yaptıkları
müdahaleydi.
Müdahale
bittikten sonra gittiğimiz TTB’de de hummalı bir çalışma başlatılmış ve
devletin “30” diye lanse ettiği ölü sayısının 100 civarında olduğunu saat
15.00’te TTB isim isim çıkarmıştı. Ankaralı sağlıkçılar hastanelerde yaralılara
ve ölenlerin yakınlarına sahip çıkma konusunda her türlü imkânı sonuna dek
kullanıyorlardı.
Kısaca,
barış için, emek, demokrasi ve özgürlükler için, insanların ölmesinin önünü
kesmek için türküler söyleyip halaylar çekmek için Ankara’ya giden on binlerce
insanın ortasında patlatılan bombalar, bizleri yıldırmaya, karanlığa
hapsetmeye, umutsuzluğa düşürmeye, birbirimizi eleştirmek, birbirimizi suçlamak
için gerekçeler üretmemize, ölümü gösterip sıtmaya razı olmamıza yönelikti.
Ancak biz, emek ve demokrasi güçleri, gerek sendikalarımızda gerek meslek
odalarımızda gerek siyasal oluşumlarımızda bu süreci bıkmadan usanmadan
tartışmaya ve bu karanlıktan çıkış yollarını aramaya, bulmaya ve bütün
insanlığa kabul ettirmeye yönelik bir mücadele programını önümüze koymak
zorundayız. Egemenlerin canlı bombaları, silahları, tankları, tüfekleri varsa
bizim de bu karanlıktan çıkmaya, özgür ve demokratik bir Türkiye’de birlikte
yaşamaya yönelik inancımız, umudumuz vardır, ‘Kararmasın yeter ki sol memenin
altındaki cevahir.’” Bu sözleri söyleyen, bu duygularını söyleyen, bunlara
yardım eden doktor arkadaşım bu iktidar tarafından ihraç edildi ve bugün anmaya
giden doktor Behçet de bugün gaza maruz kaldı. Ben şimdi buradan soruyorum: Bu
mudur adaletiniz? Bu mudur hukuk?
Genel
Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan İş Mahkemeleri Kanunu Tasarısı’nın 13’üncü maddesinde öngörülen
değişikliğin aşağıdaki şekilde düzeltilmesini arz ve teklif ederiz.
Madde
13- 4857 sayılı Kanun’un 91’inci maddesinin ikinci fıkrası aşağıdaki şekilde
değiştirilmiştir.
“İşçilerin
kanundan, iş ve toplu iş sözleşmesinden doğan bireysel alacaklarına ilişkin
başvuruları üzerine, iş sözleşmesinin devam etmesi koşuluyla birinci fıkra
hükmü uyarınca işlem yapılabilir.”
 Necati Yılmaz Mehmet Gökdağ Zeynel
Emre
 Ankara Gaziantep İstanbul
 Namık Havutça Kemal Zeybek  Gülay
Yedekci
 Balıkesir Samsun İstanbul
 Kazım Arslan Yakup Akkaya
 Denizli İstanbul
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ CAHİT ÖZKAN (Denizli) – Katılmıyoruz.
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Başkanım.
BAŞKAN
– Önerge üzerinde söz isteyen İstanbul Milletvekili Yakup Akkaya.
Buyurun
Sayın Akkaya. (CHP sıralarından alkışlar)
YAKUP
AKKAYA (İstanbul) – Teşekkür ediyorum Sayın Başkan.
Tabii,
Adalet Komisyonu olduğu için Adalet Bakanı burada, aslında bu yasa tamamen
Çalışma Bakanlığını ilgilendiren bir düzenleme. Onun için de Sayın Mehmet Muş
biraz önce, Hükûmet yerine kendisi Grup Başkan Vekili olarak, kuralları da hiçe
sayarak burada cevap verdi ama bilmediği bir şey var. Sonuçta da Sayın Muş’a
sataştığımı şimdiden söylüyorum, burada gelip cevap vermesini istiyorum -ben
maddeyle ilgili konuşmama bağlı kalmayacağım, onu hazırlamıştım- çünkü
konuşmasında, çıktı “On beş yıldır biz, Adalet ve Kalkınma Partisi, işçi lehine
çok şeyler yaptık.” dedi.
UĞUR
AYDEMİR (Manisa) – Yapmadı mı?
YAKUP
AKKAYA (Devamla) – Yani “Acaba, biz farklı bir ülkede mi yaşıyoruz?” diye böyle
bir notlarımı gözden geçirdim ama öyle değil.
Değerli
arkadaşlar, şuradan iddia ediyorum, AKP on beş yıldır işçi lehine tek bir madde
yapmamıştır, geçirmemiştir. Bu konuşmamdan sonra Mehmet Muş buraya çıkar “Şu
maddeyi geçirdik.” der, burada siz de şahit olursunuz. Söyleyeyim: 2002’de ilk
geldiklerinde ilk değiştirdikleri kanun İş Güvenliği Yasası oldu. 10 kişi ve
üzerinde çalışanlar yararlanıyordu, “30 kişi ve üzerinde çalışanlar” olarak
getirdiler. İki: İş Kanunu’nu değiştirdiler, esnek çalışmayı, part-time
çalışmayı işçilere dayattılar. Üç: İşçileri mezarda emekliliğe sevk ettiler,
emekli yaşını 65’e çıkarttılar. Dört: Bu süreç içinde grevleri yasakladılar.
Tam 13 tane grevi yasakladılar, işçinin, emekçinin hakkını gasbettiler. İş
cinayetleri katlanarak arttı. Bu süreç içinde 19 bin işçi öldü. İş Sağlığı ve
Güvenliği Yasası çıkarttınız “Avrupa normları” diye, İş Sağlığı ve Güvenliği
Yasası’nı çıktığı günden bugüne kadar ertelediniz; daha geçen sene ertelediniz,
yürürlük süresini ertelediniz işverenlerin istemi doğrultusunda. Sadece bu beş
ayda ölen işçi sayısı 734, ilk beş ayda, geri kalan ayları saymıyorum. Modern
kölelik olan kiralık işçilik kanununu çıkarttınız, işçi simsarlığını yeniden
hortlattınız. Kamuda ve özel sektörde siz geldiğinizde yaklaşık 350 bin kişi
vardı -belediyeler de dâhil- taşeron çalışan işçi sayısı 2 milyonu geçti,
taşeron cumhuriyetine çevirdiniz. İşçi Sağlığı ve Güvenliği Kanunu’nu -biraz
önce söyledim- ertelediniz. 
Sayın
Adalet Bakanı, bir şeyi daha buradan söylemek istiyorum, hazır buradasınız.
Biliyorsunuz, 301 kişi Soma’da katledildi, öldü ve o dava sürüyor ama
trajikomik bir olay yaşandı ve dava dosyasında hâkim görevden alındı,
değiştirildi. Yeni gelen hâkim o dosyaya tekrar bakacak, tekrar süreci
uzatacak, bunu anlamakta güçlük çekiyoruz. Davutpaşa’daki havai fişek patlaması
ve OSTİM’deki kaçak tüp patlamasının davaları hâlâ devam ediyor, bu süreç
içinde devam ediyor. 
Bakın,
12 Eylül cuntacıları bile 4.300 kişiyi işten çıkartmıştı ama bu işten
çıkartılan işçilere dava yolu açıktı ama siz, bu 20 Temmuz OHAL uygulamasından
sonra aşağı yukarı 136 bin kişiyi işten çıkarttınız ve dava yollarını
kapattınız. Bunların hepsi sizin zamanınızda oluyor. 
İşçiler
için kurulmuş olan İşsizlik Sigorta Fonu’nu yağmaladınız, işverenlere peşkeş
çektiniz. Zorunlu bireysel emeklilik adı altında işçilerden, emekçilerden haraç
toplanmasına rıza gösterdiniz. İşçilerin seksen yıllık hakkı olan Kıdem
Tazminatı Fonu’na şimdi göz diktiniz, en kısa süreç içinde de onu bu Meclise
getirme konusunda çalışmalarınızın olduğunu biliyoruz. 
İşçinin
mahkemeye gitme hakkını işte bu yeni düzenlemeyle ortadan kaldırıyorsunuz.
Zorunlu ara buluculuk sistemini getirerek güçlü işveren karşısında işçiyi
mağdur bir duruma sokacak bir düzenlemeye işverenlerin istediği doğrultuda yol
veriyorsunuz. (CHP sıralarından alkışlar) Şimdi de işçinin şikâyet etme hakkını
elinden alıyorsunuz bu yasa tasarısıyla, 13’üncü maddeyle. “Ey işçi, sen ancak
çalıştığın sürece işvereni şikâyet edebilirsin, işten ayrıldığın süre içinde
işvereni şikâyet edemezsiniz.” diyorsunuz. Bu çok doğru değil değerli
arkadaşlar. Çünkü işçi işten ayrıldıktan sonra ancak şikâyet edebiliyor.
Çalışırken şikâyet ettiği zaman, iş müfettişleri o fabrikaya geldiklerinde ilk
işten çıkartılacak işçi o olduğu için, işinden olma korkusuyla, işverenin
yapmış olduğu haksız uygulamaları görmezden geliyor. 2011 yılında bu
düzenlemeyi getirdiniz, çok iyi de oldu. 2011’den günümüze kadar sadece 125 bin
şikâyet oldu. 125 bin şikâyet Çalışma ve Sosyal Güvenlik Bakanlığı tarafından
denetlendi ve birçok işten atılan işçi olsa bile içeride çalışanlara fayda
getirdi. 
(Mikrofon
otomatik cihaz tarafından kapatıldı) 
YAKUP
AKKAYA (Devamla) – Onun için, bu düzenlemeyi de çekin.
Bir
de Sayın Muş, merak ediyoruz, Allah aşkına, AKP bu on beş yılda şu işçi için ne
yapmış, gelin, eğer Başkan söz veriyorsa söz sizindir, anlatın.
Çok
teşekkür ediyorum. (CHP sıralarından alkışlar) 
BAŞKAN
– Teşekkür ediyoruz.
MAHMUT
TANAL (İstanbul) – Sayın Başkan...
BAŞKAN
– Önergeyi oylarınıza sunuyorum: Kabul edenler...
MAHMUT
TANAL (İstanbul) – Başkan, bir şey söyleyeceğim, özür dilerim.
BAŞKAN
– Kabul etmeyenler...
MEHMET
MUŞ (İstanbul) – Sayın Başkan, lütfen devam edin, böyle bir usul yok.
BAŞKAN
– Önerge kabul edilmemiştir.
Buyurun
Sayın Tanal.
MAHMUT
TANAL (İstanbul) – Şimdi, Değerli Başkanım, Anayasa’mızın 36’ncı maddesi
uyarınca herkes meşru yollarla, meşru vasıtalarla hak arama hürriyetine
sahiptir. Yani, burada 13’üncü maddeye göre, uzlaşmaya gidilmişse biri dava
edemez, dava açamaz, herhangi bir merciye gidemez hükmü buna aykırı. Bu açıdan,
Meclis Başkan Vekili sıfatıyla, Meclis Başkanını temsilen bunun Anayasa’ya
aykırılığını göz önünde bulundurarak geri çekilmesini istirham ediyoruz, sizden
ricamız bu.
Teşekkür
ediyorum.
BAŞKAN
– Teşekkür ediyoruz
Şimdi
diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 491 sıra sayılı İş Mahkemeleri Kanunu Tasarısı’nın 13’üncü maddesinde
geçen “ilişkin” ibaresinin “dair” şeklinde değiştirilmesini arz ve teklif
ederiz.
 İsmail Faruk Aksu Mustafa Mit Zühal
Topcu
 İstanbul Ankara Ankara
 Deniz Depboylu İzzet Ulvi Yönter Baki
Şimşek
 Aydın İstanbul Mersin
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ CAHİT ÖZKAN (Denizli) – Katılmıyoruz Sayın Başkan.
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkan.
BAŞKAN
– Önerge üzerinde söz isteyen İstanbul Milletvekili İzzet Ulvi Yönter.
Buyurun
Sayın Yönter. (MHP sıralarından alkışlar) 
İZZET
ULVİ YÖNTER (İstanbul) – Sayın Başkan, değerli milletvekilleri; 491 sıra sayılı
Kanun Tasarısı’nın 13’üncü maddesi üzerine parti grubum adına söz almış
bulunmaktayım. Genel Kurulu saygılarımla selamlıyorum. 
Tasarının
bu maddesiyle bireysel veya toplu iş sözleşmesine dayanan işçi alacak ve
tazminatları için ara bulucuya başvurulmuş olması bir dava şartı hâline
getirilmektedir. 
Değerli
milletvekilleri, gerek bu görüştüğümüz maddede gerekse tasarının tamamında işçi
ve işveren alacak ve tazminatı ile işe iade taleplerinde dava açılmadan ara
bulucuya başvurulmuş olması zorunlu hâle getirilmektedir. Bu yolla yargının iş
yükünün azaltılacağı öngörülmektedir. Yargının hızlı işlemesi kesinlikle çok
önemlidir ve bizim de görüşlerimiz arasındadır. Önemli olan yargının hızlı
işlemesinin yanında aynı zamanda adil olması, adil işlemesidir. Milliyetçi
Hareket Partisinin seçim beyannamesinde, parti programında yargılama sürecinin
hızlı, güvenli, etkin, adil, süratli bir şekilde yapılması, temin edilmesi
hedeflenmiştir.
Tasarıyla
zorunlu hâle getirilen ara buluculuk mekanizmasının yargıdaki iş yükünü
hafifleteceği, davaları hızlandıracağı açıktır fakat yeni sistemde işçi ve
işveren arasında adaletsizliği ortadan kaldıracak tedbirler maalesef
yetersizdir. Bilindiği üzere, işverenler mevzuata ve uygulamaya hâkim
olmalarına karşı çoğu işçimiz bu teknik bilgilere maalesef sahip değildir.
İşçiler hem sosyal hem ekonomik anlamda işverenler karşısında dezavantajlı
pozisyondadır. Bu nedenle, bu süreç, tasarıda getirilen uzlaşma yöntemi ve ara
buluculuk sistemi işçinin aleyhine riskler taşımaktadır. Ara buluculuk
mekanizması doğası gereği karşılıklı fedakârlığa dayanıyor. İşçi alacakları
miktar olarak mahkeme önünde elde edilenlerden doğal olarak yine az olacak.
Kısaca işçiler, hakları olan alacaklarının bir kısmından vazgeçecekler ya da
vazgeçmek zorunda kalacaklar. 
Değerli
arkadaşlarım, tasarıda eksik olan bir diğer husus ise ara buluculukların
hâkimlik teminatlarının veya güvencelerinin olmamasıdır. Ayrıca ara buluculuk
büroları, adliye sarayları gibi koruma altında olmayacaktır. Bu güvenceler
olmadığı için ara bulucuların güçlü işverenler karşısında nasıl adil olacağı,
nasıl ayakta duracağı bizler için muammadır ve düşündürücüdür. Aynı şekilde ara
buluculuk bürolarının tekelleşmesi ve ara bulucuların ticarileşmesi de kimse
için sürpriz olmayacaktır. Etkin bir denetim mekanizması kurulmadığı sürece kaş
yapayım derken göz çıkarılması da kaçınılmaz olacaktır. 
Değerli
arkadaşlarım, bugün işçi ve işveren arkadaşlarımızın, kardeşlerimizin
sorunlarına çözüm olmak için çalışıyor, bir şeyleri ortaya koymaya uğraşıyoruz.
Yargıdaki iş yükünü hafifletmek için alternatif yaklaşımları masaya yatırıyoruz
fakat iş hayatındaki asıl sorunları konuşmuyoruz, gündeme taşımıyoruz. Kayıt
dışı çalışmanın, taşeronlaşmanın, asgari iş güvenliği uygulamalarının, yetersiz
sendikalaşmanın önüne geçemediğimiz sürece ne işçiyi ne işvereni ne de
ekonomimizi kurtarabiliriz. Her dönem söz verilmesine rağmen atanamayan
öğretmenlerimiz sorunludur, atama beklemektedir, taşeron firmalarda çalışan
kardeşlerimiz kadro beklemektedir, polislerimiz uzanacak el beklemektedir.
Uzman çavuşlarımız, uzman jandarmalarımız, ön lisans mezunu kardeşlerimiz,
lisans mezunu kardeşlerimiz hayatın her alanında haklarına ulaşmak
istemektedir. Bu nedenle iş dünyasını düzene sokmadan, iş mahkemeleriyle ilgili
bir hukuki düzenleme yapmadan önce aslında biz yaşadığımız sorunları tüm boyutlarıyla
gözden geçirmek ve konuşmak durumundayız.
Ben
bu duygularla hepinize saygılar sunuyorum, kanun tasarısının milletimize,
ülkemize hayırlı olmasını diliyorum.
Teşekkür
ediyorum. (MHP sıralarından alkışlar)
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
13’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
14’üncü
madde üzerinde üç adet aynı mahiyette önerge vardır, önergeleri okutup işleme alıyorum:

Türkiye Büyük Millet Meclisi Başkanlığına
Görüşülmekte olan 491 sıra sayılı İş Mahkemeleri Kanunu
Tasarısı’nın 14’üncü maddesinin tasarı metninden çıkarılmasını arz ve teklif
ederiz. 
 İsmail Faruk Aksu Ruhi Ersoy  Erhan
Usta
 İstanbul Osmaniye Samsun

 Arzu Erdem  Muharrem Varlı  Baki
Şimşek
 İstanbul  Adana  Mersin

 Deniz Depboylu  Mustafa Mit  Zühal
Topcu 
 Aydın Ankara Ankara

Aynı
mahiyetteki diğer önergenin imza sahipleri: 
 Ahmet Yıldırım Mahmut Toğrul Bedia
Özgökçe Ertan
 Muş  Gaziantep Van
 Saadet Becerekli Meral Danış Beştaş
 Batman Adana
Aynı
mahiyetteki diğer önergenin imza sahipleri:
 Necati Yılmaz Mehmet Gökdağ Zeynel
Emre
 Ankara Gaziantep İstanbul
 Namık Havutça Kemal Zeybek  Gülay
Yedekci
 Balıkesir Samsun  İstanbul
 Kazım Arslan
 Denizli
BAŞKAN
– Komisyon aynı mahiyetteki önergelere katılıyor mu?
ADALET
KOMİSYONU SÖZCÜSÜ CAHİT ÖZKAN (Denizli) – Katılmıyoruz Sayın Başkan. 
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkanım.
BAŞKAN
– Aynı mahiyetteki ilk önerge üzerinde Adana Milletvekili Muharrem Varlı
konuşacaktır. 
Buyurun
Sayın Varlı. (MHP sıralarından alkışlar) 
MUHARREM
VARLI (Adana) – Sayın Başkan, değerli milletvekilleri; 491 sıra sayılı Yasa
Tasarısı’nın 14’üncü maddesi üzerinde vermiş olduğumuz önerge hakkında
konuşacağım. Bu vesileyle hepinizi saygıyla selamlıyorum. 
Bu
yasada ara buluculuk sistemi getirilerek işçinin mahkemeye gitmesinin belki de
önü kesiliyor. Burada şunu söylemek istiyorum: Bu tasarıyı uygulayacak olan
insanlar öncelikle Peygamber Efendimiz’in buyurduğu gibi “İşçinin alın teri
kurumadan hakkını teslim edin.” ilkesine, hadisişerifine uygun hareket
ederlerse bir sıkıntı olmayacağı ama buna uygun hareket etmez de işçinin
hakkını gasbetmeye kalkarlarsa işçinin almış olduğu tazminat hakkını belki de
yüzde 50, belki de yüzde 30 kırparak, mahkeme yolunu da engelleyerek işçi
kardeşlerimizi mağdur etme söz konusu olacaktır. Onun için uygulayıcıların bu
konuda çok dikkatli davranmaları ve vicdan sahibi olarak hareket etmeleri gerekmektedir.
Yine,
burada şunun da altını çizmek istiyorum: Özellikle son dönemde FETÖ terör
örgütüyle alakalı getirilen sistemde mülakatla müdür yardımcılıkları, mülakatla
devlet memurları tespiti yapılıyor. Burada da “şu sendika benim, bu sendika
senin” ayrımı yapılmadan, hak edenin hakkını vererek, insanların liyakatine
bakarak görevlendirme yapılması doğru olacaktır. Geçmişte bunları çok yaşadık.
FETÖ terör örgütünün bu ülkede özellikle emniyet içerisindeki yapılanmasını,
kimleri nasıl komiser yaptıklarını, kimleri nasıl müdür yaptıklarını, kimleri
hangi istihbarat örgütünün başına getirdiklerini ve bu istihbaratçıların da
kimlerle iş birliği yaptığını hep birlikte gördük, yaşadık. Onun için gerçekten
bu ülkede vatanını, milletini seven, bayrağına sadık, devletine sadık
insanlara, eğer liyakat sahibiyse hak ettiğini vermek gerekir. Burada sendika
ayrımcılığına giderek, “şu sendika senin, bu sendika benim” diyerek ayrımcılık
yapmak doğru bir yöntem olmayacaktır. Burada da vicdan ölçüsünde hareket edilirse
liyakat sahibi insanlar görev başına geleceklerdir ve devletini korumak adına,
milletini korumak adına da her türlü görevi layıkıyla yerine getireceklerdir. 
Yine,
bugünlerde görüşülen torba yasada tütünle alakalı bir madde var. Gerçi iktidar
milletvekillerinin bir kısmı bu maddenin düzeltileceğini söylediler ama yine de
uyarmak istiyorum. Tütün çok zor şartlarda yetiştirilen, çok kıraç arazilerde,
insanların belki de başka bir geçim kaynağının olmadığı şartlarda yetiştirilen
bir üründür. Keşke tütünün tamamını yasak etsek, keşke insanlar sigarayı hiç
içmeseler, keşke tütünden tamamen uzaklaşsalar ama ne yazık ki içenler var.
Yani burada bize hem Yahudilerin hem de emperyalist güçlerin bugünlerde, son
günlerde uygulamış olduğu yaptırımları göz önünde bulundurarak Philip Morris’i
mi zengin edeceğiz yoksa kendi tütüncümüzü mü koruyacağız? Bu ayrımı
yetkililerin iyi düşünüp iyi ayarlaması lazım. Yani eğer Philip Morris’i,
Yahudileri zengin edeceksek, eğer global jandarmayı zengin edeceksek o zaman
tütün yasasını çıkartalım ve Philip Morris’in önünü açmış olalım. Ben bu manada
çiftçilerimizin, tütün üreticilerimizin korunması gerektiği kanaatindeyim. Onun
için de bunun altını çizerek söylüyorum: Tekrar ve tekrar, lütfen bu konuda
hassasiyetimizi ortaya koyalım. 
Yine, bu taşeron işçilerle ilgili verilen bir söz vardı.
Bu konuda çok fazla soru soruluyor. Gittiğimiz zaman, karşılaştığımız her
yerde, işçiler “Ne olacak taşeron işçilerin hâli?” diyor. Bu konuyu da bir an
önce düzenlemek ve taşeron işçilerimizin lehine, onların kazanımları lehine bir
yasa düzenlemesi yapmamız gerektiği kanaatindeyim. Bunları bir an önce
başarmamız lazım. 
Yine son günlerde Türkiye’nin İdlip’le ilgili bir askerî
harekâtı var. Oradaki harekâta katılan tüm askerlerimize başarılar diliyorum;
Allah onların yardımcısı olsun. 
10 bin kilometreden gelip de burada hak sahipliği iddia
ediliyorsa, bin kilometre öteden İsrail burada hak sahipliği iddia ediyorsa
elbette ki Türkiye’nin de burada hak sahipliği vardır. Sonuna kadar
arkasındayız; askerlerimizin de ve o harekâtı düzenleyenlerin de sonuna kadar
arkasındayız.
Hepinize saygılar sunuyorum. (MHP ve AK PARTİ
sıralarından alkışlar) 
BAŞKAN – Teşekkür ediyorum.
Önergeyi oylarınıza sunuyorum: Kabul edenler… 
MEHMET DOĞAN KUBAT (İstanbul) – Aynı mahiyetteki diğer
önergeler…
BAŞKAN - Evet, sayın milletvekilleri, aynı mahiyette
diğer önergeler var. 
Bu arada, çalışma süremizin sonuna yaklaşmış
bulunmaktayız. 
Siyasi parti gruplarımızın da mutabakatıyla İç Tüzük’ün
55’inci maddesinin ikinci fıkrası uyarınca, çalışma süremizin görüşülmekte olan
491 sıra sayılı Kanun Tasarısı’nın birinci bölümünün tamamlanmasına kadar
uzatılmasını oylarınıza sunuyorum: Kabul edenler… Kabul etmeyenler… Kabul
edilmiştir.
Aynı mahiyetteki diğer önerge üzerinde söz isteyen Adana
Milletvekili Meral Danış Beştaş.
Buyurun. (HDP sıralarından alkışlar)
MERAL DANIŞ BEŞTAŞ (Adana) – Sayın Başkan, değerli
milletvekilleri; İş Kanunu’na ilişkin görüşlerimizi söylemeye tekrar devam
edeceğiz ileride, ikinci bölümde ama ben öncelikle, 10 Ekim katliamında
yaşamını yitiren 102 canı saygıyla, sevgiyle anarak başlamak istiyorum. 
Birçok
ilimizden barış şehitleri olduğu gibi Adana’dan da 12 canımızı kaybettik. Bugün
Adana’da olamadım ama onların definlerinde o acıyı birlikte yaşadık ve
Ankara’da, maalesef, yasaklanması sebebiyle burada da 102 canı anamadık. Sadece
bu konuya ilişkin şunu söyleyeyim: Dünyanın hiçbir yerinde IŞİD katliamlarının
kınanması yasaklanmamaktadır. IŞİD’in yaptığı kesin olan bir katliamın neden
yasaklandığını bir kez daha sormak istiyorum.
Burcu
Çelik, değerli milletvekilleri, bu Parlamentonun bir üyesi; size biraz ondan
söz edeyim. En genç vekillerimizden. 3 yaşında bir kızı var, Asmin. İnsan
Hakları Komisyonu üyesi. İki gün önce altı yıl hapis cezası aldı, duydunuz mu?
Eğer ilgi alanınızda değilse duymamışsınızdır ama ben size duyurayım. Sizin, bu
sıralarda oturan arkadaşlarınızdan, en azından milletvekillerinden bir tanesi. 
Peki,
Burcu Çelik niye ceza aldı? Bunu çok kısaca anlatmak istiyorum. Burcu Çelik
hakkında yandaş medyada -ben çokça izledim- A Haber, Kanal 24 olmak üzere
aylarca fragmanlar yayınlandı. Söylediği iddia edilen bir söz çarpıtılarak
aylarca “teaser” denilen fragman olarak yayınlandı; basında hedef gösterildi,
ısrarla ve inatla Burcu Çelik hedef gösterildi. Neydi? Propaganda yaptığı iddia
ediliyordu. Ne gariptir ki Muş Vekili 4 Kasımda alınmadı. Sonra 18 Nisanda
savcı ifade vermeye yönelik yakalama kararı aldı, hukukçular bunu çok iyi
bilirler. Kendisi götürüldü, savcı tahliyesini istedi; tutuklamaya yönelik
değildi yakalama kararı ama huzurda hâkim onu tutukladı. 18 Nisandan beri Burcu
Çelik cezaevinde, hâlâ Sincan Cezaevinde. Peki, sonra ne oldu? Burcu Çelik
hakkında iddia neydi, biliyor musunuz? Yapmış olduğu bir konuşmadan dolayı
propaganda ve halkı kin ve düşmanlığa tahrik etmek. Ama dava nasıl açıldı?
Örgüt üyeliğinden. Savcı, yasama Meclisinin iradesini çiğnedi, hiçe saydı; bir
hukuksuzluk yaptı, Anayasa’ya aykırı bir şekilde örgüt üyeliğinden dava açtı. 
20
Mayısta burada “evet” diyenlere seslenmek istiyorum, hepinize: Biz burada dedik
ki: “Siz kuzuyu kurda teslim ediyorsunuz. Bu yargı tarafsız ve bağımsız değil.
Siz gönderirseniz onlar hukuk dinlemez. Yargı önüne gelen fezlekeyle bağlıdır.”
Ama bağlı kalmadı, örgüt üyeliğinden yargılandı. 
Daha
da ilginç bir şey var: Propaganda fiili örgüt üyeliğine dönüştürüldü -halkın
iradesi, buranın aldığı kararı doğru bile kabul etsek yani dokunulmazlıkların
askıya alınması- dava örgüt üyeliğinden açıldı. Peki, savcı son duruşmada ne
istedi biliyor musunuz? Örgüt üyeliğinden, propagandadan ve halkı kin ve
düşmanlığa tahrikten beraat kararı istedi. Neden ceza verdiler? Yardım
yataklıktan. Yine fezlekede olmayan bir fiilden, yine Anayasa’ya ve Ceza
Muhakemesi Kanunu’na aykırı bir şekilde altı yıl hapis cezası aldı en genç
milletvekillerimizden biri. Peki, kim verdi bu cezayı? Yargı vermedi. Bu cezayı
Hükûmet, basın, Cumhurbaşkanlığı ve yargı aynılaşarak aynı kararı verdi. Basın
aynını yazdı, Cumhurbaşkanlığı makamı aynısını söyledi, Hükûmet yetkilileri
aynısını söyledi, yargı bunların aynısını karara dönüştürdü. İşte, burada
kuvvetler birleşmiştir, burada artık demokrasi yoktur, burada, yargının
bağımsız ve tarafsız olmadığı bir ülkede hiçbirimizin güvencesi yoktur. Bugün
bize geliyor gibi görünüyor ama yarın bu sizin de karşınıza çıkacak. O
mahkemeler hepinize ceza verebilir. Bunun önünde hiçbir engel kalmamıştır.
Gerçekten korkuyorsunuz, Hükûmet büyük bir korkuyla hareket ediyor, korktukça
batıyor, korktukça daha kötü adımlar atıyor ve ülkeyi adım adım felakete doğru
sürüklüyor. Yalnız o felakette hepimiz olacağız, hepimizin başına gelecek.
Yargının bu hâlde olduğu, milletvekilinin bu kadar keyfî cezalandırıldığı bir
ülkede, 3 yaşındaki kızını göremediği bir ülkede… 
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Devamla) - Asmin şu anda iki gündür ağlıyor annesini göremediği
için. Bunun vebali hepimizin, hepinizin üzerindedir diyorum.
Teşekkür ediyorum. (HDP sıralarından alkışlar)
BAŞKAN – Teşekkür ediyorum.
Aynı mahiyetteki son önergenin gerekçesini okutuyoruz.
Gerekçe:
Tasarının bütününe bakıldığında böyle bir değişikliğe
gerek görülmemektedir.
BAŞKAN - Aynı mahiyetteki önergeleri oylarınıza
sunuyorum: Kabul edenler... Kabul etmeyenler... Kabul edilmemiştir. 
14’üncü maddeyi oylarınıza sunuyorum: Kabul edenler...
Kabul etmeyenler... Madde kabul edilmiştir.
15’inci madde üzerinde ikisi aynı mahiyette olmak üzere
üç adet önerge vardır, önergeleri okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 491 sıra sayılı Kanun Tasarısı’nın 15’inci maddesinin tasarı metninden
çıkarılmasını arz ve teklif ederiz. 
 Ahmet Yıldırım Mahmut Toğrul Mehmet
Ali Aslan
 Muş Gaziantep Batman
 Bedia Özgökçe Ertan Saadet Becerekli Behçet
Yıldırım
 Van Batman Adıyaman
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ CAHİT ÖZKAN (Denizli) – Katılmıyoruz Sayın Başkan.
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkanım. 
BAŞKAN
– Gerekçeyi okutuyorum:
Gerekçe:
Tasarının
15’inci maddesi ile 4857 sayılı Kanun’a eklenen Ek 3. MADDE ile işçi
alacaklarının tamamında zaman aşımı süresi beş yıl olarak belirlenmiştir.
Özellikle bu madde ile tasarının işçiyi korumadığı yönündeki niyeti net olarak
ortaya çıkmaktadır. Tasarının gerekçesinde düzenlemenin 4857 sayılı Kanun'un
32’nci maddesinde geçen "ücret alacaklarının zaman aşımı süresinin beş yıl
olduğu” hükmüne paralel şekilde düzenleme yapıldığı iddia olunmaktaysa da ücret
alacakları ile tazminat alacakları nitelikleri gereği farklı haklar olup aynı
şartlara tabi olması kabul edilemez. Ayrıca Borçlar Kanunu’n 146’ncı maddesinde
genel alacaklara ilişkin zaman aşımı süresinin on yıl olduğuna dair hüküm
varken, işçi alacaklarına ilişkin dava açma sürenin azaltılması kabul edilemez.
Bu durum hak arama hakkının kısıtlanması anlamına geleceği gibi işçi aleyhine
olan bu düzenleme ile eşitlik ilkesi de ihlal edilmiş olacaktır.
BAŞKAN
– Gerekçesini okuttuğum önergeyi oylarınıza sunuyorum: Kabul edenler... Kabul
etmeyenler... Kabul edilmemiştir. 
Şimdi,
aynı mahiyetteki iki önergeyi okutup işleme alıyorum:
Türkiye Büyük Millet Meclisi Başkanlığına
Görüşülmekte
olan 491 sıra sayılı Kanun Tasarısı’nın 15’inci maddesinde geçen “beş”
ibaresinin “on” şeklinde değiştirilmesini arz ve teklif ederiz. 
 İsmail Faruk Aksu Mustafa Mit  Zühal
Topcu
 İstanbul Ankara Ankara
 Deniz Depboylu Baki Şimşek
 Aydın Mersin
Aynı
mahiyetteki diğer önergenin imza sahipleri:
 Muharrem Erkek Necati Yılmaz Mehmet
Gökdağ
 Çanakkale Ankara Gaziantep
 Zeynel Emre Kemal Zeybek  Namık
Havutça
 İstanbul Samsun Balıkesir
 Cemal Okan Yüksel Gülay Yedekci Ömer
Süha Aldan
 Eskişehir İstanbul Muğla

 Kazım Arslan
 Denizli
BAŞKAN
– Aynı mahiyetteki ilk önergenin gerekçesini okutuyorum:
Gerekçe:
Tasarının
15'inci maddesiyle İş Kanunu’na "zamanaşımı süresi” başlıklı bir ek madde
ilave edilmektedir. Buna göre, iş sözleşmesinden kaynaklanmak kaydıyla hangi
kanuna tabi olursa olsun, yıllık izin ücreti, kıdem tazminatı, iş sözleşmesinin
bildirim şartına uyulmaksızın feshinden kaynaklanan tazminat, kötü niyet tazminatı,
iş sözleşmesinin eşit davranma ilkesine uyulmaksızın feshinden kaynaklanan
tazminatların zaman aşımı süresi "beş” yıl olarak düzenlenmektedir. 
Tasarının
gerekçesinde bu düzenlemenin İş Kanunu’nun 32'nci maddesinde geçen "Ücret
alacaklarında zamanaşımı süresi 5 yıldır.” hükmüne paralel bir şekilde
hazırlandığı belirtilmekteyse de ücret alacağı ile tazminat alacağının aynı
olmadığı ve dolayısıyla aynı kurallara tabi kılınmasının gerekmediği açıktır.
Üstelik Borçlar Kanunu’nun 146'ncı maddesinde yer alan hüküm uyarınca genel
alacaklara ilişkin zaman aşımı süresi on yıl olarak belirlenmişken işçinin dava
açma zaman aşımı süresinin beş yıl olarak belirlenmesi, işçilerin hak arama
hakkının kısıtlanması anlamına gelmektedir.
Tasarının
Borçlar Kanunu’ndaki genel hüküm varken İş Kanunu’ndaki ücret alacaklarına
ilişkin düzenlemeyi esas alarak işçilerin aleyhine sonuç verecek bir düzenleme
yapması kanaatimizce yerinde olmamıştır. Bu yöndeki bir düzenlemenin mevcutlar
arasında bir hak kaybına yol açmayacak şekilde ve mevzuat arasında bütünlük
sağlayan bir yaklaşımla yapılması yerinde olacaktır. Bu gerekçeye istinaden, bu
değişiklik önergesiyle zaman aşımı süresinin beş yıldan on yıla uzatılması
öngörülmektedir.
BAŞKAN
– Aynı mahiyetteki önergelere Komisyon katılıyor mu?
ADALET
KOMİSYONU SÖZCÜSÜ CAHİT ÖZKAN (Denizli) – Katılmıyoruz Sayın Başkanım.
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkanım.
BAŞKAN
– Aynı mahiyetteki diğer önerge üzerinde söz isteyen Muharrem Erkek, Çanakkale
Milletvekili konuşacaktır.
Buyurun.
(CHP sıralarından alkışlar) 
MUHARREM
ERKEK (Çanakkale) – Sayın Başkan, değerli milletvekilleri; 491 sıra sayılı
Kanun Tasarısı’nın 15’inci maddesi üzerinde grubumuz adına söz almış
bulunmaktayım. Yüce Meclisi saygıyla selamlıyorum. 
Öncelikle iki yıl önce 103 insanımızı kaybettiğimiz,
tarihimizin en kanlı terör saldırısını lanetleyerek sözlerime başlamak
istiyorum.
Evet, iki yıl önce 103 insanımızı kaybettik, içlerinde
çocuklar vardı. Bugün, geçen yıl olduğu gibi, sevdiklerini anmak, bu kanlı
terör saldırısını protesto etmek için aileler, yakınlarını kaybedenler bir
araya geldi fakat Ankara Valiliğinin Emniyet Müdürlüğüne verdiği talimat
sebebiyle, maalesef, sevdiklerini dahi, çocuklarını dahi anamadılar.
Ankara Valiliği bu yetkiyi nereden alıyor? OHAL
düzenindeyiz, belki farkında değiliz ama OHAL düzeninde demokrasi ve hukuk
tamamen askıya alınmış durumda. 12 Eylül darbe hukukunun tipik bir uygulaması
olan OHAL düzenini iktidar olarak çok sevdiniz, sevdiniz ama ülkeyi de adım
adım bir felakete götürdüğünüzün farkında değilsiniz, çok kötü yönetiyorsunuz.
OHAL düzeninde terörle hiçbir ilişkisi olmayan İbrahim Kaboğlu gibi birçok
akademisyen üniversitelerden ihraç edildi; gazeteciler, milletvekilleri
cezaevinde. Çok kötü yönetiyorsunuz, OHAL düzenindeyiz, demokrasi ve hukuk
askıda. Adalet vicdanlardadır, onun için vicdanınızın sesini dinleyerek hareket
etmek zorundasınız, hepimiz zorundayız. 
Değerli milletvekilleri, 15’inci maddeyle ilgili de
birkaç şey söylemek istiyorum. 15’inci maddeyle işçinin aleyhine bir düzenleme
getiriyorsunuz. İşçinin lehine olan işçi alacakları için on yıllık dava açma
süresini beş yıla indiriyorsunuz yani on yıllık zaman aşımı yerine beş yıl.
Neden? Neden işçinin aleyhine bir düzenleme? İşçinin kıdem tazminatı alacağı,
ücret alacağı, ihbar tazminatı alacağı, bütün alacakları kutsaldır ve iş
hukukunda korunur, önceliklidir. Niçin bu aleyhe düzenleme geliyor? Genel
alacaklarda, adi alacaklarda dahi borçlar kanununda on yıllık bir zaman aşımı
varken, işçinin alacaklarında neden beş yıl? İşçinin lehine değil, aleyhine bir
düzenlemeyle karşı karşıyayız, onun için bu maddenin tasarıdan çıkartılması
için önerge verdik. 
Sayın Başkan, değerli milletvekilleri; Sayın Adalet
Bakanımız da buradayken, Milletvekilimiz Enis Berberoğlu’yla ilgili verilen
bozma kararına da değinmek istiyorum. İstinaf mahkemesinin İstanbul bölge
adliye mahkemesi olan 2. Ceza Dairesinin beş sayfadan ibaret bu bozma kararını
bütün milletvekilleri dikkatlice okumalı; özellikle hukukçu milletvekillerimiz
okumalı ama tüm milletvekilleri de okumalı çünkü bir Parlamentomuzun bir üyesi,
suçsuz bir insan cazaevinde. Bir hukukçu olarak -Sayın Adalet Bakanımız da bir
hukukçu- bu karar dikkatlice okunduğunda Milletvekilimiz Enis Berberoğlu’na isnat
edilen suçların maddi ve manevi unsurlarının oluşmadığı açıkça görülüyor.
Bakın, bozma kararından bir cümle okuyacağım ve bu cümleyi takdirlerinize
sunacağım. Diyor ki bozma kararında: “Sırrın daha önce ifşa edildiğinin kabulü
hâlinde, gizli kalması gereken bilgileri casusluk maksadıyla açıklama suçunun
unsurlarının oluşmayacağı” diyor. Suçun unsurları oluşmayınca ne olur değerli
milletvekilleri? Beraat kararı verilir ve yukarıda da daha önce bunun ifşa
edildiğinin, suça konu edilen görüntü ve bilgilerin yayınlandığından
bahsediyor, başka soruşturmalara ve Yargıtay incelemesinde olan Can Dündar
davasına atıfta bulunuyor. Yani, diyor ki bir belirsizlik var, başka dosyalarla
birleştir ama suçun unsurları bu aşamada oluşmamıştır. Mevcut dosya içeriğine
göre suçun unsurları oluşmadıysa Enis Berberoğlu’nun derhâl, ivedilikle tahliye
edilmesi hukuken, vicdanen bir sorumluluktur. 
Sayın Başkan, değerli milletvekilleri; Enis Berberoğlu
suçsuzdur; bu, bozma kararıyla da sabit olmuştur ve bir adaletsizlik varsa bu adaletsizliği
bizler bir yangından çok daha çabuk söndürmeliyiz ve suçsuz bir insanı, bir
milletvekilini daha fazla cezaevinde tutmamalıyız, bu ağır ve haksız
tutukluluğa bir son vermeliyiz diyorum. (CHP sıralarından alkışlar).
Teşekkür ediyorum, saygılarımı sunuyorum. (CHP
sıralarından alkışlar)
BAŞKAN – Aynı mahiyetteki önergeleri oylarınıza
sunuyorum: Kabul edenler... Kabul etmeyenler... Kabul edilmemiştir.
15’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
16’ncı
madde üzerinde bir adet önerge vardır, okutup işleme alıyorum.
Türkiye Büyük Millet Meclisi Başkanlığına
Görüşülmekte
olan İş Mahkemeleri Kanun Tasarısı’nın 16’ncı maddesinin tasarıdan
çıkarılmasını ve diğer maddelerin buna göre teselsül ettirilmesini arz ve
teklif ederiz.
 Necati Yılmaz Mehmet Gökdağ Namık
Havutça
 Ankara Gaziantep Balıkesir
 Kemal Zeybek Gülay Yedekci Cemal
Okan Yüksel
 Samsun İstanbul Eskişehir
 Kazım Arslan Ömer Süha Aldan Bülent
Öz
 Denizli Muğla Çanakkale
 Mahmut Tanal Zeynel Emre
 İstanbul İstanbul
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ CAHİT ÖZKAN (Denizli) – Katılmıyoruz Sayın Başkanım.
BAŞKAN
– Hükûmet?
ADALET
BAKANI ABDULHAMİT GÜL (Gaziantep) – Katılmıyoruz Sayın Başkanım.
BAŞKAN
– Gerekçeyi okutuyorum:
Gerekçe:
Tasarının
15’inci maddesiyle genel zaman aşımı süresinin on yıl olması önerildiğinden
böyle bir düzenlemeye gerek yoktur.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
16’ncı
maddeyi oylarınıza sunuyorum: Kabul edenler... Kabul etmeyenler... 16’ncı madde
kabul edilmiştir.
Böylece
birinci bölümde yer alan maddelerin oylamaları tamamlanmıştır.
Şimdi
çalışma süremizin sonuna gelindiğinden kanun tasarı ve teklifleri ile
komisyonlardan gelen diğer işleri sırasıyla görüşmek için 11 Ekim 2017 Çarşamba
günü saat 14.00’te toplanmak üzere birleşimi kapatıyor, hayırlı akşamlar
diliyorum.
Kapanma Saati: 21.16




(X) Sözlü soru önergeleri Genel Kurulda
okunmamış olup tutanağa eklidir.


(X) 491 S.Sayılı Basmayazı 04/10/2017
tarihli 3’üncü Birleşim Tutanağı’na eklidir.





