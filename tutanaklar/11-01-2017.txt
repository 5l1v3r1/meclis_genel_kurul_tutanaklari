



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

55’inci Birleşim
11 Ocak 2017 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR 
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Mersin Milletvekili Baki Şimşek’in,
Mersin’de yaşanan sel felaketi ve Mersin ilinin sorunlarına ilişkin gündem dışı
konuşması ve Orman ve Su İşleri Bakanı Veysel Eroğlu’nun cevabı 
2.- Antalya Milletvekili Niyazi Nefi
Kara’nın, millî birlik ve beraberliğin önemine ilişkin gündem dışı konuşması
3.- Trabzon Milletvekili Adnan Günnar’ın, 7
Ocak günü Trabzon’da meydana gelen orman yangınına ilişkin gündem dışı konuşması
V.- AÇIKLAMALAR
1.- Mersin Milletvekili Baki Şimşek’in,
Orman ve Su İşleri Bakanı Veysel Eroğlu’nun gündem dışı konuşmaya cevaben
yaptığı konuşmasındaki bazı ifadelerine ilişkin açıklaması
2.- Mersin Milletvekili Aytuğ Atıcı’nın,
Orman ve Su İşleri Bakanı Veysel Eroğlu’nun gündem dışı konuşmaya cevaben
yaptığı konuşmasındaki bazı ifadelerine ilişkin açıklaması


3.- Mersin Milletvekili Serdal
Kuyucuoğlu’nun, ülkenin geleceği için tarihî öneme sahip bir süreçten
geçildiğine ve Anayasa’nın kişisel çıkarlara hizmet edecek şekilde
değiştirilmek istendiğine ilişkin açıklaması
4.- Karabük Milletvekili Burhanettin
Uysal’ın, AK PARTİ olarak amaçlarının cumhuriyeti güçlendirecek, gelecek
kuşaklara müreffeh bir Türkiye bırakacak yeni bir anayasayı hayata geçirmek
olduğuna ve bazı kesimlerin bu Anayasa değişikliğini asılsız bir şekilde eleştirdiklerine
ilişkin açıklaması
5.- Mersin Milletvekili Yılmaz Tezcan’ın,
Mersin’in Anamur ve Bozyazı ilçelerinde yaşanan hortum felaketinin çiftçilerin
seralarına önemli ölçüde zarar verdiğine, hasar tespit çalışmalarının devam ettiğine
ve Hükûmetin Mersinlilerin yanında olduğuna ilişkin açıklaması
6.- Mersin Milletvekili Ali Cumhur
Taşkın’ın, Anayasa değişim paketinin milletin istikbalini, ekonomik ve siyasi
istikrarını sağlama yolunda en önemli metin olduğuna ilişkin açıklaması
7.- Kütahya Milletvekili İshak Gazel’in,
ülkede tüm erklerle istikrarı sağlamak için Cumhurbaşkanlığı sistemi ve Anayasa
teklifinin hayati bir öneme sahip olduğuna ilişkin açıklaması
8.- Giresun Milletvekili Bülent Yener
Bektaşoğlu’nun, iktidarın bütün demokratik hak ve özgürlükler gibi basın
özgürlüğünü de ortadan kaldırmaya çalıştığına ve yandaş medya organları
üzerinden algı ve olgular yaratarak Türk halkının gerçekleri görmesini
engellediğine ilişkin açıklaması
9.- Uşak Milletvekili Özkan Yalım’ın,
çiftçilere yıl başında ödenmesi gereken prim ve desteklerin bir an önce
ödenmesini talep ettiğine ve dövizdeki yüksek artışa rağmen neden piyasalara
müdahale edilmediğini öğrenmek istediğine ilişkin açıklaması
10.- Mersin Milletvekili Aytuğ Atıcı’nın,
AKP yöneticilerinin panik hâlde baskı ve zulümlerini artırdıklarına ve milletin
Anayasa değişikliğine “hayır” diyeceğine ve vatanına sahip çıkacağına ilişkin
açıklaması
11.- İstanbul Milletvekili Tülay
Kaynarca’nın, 5 Ocakta gerçekleştirilen İzmir katliamının PKK uzantısı TAK
tarafından üstlenildiğine, terörü ve teröre destek olan herkesi lanetlediğine
ilişkin açıklaması
12.- Antalya Milletvekili Atay Uslu’nun,
Anayasa değişikliğinin kabul edilmesiyle oluşacak yeni sisteme ilişkin
açıklaması
13.- İstanbul Milletvekili Ravza Kavakcı
Kan’ın, Anayasa değişikliği teklifinde seçilme yaşının 18’e indirilmesi
hükmünün gençlerin özellikle 15 Temmuz sonrası göstermiş olduğu birlik
beraberliğe hürmeten desteklenmesi gerektiğine ilişkin açıklaması


14.- İstanbul Milletvekili Ahmet Hamdi
Çamlı’nın, Türkiye Büyük Millet Meclisinde bulunarak tarihî ve hayırlı bir
vazife olan Anayasa değişikliği çalışmalarına destek vermenin büyük onurunu
yaşadıklarına ilişkin açıklaması
15.- Niğde Milletvekili Ömer Fethi
Gürer’in, demokratik toplumlarda anayasaların uzlaşma metinleri olduğuna,
toplumun hiçbir kesiminin Anayasa değişikliği teklifinin oluşum aşamasında
tartışmalara katılmadığına ve içinde bulunulan konjonktürde Anayasa değiştirmenin
doğru olmadığına ilişkin açıklaması
16.- İstanbul Milletvekili Sibel
Özdemir’in, bu Anayasa değişikliğiyle ülkenin denetimsiz, sorumsuz, partili ve
taraflı, her türlü hukuki güvence altında bir Cumhurbaşkanlığı sistemine ve tek
kişilik bir dikta rejimine sürüklenmesine asla izin vermemek gerektiğine
ilişkin açıklaması
17.- Bursa Milletvekili Orhan Sarıbal’ın,
bu Anayasa değişikliğinin on beş yıldır iktidarda olan partinin fiilî genel
başkanına ülkeyi ve insanların hak ve özgürlüklerini teslim etme isteği
olduğuna ilişkin açıklaması
18.- Osmaniye Milletvekili Mücahit
Durmuşoğlu’nun, Cumhurbaşkanının hafızalara kazıdığı “tek millet, tek devlet,
tek bayrak, tek vatan” ilkesinin Anayasa değişikliğiyle birlikte gerçek
hüviyetine kavuşacağına ve ülkeyi geleceğe taşıyacağına ilişkin açıklaması
19.- Balıkesir Milletvekili Mehmet Tüm’ün,
Balıkesir’de baş gösteren hayvan hastalıklarının üreticileri tedirgin ettiğine
ve bu konuda bilgi almak istediğine ilişkin açıklaması
20.- Manisa Milletvekili Erkan Akçay’ın, 10
Ocak İdareciler Günü’ne ve Birinci İnönü Savaşı’nın yıl dönümüne ilişkin
açıklaması
21.- Muş Milletvekili Ahmet Yıldırım’ın, 15
Temmuz darbe girişiminden sonra ilan edilen OHAL’in geçici bir süreç olarak
değil bir rejim olarak uygulandığına ve bütün toplumsal kesimlerin OHAL
rejiminden ciddi zararlar gördüğüne, tutuklu bazı gazeteciler ile HDP parti meclis
üyelerinin durumuna ilişkin açıklaması
22.- İstanbul Milletvekili Engin Altay’ın,
Cumhuriyet Halk Partisi olarak özgürlüklerinden ve işinden olan bütün
gazetecilerle bir dayanışma içinde olduklarına, bir büyük demokrasi ayıbı
olarak değerlendirdiklerine ve Birinci İnönü Savaşı’nın yıl dönümüne ilişkin
açıklaması
23.- Amasya Milletvekili Mehmet Naci
Bostancı’nın, Ankara Milletvekili Ahmet Haluk Koç’un 447 sıra sayılı Anayasa
Değişiklik Teklifi’nin 3’üncü maddesi üzerinde CHP Grubu adına yaptığı konuşmasındaki
bazı ifadelerine ilişkin açıklaması
24.- Ankara Milletvekili Levent Gök’ün,
Amasya Milletvekili Mehmet Naci Bostancı’nın yaptığı açıklamasındaki bazı
ifadelerine ilişkin açıklaması


25.- Amasya Milletvekili Mehmet Naci
Bostancı’nın, Mardin Milletvekili Mithat Sancar’ın 447 sıra sayılı Anayasa
Değişiklik Teklifi’nin 3’üncü maddesi üzerinde HDP Grubu adına yaptığı
konuşmasındaki bazı ifadelerine ilişkin açıklaması
26.- İstanbul Milletvekili Filiz
Kerestecioğlu Demir’in, usul görüşmesi nedeniyle yaptığı konuşmasındaki bazı
ifadelerine ilişkin açıklaması
27.- Kocaeli Milletvekili Mehmet Akif
Yılmaz’ın, 447 sıra sayılı Anayasa Değişiklik Teklifi’nin 3’üncü maddesinin
oylaması sırasında yaşanan olaylarda İstanbul Milletvekili Engin Altay’ın
kendisine yönelik davranışına ilişkin açıklaması
28.- Kocaeli Milletvekili Fatma Kaplan
Hürriyet’in, 447 sıra sayılı Anayasa Değişiklik Teklifi’nin 3’üncü maddesinin
oylaması sırasında yaşanan olaylarda Kayseri Milletvekili Mustafa Elitaş ile
Ankara Milletvekili Ahmet Gündoğdu’nun kendisine yönelik davranışlarına ilişkin
açıklaması
29.- İstanbul Milletvekili Engin Altay’ın,
Ankara Milletvekili Ahmet Gündoğdu’nun sataşma nedeniyle yaptığı konuşmasındaki
bazı ifadelerine ilişkin açıklaması
30.- İstanbul Milletvekili Filiz Kerestecioğlu
Demir’in, kimsenin şiddet uygulama hakkı olmadığına ve Mecliste yaşanan
şiddetin sokağa da yansıdığına ilişkin açıklaması
VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- İzmir Milletvekili Müslüm Doğan ve 22
milletvekilinin, Çaltı Çayı’nın çevreye verdiği zararların araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/420)
2.- Van Milletvekili Adem Geveri ve 22
milletvekilinin, Türkiye’deki mülteci ve sığınmacılara yönelik hak ihlallerinin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/421)
3.- Adana Milletvekili Meral Danış Beştaş
ve 22 milletvekilinin, kamusal alanda ana dil kullanımının engellenmesinin
neden olduğu sorunların araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/422)
VII.- SATAŞMALARA İLİŞKİN KONUŞMALAR
1.- İstanbul Milletvekili Ali Şeker’in,
Trabzon Milletvekili Adnan Günnar’ın yaptığı açıklaması sırasında Cumhuriyet
Halk Partisine sataşması nedeniyle konuşması
2.- Orman ve Su İşleri Bakanı Veysel
Eroğlu’nun, İstanbul Milletvekili Ali Şeker’in sataşma nedeniyle yaptığı
konuşması sırasında şahsına sataşması nedeniyle konuşması


3.- İzmir Milletvekili Hamza Dağ’ın, İzmir
Milletvekili Atila Sertel’in HDP grup önerisi üzerinde yaptığı konuşması
sırasında Adalet ve Kalkınma Partisine sataşması nedeniyle konuşması
4.- İzmir Milletvekili Atila Sertel’in,
İzmir Milletvekili Hamza Dağ’ın sataşma nedeniyle yaptığı konuşması sırasında
şahsına sataşması nedeniyle konuşması
5.- Orman ve Su İşleri Bakanı Veysel
Eroğlu’nun, İzmir Milletvekili Atila Sertel’in HDP grup önerisi üzerinde
yaptığı konuşması sırasında şahsına sataşması nedeniyle konuşması
6.- Sakarya Milletvekili Zihni Açba’nın,
Ankara Milletvekili Ali Haydar Hakverdi’nin usul görüşmesi nedeniyle yaptığı
konuşması sırasında şahsına sataşması nedeniyle konuşması
7.- Ankara Milletvekili Ali Haydar
Hakverdi’nin, İstanbul Milletvekili Mehmet Doğan Kubat’ın usul görüşmesi
nedeniyle yaptığı konuşması sırasında şahsına sataşması nedeniyle konuşması
8.- Elâzığ Milletvekili Ömer Serdar’ın,
Ankara Milletvekili Ali Haydar Hakverdi’nin sataşma nedeniyle yaptığı konuşması
sırasında şahsına sataşması nedeniyle konuşması
9.- Antalya Milletvekili Deniz Baykal’ın,
Ankara Milletvekili Yalçın Akdoğan’ın 447 sıra sayılı Anayasa Değişiklik
Teklifi’nin 3’üncü maddesi üzerinde AK PARTİ Grubu adına yaptığı konuşması sırasında
şahsına sataşması nedeniyle konuşması
10.- Ankara Milletvekili Yalçın Akdoğan’ın,
Antalya Milletvekili Deniz Baykal’ın sataşma nedeniyle yaptığı konuşması
sırasında şahsına sataşması nedeniyle konuşması
11.- İstanbul Milletvekili Engin Altay’ın,
Ankara Milletvekili Yalçın Akdoğan’ın sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
12.- İstanbul Milletvekili Engin Altay’ın,
Kocaeli Milletvekili Mehmet Akif Yılmaz’ın yaptığı açıklaması sırasında şahsına
sataşması nedeniyle konuşması
13.- Kayseri Milletvekili Mustafa
Elitaş’ın, Kocaeli Milletvekili Fatma Kaplan Hürriyet’in yaptığı açıklaması
sırasında şahsına sataşması nedeniyle konuşması
14.- Ankara Milletvekili Ahmet
Gündoğdu’nun, Kocaeli Milletvekili Fatma Kaplan Hürriyet’in yaptığı açıklaması
sırasında şahsına sataşması nedeniyle konuşması
15.- Kocaeli Milletvekili Fatma Kaplan
Hürriyet’in, Kayseri Milletvekili Mustafa Elitaş ile Ankara Milletvekili Ahmet
Gündoğdu’nun sataşma nedeniyle yaptıkları konuşmaları sırasında şahsına
sataşması nedeniyle konuşması
16.- İstanbul Milletvekili Engin Altay’ın,
Adalet Bakanı Bekir Bozdağ’ın 447 sıra sayılı Anayasa Değişiklik Teklifi’nin
4’üncü maddesi üzerindeki soru-cevap işleminde yaptığı konuşması sırasında CHP
Grubuna sataşması nedeniyle konuşması
17.- Ankara Milletvekili Levent Gök’ün,
Ankara Milletvekili Sırrı Süreyya Önder’in usul görüşmesi nedeniyle yaptığı
konuşması sırasında şahsına sataşması nedeniyle konuşması

VIII.- ÖNERİLER
A) Siyasi Parti Grubu Önerileri
1.- HDP Grubunun, 11/1/2017 tarihinde Grup
Başkan Vekili İstanbul Milletvekili Filiz Kerestecioğlu Demir ile Grup Başkan
Vekili Muş Milletvekili Ahmet Yıldırım tarafından, AKP Hükûmetinin siyasi,
iktisadi ve hukuksal uygulamaların yarattığı neticelerden biri olan ekonomik kriz
gerçekliğiyle mücadele etmek, ekonomik krizden çıkış yolunu bulmak ve ortak
akılla hareket ederek derinleşen ekonomik krizin önüne geçmek amacıyla verilmiş
olan Meclis araştırması önergesinin, Genel Kurulun bilgisine sunulmak üzere
bekleyen diğer önergelerin önüne alınarak 11 Ocak 2017 Çarşamba günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi
2.- CHP Grubunun, 25/8/2016 tarihinde
Artvin Milletvekili Uğur Bayraktutan ve arkadaşları tarafından, CHP Genel
Başkanı Kemal Kılıçdaroğlu’na 25 Ağustos 2016 tarihindeki Artvin programı
esnasında Şavşat-Ardanuç karayolunda terör örgütü PKK tarafından gerçekleştirilen
suikast girişiminin aydınlanması amacıyla verilmiş olan Meclis araştırması
önergesinin, Genel Kurulun bilgisine sunulmak üzere bekleyen diğer önergelerin
önüne alınarak 11 Ocak 2017 Çarşamba günkü birleşiminde sunuşlarda okunmasına
ve ön görüşmelerinin aynı tarihli birleşiminde yapılmasına ilişkin önerisi
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Türkiye Cumhuriyeti Emekli Sandığı
Kanunu ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı (1/796) ile Plan ve Bütçe Komisyonu Raporu (S. Sayısı: 446)
2.- Adalet ve Kalkınma Partisi Genel
Başkanı İzmir Milletvekili Binali Yıldırım ve Grup Başkanvekilleri Kayseri
Milletvekili Mustafa Elitaş, Amasya Milletvekili Mehmet Naci Bostancı, Aksaray
Milletvekili İlknur İnceöz, Çanakkale Milletvekili Bülent Turan ve İstanbul
Milletvekili Mehmet Muş ile 310 Milletvekilinin Türkiye Cumhuriyeti
Anayasasında Değişiklik Yapılmasına Dair Kanun Teklifi (2/1504) ve Anayasa
Komisyonu Raporu (S. Sayısı: 447)
3.- Serbest Bölgeler Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı
(1/666) ile Sanayi, Ticaret, Enerji, Tabii Kaynaklar, Bilgi ve Teknoloji Komisyonu
Raporu (S. Sayısı: 443)
4.- Türkiye Cumhuriyeti ile Rusya
Federasyonu Arasında Cezai Konularda Karşılıklı Adli Yardımlaşma ve Suçluların
İadesi Anlaşmasının Onaylanmasının Uygun Bulunduğuna Dair Kanun Tasarısı
(1/650) ve Dışişleri Komisyonu Raporu (S. Sayısı: 439)

X.- USUL HAKKINDA GÖRÜŞMELER
1.- 447 sıra sayılı Anayasa Değişiklik
Teklifi’nin 2’nci maddesinin oylamasının sayım sonucuna ilişkin tutanağın kâtip
üyelerce imzalanmasıyla ilgili yapılan işlemin İç Tüzük hükümlerine uygun olup
olmadığı hakkında
2.- 447 sıra sayılı Anayasa Değişiklik
Teklifi’nin görüşmelerinin bir angarya oluşturacak kadar uzun saatler devam
ettirilmesinin çalışma usul ve esaslarına aykırı olup olmadığı hakkında
XI.- YAZILI SORULAR VE CEVAPLARI
1.- İstanbul Milletvekili Mahmut Tanal’ın,
Birleşik Arap Emirliklerinden Abu Dabi Emirliğinde tutuklanan iki avukatın
durumuyla ilgili yapılan diplomatik girişimlere ilişkin sorusu ve Dışişleri
Bakanı Mevlüt Çavuşoğlu’nun cevabı (7/9705)
11 OCAK 2017 Çarşamba
BİRİNCİ OTURUM
Açılma Saati: 14.03
BAŞKAN: Başkan Vekili Ahmet AYDIN
KÂTİP ÜYELER: Ömer SERDAR (Elâzığ), Özcan PURÇU (İzmir)
-----0-----
BAŞKAN
– Türkiye Büyük Millet Meclisinin 55’inci Birleşimini açıyorum.
Toplantı
yeter sayısı vardır, görüşmelere başlıyoruz. 
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, Mersin’de yaşanan sel felaketi ve Mersin’in sorunları hakkında
söz isteyen Mersin Milletvekili Baki Şimşek’e aittir.
MAHMUT
TANAL (İstanbul) – Başkan, sistem reddediyor.
GÜLAY
YEDEKCİ (İstanbul) – Sistem reddediyor.
BAŞKAN
– Sayın milletvekilleri, 30 milletvekilini geçtikten sonra almaz, sisteme 30
sayın milletvekili girmiş zaten, problem yok. Şu andan sonra girseniz de...
Buyurun
Sayın Şimşek. (MHP sıralarından alkışlar) 
Süreniz
beş dakikadır. 
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Mersin Milletvekili Baki Şimşek’in,
Mersin’de yaşanan sel felaketi ve Mersin ilinin sorunlarına ilişkin gündem dışı
konuşması ve Orman ve Su İşleri Bakanı Veysel Eroğlu’nun cevabı 
BAKİ
ŞİMŞEK (Mersin) – Sayın Başkan, değerli milletvekilleri; Mersin’de yaşanan sel
afeti ve Mersin’in sorunları hakkında gündem dışı söz almış bulunmaktayım. Bu
vesileyle yüce Meclisi saygıyla selamlıyorum.
Türkiye’nin
yoğun gündeminde, Anayasa görüşmeleri devam ederken Mersin yaklaşık bir aydır
doğal afetlerle mücadele etmektedir. Fırtına, don, kar ve sel Mersin’i esir
almıştır. Mersin’de Karayolları, Devlet Su İşleri, AFAD ve ENERJİSA sınıfta
kalmıştır. Sayın Bakanımız ENERJİSA’ya teşekkür ediyor yapılan çalışmalardan
dolayı. ENERJİSA on beş günde 5.500 şikâyet almıştır. Şu anda bile elektriği
kesik olan -köyleri bırakın- ilçeler vardır Mersin’de. Maalesef, ENERJİSA,
bırakın kışı yazın bile elektrikle ilgili sıkıntıları çözememektedir. Mersin’de
805 tane muhtar vardır. Buradan sayın milletvekillerine sesleniyorum: Herhangi
bir muhtarı arasınlar, “ENERJİSA’dan memnun musunuz, değil misiniz? Elektrik
kesintileri ne durumda?” desinler alacakları cevap kesinlikle “Memnun değiliz.”
olacaktır. 
Karayolları
Ankara-Mersin yolunu bile açık tutamamıştır. Dün saat 13.00’te Ankara’dan çıkan
Mersin’e ait bir otobüs firması sabah dörtte Mersin’de olabilmiştir. Sadece
Ulukışla ile Gülek Boğazı arasında kar yağmaktadır. Bu bölgede yoğun kar
yağışının yaşandığı bölge Ulukışla ve Gülek arasıdır, toplam 40-50 kilometrelik
bir yerdir. Ama, maalesef, bu 40-50 kilometrelik bir yerde 15-20 santim kar
yağıyor, yol kapanıyor. Dün saat birde Ankara’dan yola çıkan otobüsler sabah
saat dörtte orada olmuşlar yani beş saatlik yolu on beş saatte almışlardır;
Karayolları da sınıfta kalmıştır. 
Mersin’de,
şu anda yaklaşık 136 bin dönüm arazi hâlâ sular altındadır. Sayın Bakanımız
buradaydı ama… Devlet Su İşleri maalesef dereleri temizlememiş, dereleri ıslah
etmemiştir. Mersin’in içerisinden geçen 10 tane dere vardır. Sayın Bakan bize
söz verdi buradan “2018 yılında Pamukluk Barajı bitecek, buradan sulama
gerçekleştirebileceğiz.” dedi. Yalnız, Sayın Bakanımı ben buradan uyarıyorum,
2017 yılının Ocak ayında uyarıyorum: Gelecek yıl ocak ayında, inşallah, yine
Allah ömür verecek Sayın Bakan da, biz de burada olacağız ama karınca hızıyla
gidiyor; Pamukluk Barajı’nın bu çalışmayla maalesef bitmesi mümkün değildir. 
Sayın
Bakan çiftçilerimize müjde verdi, “Doğal afetle ilgili çiftçilerin vergi ve SSK
borçlarını erteliyoruz.” dedi sayın milletvekilleri. Hepiniz bilirsiniz, bu
bölgede çiftçilik yapan milletvekillerimiz de vardır: Çiftçilerin çoğunluğu
küçük tarım işletmesidir, bunların çoğunluğunun vergi mükellefiyeti yoktur,
kendi imkânlarıyla karınca kararınca karnını doyurmaya çalışan insanlardır.
Bunların sadece tarım BAĞ-KUR’u vardır, tarım BAĞ-KUR borçları zaten aralık
ayında yapılandırılmıştır. Yani, Hükûmet bugüne kadar Mersin’de afetle ilgili
hiçbir şey yapmamıştır, yalnız çıkıp “Vergi ve SSK borcunu yapılandırdık.” diye
açıklama yapmıştır. 
HACI
ÖZKAN (Mersin) – Belediyenin SSK borcu Baki. 
BAKİ
ŞİMŞEK (Devamla) – Yapmışsanız çıkar buradan açıklarsınız, dersiniz ki
“Mersin’e afetten bu tarafa 10 trilyon para gönderdik, 20 trilyon para
gönderdik.” Şu anda zarar 175 trilyondur, devletin resmî tespiti budur,
Mersin’de doğal afetten dolayı 175 trilyonluk zarar mevcuttur. Biz, Hükûmetin, bölgeye
selam, sevgi ve muhabbet göndermesini istemiyoruz. Kimse selamla kelamla gübre
vermiyor, ilaç vermiyor, tohum vermiyor. Çiftçilerin dertlerine derman
olmalarını bekliyoruz. Bu bölgedeki çiftçiler, bölge hâlen sular altında olduğu
için tarlalarını bir yıl boyunca ekemeyeceklerdir, sular mart ayına kadar bu
bölgeden çekilmeyecektir. Seralar balçık altındadır, bu seraların sökülmesi,
yeniden buraların üretime hazırlanması aylarca zaman alacaktır. Hükûmet eğer bu
yıl tedbir almazsa kabak ve patlıcan fiyatı et fiyatını geçecektir. 
Mersin
hali dünyanın en büyük ikinci halidir. Mersin halinde şu anda sevkiyat yoktur.
Mersin Komisyoncular Derneğiyle görüşebilirsiniz, Mersin haline sorabilirsiniz.
Çiftçiyi destekleyen Mersin halindeki esnaflardır, çiftçiye maddi manevi destek
veren bunlardır. Çiftçilerle beraber haldeki esnaflar da bu olaydan mağdur
olmuştur. Haldeki esnafların da gerek Ziraat Bankasına gerek özel bankalara
olan borçları mutlaka yapılandırılmalıdır. 
Ayrıca,
dün itibarıyla yine Anamur Ören, Kalınören, Emirşah, Kızılaliler; Bozyazı
Kaledibi ve Tekeli Mahallelerinde de hortum olmuştur, yüzlerce muz serası yerle
bir olmuştur. Bunlarla ilgili de sadece tespit yapılmasıyla kalınmasını
istemiyoruz. 
(Mikrofon
otomatik cihaz tarafından kapatıldı) 
BAKİ
ŞİMŞEK (Devamla) – Yaralara merhem olacak tedbirlerin alınmasını istiyoruz.
Sayın Bakanımızdan ve Hükûmetimizden bu yoğun gündem içerisinde Mersin’i
unutmamalarını… Biz hep çıkıp söylüyoruz buradan ama maalesef, Tarım Bakanı
hâlen bölgeye gitmedi; Türkiye'nin en büyük yaş sebze, meyvesini üreten bir
kentte bu kadar büyük bir afet oldu, Tarım Bakanı o bölgeye gitmedi. Eğer bu
afet Karadeniz’in küçük bir ilçesinde olsaydı Bakanlar Kurulu Karadeniz’de
toplantı yapardı. 
Bununla
ilgili Mersin’i hor görmemenizi, Mersin’e sahip çıkmanızı bekliyor, yüce
heyetinizi saygıyla selamlıyorum. (MHP sıralarından alkışlar) 
BAŞKAN
– Teşekkür ediyorum Sayın Şimşek. 
ORMAN
VE SU İŞLERİ BAKANI VEYSEL EROĞLU (Afyonkarahisar) –Sayın Başkan, cevap vermek
istiyorum. 
BAŞKAN
- Gündem dışı konuşmaya Hükûmet adına Orman ve Su İşleri Bakanı Sayın Veysel
Eroğlu cevap verecektir. 
Buyurun.
(AK PARTİ sıralarından alkışlar) 
ORMAN
VE SU İŞLERİ BAKANI VEYSEL EROĞLU (Afyonkarahisar) – Değerli milletvekilleri,
hepinizi saygıyla selamlıyorum. 
Evvela,
Mersin’e gerçekten çok kuvvetli, fevkalade kuvvetli yani aşağı yukarı yirmi
dört saatte 155 kilogram/metrekare yağış düştü. Tabii, bu yağış neticesinde
özellikle 50 bin dekarlık bir alan -deniz seviyesinin altında- su altında
kaldı. Ancak burada şunu özellikle belirtmek istiyorum: Şehir içindeki su
baskınları ise tamamen maalesef, geçmiş yıllarda belediyeler tarafından
özellikle Çavuşlu ve Öksüz yani Çiftlik derelerinin kapatılması neticesinde
meydana gelmiştir. DSİ tarafından bu derelerin açılması, üzerlerinin açılması
için defalarca ikaz edilmiş olmasına rağmen bugüne kadar açılamamıştır. 
Esasen
şunu ifade edeyim: Biz Mersin’deki bu taşkından sonra Devlet Su İşleri olarak -ben
bizzat talimat verdim- bütün ekipler oradaydı. Bakın, şu anda orada suları
tahliye etmek için 23 tane pompa aktif olarak yirmi dört saat çalışıyor.
Bunların da kapasitesi 12.800 litre/saniye. İnşallah, burada, deniz altında
olan bu araziyi, tamamen suyu tahliye etmek suretiyle, ekime hazır hâle
getireceğiz. Şu ana kadar da yaklaşık 35 bin dekar, 50 bin dekarlık alanın 35
bin dekarı kurtarıldı; geri kalanı da Sayın Vekilim, bizzat takip ediyorum,
kurtaracağız. 
Ama
şunu belirteyim: Mersin’i unutmuyoruz. Bir kere, Mersin’de böyle bir felaket
olunca özellikle Değerli Bakanımız Lütfi Elvan Beyefendi anında Mersin’deydi.
Orada kriz merkezi kuruldu ve -bizzat ben de buradan- DSİ’nin bütün ekipleri,
Karayolları ekipleri oradaydı; bunu da özellikle belirtmek istiyorum. Gerçekten
fevkalade büyük bir taşkın, İnşallah, bununla ilgili gerekli tedbirleri
alıyoruz. Ama “Mersin’i unutmayın.” diyorsunuz. Şunu ifade edeyim: Mersin’e
sadece biz Bakanlık olarak on dört yılda 5 milyar 375 milyon TL yatırım
yapmışız. Mersin’in suyunu biz getirdik, ishale hatlarını biz yaptık. Ayrıca,
barajları şu anda biz yapıyoruz; şu anda 5 baraj, 6 gölet inşa ettik. 89.600
dekar araziyi sulamaya açtık. 61 tane dereyi -sadece Mersin içinde değil- biz
ıslah ettik. Ama şehir içindeki derelerin yağmur suyu kolektörleri ve derelerin
ıslahları Büyükşehir Belediyesi Kanunu’na göre büyükşehir belediyesi
mesuliyetinde. Ancak şunu ifadeyim…
MAHMUT
TANAL (İstanbul) – Ankara ve İstanbul’u niye siz yapıyorsunuz, belediyeler
yapmıyor?
ORMAN
VE SU İŞLERİ BAKANI VEYSEL EROĞLU (Devamla) - Buna rağmen, biz Mersin’le şu
anda temastayız, eğer o derelerin üzerini açarsa dere ıslahlarını Sayın Bakana
“Biz yapalım.” diye teklif ettim, biz yapmaya hazırız.
MAHMUT
TANAL (İstanbul) – Sayın Bakanım, İstanbul Belediyesi su kanallarını da siz
yapıyorsunuz, Ankara’nın da yapıyorsunuz.
ORMAN
VE SU İŞLERİ BAKANI VEYSEL EROĞLU (Devamla) - Bunun dışında özellikle şunu
ifade edeyim: Sizin bahsettiğiniz Pamukluk Barajı şu anda yüzde 85’te, yüzde 15
kaldı; Allah nasip ederse 2017 sonuna kadar bitirmek için elimizden gelen
gayreti sarf edeceğiz. 
Değerli
kardeşim, değerli milletvekilim, eskiden bir gölet yirmi iki yılda bitiyordu.
Ben Pamukluk Barajı’nın temelini attım, bitiş tarihi ve saatini verdim.
Gerçekten yıllarca, elli yıldır beklenen bu muazzam barajı rekor bir sürede
yapacağız. Sorgun Barajı, yüzde 75’te, Aksıfat Barajı yüzde 62’de, Toroslar
Güzelyayla Barajı yüzde 37’de, Mut’ta Dereyurt Barajı keza yüzde 50’si yapıldı,
Mezitli Fındıkpınarı Barajı yeni başladı, Toroslar Gözne Barajı yarısı inşa
edildi; Tarsus Karaevli Barajı keza onun da yüzde 10’u bitti, inşaat hızla
devam ediyor; Aydıncık Barajı ise yüzde 65 seviyesinde, Toroslar Yüksekoluk
Barajı ise yüzde 25 seviyesinde. Yani şu anda, Mersin’de doğru dürüst baraj,
gölet yokken -göletleri saymıyorum- 10 tane dev baraj hızla inşa ediliyor; bir
kısmını 2017 yılı sonunda, bir kısmını da 2018 yılı sonunda bitireceğiz,
sulamaları tamamlayacağız. Bunu özellikle vurgulamak istiyorum. 
Ayrıca,
biliyorsunuz, Anamur Ovası’ndaki sulamalar hızla devam ediyor, yani Mersin’de
yapılan çalışmaları biz yaptık. İnşallah, eksikler varsa bunları birlikte ele
alalım, tamamlamak bizim boynumuzun borcudur. Ben, yapılan çalışmalarla ilgili
-bu saatler sürer- vaktinizi almamak için bu kitapçığı size gönderiyorum. 
Teşekkür
ederim. (AK PARTİ sıralarından alkışlar) 
BAŞKAN
– Teşekkür ediyorum Sayın Bakanım. 
MUSTAFA
ELİTAŞ (Kayseri) – Sayın Bakanım, bravo! 
ENGİN
ALTAY (İstanbul) – Var, vaktiniz var Sayın Bakanım. 
GÜLAY
YEDEKCİ (İstanbul) – Vaktiniz var, vaktiniz var; çalışmak için geldik. 
ENGİN
ALTAY (İstanbul) – Sayın Bakanım, on beş dakika vaktiniz var, bilgi verin Genel
Kurula. On beş dakika vaktiniz var. 
MUSTAFA
ELİTAŞ (Kayseri) – Kısa ve net Sayın Bakanım. Beş dakikada meseleyi
anlatabilmek çok önemli. 
ORMAN
VE SU İŞLERİ BAKANI VEYSEL EROĞLU (Afyonkarahisar) – Bunu gönderiyorum. 
ENGİN
ALTAY (İstanbul) – Hayır, hayır, vaktiniz var İç Tüzük’e göre, buyurun
kullanın. 
MUSTAFA
ELİTAŞ (Kayseri) – Çok konuşarak değil, icraatla bu işler gerçekleşir. Çok
konuşanlar bugüne kadar ne yaptı, çok konuşanlar? 
OSMAN
AŞKIN BAK (Rize) – Bravo Sayın Bakan, bravo! İcraat yaptın, icraat!
AYTUĞ
ATICI (Mersin) – Sayın Başkan…
BAKİ
ŞİMŞEK (Mersin) – Sayın Başkan…
BAŞKAN
– Sayın Şimşek…
BAKİ
ŞİMŞEK (Mersin) – Sayın Bakanın yapmış olduğu açıklamalarda yanıltıcı bilgiler
var, onunla ilgili açıklama yapmak istiyorum. 
BAŞKAN
– Bir saniye, anlamadım. 
Buyurun
Sayın Şimşek. 
BAKİ
ŞİMŞEK (Mersin) – Sayın Bakanın yapmış olduğu açıklamalarda yanıltıcı bilgiler
vardır, sataşmadan dolayı söz istiyorum. 
BAŞKAN
– Ama, o, sataşmaya girmiyor Sayın Şimşek. 
ENGİN
ALTAY (İstanbul) – Yerinden, 60’a göre…
BAŞKAN
– Yani, isminizi ve grubunuzu zikretmeden sizin…
Onu
kamuoyu takdir edecek; siz de açıklamalarda bulundunuz, Sayın Bakan da yaptı,
takdir kamuoyunundur. 
BAKİ
ŞİMŞEK (Mersin) – Yanlış bilgiler var, açıklama yapmak istiyorum. 
ENGİN
ALTAY (İstanbul) – 60’a göre söz verin efendim. 
BAŞKAN
– Sayın Şimşek…
BAKİ
ŞİMŞEK (Mersin) – Yerimden o zaman, yerimden istiyorum o zaman. Ben net bir şey
söyledim, Sayın Bakan cevap versin. 
BAŞKAN
– Sayın Şimşek, ısrar olursa yerinizden bir dakika, bakalım. 
Sayın
Atıcı siz ne istediniz? 
AYTUĞ
ATICI (Mersin) – Sayın Başkan, Sayın Bakan konuşmasında sel afetinin daha
önceki belediyelerin dere yataklarını işgal etmesinin sonucunda olduğunu
söyleyerek daha önceki CHP belediyesine ve bize açıkça bir sataşmada
bulunmuştur. Söz istiyorum. 
SÜREYYA
SADİ BİLGİÇ (Isparta) – Hiç alakası yok, önceki belediye başkanının CHP’li
olduğunu bilmiyorduk, bunu da öğrenmiş olduk. 
BAŞKAN
– Sayın Atıcı, kusura bakmayın. 
MUSTAFA
ELİTAŞ (Kayseri) – Sayın Başkanım, böyle bir şey olur mu? CHP Belediye Başkanı
basına açıklama yapar.
AYTUĞ
ATICI (Mersin) – Bir dakika… 
Sayın
Başkan, Mersin Belediyesini on beş sene Cumhuriyet Halk Partisi yönetmiştir.
“Daha önceki belediyenin dere yatağına inşaat yaptığını” iddia ederek açıkça
sataşmıştır. 
BAŞKAN
– Sayın Atıcı, bu bir sataşma değildir efendim. 
AYTUĞ
ATICI (Mersin) – Sayın Başkan…
GÜLAY
YEDEKCİ (İstanbul) – Açık sataşmadır… 
AYTUĞ
ATICI (Mersin) – Sayın Başkan…
MUSTAFA
ELİTAŞ (Kayseri) – Sayın Başkan, belediye başkanı cevap verir buna. 
AYTUĞ
ATICI (Mersin) – Sayın Başkan, selin…
BAŞKAN
– Hayır, kusura bakmayın. 
AYTUĞ
ATICI (Mersin) – Bir dakika… Hayır efendim, bakın, ben, kolay kolay ısrar
etmem. 
BAŞKAN
– Evet. 
AYTUĞ
ATICI (Mersin) – Ama burada belediyenizin yönettiği bir kentteki seli, kendi
acziyetlerini Cumhuriyet Halk Partisine yöneltiyorlar. 
BAŞKAN
– Şimdi, ne parti ismi verdi ne belediye ismi verdi ne sizin isminizi verdi. Ne
diye sataşmadan söz istiyorsunuz Sayın Atıcı? Lütfen…
AYTUĞ
ATICI (Mersin) – Bakın, önceki dönem… Sayın Başkan…
BAŞKAN
– Mersin Milletvekili olmanız hasebiyle arzu ederseniz ben yerinizden bir
dakika 60’a göre söz vereyim, buyurun. 
AYTUĞ
ATICI (Mersin) – Ben, yerimden… Peki…
BAŞKAN
– Sayın Şimşek’e de aynısını yaptım, buyurun. 
SÜREYYA
SADİ BİLGİÇ (Isparta) – Sayın Başkan, sataşma yok, 69’a göre söz veremezsiniz. 
AYTUĞ
ATICI (Mersin) – Sayın Başkan, ben yerimden zaten söz almıştım. Başka bir…
BAŞKAN
– 60’a göre bir dakika verebilirim, o takdir benim ama sataşma yok. 
AYTUĞ
ATICI (Mersin) - Sayın Başkan, peki…
BAŞKAN
- Lütfen yerinize buyurun. 60’a göre size de, Sayın Şimşek’e de birer dakika
süreyle söz vereceğim. 
AYTUĞ
ATICI (Mersin) – Peki, bir saniye… 
MUSTAFA
ELİTAŞ (Kayseri) – Lütfen işleme devam edelim Sayın Başkan. 
AYTUĞ
ATICI (Mersin) - Bir saniye efendim… 
Ben
yerimden zaten başka bir konu için söz almıştım; bunun için bir dakika
veriyorsunuz o ayrı.
BAŞKAN
– Bunun için vereceğim bir dakika.
Buyurun,
oturun. 
AYTUĞ
ATICI (Mersin) – Ayrıca bir dakika bunun için veriyorsunuz. 
BAŞKAN
– Ayrıca bir dakika vereceğim; eyvallah, tamam. 
MUSTAFA
ELİTAŞ (Kayseri) – Sayın Başkan, böyle pazarlık mı olur? Türkiye Büyük Millet
Meclisinin İçtüzüğü’nde “pazarlık” yazmıyor.
BAŞKAN
- Sayın Şimşek 60’a göre bir dakika veriyorum. 
Buyurun.

V.- AÇIKLAMALAR
1.- Mersin Milletvekili Baki Şimşek’in,
Orman ve Su İşleri Bakanı Veysel Eroğlu’nun gündem dışı konuşmaya cevaben
yaptığı konuşmasındaki bazı ifadelerine ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan. 
Sayın
Bakan Pamukluk Barajı’nın temel atması sırasında Mersin’e gelmiş ve temel atma
töreninde şunu söylemiştir: “13/Ekim/2013 tarihinde Pamukluk Barajı’nın
açılışını yapacağım.” demiştir. Bu sözü vermiş midir vermemiş midir Sayın
Bakan? (MHP sıralarından alkışlar) Şu anda 2017 yılına girilmiştir, hâlâ
yerinde baraj yoktur. Sayın Bakanı, bu sözünde durup durmadığının açıklamasını
yapmaya davet ediyorum. 
Ayrıca,
diyor ki: “Dereler, belediyelerin denetiminde.” Derelerin mülkiyeti Devlet Su
İşlerine aittir. Derelerle ilgili temizleme de, ıslah etme yetkisi de Devlet Su
İşlerindedir. Eğer Devlet Su İşleri yapmıyorsa derelerle ilgili yetkiyi
belediyelere vermelidir. 
(Mikrofon
otomatik cihaz tarafından kapatıldı)
BAKİ
ŞİMŞEK (Mersin) - Ayrıca, hibe olarak ödenek de göndermelidir. Mersin’in
içerisinden geçen 10 tane dere vardır; belediyeler bu derelerin ıslahını
yapmalıdır. (MHP sıralarından alkışlar)
BAŞKAN
– Teşekkür ediyorum Sayın Şimşek.
Sayın
Atıcı, size de 60’a göre bir dakika süre veriyorum.
Buyurun.

ENGİN
ALTAY (İstanbul) – O 60 değil ama bu başka 60.
2.- Mersin Milletvekili Aytuğ Atıcı’nın,
Orman ve Su İşleri Bakanı Veysel Eroğlu’nun gündem dışı konuşmaya cevaben
yaptığı konuşmasındaki bazı ifadelerine ilişkin açıklaması
AYTUĞ
ATICI (Mersin) – Teşekkür ederim Sayın Başkan. 
Değerli
arkadaşlar, Sayın Bakan; Mersin’de selden zarar gören insanlar büyük çoğunlukla
şehir dışında yaşıyorlar. Yani Tarsus’un Kulak köyünden tutun da Akdeniz’e
kadar geldiğinizde Adanalıoğlu ve Kazanlı köylerinde selden çok ciddi zarar
gören çiftçiler var. Bu çiftçilerin zararını karşılamıyorsunuz. Bu çiftçilere
siz hiçbir şekilde yardım eli uzatmıyorsunuz, bu çiftçiler için siz Mersin’i
afet bölgesi ilan etmiyorsunuz, sonra kalkıp burada partizanlık yaparak “Vay
efendim, dere yatağı ıslah edilmemiş, oraya inşaat yapılmış.” diyorsunuz; bu
size yakışmamıştır. 
Birincisi:
O dere yatağına inşaat yapılmışsa siz neredeydiniz, uyuyor muydunuz? Hükûmet
neredeydi, niye engel olmadı?
ENGİN
ALTAY (İstanbul) – Yok ki Hükûmet. Nerede Hükûmet, hani Hükûmet?
AYTUĞ
ATICI (Mersin) - Belediyeler başına buyruk değildir ama tekrar söylüyorum:
Sizin göreviniz, çiftçiye yardım etmektir, çıkıp da burada başkalarını suçlamak
değildir. 
ENGİN
ALTAY (İstanbul) – Dereler merkezî idarenindir, belediyelerin değildir. 
BAŞKAN
– Teşekkür ediyorum. 
Sayın
Atıcı, siz tekrar sisteme giriyorsunuz. 
Sayın
milletvekilleri… 
MAHMUT
TANAL (İstanbul) – Sayın Başkan..
BAŞKAN
–Sayın Tanal…
MAHMUT
TANAL (İstanbul) – Ama bir dakika dinleyin.
ENGİN
ALTAY (İstanbul) – Meramını dinleyin efendim, meramını dinleyin.
BAŞKAN
– Bir dakika...
MUSTAFA
ELİTAŞ (Kayseri) – Sayın Başkan, lütfen işleme devam edebilir misiniz? 
BAŞKAN
- Yani, yalnız böyle bir usulümüz yok. 
MAHMUT
TANAL (İstanbul) - Sayın Başkan…
BAŞKAN
- Bir saniye…
MAHMUT
TANAL (İstanbul) - Bakın, özür diliyorum, tutanaklara geçmesi açısından bir şey
söyleyeceğim.
MUSTAFA
ELİTAŞ (Kayseri) - İkinci konuşmacıyı çağırın Sayın Başkan, gündemimizde gündem
dışı söz isteyen sayın milletvekili var. 
MAHMUT
TANAL (İstanbul) - Siz Adıyaman Milletvekilisiniz. Ben de aslen...
ENGİN
ALTAY (İstanbul) - Adıyamanlı. 
MAHMUT
TANAL (İstanbul) - Aslen Adıyamanlıyım. Ama Sayın Bakan buradayken Adıyaman’ın
tüm pis lağım suları Atatürk Barajı’na dökülüyor.
BAŞKAN
- Arıtması yapıldı.
MAHMUT
TANAL (İstanbul) - Bakın, hâlen yapılmadı.
BAŞKAN
- Sayın Bakanımıza teşekkür ediyoruz, arıtması yapıldı, sağ olsunlar.
MAHMUT
TANAL (İstanbul) - 24’üncü Dönem, yine siz buradayken “Hâlen yapılıyor.” dedi. 
BAŞKAN
- Yapıldı, yapıldı.
MAHMUT
TANAL (İstanbul) - Adıyamanlılara yazık, günah değil mi Sayın Başkanım? 
Teşekkür
ederim.
BAŞKAN
- Teşekkür ediyorum.
FEVZİ
ŞANVERDİ (Hatay) - Tamam, tamam; otur, otur. Her konuya nane oluyorsun be! 
IV.- GÜNDEM DIŞI KONUŞMALAR (Devam)
A) Milletvekillerinin Gündem Dışı
Konuşmaları (Devam)
2.- Antalya Milletvekili Niyazi Nefi
Kara’nın, millî birlik ve beraberliğin önemine ilişkin gündem dışı konuşması
BAŞKAN
- Gündem dışı ikinci söz, millî birlik ve beraberliğin önemi hakkında söz
isteyen Antalya Milletvekili Niyazi Nefi Kara’ya aittir.
Buyurun
Sayın Kara. (CHP sıralarından alkışlar)
NİYAZİ
NEFİ KARA (Antalya) - Sayın Başkan, değerli milletvekilleri ve yüce Türk
milleti; millî birlik ve beraberliğin önemi konusunda gündem dışı söz aldım.
Yüce Meclisi ve milletimizi saygıyla selamlıyorum. 
Bu
konuşmayı yaparken, atalarının çoğunu Çanakkale’ye gömmüş, isimsiz
kahramanların, Dumlupınar’da çarığını pişirip yemiş Yusuf Onbaşıların,
Toroslar’da yaşayan ve tarihi boyunca vatan, millet ve devlet için gözünü
kırpmadan cephelere koşmuş Kuvayımilliyecilerin torunu bir Yörük olarak
konuşuyorum. Bu ülke, yedi düvele karşı, işgalcilere karşı vatanın dört bir
yanında vatanın ve milletin bağımsızlığı için mücadele edenlerin, Mustafa
Kemallerin, İsmet Paşaların, Fevzi Çakmakların, Kâzım Karabekirlerin, Kara
Fatmaların, Halide Ediplerin yollara dökülüp, aç, susuz kalmayı göze alıp,
ölümü göze alıp bağımsızlık mücadelesi verenlerin kurduğu Türkiye
Cumhuriyeti’dir. Bizler, bu Gazi Meclise çocuklarımızın, ülkemizin, milletimizin
ve devletimizin geleceği için mücadele etmek, iyi şeyler yapmak için geldik ve
namusumuz üzerine yemin ettik. 
Yıllardır
PKK bu vatan evlatlarını şehit ederken, IŞİD toplu katliamlarla bugün
sınırımızın hemen yanı başında gencecik evlatlarımızı şehit ederken ve hatta
yakarken, devletin her kademesini FETÖ ele geçirirken iş birliği yapmış olanlar
ve 15 Temmuzda bu vatan evlatları demokrasi uğruna şehit edilirken bugün sadece
özür dileyenler; unutmayın, bu cumhuriyet bizleri köyde, tarlada çalışırken,
dağlarında davarlarını, koyunlarını güderken yetiştirip doktor, mühendis ve
avukat yaptı; bu cumhuriyetin yetiştirdiği bu aziz millet bizi milletvekili
yaptı. Bu millet biliyor ki bizler, birine koltuğunu feda eden milletvekilleri
ya da başbakanlar değil, bu milletin evlatları için, bu devletin geleceği için
kendisini feda etmeye hazır milletin vekilleriz. (CHP sıralarından alkışlar) 
O
nedenle, Başbakanın kendi koltuğunu feda etmeye hazır olduğuna dair beyanları
sadece o koltukta gözü olan tek bir kişi için bir anlam ifade edebilir.
Başbakanın vermeye hazır olduğu koltuk ise kendi şahsının değil, bu milletin
kendisine sunduğu bir koltuktur ve koltukları gerçek sahibi millete
devredebilir. (CHP sıralarından alkışlar) 
Unutmayın
ki Türk milleti vatanı, milleti, devleti ve tam bağımsız Türkiye Cumhuriyeti
için vatanın dört bir yanında evlatlarına sahip çıkacaktır, Atatürk
cumhuriyetine sahip çıkacaktır. (CHP sıralarından alkışlar) Hakimiyetin
kayıtsız şartsız kendine ait olduğunu bilen bu millet, kendi eliyle temsil
edilme hakkını tek bir kişiye bırakmayacaktır. Millî birlik ve beraberliğimizi
dinamitlemelerine asla izin vermeyecektir. 79 milyon 1’den büyüktür. 
15
Temmuz gecesi bu Parlamento çatısı altında 4 parti bir araya gelerek en büyük
birlik ve beraberliği gösterdik, demokrasiye sahip çıktık. Getirdiğiniz bu
Anayasa değişikliğiyle şimdi neden bu birliği, iradeyi parçalamaya
çalışıyorsunuz? Getirdiğiniz sistemde demokrasinin 4 temel dayanağı yok: Yasama
yok, siz yoksunuz; yürütme yok, zaten yoktunuz; yarın bir gün size de lazım
olacak bağımsız yargı yok ve en önemlisi yurttaş yok. Sadece 1 kişi var; bu 4
olmadan 1’in anlamı yok, 5’i bir olursa olur. “Yeter!” deyin bu Anayasa
değişikliğine. Bu, sadece parlamenter sistemle olur.
Uluslararası
topluma, dünyaya diyorsunuz ki: “4, 5’ten büyüktür.” 
(Mikrofon
otomatik cihaz tarafından kapatıldı)
NİYAZİ
NEFİ KARA (Devamla) – Evet, doğru söylüyorsunuz. Biz de diyoruz ki: “Türk
milleti 1’den büyüktür.” (CHP sıralarından alkışlar)
BAŞKAN
– Teşekkür ediyorum Sayın Kara.
NİYAZİ
NEFİ KARA (Devamla) – Bir cümlede tamamlıyorum.
ENGİN
ALTAY (İstanbul) – Bu heyecan kesilmez Sayın Başkan.
MUSTAFA
ELİTAŞ (Kayseri) – Sayın Başkan, bu heyecana bir dakika daha verin ama
alışkanlık hâline gelmesin.
BAŞKAN
– Sayın Kara, hiç vermiyorum ama bir dakika daha vereyim.
Buyurun
Sayın Kara.
NİYAZİ
NEFİ KARA (Devamla) – Ne bu ülkeyi ne de birlik beraberliğimizi sizlere
böldürtmeyeceğiz. Yaşasın Türkiye Cumhuriyeti, yaşasın hukuk devleti, yaşasın
demokrasi!
Saygıyla
selamlıyorum. (CHP sıralarından alkışlar)
BAŞKAN
– Teşekkür ediyorum Sayın Kara.
Şimdi
gündem dışı üçüncü söz, 7 Ocak günü Trabzon’da meydana gelen orman yangını
münasebetiyle söz isteyen Trabzon Milletvekili Adnan Günnar’a aittir.
Buyurun
Sayın Günnar. (AK PARTİ sıralarından alkışlar)
3.- Trabzon Milletvekili Adnan Günnar’ın, 7
Ocak günü Trabzon’da meydana gelen orman yangınına ilişkin gündem dışı
konuşması
ADNAN
GÜNNAR (Trabzon) – Sayın Başkan, değerli milletvekilleri; hepinizi saygıyla
selamlıyorum.
Trabzon’un
Sürmene ilçesi Çamburnu mevkisinde 7 Ocak 2017 Cumartesi günü meydana gelen
orman yangınıyla alakalı olarak AK PARTİ Grubu adına gündem dışı söz almış
bulunuyorum. Bu vesileyle aziz milletimizi ve yüce heyetinizi saygıyla tekrar
selamlıyorum. 
Sürmene
ilçesi Çamburnu mevkisinde 7 Ocak 2017 Cumartesi günü gece saat 23.15’te
başlayan orman yangınına ilk müdahale Sürmene Orman İşletmesi Müdürlüğü
tarafından 23.35’te yapılmış olup, hızı saatte 30-40 kilometreyi bulan lodos
sebebiyle yangın hızla ilerlemiştir. O gün Trabzon’da bir yaz havası vardı;
Ankara’da, İstanbul’da kar yağışı, yolların kapanması söz konusuyken Trabzon’da
yazdan kalma bir günde hafta sonunu değerlendirmek isteyen insanımız piknik
yapmaya gitti. Şimdi, Sayın Orman Bakanımızla yapmış olduğum bir sohbette bu orman
yangınının tamamen piknikçilerin ateşlerinden veya yarım bıraktıkları
odunlardan kaynaklandığı ifade edilmiş ve netleşmiştir. 
ÖMER
FETHİ GÜRER (Niğde) – “Katar Emirine arsa açmak için yakıldı.” diyorlar, ona da
bakın. 
ÖZKAN
YALIM (Uşak) – Yanan yerlere tekrar dikilmesine söz veriyor musunuz? 
ADNAN
GÜNNAR (Devamla) - Evet, şimdi oraya geliyorum. 
SÜREYYA
SADİ BİLGİÇ (Isparta) – Adnan aldırma, bastır!
ADNAN
GÜNNAR (Devamla) - Kıymetli arkadaşlar, bir de yangınla ilgili sizi
bilgilendirmek istiyorum.
ÖZKAN
YALIM (Uşak) – Araplara peşkeş çekilmeyecek değil mi? 
ADNAN
GÜNNAR (Devamla) - Çünkü ne yazık ki Cumhuriyet Halk Partisinden birkaç
milletvekili arkadaşımız ve sosyal medyada algı operasyonu yapmak isteyen
birkaç zihniyet, Trabzon’daki orman yangınını sabotaj ve Katar Emirine burayı
peşkeş çekmek gibi algı operasyonu yapmaya kalkıştı. Konuyla ilgili bir
milletvekili olarak derinlemesine yapmış olduğum analizler neticesinde, Orman
Bakanlığımızın yanan ormanları bir yıl içerisinde Anayasa hükümlerine göre
yeniden ağaçlandırdığını ve orman alanlarının, yanmış orman alanlarının bugüne
kadar Türkiye’de hiçbir yere, hiçbir şahsa, hiçbir kuruma verilmediğini de
öğrenmiş bulunuyorum.
HAKAN
ÇAVUŞOĞLU (Bursa) – Bursa için de aynısını söylediler; gitsinler, baksınlar
şimdi. 
ADNAN
GÜNNAR (Devamla) - Konuyla ilgili, ayrıca Anayasa’ya aykırı olacağından dolayı
da böyle bir organizasyonun yapılmasına da imkân yoktur.
Bir
de bir konuda da sizi bilgilendirmek istiyorum değerli arkadaşlar. Gece saat on
biri çeyrek geçe başlayan yangına, tam on beş dakika sonra, pardon yirmi dakika
sonra, 23.35’te Sürmene Orman İşletme Müdürlüğü müdahale etmiş ve peşine
Amasya’dan, Trabzon’dan, Giresun’dan, Rize’den yangın söndürme ekipleri ve
belediye ekipleriyle birlikte bir seferberlik ilan edilmişçesine müdahale
edilmiş ve sabah saat beş sularında yangın kontrol altına alınmıştır. Elbette
ki yangınların olmamasını arzu ederiz, vatandaşlarımızın çok daha dikkatli
olmasını arzu ederiz ancak bu yangın, Karadeniz Teknik Üniversitesi Orman Fakültesinden
görevli öğretim görevlileriyle birlikte sahada yapılan tespitler sonucunda 25
hektar olarak tespit edilmiş, bazı medya organlarında ve bazı
milletvekillerimizin ifade ettikleri gibi 50 hektar olmamış, ayrıca, bir kısmı
kayalık, bir kısmı yol ve bir kısmı ise yanmamış sahalardan oluştuğu
belirlenmiştir. Örtü yangını şeklinde gerçekleşen ve alt tabakada bulunan çalı
çırpı ve diken formasyonunun zarar gördüğü yangında sahada bulunan sarıçamların
canlılığını yitirmediği tespit edilmiş olup zarar gören az bir alandaysa yıl
içerisinde ağaçlandırma çalışmaları yapılacaktır. 
ÖMER
FETHİ GÜRER (Niğde) – Kaç çam, kaç çam? Tespit edilmiş mi kaç çam yok oldu? 
ADNAN
GÜNNAR (Devamla) – Tespitini de size verebiliriz ancak ağaçlarla ilgili
herhangi bir problemin olmaması genel olarak sevindiricidir. (AK PARTİ sıralarından alkışlar) 
Değerli
arkadaşlar, kıymetli kardeşlerim; bakın, yüzlerce şehit vermiş, 113 yangın
bölümü, Orman Genel Müdürlüğü yangın kurtarmada çalışmış birçok şehitlerimizi
de bu vesileyle burada saygıyla, rahmetle anıyorum. Onların mücadeleleriyle
birlikte Akdeniz Bölgesi’nde yangın çıkan alanlarda Türkiye en başarılı
konumdadır. Bu nedenle, Orman Genel Müdürlüğümüze bu organizasyonları başarılı
bir şeklide gerçekleştirmek için çaba sarf eden başta Sayın Cumhurbaşkanımız ve
Başbakanımıza ve tüm çalışanlara saygılarımı sunuyor, hepinizi saygıyla
selamlıyorum. (AK PARTİ sıralarından alkışlar)
BAŞKAN
– Teşekkür ediyorum Sayın Günnar. 
ENGİN
ALTAY (İstanbul) – Sayın Başkan…
SÜREYYA
SADİ BİLGİÇ (Isparta) – Sataşma var Sayın Başkan, Sayın Altay’a sataştılar. 
BAŞKAN
– Sayın Altay, buyurun. 
ENGİN
ALTAY (İstanbul) – Sayın milletvekilimiz Trabzon’da meydana gelen, bizi de üzen
yangınla ilgili olarak Cumhuriyet Halk Partisine mensup milletvekillerinin, onun
ifadesiyle söyleyeyim…
BAŞKAN
– Dinledim Sayın Altay. Sataşmadan söz istiyorsanız buyurun.
ENGİN
ALTAY (İstanbul) – …yangını sabote ettiklerini ve algı operasyonu yaptıklarını…

BAŞKAN
– Dinledim.
ENGİN
ALTAY (İstanbul) – Şimdi, bu sataşma tabii. 
BAŞKAN
– Evet.
ENGİN
ALTAY (İstanbul) – Lakin ben, ne kadar yerin şeyhlere, emirlere peşkeş
çekildiğini bilmiyorum ancak Trabzon milletvekilimizi çağırdım, uygun
görürseniz biraz sonra bu konuda bu cevap hakkımızı kullanmayı dileriz.
BAŞKAN
– Tamam, biraz sonra kullanalım.
HAKAN
ÇAVUŞOĞLU (Bursa) – Bursa için de aynısını yaptınız Sayın Altay. Şimdi gidin,
bakın, orası rengârenk. 
ORHAN
SARIBAL (Bursa) – Ne oldu Bursa’da?
NURHAYAT
ALTACA KAYIŞOĞLU (Bursa) – Ne oldu, ağaçlar dikildi mi Hakan? 
HAKAN
ÇAVUŞOĞLU (Bursa) – Bursa’da da aynısını yaptınız. Ne oldu? Ne oldu? Git, bak,
şimdi orayı gez. İşiniz gücünüz sahtekârlık, işiniz gücünüz yalan! Millet
inanmıyor size, inanmıyor; millet size inanmıyor. Daha fazla çam diktik orada. 
BAŞKAN
– Sayın milletvekilleri, şimdi, sisteme giren 15 sayın milletvekiline sırayla
birer dakikayla söz vereceğim. 
İlk
söz Sayın Aydın’ın yerine Sayın Kuyucuoğlu’nun.
Buyurun.

V.- AÇIKLAMALAR (Devam)
3.- Mersin Milletvekili Serdal
Kuyucuoğlu’nun, ülkenin geleceği için tarihî öneme sahip bir süreçten
geçildiğine ve Anayasa’nın kişisel çıkarlara hizmet edecek şekilde
değiştirilmek istendiğine ilişkin açıklaması
SERDAL
KUYUCUOĞLU (Mersin) – Teşekkürler Sayın Başkan. (AK PARTİ ve CHP sıralarından
gürültüler)
BAŞKAN
– Sayın milletvekilleri, bakın, Sayın Kuyucuoğlu’na söz verdim. Lütfen, saygılı
olalım milletvekili arkadaşımıza.
Buyurun.
SERDAL
KUYUCUOĞLU (Mersin) – Tekrar başlatır mısınız?
BAŞKAN
– Tekrar girip çıkmanız gerekecek. Siz konuşun, yetmezse… (AK PARTİ ve CHP
sıralarından gürültüler)
ORHAN
SARIBAL (Bursa) – Biz oradaydık biz, sen yoktun bile. 
BAŞKAN
- Sayın Sarıbal, bakın, milletvekili arkadaşınıza söz verdim, lütfen saygılı
olalım arkadaşlar. 
Buyurun
Sayın Kuyucuoğlu, tam süre vermedik, bir dakikaya tamamlayacağız. 
SERDAL
KUYUCUOĞLU (Mersin) – Teşekkürler Sayın Başkan.
Sayın
milletvekilleri, ülkemizin geleceği için tarihî öneme sahip bir süreçten
geçiyor ve Anayasa değişikliğini görüşüyoruz. Anayasa kişisel çıkarlara hizmet
edecek şekilde değiştirilmek isteniyor, direniyoruz. Atalarımızın kanlarıyla
kurdukları bu cumhuriyet, hepimize emanettir. Emanete hıyaneti tarih unutmaz,
affetmez. İnanıyoruz ki bu ülkenin gerçek vatanseverleri, atalarımızın
emanetlerine ihanet etmeyecek, bu vatan için dökülen kanları hiçe
saymayacaktır. Tüm vatansever milletvekili arkadaşlarıma ülkemizin geleceğiyle
ilgili sorumluluğumuzu özetleyen en anlamlı dörtlüğü hatırlatmak isterim:
“Bastığın yerleri ‘toprak!’ diyerek geçme, tanı:/Düşün altındaki binlerce
kefensiz yatanı./Sen şehit oğlusun, incitme, yazıktır, atanı:/Verme, dünyaları
alsan da, bu cennet vatanı.”
Teşekkür
ederim. 
BAŞKAN
– Sayın Uysal…
4.- Karabük Milletvekili Burhanettin
Uysal’ın, AK PARTİ olarak amaçlarının cumhuriyeti güçlendirecek, gelecek
kuşaklara müreffeh bir Türkiye bırakacak yeni bir anayasayı hayata geçirmek
olduğuna ve bazı kesimlerin bu Anayasa değişikliğini asılsız bir şekilde
eleştirdiklerine ilişkin açıklaması
BURHANETTİN
UYSAL (Karabük) – Teşekkürler Sayın Başkan.
Milletimizi
anlayamayan ve ülkesini tanıyamamış bazı kesimler bu Anayasa değişim paketini
asılsız eleştirmektedirler. Bu eleştirilerden biri de rejimin değiştirildiği
iddiasıdır. Türkiye'nin rejimi cumhuriyettir ve adı 1923’te konulmuştur. AK
PARTİ olarak bizim amacımız, bu cumhuriyeti konsolide edecek, güçlendirecek, gelecek
kuşaklara müreffeh bir Türkiye bırakacak yeni bir anayasayı hayata geçirmektir.

Diğer
bir eleştiri de asılsız diktatörlük iddialarıdır. Bizler milletimizin takdirini
almış, modern dünyanın gereklerine ayak uyduran, millî ruhumuza uygun bir
sistemi getirmenin telaşındayız. Bu sebeple ortaya koyduğumuz Cumhurbaşkanlığı
sistemi yeni Türkiye yolunda en önemli gedik taşımız olacaktır. Genel Kuruldan
sonra referanduma götüreceğimiz bu…
(Mikrofon
otomatik cihaz tarafından kapatıldı) 
BURHANETTİN
UYSAL (Karabük) – …değişikliğe aziz milletimizin 15 Temmuzda ortaya koyduğu
demokrasiye sahip çıkma iradesi gibi aynı şekilde sahip çıkacağına inanıyorum.
(AK PARTİ sıralarından alkışlar) 
BAŞKAN
– Sayın Tezcan, buyurun.
5.- Mersin Milletvekili Yılmaz Tezcan’ın,
Mersin’in Anamur ve Bozyazı ilçelerinde yaşanan hortum felaketinin çiftçilerin
seralarına önemli ölçüde zarar verdiğine, hasar tespit çalışmalarının devam
ettiğine ve Hükûmetin Mersinlilerin yanında olduğuna ilişkin açıklaması
YILMAZ
TEZCAN (Mersin) – Teşekkürler Sayın Başkan.
Dün
akşam saatlerinde seçim bölgem Mersin’de, Mersin’e bağlı Anamur ve Bozyazı
ilçelerinde hortum felaketi yaşanmış, çiftçilerimizin seralarında önemli ölçüde
zarar meydana gelmiştir. Hortum afetine maruz kalan bölgede bu sabah itibarıyla
yetkililerimiz derhâl hasar tespit çalışmalarına başlamış ve ilk belirlemelere
göre tahminî olarak Anamur’da 400 dekarlık bir alanda 100 kadar üreticimizin,
Bozyazı ilçemizde de 46 dekar alanda 65 kadar üreticimizin zarar gördüğü tespit
edilmiş ve ortaya çıkan maddi hasarın boyutlarıyla ilgili hasar tespit
çalışmaları hâlen devam etmektedir, hemşehrilerime geçmiş olsun diyorum. 
Bilindiği
gibi, geçtiğimiz aralık ayı ortasında da Anamur, Bozyazı, Aydıncık, Silifke ve
Erdemli ilçelerimizde fırtına ve kara bağlı bazı olumsuzluklar yaşandı. Yine,
2016 yılının son günlerinde Mersin merkez ve Tarsus ilçelerimizde büyük bir sel
felaketi oluştu, can ve mal kayıpları gerçekleşti. Hükûmetimizin hemen
müdahalesiyle afetlerden zarar gören üreticilerimizin vergi ve SSK prim
borçları ertelendi...
(Mikrofon
otomatik cihaz tarafından kapatıldı) 
YILMAZ
TEZCAN (Mersin) – …elektrik hatlarının bir kısmı onarıldı, bir mahalle dışında
bütün mahallelerimize elektrik verildi. Hükûmetimiz Mersinlimizin yanında,
geçmiş olsun diyorum, saygılar sunuyorum. (AK PARTİ sıralarından alkışlar) 
BAŞKAN
– Sayın Taşkın…
6.- Mersin Milletvekili Ali Cumhur
Taşkın’ın, Anayasa değişim paketinin milletin istikbalini, ekonomik ve siyasi
istikrarını sağlama yolunda en önemli metin olduğuna ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Türkiye'de
bir sistem sorunu olduğu bütün kesimlerce aşikârdır. Parlamenter sistemin,
bizim siyasi anlayışımız, Türkiye'de seçmen tercihleri dikkate alındığı zaman
bize uymadığı açıktır. Almanya, İngiltere, Fransa ve Hollanda gibi devletlerin
sistemlerine baktığımızda hiçbirinin sistemleri birbirine benzemez çünkü bu
devletlerin sistemleri kendi siyasi geçmişleri ve millî anlayışları
çerçevesinde şekillenmiştir. Bu sebeple, yüz elli yıllık anayasa geçmişimizin
neticesi olarak Genel Kurula gelen millî anayasa değişim paketi, milletimizin
istikbalini, ekonomik ve siyasi istikrarını sağlama yolunda en önemli bir
metindir. Özellikle darbe kültürünü ortadan kaldırabileceğimiz önemli bir
eşiğin arifesindeyiz. Özellikle kırk yıldır darbe anayasasını değiştirme
sürecinde bir yol haritası çizmenin ve bu noktada doğru istikamette ilerlemenin
AK PARTİ olarak ana hedefimiz olduğunu ifade eder, Genel Kurulu saygıyla
selamlarım. (AK PARTİ sıralarından alkışlar) 
BAŞKAN
– Sayın Gazel…
7.- Kütahya Milletvekili İshak Gazel’in,
ülkede tüm erklerle istikrarı sağlamak için Cumhurbaşkanlığı sistemi ve Anayasa
teklifinin hayati bir öneme sahip olduğuna ilişkin açıklaması
İSHAK
GAZEL (Kütahya) – Teşekkürler Sayın Başkanım. 
Değerli
milletvekilleri, anayasal bir kavram olarak istikrar, hükûmetlerin
faaliyetlerindeki etkinliği ve sürekliliği ve millî iradeyi etkin bir şekilde
temsil etmesi anlamına gelmektedir. Anayasal bir devletten bahsetmek istiyorsak
yasama, yürütme ve yargı erklerinin istikrarlı olması gerekmektedir. Ancak
Türkiye’nin siyasi geçmişine baktığımızda istikrar karnesinin pek parlak
olmadığı bir vakıadır. En fazla iki yıl süren hükûmetler, çok fazla değişen
yargı sistemi ve koalisyonlarla yasama ve yürütme organları asıl görevlerini
yerine getiremez hâle gelmiştir. İşte bu prangaları kırmak ve ülkemizde tüm
erklerle istikrarı sağlamak için Cumhurbaşkanlığı sistemi ve yeni anayasa
teklifimiz hayati bir öneme sahiptir. 
Bu
vesileyle yüce Meclisimizi ve yüce milletimizi saygıyla selamlarım. (AK PARTİ
sıralarından alkışlar) 
BAŞKAN
– Sayın Bektaşoğlu…
8.- Giresun Milletvekili Bülent Yener
Bektaşoğlu’nun, iktidarın bütün demokratik hak ve özgürlükler gibi basın
özgürlüğünü de ortadan kaldırmaya çalıştığına ve yandaş medya organları
üzerinden algı ve olgular yaratarak Türk halkının gerçekleri görmesini
engellediğine ilişkin açıklaması
BÜLENT
YENER BEKTAŞOĞLU (Giresun) – Teşekkür ederim Sayın Başkan.
Dün,
basın özgürlüğünün ve bağımsızlığının Anayasa güvencesine alındığı ve çalışma
koşullarının yeniden düzenlendiği tarihî bir yıl dönümüydü ancak bu gün
anlamını yitirdi çünkü siyasi iktidar bütün demokratik hak ve özgürlükler
olduğu gibi basın özgürlüğünü de ortadan kaldırmaya çalışıyor. Basın özgürlüğü,
artık iktidarın kontrol ve denetiminde kullanılabilen bir tutsaklığa dönüşmüş
durumdadır. Türkiye, basın özgürlüğü açısından sicili bozuk, karnesi kırık
ülkelerin başında gelmektedir. AKP, bağımlı hâle getirdiği yandaş medya
organları üzerinden algı ve olgular yaratarak Türk halkının gerçekleri
görmesini engelliyor ve iktidarını sürdürüyor. Bir taraftan, beğenmedikleri
şeyleri yazanları muhalif kabul ederek gerekçesiz kararlarla tutuklatarak
cezaevine atıyor. Bunun son örneği, Cumhuriyet gazetesi yazarları ve Ahmet Şık’tır.
Tutukluluğu tutsaklığa, yargısız infaza dönüştüren AKP mağduru bütün düşünce
suçlu gazetecilere özgürlükler diliyorum.
Teşekkür
ederim.
BAŞKAN
– Sayın Yalım…
9.- Uşak Milletvekili Özkan Yalım’ın,
çiftçilere yıl başında ödenmesi gereken prim ve desteklerin bir an önce
ödenmesini talep ettiğine ve dövizdeki yüksek artışa rağmen neden piyasalara
müdahale edilmediğini öğrenmek istediğine ilişkin açıklaması
ÖZKAN
YALIM (Uşak) – Teşekkür ederim Sayın Başkan.
Sayın
Başkan, ilk sorum Sayın Tarım Bakanına. Dün Uşak ili Ulubey ilçesinden çok
sayıda çiftçiden telefon aldım. Yılbaşında ödenmesi gereken, çiftçilere
verilmesi gereken primlerin, desteklerin hâlâ ödenmemiş olduğu tespit
edilmiştir ve de çiftçiler son derece mağdurdur. Bu primlerin, bu yardımların
bir an önce çiftçiye ödenmesini talep ediyorum.
İkinci
sorum Sayın Ekonomi Bakanına. Sayın Bakan, neden piyasaya hâlâ müdahale
etmiyorsunuz Merkez Bankasıyla birlikte? Şu anda döviz 4 TL’yi geçti; 4,40
oldu. Vatandaş dövizini sattı, Türk lirası değerini kaybetmeye devam ediyor.
Vatandaş son derece mağdur oldu, Türk parası pul değerine düşmeye başladı.
Vatandaşın elindeki TL de hâlâ değerini kaybediyor. Son derece mağdur duruma
düşmüştür. Piyasaya bir an önce müdahale edilmesi gerekmektedir. 
Teşekkür
ederim.
BAŞKAN
– Sayın Atıcı…
10.- Mersin Milletvekili Aytuğ Atıcı’nın,
AKP yöneticilerinin panik hâlde baskı ve zulümlerini artırdıklarına ve milletin
Anayasa değişikliğine “hayır” diyeceğine ve vatanına sahip çıkacağına ilişkin
açıklaması
AYTUĞ
ATICI (Mersin) – Teşekkürler Sayın Başkan.
Değerli
arkadaşlar, Cumhurbaşkanından ilçe başkanına kadar AKP yöneticileri panik hâlde
baskı ve zulümlerini giderek artırmaktadır. Neden? Çünkü başkanlık sisteminin
geçmeyeceği endişesi had safhaya gelmiştir. Örneğin, Cumhurbaşkanı kaymakamları
toplamış ve onlara şöyle seslenmiştir: “Tayyip Erdoğan için el, göz, kulak,
ayak sizsiniz.” Buradan anladığımız, Recep Tayyip Erdoğan’ın ne kadar çaresiz
olduğudur. 
Ayrıca
“Muhtarlarla çok hassas bir çalışma yürütmelisiniz.” diyerek Tayyip Erdoğan
için kaymakamların çalışmaları istenmiştir. Ayrıca bu çalışmalar yapılmazsa
kaymakamlara gözdağı verilmiştir. 
Meclisteki
AKP milletvekilleri de oylarını açık kullanarak tabiri caizse kendilerini
aklamaya çalışmıştır.
Değerli
arkadaşlar, bu şekilde Anayasa’nın değişmeyeceği aşikârdır. Milletimiz buna
“Hayır.” diyecek, vatanına sahip çıkacaktır.
Teşekkür
ederim.
BAŞKAN
– Sayın Kaynarca…
11.- İstanbul Milletvekili Tülay
Kaynarca’nın, 5 Ocakta gerçekleştirilen İzmir katliamının PKK uzantısı TAK
tarafından üstlenildiğine, terörü ve teröre destek olan herkesi lanetlediğine
ilişkin açıklaması
TÜLAY
KAYNARCA (İstanbul) – Teşekkürler Sayın Başkanım.
Değerli
milletvekilleri, bugün yapılan açıklamalarla İzmir katliamının PKK uzantısı TAK
tarafından üstlenildiği açıklanmıştır. Öncelikle, 5 Ocakta adliye önünde silah
ve bombalı araçla düzenlenen saldırıda şehit olan kahraman polisimizi rahmetle
anıyorum, şükranla anıyorum. Onun kahramanlığıyla daha büyük bir katliam
önlenmiştir. Ne acıdır ki bazı kesimler, bu katliamı yapanların henüz
netleşmemesi üzerine algı oluşturmaya çalışmışlardır. Oysa bu bir vahşetti ve
bu vahşeti TAK üstlendi. Kim bu TAK? PKK’nın uzantısı, PKK’nın yan kuruluşu. Bu
terörü de, bu teröre destek olan herkesi de, terörün destekçisi olan uzantılarının
her birini de lanetliyorum ve şehitlerimize Allah’tan rahmet…
(Mikrofon
otomatik cihaz tarafından kapatıldı) 
BAŞKAN
– Sayın Uslu…
12.- Antalya Milletvekili Atay Uslu’nun,
Anayasa değişikliğinin kabul edilmesiyle oluşacak yeni sisteme ilişkin açıklaması
ATAY
USLU (Antalya) –Teşekkür ederim Başkan. 
Anayasa
değişikliğini Meclisimizde görüşüyoruz. Anayasa değişikliğinde son söz
halkımızındır. Halk oylamasında “evet” çıkması durumunda, silahların gücüyle
yapılmış vesayet sistemi milletin parmaklarıyla değişecektir. 
Cumhurbaşkanlığı
sistemiyle ülkemizde siyasi istikrar kalıcı ve kurumsal olarak garanti altına
alınacaktır. Hükûmet kurma zorluğu tarihe karışacaktır. Yeni sistemle inşa
edilecek hızlı ve etkili yürütme, ekonomik kalkınma ve büyüme sürecini hızlandıracaktır.
Hem yasama hem yürütme doğrudan millet tarafından belirlenecek, millî irade güç
kazanacaktır. İstikrarsızlık bekleyip hatta istikrarsızlık besleyip iktidar
olmak isteyen vesayet odakları tasfiye edilecektir. Cumhurbaşkanı seçiminde en
az yüzde 50 oy alma zorunda olunacağı için toplumsal birlik ve uzlaşma kültürü
güçlenecektir. Toplumu kucaklama cesaretine ve ferasetine sahip olanlar
Cumhurbaşkanı olabilecektir. 
Teşekkür
ederim. 
BAŞKAN
– Sayın Kavakcı...
13.- İstanbul Milletvekili Ravza Kavakcı
Kan’ın, Anayasa değişikliği teklifinde seçilme yaşının 18’e indirilmesi
hükmünün gençlerin özellikle 15 Temmuz sonrası göstermiş olduğu birlik
beraberliğe hürmeten desteklenmesi gerektiğine ilişkin açıklaması
RAVZA
KAVAKCI KAN (İstanbul) – Teşekkür ederim Sayın Başkan. 
Bugün
görüşülecek Anayasa değişikliği maddeleri arasında seçme seçilme yaşının 25’ten
18 yaşa düşürülmesi maddesi de var. Bununla alakalı, gençlerimize
güvendiğimizi, özellikle 15 Temmuz sonrası gençlerimizin göstermiş olduğu
birlik beraberliğe hürmeten bu maddeyi ve Anayasa değişikliğimizi desteklememiz
gerektiğini düşünüyorum. 
Bu
meyanda, en genç şehidimiz olan Halil İbrahim Yıldırım’ın şahsında bütün 15
Temmuz şehitlerimizi rahmetle anıyorum. En genç gazilerimizden Görkem Mert
Altaylar’ın şahsında bütün gazilerimize Allah’tan hayırlı, uzun ömürler
diliyorum. 
Gençlik
ve Spor Bakan Yardımcımızın şu cümlesiyle bitiriyorum: “Sadece yarınlarımızı
değil, bugünlerimizi de biz gençlerimize emanet edebiliriz.”
Teşekkür
ederim.
BAŞKAN
– Sayın Çamlı…
14.- İstanbul Milletvekili Ahmet Hamdi
Çamlı’nın, Türkiye Büyük Millet Meclisinde bulunarak tarihî ve hayırlı bir
vazife olan Anayasa değişikliği çalışmalarına destek vermenin büyük onurunu
yaşadıklarına ilişkin açıklaması
AHMET
HAMDİ ÇAMLI (İstanbul) – Teşekkür ediyorum Sayın Başkanım.
1980
darbesinde milletin şerefli asker üniformasını bir şekilde üzerlerine çeken
silahlı çetenin temellerini atarak şekillendirdiği, devletin idaresini,
milletin hizmetini, millet temsilcilerinden koparıp birtakım kurumlara ve o
kurumlara konuşlanmış farklı mensubiyetlerin etkisinde kalmış şahıslara terk
ettirmekten başka hiçbir şeye yaramayan Anayasa’yı kısmen de olsa değiştirme
çalışmaları, görüşmeleri yapıyoruz. Bu tarihî, hayırlı vazifede Türkiye Büyük
Millet Meclisinde bulunarak bu çalışmalara destek vermenin büyük onurunu
yaşıyoruz. Bu çalışmalar öncesi ve esnasında, telefon, mesaj ve şifahi olmak
üzere, birtakım iletişim araçlarıyla destek veren, tebriklerini ileten
vatandaşlarımıza teşekkür ediyoruz. Vekâletlerinin hakkını büyük bir
hassasiyetle yerine getireceğimizi bir kere daha ilan ediyorum.
BAŞKAN
– Sayın Gürer…
15.- Niğde Milletvekili Ömer Fethi
Gürer’in, demokratik toplumlarda anayasaların uzlaşma metinleri olduğuna,
toplumun hiçbir kesiminin Anayasa değişikliği teklifinin oluşum aşamasında
tartışmalara katılmadığına ve içinde bulunulan konjonktürde Anayasa
değiştirmenin doğru olmadığına ilişkin açıklaması
ÖMER
FETHİ GÜRER (Niğde) – Teşekkürler Sayın Başkan.
Görüşülmekte
olan Anayasa değişikliği teklifi üniversitelerin, baroların, hukuk
örgütlerinin, demokratik kitle örgütlerinin, toplumun oluşum aşamasında
tartışmasına katılmadığı bir Anayasa değişikliğidir. Anayasalar dünyanın bütün
demokratik ülkelerinde uzlaşma metinleridir. Kuşkusuz yüzde yüz uzlaşma değildir
ama bir anayasanın meşruiyet zemini olarak tanımlanabilmesi için uzlaşma
çabalarının sergilenmesi ve nihayet demokratikliğine dair kuşku taşımayan
hükümlerin, bu niteliklerin öne çıkması gerekir. Bu ülkede beka sorunu
konuşuluyor. Dünyada kendisinin beka sorunu taşıdığını en yetkili ağızlardan
ifade edildiği bir konjonktürde Anayasa değiştirilmesi doğru değildir. Terör,
OHAL, Fırat Kalkanı Harekâtı’yla süren savaş ve ekonomik sorunlar ülkemizde
yeni ayrışmalar değil, çözüme yönelik uğraşları gerekli kılmaktadır. Dünyada bu
koşullarda anayasasını değiştirmiş bir tek ülke var mıdır? Toplumu bunca
sorunun içinde bir kez daha ayrıştırarak erişilecek süreç dönülmez sorunlar
üretebilir. Bu anlayıştan vazgeçilmeli, ülke sorunlarına çözüm için Türkiye
Büyük Millet Meclisi uğraş vermelidir.
Tek
adam rejim değişikliği ülkenin hayrına değildir, vazgeçilmelidir.
BAŞKAN
– Sayın Özdemir…
16.- İstanbul Milletvekili Sibel
Özdemir’in, bu Anayasa değişikliğiyle ülkenin denetimsiz, sorumsuz, partili ve
taraflı, her türlü hukuki güvence altında bir Cumhurbaşkanlığı sistemine ve tek
kişilik bir dikta rejimine sürüklenmesine asla izin vermemek gerektiğine
ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan.
20
Temmuzdan itibaren ülkemizde bir olağanüstü dönem yaşamaktayız. Tüm temel hak
ve özgürlüklerin askıya alındığı, baskı ortamının hâkim olduğu ve toplumsal
huzursuzluk ve güvensizliğin had safhada olduğu, darbe dönemi benzeri bir süreç
içindeyken iktidarın, Hükûmetin tek gündemi bir Anayasa değişikliğidir. Bugün
tam da olduğu gibi, darbe dönemleri ürünü yasalarda kötü deneyimlediğimiz,
darbecilerin kendilerini güvence altına alan anayasal düzenlemenin bir
tekrarını yaşamaktayız. Bu Anayasa değişikliğiyle, tüm ülkeye hâkim olacak tek
kişinin vesayetini sağlayan yeni bir darbe düzenlemesi hayata geçirilmek
isteniyor.
Değerli
milletvekilleri, bu Anayasa değişikliğiyle denetimsiz, sorumsuz, partili ve
taraflı, her türlü hukuki güvence altında bir Cumhurbaşkanlığı sistemi ve tek
kişilik bir dikta rejimine ülkemizin sürüklenmesine asla izin vermemeliyiz. 
BAŞKAN
– Sayın Sarıbal…
17.- Bursa Milletvekili Orhan Sarıbal’ın,
bu Anayasa değişikliğinin on beş yıldır iktidarda olan partinin fiilî genel
başkanına ülkeyi ve insanların hak ve özgürlüklerini teslim etme isteği
olduğuna ilişkin açıklaması
ORHAN
SARIBAL (Bursa) – Hükümdar istemiyoruz. Bu değişim, on beş yıldır iktidarda
olan partinin fiilî genel başkanına ülkeyi ve insanlarımızın hak ve
özgürlüklerini teslim etme isteğidir. Bin Ali’yi saraya feda edebilirsiniz
fakat ülkeyi heba edemezsiniz. Bu girişimi kabul etmiyoruz çünkü öngörülen,
Cumhurbaşkanının yetkilerini genişletmek ya da başkanlık sistemi getirmek de
değildir. Getirilmek istenen sistemin adının “Cumhurbaşkanlığı” olarak anılması
bir aldatmacadan ibarettir. Yapılmak istenen, parlamenter, demokratik sistemin
ortadan kaldırılması girişimidir, cumhuriyetin kurucu değerlerine yapılan bir
saldırıdır. Yetkileri tırpanlanıp tek bir adama devredilmek istenen Meclis,
Kurtuluş Savaşı’nı yöneten, Mustafa Kemal Atatürk’ün önderliğinde büyük zaferi
kazanan, egemenliği kayıtsız şartsız millete devreden, saltanatı ve hilafeti
kaldıran, Sevr’i yırtıp Lozan’ı imzalayan, cumhuriyeti ilan eden Gazi
Meclistir.
BAŞKAN
– Sayın Durmuşoğlu…
18.- Osmaniye Milletvekili Mücahit
Durmuşoğlu’nun, Cumhurbaşkanının hafızalara kazıdığı “tek millet, tek devlet,
tek bayrak, tek vatan” ilkesinin Anayasa değişikliğiyle birlikte gerçek
hüviyetine kavuşacağına ve ülkeyi geleceğe taşıyacağına ilişkin açıklaması
MÜCAHİT
DURMUŞOĞLU (Osmaniye) – Sayın Başkan, tarihimizin birçok döneminde olduğu gibi,
yine çok önemli günlerden geçiyoruz. 15 Temmuzda haince saldırılara rağmen
milletin iradesine sahip çıkan Gazi Meclisimiz yeni bir tarih yazmaya
hazırlanıyor. Toplumsal birliğimizi zedelemeye yönelik kalleş saldırılar
zayıflığımızdan değil, bilakis eskisine nazaran çok daha güçlü olmamızdan
kaynaklanmaktadır. Büyük ve güçlü Türkiye, devleti, milleti ve ordusuyla
birlikte 2023’e doğru emin adımlarla ilerlemektedir. Bu kutlu yürüyüşü daha da
hızlandıracak olan Anayasa teklifimiz, kesinlikle ama kesinlikle rejimi değil,
tıkanan sistemin önünü açmayı hedeflemektedir. AK PARTİ cumhuriyetin ve
demokrasinin en büyük savunucusudur. Sayın Cumhurbaşkanımızın hafızalarımıza
kazıdığı “tek millet, tek devlet, tek bayrak, tek vatan” ilkesi Anayasa
değişikliğiyle birlikte gerçek hüviyetine kavuşacak ve ülkemizi geleceğe
taşıyacaktır. Milletin vekilleri milletin geleceği için “evet” diyecektir.
Teşekkür
ediyorum.
BAŞKAN
– Son olarak Sayın Yıldız Biçer yerine Sayın Tüm.
19.- Balıkesir Milletvekili Mehmet Tüm’ün,
Balıkesir’de baş gösteren hayvan hastalıklarının üreticileri tedirgin ettiğine
ve bu konuda bilgi almak istediğine ilişkin açıklaması
MEHMET
TÜM (Balıkesir) – Teşekkür ederim Sayın Başkan.
Balıkesir
ilimizde baş gösteren hayvan hastalıkları üreticimizi tedirgin etmektedir.
Veba, çiçek, tüberküloz ve şap tehlikesinin olduğu ilimizde birçok hayvan telef
olduğu gibi, özellikle büyükbaş hayvanlarda süt verimsizliğine de sebep
olmaktadır. Geçimini hayvancılıkla sağlayan 35 köyümüz devletten acilen çözüm
beklemektedir.
Hükûmete
buradan soruyorum: Balıkesir ilinde devam eden hayvan hastalıkları konusunda
Gıda, Tarım ve Hayvancılık Bakanlığının bilgisi var mıdır? Hastalıklarla ilgili
bir teşhis konulmuş mudur? Hastalıklı hayvan sayısı konusunda bir çalışma
yapılmış mıdır? Ekonomik kayba uğrayan hayvan sahiplerine devlet tarafından
herhangi bir destek verilecek midir? Bunlar nelerdir? Devam eden hastalıklar
nelerdir? Buna sebep olan etkenler nelerdir? Bakanlık olarak önleyici ve tedavi
edici ne gibi önlemler alınmıştır? Balıkesir genelinde üreticilere bu konuda
bir açıklama yapılmış mıdır? Bu açıklamalar nelerdir? 
Teşekkür
ederim.
BAŞKAN
– Teşekkür ediyorum.
Sayın
Akçay, sisteme girmişsiniz, iki dakika süreyle söz veriyorum.
Buyurun.
20.- Manisa Milletvekili Erkan Akçay’ın, 10
Ocak İdareciler Günü’ne ve Birinci İnönü Savaşı’nın yıl dönümüne ilişkin
açıklaması
ERKAN
AKÇAY (Manisa) – Teşekkür ederim Sayın Başkan.
Dün
İdareciler Günü’nü idrak ettik. Özellikle, yüzlerce yıllık güçlü yönetim ve
devlet geleneğine sahip olan, büyük ve değerli idareciler yetiştirmiş bir
devlet için idarecilerimizi böyle bir günde anmanın ve dikkat çekmenin önemli
olduğunu düşünüyorum. Güçlü devlet yapımızın bugüne gelmesinde şüphesiz ki
kendilerini çok iyi yetiştirmiş yöneticilerin, işinin ehli, liyakatli
bürokratların rolü çok büyüktür. Kamu yönetimi alanında göstermiş oldukları
gayretleriyle görevlerini başarıyla sürdüren, devletin farklı kurumlarında yer
alan idareciler vatandaşlarımıza verdiği nitelikli hizmetlerle sosyal bir hukuk
devleti olan ülkemiz için de büyük önem arz etmektedir. Kamu yönetimi alanında
Türkiye’mizin gelişimine katkıda bulunan, özveriyle bu görevi yerine getiren,
hâlen görevde veya emekli olan tüm idarecilerin bu özel gününü kutluyorum. 
Liyakat
ve kariyer ihmal edilmemeli kamu yönetiminde, partizanlık yapılmamalı,
istihdamda objektiflik olmalıdır. İdarecinin aidiyeti ve bağlılığı bir partiye,
cemaat veya tarikatlara, birtakım lobilere ve localara olmamalıdır. Devletin
memurunun, bürokratının, yöneticisinin aidiyeti devlete, mensup olduğu kuruma,
hukuka, Anayasa’ya ve kanunlara bağlı olmalıdır. Kurumlardaki yozlaşma böyle
önlenir, 15 Temmuzlar böyle önlenir diyorum. 
Değerli
milletvekilleri, bugün, aynı zamanda, Kurtuluş Savaşı’mızın en önemli
aşamalarından olan Birinci İnönü Muharebesi’nden zaferle ayrılışımızın yıl
dönümüdür. 
(Mikrofon
otomatik cihaz tarafından kapatıldı) 
BAŞKAN
– Bir dakikada toparlayın Sayın Akçay. 
ERKAN
AKÇAY (Manisa) – 11 Ocak 1921’deki bu zafer, 9 Eylül 1922’de İzmir’de
sonuçlanan bağımsızlık mücadelemizin mihenk taşıdır. Bu zafer, Türk milletinin
bağımsız yaşama iradesinin ne denli kuvvetli olduğunun yedi düvele ilanıdır. 
Tarih,
milletlerin hafızasıdır. Bir milleti meydana getiren unsurlardan birisi de bu
hafızayla oluşacak bilinçtir. Tarihin akışını kavrayarak bu bilinci bugüne
taşıyıp yarına aktarmak zorundayız. Tarih bilincinin en önemli unsurları,
yaşadığımız sıkıntı ve acılar kadar zaferlerdir, kahramanlıklardır. Millî
birlik ve beraberliğimizi zaferlerle taçlandıracağız. 
6
Ocakta başlayıp 11 Ocakta kesin bir zaferle neticelenen İnönü Muharebeleriyle
başlayan millî heyecan ve şuur bugün de Türk milletinin her bir ferdinde
bulunmaktadır. 
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Tamamlayabilirim miyim Sayın Başkan?
BAŞKAN
– Sayın Akçay, tamamlayın lütfen. 
ERKAN
AKÇAY (Manisa) – Dün, işgal girişimi karşısında milletin çelik iradesine
çarpanların akıbeti bugün de değişmeyecektir. Kim ne derse desin ve ne yaparsa
yapsın, dünya durdukça Türk milleti bu topraklarda varlığını birlik ve
beraberlik içerisinde koruyacaktır.
Bu
vesileyle, İnönü zaferinin komutanı merhum İsmet İnönü’yle birlikte bütün
kahramanlarımızı, şehitlerimizi, gazilerimizi rahmet ve şükranla anıyorum.
Teşekkür
ederim Sayın Başkan.
BAŞKAN
– Teşekkür ediyorum.
Sayın
Yıldırım, size de iki dakika süreyle söz veriyorum, buyurun.
21.- Muş Milletvekili Ahmet Yıldırım’ın, 15
Temmuz darbe girişiminden sonra ilan edilen OHAL’in geçici bir süreç olarak
değil bir rejim olarak uygulandığına ve bütün toplumsal kesimlerin OHAL
rejiminden ciddi zararlar gördüğüne, tutuklu bazı gazeteciler ile HDP parti
meclis üyelerinin durumuna ilişkin açıklaması
AHMET
YILDIRIM (Muş) – Teşekkür ederim Sayın Başkan.
Sayın
Başkan, 15 Temmuz günü yapılan darbe girişiminden sonra 20 Temmuz günü ilan
edilen OHAL artık bir ara ve geçici süreç olarak değil, bir rejim olarak
uygulanıyor ve geriye dönülmez, telafisi yapılmaz tahribatlar bırakıyor.
Düşünün,
özellikle 15 Temmuzu gerçekleştirenlerin dışındaki bütün toplumsal kesimler bu
rejimden, OHAL rejiminden ciddi zararlar görüyor. İşi sadece gazetecilik olan
-ve ısrarla söylüyoruz, gazetecilik suç değildir- Etkin Haber Ajansı Sorumlu
Müdürü Derya Okatan on sekiz gündür gözaltında. Mahir Kanaat bir hafta önce
baba oldu ama kendisi on sekiz gündür gözaltında. Tunca Öğreten, Ömer Çelik,
Metin Yoksu ve Eray Saygın; bunlar, farklı, Dicle Haber Ajansı, Etkin Haber
Ajansı ve BirGün gazetesinde çalışanlar. Derya Okatan on sekiz gündür, aynı
zamanda açlık grevinde. Bu çok kritik bir eşiğe doğru gidiyor. Temel
ihtiyaçları bile karşılanmıyor. Buradan hareketle, bu 6 gazetecinin bir an önce
adil bir yargı önüne çıkarılarak serbest bırakılmaları gerektiğini düşünüyoruz.
Yine,
kritik bir sürece girildiği için söylüyorum, toplumun haber alma hakkını
karşılamakla yükümlü olan bu kişilere karşı estirilen bir süreç, deyim
yerindeyse artık, yargı terörüne dönüşüyor. Şundan ötürü söylüyorum,
soruyorlar: “Neden on sekiz gündür çıkarmıyorlar?” Dün avukatlara verilen cevabı
söyleyeyim Sayın Başkan, siz de bir hukukçusunuz: Bunların dosyasına bakan
savcı yıllık izindeymiş. Ne olacak? Memlekette yargı bitiyor mu bir savcı izne
çıkınca? Böyle bir cevap olabilir mi? 
Yine,
partimizin Parti Meclisi üyesi Bayram Altun ve Demokratik Bölgeler Partisi MYK
üyesi… 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen Sayın Yıldırım.
AHMET
YILDIRIM (Muş) – Teşekkürler.
HDP
Parti Meclisi üyesi Bayram Altun ve DBP MYK üyelerinden Salih Akdoğan’la
birlikte 5 kişi on dokuz gündür hiçbir şekilde avukatlarına dahi sağlıklı bilgi
verilmeden gözaltında tutulmaktadırlar. Bu bile başlı başına göstermektedir ki
artık OHAL bir tedbir yasası olarak uygulanmıyor, bir cezalandırma yöntemi
olarak, bir rejim olarak uygulanıyor. Bir yerde savcının izinde olması
üzerinden on sekiz gün, diğer yerde hiçbir şekilde avukatlara bilgi
verilmeksizin sürdürülen on dokuz günlük gözaltı süreleri. Hem 28 Şubatçılara
hem 12 Eylülcülere rahmet okutan bir siyasi darbe olarak tarafımızca
görülmektedir diyorum.
Teşekkür
ederim.
BAŞKAN
– Teşekkür ediyorum.
Sayın
Altay, buyurun.
22.- İstanbul Milletvekili Engin Altay’ın,
Cumhuriyet Halk Partisi olarak özgürlüklerinden ve işinden olan bütün
gazetecilerle bir dayanışma içinde olduklarına, bir büyük demokrasi ayıbı
olarak değerlendirdiklerine ve Birinci İnönü Savaşı’nın yıl dönümüne ilişkin
açıklaması
ENGİN
ALTAY (İstanbul) – Önemli olayların yıl dönümlerinde yaşıyoruz.
Sayın
Başkan, sayın milletvekilleri; Çalışan Gazeteciler Günü’nü çalışan,
çalışamayan, tutuklu bulunan bütün gazeteciler çok buruk bir şekilde
kutlamaktan öte, meslek yaşamlarıyla ilgili sorunların geldiği noktayı
irdeledikleri, inceledikleri, değerlendirdikleri ve hüsran ve hayal kırıklığı
yaşadıkları bir gün olarak 10 Ocak Çalışan Gazeteciler Günü’nde ben de işinden
edilen, özgürlükleri ellerinden alınan gazetecilerle; fikri ne olursa olsun,
yaklaşımı, anlayışı ne olursa olsun, salt gazetecilik yaptığı için bu
uygulamalara maruz kalan, özgürlüklerinden ve işinden olan bütün gazetecilerle
Cumhuriyet Halk Partisi olarak -her ne kadar büyük çoğunluğu genellikle
aleyhimize yazı yazsalar da- bir dayanışma içinde olduğumuzu belirtmek
istiyorum ve bunu, günümüze, demokrasimize yakışmayan, bizi dünyaya mahcup ve
rezil eden bir büyük demokrasi ayıbı olarak değerlendirdiğimizin altını
çiziyorum. 
Öte
yandan, bize bu toprakları yurt edenler, bize önce bu cumhuriyeti kurup sonra
demokrasiyle taçlandırmak için çok kıymetli adım atan, başta Gazi Mustafa Kemal
Atatürk olmak üzere bütün şehitlerimizi rahmetle anıyorum. Bu vesileyle, İnönü
Savaşı’nın yıl dönümü münasebetiyle de Mustafa Kemal Atatürk’ün en yakın silah,
dava ve siyaset arkadaşı olarak, bu cumhuriyeti bize armağan etme noktasında
Atatürk’ten sonra en büyük hizmetleri gerçekleştirmiş olan büyük komutan, eşsiz
devlet adamı İsmet İnönü’yü de bu vesileyle Cumhuriyet Halk Partisi Grubu
olarak esasen de bütün bir milletçe rahmet…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
ENGİN
ALTAY (İstanbul) - …ve minnetle anarken bu vesileyle ebediyete intikal etmiş
bütün şehitlerimize, gazilerimize de minnet, şükran ve vefa duygularımızı ifade
ederek; onların bize bıraktığı bu kutsal emanet laik-demokratik cumhuriyeti
sonsuza dek yaşatacağımızın sözünü vererek saygılarımı sunuyorum.
Teşekkür
ederim efendim. (CHP sıralarından alkışlar)
BAŞKAN
– Teşekkür ediyorum. 
Gündeme
geçiyoruz.
Başkanlığın
Genel Kurula sunuşları vardır. 
Meclis
araştırması açılmasına ilişkin üç adet önerge vardır, ayrı ayrı okutuyorum:
VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- İzmir Milletvekili Müslüm Doğan ve 22
milletvekilinin, Çaltı Çayı’nın çevreye verdiği zararların araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/420)
Türkiye Büyük Millet Meclisi Başkanlığına
Çaltı
çayının kanalizasyon ve fabrika atıkları yüzünden kirletilmesi, bitki örtüsünü
ve doğal yaşamı olumsuz etkilemekte ve özellikle, bölgede bulunan dağ
keçilerini, kuşları ve balıkları yok etmektedir. Bu konunun araştırılarak
önlemler alınması adına Anayasa'nın 98'inci, İç Tüzük’ün 104'üncü ve 105'inci
maddeleri gereğince Meclis araştırması açılmasını arz ederim.
1) Müslüm Doğan  (İzmir)
2) Meral Danış Beştaş (Adana)
3) Behçet Yıldırım (Adıyaman)
4) Berdan Öztürk (Ağrı)
5) Dirayet Taşdemir (Ağrı)
6) Sırrı Süreyya Önder (Ankara)
7) Ayşe Acar Başaran (Batman)
8) Mehmet Ali Aslan (Batman)
9) Saadet Becerekli (Batman)
10) Hişyar Özsoy (Bingöl)
11) Mizgin Irgat (Bitlis)
12) Altan Tan (Diyarbakır)
13) Çağlar Demirel (Diyarbakır)
14) Feleknas Uca (Diyarbakır)
15) İmam Taşçıer (Diyarbakır)
16) Nimetullah Erdoğmuş (Diyarbakır)
17) Nursel Aydoğan (Diyarbakır)
18) Sibel Yiğitalp (Diyarbakır)
19) Ziya Pir (Diyarbakır)
20) Mahmut Toğrul (Gaziantep)
21) Abdullah Zeydan (Hakkâri)
22) Mehmet Emin Adıyaman (Iğdır)
23) Erdal Ataş (İstanbul)
Gerekçe:
Sivas'ın
güney sıradağlarını oluşturan dağlardan kaynaklanan Çaltı Çayı, Yılanlı
dağlarından çıkan Güneş Çayı ile Tecer, Gürlevik ve Karabel yörelerinden
kaynaklanan Sincan Çayı’nın Divriği yakınlarında Cürek Boğazı’nda birleşmesiyle
meydana gelir ve burada Çaltı adını alır. Çaltı Çayı Keban Barajı’na da
kaynaklık etmektedir. Divriği önlerinde akışını sürdüren Çaltı Çayı,
Sivas-Erzincan demir yolunu takip eder, Keban Barajı’nın ilimiz sınırlarında
kalan yerinde baraj sularına katılır. Çaltı Çayı, irili ufaklı birçok dereyle
beslenmekte ve uzunluğu 180 kilometreyi bulmaktadır, bunun 130 kilometresi
Sivas ili sınırları içerisindedir.
Akarsular,
dereler ve çaylar belli bir seviyeye kadar olan kirliliği arıtma özelliğine
sahiptir. Bu sınır aşıldığında suda aşırı kirlilik ve bozulma başlar. Kirliliğe
neden olan kirleticiler arasında, farklı çeşitler barındıran kimyasal maddeler,
patojenler, ısı değişimi gibi fiziksel veya duyusal değişiklikler yer
almaktadır. Yine, kimi zamanlarda atıklar yüzünden kalsiyum, sodyum, demir,
manganez gibi minerallerin aşırı artışı da kirlilik nedeni olarak
görülmektedir. Fabrikalarda kullanılan atıklar genelde toksik atıklardır.
Patojenler de insan ve hayvanlar üzerinde su yoluyla taşınan hastalıklara neden
olur. Suyun fiziksel kimyasında oluşan değişikliklerin nedenleri arasında
asitlik (pH değişiklikleri), elektrik iletkenliği, sıcaklık ve alg birikimi yer
almaktadır.
Çaltı
Çayı’nın kanalizasyon ve fabrika atıkları yüzünden kirletilmesi bitki örtüsünü
ve doğal yaşamı olumsuz etkilemektedir. Özellikle, bölgede bulunan fabrika
atıkları doğal yaşamı tahrip etmekte, dağ keçileri, kuşlar ve balıkları yok
etmektedir. Yaklaşık 16 köyün kanalizasyon atıkları da Çaltı Çayı'na
dökülmektedir. Divriği'de bulunan demir çelik madenlerinin atıkları zaman zaman
Çaltı Çayı’nı kızıla boyamaktadır. Kanalizasyon ve fabrika atıkları bu şekilde
Çaltı Çayı’na atılmaya devam ettiği sürece birkaç yıl içinde bölgedeki birçok
bitki ve canlı türü de yok olacaktır.
Tüm
bu bilgiler ışığında, doğal yaşamı ve halk sağlığını tehdit eden bu kirlenmenin
önüne geçilip Çaltı Çayı’nın korunması ve gereken önlemlerin alınması için bir
Meclis araştırması açılması elzemdir.
2.- Van Milletvekili Adem Geveri ve 22
milletvekilinin, Türkiye’deki mülteci ve sığınmacılara yönelik hak ihlallerinin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/421)
Türkiye Büyük Millet Meclisi Başkanlığına
Türkiye’deki
mültecilerin hukuka aykırı alıkonulmaları ve sınır dışı edilmeleri nedeniyle
ortaya çıkan insan hakkı ihlallerinin araştırılması için Anayasa’nın 98’inci,
İç Tüzük’ün 104’üncü ve 105’inci maddeleri gereğince Meclis araştırması açılması
için gereğinin yapılmasını arz ve teklif ederiz. 
1)
Adem Geveri (Van)
2)
İdris Baluken  (Diyarbakır)
3)
Filiz Kerestecioğlu Demir (İstanbul)
4)
Garo Paylan (İstanbul)
5)
Hüda Kaya (İstanbul)
6)
Müslüm Doğan (İzmir)
7)
Ali Atalan  (Mardin)
8)
Erol Dora (Mardin)
9)
Mithat Sancar (Mardin)
10)
Ahmet Yıldırım (Muş)
11)
Burcu Çelik (Muş)
12)
Besime Konca (Siirt)
13)
Kadri Yıldırım (Siirt)
14)
Aycan İrmez (Şırnak)
15)
Faysal Sarıyıldız (Şırnak)
16)
Ferhat Encu (Şırnak)
17)
Leyla Birlik (Şırnak)
18)
Dilek Öcalan  (Şanlıurfa)
19)
İbrahim Ayhan (Şanlıurfa)
20)
Osman Baydemir (Şanlıurfa)
21)
Alican Önlü (Tunceli)
22)
Nadir Yıldırım (Van)
23)
Tuğba Hezer Öztürk (Van)
Gerekçe:
Uluslararası
Af Örgütü 2015’in Aralık ayı içerisinde, Türkiye yetkililerinin mülteci ve
sığınmacıları yakaladığı, alıkoyduğu ve savaş bölgelerine geri dönmeye
zorladığına dair güçlü delillere yer veren bir rapor yayınladı. Rapor,
Türkiye’de Irak ve Suriye gibi ülkelerdeki savaş ve zulümden kaçan mülteci ve
sığınmacıların yaşamlarını olumsuz etkileyen ve daha az bilinen bir insan
hakları krizinin baş gösterdiğine işaret ediyordu. Bu rapor, Türkiye’nin AB’yle
olan kara ya da deniz sınırlarında yakalanan, uzun süreler alıkonulan, dış
dünyayla irtibat kurmalarına izin verilmeyen ve bazı vakalarda da Türkiye
hukuku ve uluslararası hukukun ihlalini teşkil edecek şekilde ülkelerine zorla
geri gönderilen yüzlerce mülteci ve sığınmacının içlerinde bulunduğu zorlu
durumu belgeliyordu.
Alıkonulan
mülteci ve sığınmacıların Uluslararası Af Örgütüne verdiği bilgilere göre, bu
kişiler yol boyunca birden fazla yerde tutulduklarından ve Türkiye’nin güneyi
ve doğusundaki alıkonma merkezleri, yakalandıkları batı kıyılarından bin
kilometreden daha uzak olduğundan ötürü nihai olarak alıkonuldukları merkeze
varmaları günler alıyor. 40 yaşındaki Suriyeli bir mülteci/sığınmacı Erzurum
Geri Gönderme Merkezinde eylül ayı sonları ile kasım ayı sonları arasındaki bir
dönemde, elleri ve ayakları bağlanmış bir şekilde, yedi gün boyunca bir odada
tecrit edildiğini anlatıyor. Bu kişi Uluslararası Af Örgütüne "Ellerini ve
ayaklarını zincirlediklerinde köle gibi, sanki insan değilmişsin gibi
hissediyorsun." diyordu. Bu kişi, arkadaşının Erzurum Geri Gönderme
Merkezinden getirdiği ve merkezin mali kaynağının yüzde 85'inin AB tarafından
sağlandığını gösteren etikete işaret ediyor ve "Bize bu işaret altında
işkence yaptılar." diye ekliyordu.
Konuyla
ilgili olarak açıklama yapan Uluslararası Af Örgütü Avrupa ve Orta Asya
Direktörü John Dalhuisen yaptığı açıklamada: "Türkiye'de en hassas
durumdaki bu insanların bazılarının keyfî alıkonduğunu belgeledik. Mültecileri
ve sığınmacıları Suriye ve Irak gibi ülkelere geri dönmeye zorlamak sadece
vicdansızca bir davranış değil, aynı zamanda uluslararası hukukun da doğrudan
ihlalidir.''
Rapordaki
güçlü kanıtlar, Türkiye yetkililerinin, topraklarında bulunan ve aralarında
çocukların da olduğu en hassas durumdaki kişilerden bazılarını alıkoyduğunu ve
bu alıkoyma işlemini de hukuki bir alıkonma rejiminden ziyade, adeta kaçırmaya
benzer bir şekilde yaptığını iddia ediyor. Mültecileri Suriye ve Irak'a geri
dönmeye zorlamak insafsız olduğu kadar Türkiye hukuku ve uluslararası hukuk
çerçevesinde de hukuka aykırı bir işlemdir. Bu nedenle, AB ve Türkiye'nin her
türlü göç anlaşmasının sözü edilen hukuka aykırı uygulamalara son verecek ve
Türkiye'deki mülteci, sığınmacı ve göçmenlerin haklarına tam anlamıyla saygı
gösterecek şekilde uygulanmasını sağlamadaki ortak bir sorumluluğa sahip olduğu
gerçeğidir.
Acil
olarak Türkiye'deki mülteci ve sığınmacılara yönelik hak ihlallerinin
araştırılması ve önlenmesi için Meclis araştırması açılmasını talep ederiz.
3.- Adana Milletvekili Meral Danış Beştaş
ve 22 milletvekilinin, kamusal alanda ana dil kullanımının engellenmesinin
neden olduğu sorunların araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/422)
Türkiye Büyük Millet Meclisi Başkanlığına
Kamusal
alanda ana dil kullanımının engellenmesinin neden olduğu sorunların tespiti ve
çözüm yollarının geliştirilmesi amacıyla Anayasa'nın 98’inci, İç Tüzük’ün
104’üncü ve 105’inci maddeleri gereğince Meclis araştırması açılması için
gereğini arz ve teklif ederiz.
1)
Meral Danış Beştaş  (Adana)
2)
İdris Baluken   (Diyarbakır)
3)
Filiz Kerestecioğlu Demir  (İstanbul)
4)
Garo Paylan  (İstanbul)
5)
Hüda Kaya  (İstanbul)
6)
Müslüm Doğan  (İzmir)
7)
Ali Atalan  (Mardin)
8)
Erol Dora  (Mardin)
9)
Mithat Sancar  (Mardin)
10)
Ahmet Yıldırım  (Muş)
11)
Burcu Çelik  (Muş)
12)
Besime Konca  (Siirt)
13)
Kadri Yıldırım  (Siirt)
14)
Aycan İrmez  (Şırnak)
15)
Faysal Sarıyıldız  (Şırnak)
16)
Ferhat Encu  (Şırnak)
17)
Leyla Birlik  (Şırnak)
18)
Dilek Öcalan   (Şanlıurfa)
19)
İbrahim Ayhan  (Şanlıurfa)
20)
Osman Baydemir  (Şanlıurfa)
21)
Alican Önlü  (Tunceli)
22)
Nadir Yıldırım  (Van)
23)
Tuğba Hezer Öztürk  (Van)
Gerekçe
Dil,
bireysel ve kültürel kimliğin oluşumunun ana unsurudur. Yani bireyler için
olduğu kadar sosyolojik ilişki bakımından da bireyin kendini tanımlaması
noktasında temel bir referans teşkil etmektedir. Buradan hareketle, ulusal
dilde zorunlu eğitim, kamu makamları önünde ulusal dilin kullanılma gerekliliği
ve zorunlu askerlik gibi uygulamaların bir ülkede dilsel bütünlüğü yaratmak
amacına yönelik olarak şart koşulmasına karşın, ana dil kullanımının topyekûn
engellenmesi, toplumsal kırılmalara ve hatta telafisi imkânsız zararlara yol
açmaktadır. Örneğin, sosyolojik açıdan kullanılmayan dilin zamanla unutulup ölü
dillere dönüşmesi şeklinde tezahür edebilecek nitelikteki zararlar bu bakış
açısının ürünüdür. Nitekim Manyas'ta yaşayan Tevfik Esen'in 1992 yılında ölümü
ile Ubıhça ölü diller arasında yer almıştır. Kültürel mirasın acı kaybının
başka diller açısından da gerçekleşeceği endişesini taşımak durumunda ve dil
haklarına sahip çıkmak zorundayız.
Kuşkusuz
ana dil kullanımının engellenmesinin, kültürel haklara verdiği zarar kadar
yaratacağı başka zararlar da söz konusudur. Kamusal alanda ana dil yasağından
kaynaklı olarak hastanelerde kendini ifade edemeyen vatandaşlara uygun
tedavilerin uygulanamadığı, mahkemelerde ana dilde savunma imkânının
kısıtlılığından ötürü kendini savunamayan bireyin uğradığı zararı geniş
kapsamlı değerlendirmek durumundayız. Uğranılan zararların çeşitli boyutları
mevcuttur. Örneğin uçaklarda farklı dillerde anons yapılmaması, çoğu kez kritik
ve hayati neticeleri doğurabilmektedir. Bu örnekleri çeşitlendirmek mümkün
elbette. Zira bireyin dilini kullanımına dair hakları dil hakları kapsamında
olup bu haklar, ayrım yasağı, ifade hürriyeti ve özel yaşama saygı gibi genel
insan hakları standartlarından doğmuştur.
Dili
kullanım özgürlüğü, ifade özgürlüğü ile doğrudan ilgilidir. Uluslararası
sözleşmelerde dil haklarıyla ilgili azınlık dillerinin eğitim, yargı, kamu
yönetimi, medya ve ekonomik, sosyal ve kültürel hayatta kullanımıyla ilgili
çeşitli düzenlemeler yapılmıştır. Bu kapsamda, özel işler ve ticari
ilişkilerde, idari makamlar önünde ve kamu hizmetlerinde, medyada, yargı
makamları önünde ve eğitim alanında azınlık dilinin kullanımı ile azınlık
dillerinde ad ve soyadına sahip olmak gibi dil haklarından bahsedilmektedir. Bu
husus uluslararası hukuk tarafından benimsenmiştir ve azınlıkların dilsel
haklarından çok kanun önünde eşitlik ve ayrımcılığa tabi tutulmama ve adil
yargılanma koşullarının sağlanmasıyla ilgilidir. Azınlıklar, kendi ana
dillerini kamu otoriteleriyle olan ilişkilerinde kullanma haklarını, geleneksel
olarak var oldukları bölgelerde, önemli sayıda oldukları zaman ve yeterince
talep olduğu takdirde elde etmektedirler.
2002-2004
yılları arasında Avrupa Birliğine giriş sürecinde, AB’nin çok kültürlülük
felsefesi çerçevesinde uyguladığı politikalara uyum sağlayabilmek, AB
üyeliğinin siyasi kriterleri olan Kopenhag Kriterlerinin gereğini yerine
getirmek amacıyla 3984 Sayılı Radyo ve Televizyonların Kuruluş ve Yayınları
Hakkında Kanun gözden geçirilerek, kanuna yapılan eklemeyle, Türkçe dışındaki
farklı dil ve lehçelerde yayın yapılması mümkün hâle gelmiştir. 2004 yılında
yapılan yeni düzenlemeyle TRT’ye verilen tekel kaldırılmış, yayın yapabilme
hakkı ulusal radyo ve kanallara da tanınmıştır. Bahse konu düzenlemeler,
Türkiye’deki yasaklayıcı dil politikasının terk edilmesinde önemli
dönemeçlerdendir.
Bu
dönemeçler sayesinde vatandaşların birbirlerinin dilini ve dolayısıyla
kültürünü tanımaları olanaklı olmaktadır. Örneğin Doğu ve Güneydoğu Anadolu
Bölgesi’nde Kürtçe yaygın bir kullanım alanına sahiptir. Hakeza Arapça,
Süryanice, Ermenicenin yanı sıra ülkenin İç Anadolu, kuzey ve batı illerinde
Çerkezce, Lazca, Pomakça gibi çeşitli diller ağırlıktadır. Buradan hareketle,
halkın talep ve eğilimleri doğrultusunda kamusal alanda ana dil kullanımına
dair engellerin kaldırılması ve ana dilde hizmetlerin verilmesi toplumsal
bütünleşme için olduğu kadar bireyin yaşamsal faaliyetlerini yerine getirmesi
noktasında da büyük öneme sahiptir. Ezcümle, ana dil kullanımının
engellenmesinin neden olduğu sorun alanlarının tespiti ve kamusal alanda ana
dil kullanımının sağlanmasına yönelik çalışmaların yürütülmesi zaruridir.
BAŞKAN
– Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler sırası geldiğinde yapılacaktır. 
ENGİN
ALTAY (İstanbul) – Sayın Başkan…
BAŞKAN
– Sayın Altay, buyurun. 
ENGİN
ALTAY (İstanbul) – Teşekkür ederim Sayın Başkanım. 
Biraz
önce zatıalinize arz ettiğim şekilde, gündem dışı konuşma yapan Trabzon
Milletvekili Sayın Adnan Günnar, Trabzon’da meydana gelen yangınla ilgili
olarak kimi Cumhuriyet Halk Partili milletvekillerinin sabotaj ettiğini ve algı
-yani “sabotaj”dan, şudur aslında “Ormanı yaktılar.” gibi de bir anlam çıktı-
ifadelerini kullanmak suretiyle partimizi zan altında bırakan bir sataşmada
bulunmuştur. 
BAŞKAN
– Kim konuşacak?
ENGİN
ALTAY (İstanbul) – Sayın Ali Şeker konuşacak, konuya vâkıf milletvekilimiz
efendim. 
MEHMET
MUŞ (İstanbul) – Trabzon Milletvekili değil ki. 
ENGİN
ALTAY (İstanbul) – Konuya vâkıf. 
BAŞKAN
– Sayın Şeker, buyurun. 
Trabzon
Milletvekili demiştik ama… 
ENGİN
ALTAY (İstanbul) – Olay yerine giden bir milletvekili.
BAŞKAN
– Tamam, peki. 
Buyurun
Sayın Şeker, iki dakika süreniz. (CHP sıralarından alkışlar)
VII.- SATAŞMALARA İLİŞKİN KONUŞMALAR
1.- İstanbul Milletvekili Ali Şeker’in,
Trabzon Milletvekili Adnan Günnar’ın yaptığı açıklaması sırasında Cumhuriyet
Halk Partisine sataşması nedeniyle konuşması
ALİ
ŞEKER (İstanbul) – Evet, değerli arkadaşlar, az önce Sayın Bakan bir algı
operasyonu yapıldığını, yanan orman alanlarının ağaçlandırıldığını söylemişti.
Buraya dikilenler gördüğünüz gibi bina, ağaç falan değil. Bu bir algı
operasyonu değil, bunların hepsi gerçektir. (CHP sıralarından alkışlar) Muğla,
Bodrum, Pina Yarımadası’nda yakılan orman alanının yerine binalar dikilmiştir,
bu binaların resmi de buradadır, bunların hepsi de gerçektir. Bunların
sahipleri kimdir, bunu da AKP’liler gayet iyi biliyor. 
Şimdi,
arkadaşlar, o bölgede, Trabzon Sürmene’de yanan alan, Bakanın dediği gibi 20
hektar değil, 50 hektardır. 39 millî park Bakanın döneminde imara açıldı.
Dünyada 35’inci sıradaki Kaçkarlar maalesef bu dönemde imara açıldı. Sümela
Manastırı dört yıldır ziyarete kapalı. “Bir yıl için kapatıldı.” dendi, dört
yıldır hâlâ açılmış değil. Trabzon’da 34 mahalleye su veren Karakaya Barajı
“İçilemez.” raporuna rağmen, o 34 mahalleye su vermeye devam ediyor. Yarın bir
gün ikinci bir Elbistan, ikinci bir Maraş zehirlenmesi mi görmemiz lazım bunun
düzeltilmesi için? Ve halktan bu zehirli suya para alınıyor. 
Cumhurbaşkanı
Arap şehri kurmak için Katar Emirini gezdirdi. Egemenlik sarayın mı, halkın mı?
Sarayın sahibinin ülkenin sahibi gibi bu ülkenin bütün alanlarını Arap şeyhlerine,
başka ülkelerin krallarına gezdirmek Cumhurbaşkanının görevi değildir. Bu
ülkenin varlıklarını korumak Cumhurbaşkanının da, ulusal egemenliğin temsilcisi
olan bu Meclisin de birinci derecede görevidir. Sizin bu yaptığınız orman
katliamlarına Artvin’de de müsaade etmeyeceğiz, Trabzon’da da müsaade
etmeyeceğiz. Halkımızın bu hakkına sonuna kadar sahip çıkacağız, doğaya sahip
çıkacağız. 
Saygıyla
selamlıyorum hepinizi. (CHP sıralarından alkışlar) 
BAŞKAN
– Teşekkür ediyorum Sayın Şeker.
OSMAN
AŞKIN BAK (Rize) – Trabzon sahip çıkar, sen merak etme. 5-1 oldu, 6-0 olacak.
Trabzon bilir işini.
ORMAN
VE SU İŞLERİ BAKANI VEYSEL EROĞLU (Afyonkarahisar) – Sayın Başkan…
BAŞKAN
- Sayın Bakan, isminizi zikrederek… Size de sataşmadan ancak iki dakika söz
verebiliyorum. Lütfen iki dakikada tamamlayın, süre uzatımı veremeyeceğim.
Buyurun.
2.- Orman ve Su İşleri Bakanı Veysel
Eroğlu’nun, İstanbul Milletvekili Ali Şeker’in sataşma nedeniyle yaptığı
konuşması sırasında şahsına sataşması nedeniyle konuşması
ORMAN
VE SU İŞLERİ BAKANI VEYSEL EROĞLU (Afyonkarahisar) – Saygıdeğer Başkanım,
değerli milletvekilleri; özellikle şunu belirtmek istiyorum: Trabzon
Çamburnu’ndaki yangının örtü yangını olduğu anlaşıldı. Sarıçamların yanmış
olması söz konusu değil, resimleri de sizlere gösterebiliriz. 
TAHSİN
TARHAN (Kocaeli) – Kim yaktı Sayın Bakan?
GÜLAY
YEDEKCİ (İstanbul) – Katar Emiriyle alakalı mı Sayın Bakanım?
ORMAN
VE SU İŞLERİ BAKANI VEYSEL EROĞLU (Devamla) - Ayrıca, bu yangının nasıl çıktığı
da ortada, onu da özetle vurgulamak istiyorum: O gün, 21,7 santigrat derece
gibi sıcak bir havaydı. Piknikçiler orada piknik yapmış ama saatte 40-50
kilometre hızla rüzgâr çıkınca orayı terk etmişler. Hatta, resimleri de var,
arzu edene verebilirim. Orada getirdikleri, piknik yapmak için yaktıkları
ateşin odunlarının bir kısmı yanmış, bir kısmı yanmamış ama biz hemen, anında
müdahale ettik. Gerek Rize Belediyesi ve Trabzon Büyükşehir Belediyesi, ayrıca
bizim orman teşkilatının tamamı sabaha kadar çalıştı, sabah beşte orman
yangını, örtü yangını söndürüldü. Bunu özellikle vurgulamak istiyorum. 
TAHSİN
TARHAN (Kocaeli) – Eksi derecede piknik olur mu ya?
ORMAN
VE SU İŞLERİ BAKANI VEYSEL EROĞLU (Devamla) - Kaldı ki bakın, şunu gururla
ifade ediyorum: Bütün dünyada orman varlığı azalırken, Türkiye’de orman varlığı
on üç yılda aşağı yukarı 1,5 milyon hektar, 15 milyon dekar arttı, bir. 
ALİ
ŞEKER (İstanbul) – Bina ormanlarından mı bahsediyorsunuz?
ORMAN
VE SU İŞLERİ BAKANI VEYSEL EROĞLU (Devamla) - O bahsettiğiniz şeyi defalarca
sosyal medyada belirttim. 1987 yılında, özellikle, zamanın Hükûmeti tarafından
Bakanlar Kurulu kararıyla turizm alanı olarak ilan edilen alandır. Bizim orman
alanımız değildir, turizm alanı olarak tahsis edilmiş Turizm Kanunu sebebiyle.
ALİ
ŞEKER (İstanbul) – Bu orman alanı turizm alanı mı olmuştur?
ORMAN
VE SU İŞLERİ BAKANI VEYSEL EROĞLU (Devamla) - Bize onu yüklemeyin. Ben şunu
söyledim: Bizim dönemimizde hiçbir yanan alan başka maksatla tahsis
edilmemiştir. (AK PARTİ sıralarından alkışlar) 
ALİ
ŞEKER (İstanbul) – Orası size piyango olarak mı kaldı?
ORMAN
VE SU İŞLERİ BAKANI VEYSEL EROĞLU (Devamla) – Algı yönetimini yanlış
yapmayın. O, tamamen, daha önce, 1987 yılında Bakanlar Kurulu kararıyla…
ALİ
ŞEKER (İstanbul) – Eski yananlar ganimet mi?
ORMAN
VE SU İŞLERİ BAKANI VEYSEL EROĞLU (Devamla) - Arzu ediyorsanız, benim
Twitter’ımda var, yayınladım.
ALİ
ŞEKER (İstanbul) – Orman yeri değil mi bunlar efendim, orman yeri değil mi?
ORMAN
VE SU İŞLERİ BAKANI VEYSEL EROĞLU (Devamla) - Dolayısıyla, lütfen,
milletvekilisiniz, hep birlikte halkı doğru bilgilendirelim. Onu özellikle
vurgulamak istiyorum. (AK PARTİ sıralarından alkışlar)
Teşekkür
ediyorum.
OSMAN
AŞKIN BAK (Rize) – Trabzon halkı cevabını verir, merak etme sen.
ORMAN
VE SU İŞLERİ BAKANI VEYSEL EROĞLU (Devamla) - Ormanlarımıza sahip çıkıyoruz,
ağaçlandırıyoruz. (AK PARTİ sıralarından alkışlar)
ALİ
ŞEKER (İstanbul) – Binalandırıyorsunuz, ağaçlandırmıyorsunuz. 
BAŞKAN
– Teşekkür ediyorum Sayın Bakan.
Şimdi,
Halkların Demokratik Partisi Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım.
VIII.- ÖNERİLER
A) Siyasi Parti Grubu Önerileri
1.- HDP Grubunun, 11/1/2017 tarihinde Grup
Başkan Vekili İstanbul Milletvekili Filiz Kerestecioğlu Demir ile Grup Başkan
Vekili Muş Milletvekili Ahmet Yıldırım tarafından, AKP Hükûmetinin siyasi,
iktisadi ve hukuksal uygulamaların yarattığı neticelerden biri olan ekonomik
kriz gerçekliğiyle mücadele etmek, ekonomik krizden çıkış yolunu bulmak ve
ortak akılla hareket ederek derinleşen ekonomik krizin önüne geçmek amacıyla
verilmiş olan Meclis araştırması önergesinin, Genel Kurulun bilgisine sunulmak
üzere bekleyen diğer önergelerin önüne alınarak 11 Ocak 2017 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
Türkiye Büyük Millet Meclisi
Başkanlığına
Danışma Kurulu'nun 11/01/2017 Çarşamba günü (bugün)
toplanamadığından grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
 Filiz
Kerestecioğlu Demir
 İstanbul

 Grup
Başkan Vekili
Öneri:
11
Ocak 2017 tarihinde İstanbul Milletvekili Grup Başkan Vekili Filiz
Kerestecioğlu ve Muş Milletvekili Grup Başkan Vekili Ahmet Yıldırım tarafından
verilen 3533 sıra numaralı AKP Hükûmetinin siyasi, iktisadi ve hukuksal
uygulamaların yarattığı neticelerden biri olan ekonomik kriz gerçekliğiyle
mücadele etmek, ekonomik krizden çıkış yolunu bulmak ve ortak akılla hareket
ederek derinleşen ekonomik krizin önüne geçmek amacıyla Türkiye Büyük Millet
Meclisine verilmiş olan Meclis araştırması önergesinin Genel Kurulun bilgisine
sunulmak üzere bekleyen diğer önergelerin önüne alınarak 11/1/2017 Çarşamba
günlü birleşiminde sunuşlarda okunması ve görüşmelerin aynı tarihli
birleşiminde yapılması önerilmiştir.
BAŞKAN
– Halkların Demokratik Partisi grup önerisi lehinde ilk söz Muş Milletvekili
Ahmet Yıldırım’a aittir.
Sayın
Yıldırım, buyurun. (HDP sıralarından alkışlar)
Süreniz
on dakikadır.
AHMET
YILDIRIM (Muş) – Teşekkür ederim Sayın Başkan.
Sayın
Başkan, değerli milletvekili arkadaşlarım; açık söylemek gerekirse her siyasi
organizasyon icraatlarına dönük eleştirilerden belli düzeyde rahatsızlık
duyabilir ancak mevcut siyasi iktidar gerçekleri dile getiren ve bu konuda siyasi
iktidara eleştiri getiren her kesimi, topluluğu, grubu ve bireyi… 
AYŞE
ACAR BAŞARAN (Batman) – Başkan, uyarır mısınız. Kürsüde grup önerisi
konuşuluyor şu anda. CHP’li arkadaşlar…
BAŞKAN
– Sayın milletvekilleri, Sayın Yıldırım kürsüde konuşuyor, lütfen, insicamını
bozmayalım. 
Evet,
Sayın Yıldırım, siz devam edin, Genel Kurula hitap edin. 
Buyurun.

AHMET
YILDIRIM (Devamla) – Sayın Başkan, yeniden başlatırsanız sevinirim.
BAŞKAN
– Sayın Yıldırım, on saniye ya. 
Yeniden
başlatayım bakalım. 
AHMET
YILDIRIM (Devamla) – Teşekkürler Sayın Başkan. 
Mevcut
siyasi iktidar, gerçekleri dile getiren gazeteci, siyasetçi, aydın,
akademisyen, bütün toplumu hedeflemiş, dışlamış, itham eden ve giderek de
suçlayan, yargılatan, cezalandıran bir konuma düşmüştür. 
Özellikle
ekonomideki gidişatın kötüye doğru seyretmesini çok önceden öngördüğümüz için
bunu Plan ve Bütçe Komisyonunda dile getirdiğimizde, Maliye Bakanı ısrarla “Hep
bardağın boş tarafından bakıyorsunuz, dolu tarafından bakın.” diyordu. Birazdan
vereceğim rakamlarda da görüleceği üzere öyle bir noktaya geldik ki -bütün
siyasi iktidar da Maliye Bakanı da müsterih olsun- artık bardağın dolu tarafı
kalmadı. Birazdan rakamlarda farklı parametreleri direkt resmî rakamlar
üzerinden vereceğim. Bardağın hiçbir dolu tarafı yok. Patır patır ülkedeki
ekonomi dökülüyor, çöküyor, insanlar artık büyük bir krizi yaşıyor. İtibar
edilen uluslararası bütün kredi derecelendirme kurumları Türkiye'nin notunu
düşürmekte ve yatırım yapılamaz ülkeler arasına sokmaktadır. Bunu, ilk, beş altı
ay önce burada gündeme getirdiğimizde 2016’nın yazında, Cumhurbaşkanı Meclise
laf yetiştiriyordu, bunun üst aklın bir oyunu olduğunu, darbecilere hizmet
ettiğini söylüyordu ama gelinen nokta itibarıyla bırakın yeni yatırımcıların
Türkiye’ye gelmesini, yatırımlar bariz bir şekilde azalmış ve mevcut
yatırımcılar ise yurt dışına çıkmaya başlamıştır. Düşünün, Amerika Birleşik
Devletleri’nde dünyanın en büyük yatırım bankalarından biri Türkiye’yi Güney
Afrika ve Brezilya’yla birlikte, önümüzdeki dönem yatırım yapılabilir ve kredi
verilebilir en riskli 3 ülkeden biri olarak gösteriyor. Artık uluslararası
ekonomi ve finans kurumları içerisinde Türkiye'nin yeri sondan 20 değil, sondan
10 değil, sondan 5, sondan 3’e kadar düşmüştür.
Tabii,
sadece uluslararası finans kurumları üzerinden söylemiyoruz. Bakın, TÜİK
üzerinden söyleyelim: TÜİK’in yaptırmış olduğu Ekonomik Güven Endeksi’nde son
beş yılın en düşük seviyesini yaşıyoruz, Güven Endeksi’nde, TÜİK bizzat kendisi
açıklıyor, yapılan Ekonomik Güven Endeksi araştırmasında son beş yılın en düşük
seviyesine düşmüş durumdayız.
İşsizliğe
gelelim: İşsizlik genelde 15-64 yaş arasında yüzde 11,6’ya yükselmiş. Buna,
özellikle genç nüfusun yoğun olduğu Türkiye açısından baktığımızda ise, 15-24
yaş arasında ise yüzde 19,9 ki bu facia bir rakamdır. Bu, ancak krizle
açıklanabilir, başka bir şeyle açıklayabilmek mümkün değildir.
Tabii,
millî gelir hesaplama yöntemi değiştiriliyor. Zenginleşiyormuşuz rolü yapılıyor
ve öyle bir millî gelir hesaplama yöntemi getiriyor ki, rakamlarla oynanarak ve
zorlanarak zenginleşiyormuşuz, gelirimiz düşmüyormuş gibi bir algı yaratılmaya
çalışılıyor. Sadece rakamlarla oynama, rakamlar üzerinden bir hile yöntemiyle
toplumu yanıltma sadece burada mı var? Hayır, burada yok, her yerde var. 
Bakın,
değerli milletvekilleri, geçen hafta bugün, uzatılan olağanüstü hâl,
toplanmamış bir MGK ve alınmamış bir Bakanlar Kurulu kararıyla uzatıldı ve
iddia ediyorum, buradan bütün toplumu uyarıyorum: 20 Ocaktan sonra OHAL
kapsamında mağdur edilecek olan bütün yurttaşlarımız bu OHAL’in hükümsüz
olduğunu söylemelidir ve buradan hak arama sürecine girmelidir. Çünkü 3 Ocakta
ne MGK toplanmış ne de OHAL’in uzatılmasının tavsiye kararı alınmış. Aynı
şekilde, Başbakan yardımcısı ve Hükûmet sözcüsü Bakanlar Kurulundan sonra
yaptığı açıklamada, gazetecinin sorduğu soru üzerine, OHAL’in uzatılması gibi
bir gündemin Bakanlar Kurulunda konuşulmadığını söyledi. Ama buraya sahte
belgelerle, sahte tarihlerle, maalesef, bir belge sunularak OHAL uzatıldı.
Yine, geçen hafta cuma günü sahte oyların kullanıldığını iktidar vekilleri
tarafından, maalesef, üzüntüyle izledik. 
Yine,
değerli milletvekilleri, mazotun fiyatı son bir yılda yüzde 34 arttı, bir yılda
yüzde 34 mazot fiyatı arttı; bununla birlikte, tarımsal ürünler arttı, tarlada
çalışan iş makineleri ve traktörlerin harcamış olduğu para arttı, maliyet
arttı, sofraya daha pahalıya gelmeye başladı; bunun adı, siz kabul etseniz de
etmeseniz de, bir krizdir. Kriz değilse nedir? Şuradan, Meclisten çıkıp
Kızılay’a kadar yürüyelim, kaç dükkânın kapandığını ve kapanan dükkânların
yerine neden yenilerinin açılmadığını bir kendimize soralım. 
Yine,
her birimiz, bütün yurttaşlar kemer sıkma politikaları uyguladığı hâlde ay
başını görememe durumu yaşıyor. Bunu tartışmıyoruz ama diktatörlük anayasasını
tartışıyoruz. Bunu söylediğimizde Anayasa Komisyonu Başkanı iki gün önce burada
ne söylemişti? Kendi cümlesinden söylüyorum: “Acelemiz yok; korkmayın, 2019’da
yürürlüğe giriyor.” Biz de soruyoruz: Acelesi olan biz değiliz, yangından mal
kaçırarak bu Anayasa değişiklik paketini apar topar, yasama tekniklerini
ayaklar altına alarak ve çiğneyerek buradan geçirmeye çalışan siyasi iktidarın
kendisidir.
Yine,
TÜİK’in 27 sektör üzerinde yapmış olduğu bir çalışmada, 27 sektörün 20’si
küçülme kararı almıştır ve bu 20 sektördeki küçülme oranı yüzde 5,7’dir. Kamyon
ve minibüs, özellikle Türkiye’nin üretmiş olduğu bir imalata dayalı sanayi
yüzde 30’un üzerinde küçülme planlamıştır. Özel sektörün borç ve alacak farkı,
alacak ve verecek farkı 2016 yılında 190 milyar dolar iken 2017 Ocak ayında 213
milyar dolara yükselmiştir; aradaki 23 milyar dolarlık fark tam 200 milyar Türk
lirası olarak yansımaktadır yani geçen yıl özel sektörün alacak-verecek
arasındaki farkı ile bu yıl arasındaki fark tam yüzde 35 artış göstermiştir. 
Yine,
değerli milletvekilleri, bakın, buradan size özellikle bazı rakamlar üzerinden
döviz artışlarını ifade edeyim. Biz bu araştırma önergesini dün verdiğimizde
euro karşısında Türk lirasının son üç aylık kaybı yüzde 26’ydı ama bugün bunun
daha üzerine çıktı çünkü dünden bugüne yüzde 3 bir değişim vardır. Artık, Türk
lirasının dolar ve euro karşısında değer kaybetmesi hızına yetişemiyoruz. Dün
önerge verdik. Önergemizde yazmış olduğumuz, önergemizin gerekçesinde yazmış
olduğumuz özellikle Türk lirasının değer kaybı, bugün yüzde 3 daha fazla artış
göstermiştir ve euro 4 lirayı geçmiş, dolar ise 3,84’e varmıştır. 
Şimdi,
bütün bunların nihayetinde şunu söyleyelim: Bu krizin adını doğru koymamız
gerekiyor. Bir buçuk yıl önce siyasi iktidar tarafından bir düğmeye
basılmışçasına bir savaşa karar verilmesi, içte ve dışta savaşın başlatılmış
olması, sokağa çıkma yasakları, kentlerin viraneye dönüştürülmesi,
sivil-militan ayrımı yapılmaksızın yüzlerce insanın katledilmesi ve bunların
neticesinde ülkenin bir kaosa sürüklenmesi; yetmedi, son beş ayda belediye
başkanları, parti yöneticileri ve en son iki ay önce milletvekillerimize
yönelerek devam eden siyasi soykırım operasyonları ülkede bir kaosun
yaratılmasına hizmet etmiştir. Bu kaosa çözüm bulamadığımız sürece, bu,
savaştan barışa evrilmediği sürece, siz, maliye bürokratları marifetiyle
alacağınız tedbirlerle bu ekonomik krizi gideremezsiniz. Anayasa değişikliği
paketi tartışılmaya başlandığı günden bugüne kadar dolar ve euroda ciddi bir
artış, işsizlikte artış, borsada düşüş ve ülke ekonomisinin geleceğine dair
kaygılar artmıştır. 
Tabii,
bu Anayasa değişikliğini yapmak zorunda. Niye? Çünkü siyasi iktidarın son iki
yılda bulaşmış olduğu suç ve günahların hesabını verebilmesi, mevcut hukuk
düzeni içerisinde bile çok zordur. Bu yüzden, hesap verilebilirlikten,
yargılanmaktan kaçabileceği ve bunun kendisini yargılatmayacağı bir düzen için
Anayasa değişikliği öngörüyor. 
Özellikle
partimize dönük, yerel yönetimler, vekiller ve siyasi partilerdeki bu
yönelimin, bu siyasi soykırım operasyonlarının bizce nedeni bellidir. İki
yıldır dillendirdikleri başkanlık hayallerini partimiz engellemiştir ve
partimizle meşru yöntemlerle, demokratik siyasetle, seçimlerle baş edemeyenler,
baraj altında bırakamayanlar, hileyle hurdayla ve siyasi soykırım
operasyonları, rehin alma politikalarıyla arkadaşlarımızı alıp aklınca
referandum çalışması yaptırmama noktasına itmeye çalışmışlardır. Bütün bunların
neye evrileceğini hep birlikte göreceğiz.
Teşekkür
ederim. (HDP sıralarından alkışlar)
BAŞKAN
– Teşekkür ediyorum Sayın Yıldırım.
Önerinin
aleyhinde ilk söz, Samsun Milletvekili Erhan Usta’ya aittir.
Buyurun
Sayın Usta. (MHP sıralarından alkışlar)
ERHAN
USTA (Samsun) – Teşekkür ediyorum Sayın Başkan.
Sayın
Başkan, değerli milletvekilleri, aziz Türk vatandaşları; hepinizi saygıyla
selamlarım.
Tabii,
iç açıcı olmayan bir konuyu konuşacağız yine. Burada defalarca konuştuk.
Türkiye ekonomisi iyi gitmiyor, Türkiye ekonomisi çok hızlı bir şekilde krize
gidiyor diye söyledik bunları fakat maalesef devleti yönetenlerin hiç umurunda
olmadı, onlar yine bildiklerini yaptılar ve artık iş iyice içinden çıkılmaz
noktalara doğru gidiyor. Tabii, bizim Türkiye’de dolar artmayınca böyle bir
kriz algısı oluşmuyor. Kriz algısının oluşabilmesi için doların artması
bekleniyor. Tabii, o da aslında çoğu zaman en son noktada olan hususlar.
Şimdi,
değerli milletvekilleri, yani son dönemde Türkiye’nin uluslararası piyasalarda
negatif ayrıştığını görüyoruz. Hele hele iç problemlerimiz, küresel
problemlerin tamamen önüne geçmiş durumda. Tabii, küresel koşullarda bir
sıkıntı var mı? Var, bütün gelişmekte olan ülkelerde bir sıkıntı var. Ancak,
Türkiye’nin sıkıntısı artık burayla tarif edilecek gibi değil.
Örneğin
-bu konuşmamda çok fazla rakam vermek istemiyorum ama- sadece, Türk lirası,
dolar karşısında nasıl değer kaybetti diye baktığımızda; biliyorsunuz, 23
Eylülde Moody’s Türkiye'nin notunu düşürdü, o günden bugüne Türk lirası yüzde
31,6 değer kaybetmiş. Bizimle benzer diğer ülke para birimlerinde de aynı şey
olduysa, tamam, yapacak bir şey yok, bütün dünyadaki hareket dersiniz. Ancak,
bakıyorsunuz, Brezilya reali, Rusya rublesi, Hindistan rupisi, bırak değer
kaybetmeyi, o günden bugüne dolar karşısında değer kazanmış. Yani, biz yüzde 31
değer kaybederken değer kazanan gelişmekte olan ülke para birimleri var. Onun
dışında, Meksika pezosu sadece yüzde 11 değer kaybetmiş; Arjantin pezosu yüzde
4,4; Çin yuanı yüzde 4,1; Kolombiya parası yüzde 2,2; Güney Afrika randı yüzde
0,8… Yani, yüzde 1, 2, 3, 4 mesafesinde değer kaybetmiş kaybedenler, bir kısmı
dolar karşısında değer kazanmış ancak Türk parası yüzde 31 değer kaybetmiş.
Dolayısıyla, şimdi analizi doğru yapmazsak çözüme doğru varamayız. O yüzden,
bunu “Küresel bir problemdir, küresel koşullardan kaynaklanıyor.” deyip geçiştiremeyiz.
Türkiye'nin sıkıntıları çok fazla arttı. 
Şimdi,
hadi sorunları anlatmayalım, sorunları zaten artık vatandaş yaşıyor. Biz bugüne
kadar sorunları söyledik, olabilecekleri söyledik, riskleri söyledik. Bize “Ya
sizin devlette bu kadar çok tecrübeniz var, Parlamentoda bunları söylüyorsunuz,
Allah rızası için bir gün gelin, bir konuşalım, nedir yani önümüzdeki riskler,
efendim neler yapılmalı, nasıl bu işleri düzeltebiliriz?” şeklinde hiç de
bugüne kadar fikrimizi soran, diyen hiç kimse de olmadı. Bunun nedenine de bir
bakmak lazım tabii. Ama, biz yine de önerilerimizi buradan sıralayalım. 
Bir
defa, ilk yapılması gereken şey, önce ülkede güveni tesis etmemiz gerekiyor her
yönüyle, özellikle kurumlara karşı güven. Bakın, piyasaların yani yerli yatırımcıların,
yerli iş adamlarının veya yabancıların Türkiye’deki kurumlara karşı güveni
sıfır arkadaşlar, hiçbir şekilde güven duymuyorlar. Birazdan size birkaç örnek
vereceğim. Şimdi, tabii, güven tesis edilmediği zaman para gelmeyecek.
Türkiye'nin paraya ihtiyacı var. Yıllarca söyledik burada, sürekli söylüyoruz,
Türkiye'nin finansman ihtiyacının azaltılması lazım. Hep Hükûmet birtakım
şeyler söylerken… Mesela nedir? İşte “Körfezden para getirelim.”, efendim
“Dolar bozdur, şunu yap, bunu yap.” gibi hep böyle sorun çözmek için değil de
yani “Paraya ihtiyacımız var ama bunu işte nasıl finanse ederiz?” gibi
günübirlik meseleler konuşuldu bu ülkede, en tepeden itibaren bunlar konuşuldu.
Bunları söylemek zorundayız. Yani o kadar yanlış ki teşhisler, işte geldi iş tıkandı.

Şimdi,
paraya ihtiyacın azaltılması lazım. Ha, bunu azaltamazsın, o zaman paraya
sürekli, sağlam ve ucuz finansman kanallarını bulmamız lazım, bunun akışını
hızlandırmamız, bunun akışını kolaylaştırmamız, bunun akışını sağlıklı yapmamız
lazım. Şimdi, para gelmediği zaman, kurlar zaten istikrarsız, kurlar daha da
yukarı gidecek. Eğer bu kafayla giderse arkadaşlar, bu kurlar bunun çok daha
üzerine çıkacak, maalesef, bakın, içim yana yana söylüyorum. Tabii, enflasyon
zaten 8,53, bir iki ay içerisinde çift basamaklı enflasyonu bu Türkiye görecek.
O zaman o siyasetçiler, Hükûmetin başı, Sayın Başbakan, sayın bakanlar, Sayın
Cumhurbaşkanı bunları nasıl izah edecek, bunlara artık nasıl bir hikâye
uyduracak, onu ben bilmiyorum. Ondan sonra bu, gelecek, kurumları vuracak; açık
pozisyonu olan ciddi kurumlarımız var, gelecek, bankacılık sistemini vuracak.
Yani, biz burada felaket tellallığı filan yapmıyoruz. 
Bakın,
bunları daha uygun üsluplarla bugüne kadar, şurada bir-bir buçuk yıldır
Parlamentoda sürekli söylemeye çalışıyorum ama önümüzde ciddi sıkıntı var. 
Türkiye'nin
bir makro çerçevesi yok. Makro çerçevesi olmayan bir ülke, işte millî gelir
seviyesi de bunu iyice hızlandırdı. Hani hep söyledim ben burada, Türkiye,
pusulasını kaybetti, yön bulamıyor, bir makro çerçeve yok. Bir hikâyenizin
olması lazım, birilerini inandırmanız lazım. “Bakın, biz şunları yapacağız,
bunları yapacağız. Şu işleri şöyle düzelteceğiz. Evet, sorunlarımız var.
Herkesin sorunu var ama biz bunları şu şekilde çözeceğiz. Elimizde şöyle güçlü
kurumlarımız var, böyle güçlü bürokratlarımız var.” demeniz lazım. Bunları
diyecek ne bir kurum var ne de hikâye kuracak bir personel var, bir bürokrasi
var. Bürokrasi kalmadı arkadaşlar.
Şimdi,
ben bugüne kadar böyle hep geçiştirerek söylüyordum kurumlar yıprandı, kurumlar
şöyle diye ama bir kısım şeyleri zannediyorum açık açık konuşmanın zamanı.
Şimdi,
Kalkınma Bakanlığına -eski ismiyle Devlet Planlama Teşkilatı- gidin bakın Allah
aşkına, makro çerçeve konusunda fikir sahibi olan bir tane üst düzey bürokrat
var mı? Bakan, maden mühendisi, Müsteşar, inşaat mühendisi; alt taraftaki bütün
herkesi almışsınız. Alınanlar da FETÖ’cü filan değil, ben FETÖ’cülere sahip
çıkıyor değilim. Sudan bahanelerle… Sayın Cevdet Yılmaz buralardaysa gelsin,
benim bu sataşmama cevap versin, geldiği zaman da cevap verebilir. Ben bu
tartışmayı bugüne kadar yapmıyordum ama bunları konuşmamız lazım. Ufacık
bahanelerle oradaki çok kıymetli 2 genel müdürü sen alırsan, ondan sonra bu
makroekonomik çerçeveyi oluşturacak bir tane elemanın olmaz. Makroekonomiden
sorumlu temel kurum; bu kurum çalışmadığı zaman siz bu işleri yapamazsınız. 
Hazine
Müsteşarlığı da aynı şekilde. Yani siz orada Cavit Dağdaş’ı iki sene vekâletle
çalıştırırsanız, sonra asaletini vermezseniz çeker gider, ondan sonra yani çok
değerli olabilir Müsteşar ama bankacılar… Arkadaşlar, bankacılık ayrı bir
şeydir. Bankacı bile değiller, işte özel finans kurumlarından, katılım
bankalarından gelen arkadaşlarımız; çok kıymetli, çok değerli ama bunlar
makrocu değil, makro çerçeve farklı bir şey. Şimdi, bunlarla biz makro çerçeve
götürmeye çalışıyoruz, mühendislerle… Mühendisler alınmasın ama her şeyin
yakışığı var, bir oluru var. Mühendislerle makro çerçeve yürütmeye çalışıyoruz,
ondan sonra da “Niye başımıza bu sıkıntılar geliyor?” diyoruz. Dolayısıyla,
bunları bu şekilde yürütme imkânı yok. 
Şimdi,
bir BDDK Başkanı var, Moody’s açıklama yaptığında -şahsileştirmek istemiyorum
Sayın Başkan ancak bunları konuşmamız lazım- yani diyor ki: “Kasıtlıdır.” Bir
bürokrat böyle konuşmaz, siyasetçinin bile böyle konuşmaması lazım.
Uluslararası kuruluşlar açıklama yaptığında “Fitch, Fitch’liğini yaptı.” Başka
bir şeye benzetiyor. İşte “Moody’s hep böyle, bunlar böyle.” İyi şey söylediği
zaman OECD’nin İngilizcesini yanlış anlayacaksın, hemen tercüme yapacaksın,
diyeceksin ki: “Yüksek gelirli ülkeler grubuna yükseldik.” Yani fiilen değişen
bir şey var mı? Yok. Bir tane rapordaki ifadeyi, onu da yanlış tercüme edip
ondan sonra Türkiye’ye müjde vereceksin. Yani iyi olduğunu düşündüğün şeylerde
böyle bu kadar ısrarla bunları söyleyeceksin, ancak olumsuzluklar karşısında
önemsizleştirmeye çalışacaksın. İşte, sizi gelirler, bu şekilde terbiye
ederler.
Şimdi,
dolayısıyla kurumları bir defa güçlendirmemiz lazım. Türkiye’nin şu andaki
temel sorunu -hani yapısal reformlar yapılmıyor, şu bu, hukuk sistemimiz zayıf,
hukuk sistemimizin işletilmesi lazım ama- ciddi sorunu, yönetim sorunudur,
yönetim sorununun aşılması lazım. Yani bu da az önce dediğim gibi, bir defa
bürokrasinin, baştan aşağıya makro bürokrasinin gözden geçirilmesi lazım. 
Kurumların
itibarı… Türkiye Cumhuriyet Merkez Bankasının itibarı çok yıpranmıştır. Merkez
Bankasıyla bu kadar uğraşırsanız… Bütün bu işlerde Merkez Bankasının bir tane
iletişimi, aslında normal bir ülkede doların veya euronun ateşini söndürür ama
bizim Merkez Bankamızın maalesef hiçbir güvenilirliği yok çünkü bağımsızlığı
konusunda ciddi endişeler var, siyasi baskı altında olduğu konusunda ciddi bir
kanaat var, öyle mi? Evet, öyle. Bağımsızlık işte bu yüzden önemli. Bağımsızlık
niye önemli? Çünkü, bağımsız olduğunu bilirlerse alacağı kararları tahmin eder
piyasalar -çünkü iktisat biliminin bir gerçekliği var- ama bağımsız olmayan bir
kurumun alacağı kararı tahmin edemezsiniz. O yüzden güvensizlik oluşur ve bu
güvensizlik üzerinde de sorunlar artar, gider.
Yapılması
gereken diğer bir husus: Ekonomi yönetimiyle ilgili kurumlarımız var. 2 tane
Başbakan Yardımcılığı var. Bir defa, bu karmaşıklığın giderilmesi lazım.
Ekonomi yönetimiyle ilgili hangi tercihi yapacakları kendilerinin takdiridir
ancak 2 tane Başbakan Yardımcılığı olmaz bu işle ilgili. Başbakanın
başkanlığında EKK toplanmaz. Başbakan buna vakit ayıramaz, o yüzden EKK
toplanamıyor. Müsteşarların alınmadığı EKK toplantıları yapılıyor. Arkadaşlar,
devlet, müsteşarlardır. Yani, siyasetçilerle bu işi yapamazsınız ki hafızası
vardır bu işin. Yıllardan beri o işlerle uğraşan insanlar, gerçi her ne kadar
kalmadıysa da yine belki iyi kötü kalanlar vardır. Şimdi, siz, müsteşar olmadan
EKK toplantısı yapmaya çalışıyorsunuz, ondan sonra “Biz niye bu işleri
düzeltemiyoruz?” diye şey yapıyoruz. 
Ticaretin
ve finansmanın kanallarının açılması lazım. Bakın, bu, çok önemli. Yani,
Rusya’yla ilgili problemleri bir miktar hallettik gibi oldu ama ticaretin
önünde ciddi şeyler var, eski hâline dönmedi. Avrupa Birliğiyle ilgili hem
ticaret hem de finansman açısından bu kanalların güçlendirilmesi lazım. 
Şimdi,
yine, sürem bitti ama önümüzdeki sıkıntıları tekrar şu şekilde ifade etmek
lazım: Bu tahsili gecikmiş alacakların ciddi ölçüde artma riski var. 
(Mikrofon
otomatik cihaz tarafından kapatıldı) 
ERHAN
USTA (Devamla) – Sayın Başkanım, bir dakikada bitiriyorum.
BAŞKAN
– Tamamlayın lütfen bir dakikada.
ERHAN
USTA (Devamla) – Biz de bu risk konusunda eğer bunları yapmazsak yani kur
artışları ciddi maliyet problemlerine yol açacak, enflasyonu yukarıya doğru
götürecek. Ciddi bir resesyona doğru Türkiye gidiyor. Bakın, bu yıl üç çeyreğin
iki tanesi, mevsimsel düzeltilmiş rakamlara göre negatif. Ardı ardına iki tane
olmadığı için “resesyon” demiyoruz ama son çeyreğin negatif gelme ihtimali var.
Dolayısıyla, Türkiye teknik olarak resesyona girmiş olacak. Önümüzdeki dönemde
enflasyon çift haneli rakamlara doğru gidecek yani “stagflasyon” dediğimiz
durgunluk içindeki enflasyonu maalesef bu ülke yaşayacak ve daha da vahimi
ciddi finansman açıklarından dolayı firmalarımızın ciddi risklerle karşı
karşıya kalacağını ben buradan söylemek istiyorum. Önümüzdeki FED kararları bu
olumsuzluğu daha da artıracak. 27 Ocaktaki Fitch kararı da maalesef çok olumlu
çıkacağa benzemiyor. Bunlara karşı Türkiye'nin hazırlıklı olması lazım, güven
tesis edilmesi lazım, sözü tesir edecek kişilerle çalışılması lazım, sözü tesir
edecek siyasetçi ve bürokrat ihtiyacı had safhadadır. 
Bunları
ifade etmek istiyorum ve Genel Kurulu saygıyla selamlıyorum.
Teşekkür
ederim Sayın Başkanım. (MHP sıralarından alkışlar) 
BAŞKAN
– Teşekkür ediyorum.
Önerinin
lehinde ikinci söz, İzmir Milletvekili Atila Sertel’e aittir. 
Buyurun
Sayın Sertel. (CHP sıralarından alkışlar) 
ATİLA
SERTEL (İzmir) – Sayın Başkan, kıymetli vekiller ve bizi televizyonları başında
izleyen Türkiye'nin mert, yiğit, dürüst, namuslu çalışan bütün insanlarını
saygıyla sevgiyle selamlıyorum. 
Türkiye,
tabii ki her açıdan zor günlerden geçiyor ve insanlarımızın morali gerçekten
bozuk. İnsanlar birbirine selam veremez noktada, asık suratlı, gülen insanların
neredeyse “Niye gülüyorsun?” diye yargılandığı bir ülke hâline geldik. Bunda
tabii, çok gerekçe var ama asıl gerekçelerden biri de AKP iktidarının hep
unutturmak istediği ve sütre gerisine attığı ekonomi. Ekonomi, Türkiye’de
çalışanların gerçekten geçinemediği ve insanların zor durumda yaşam koşullarını
namuslu ve onurlu bir biçimde sürdürmek için çırpındığı bir bataklık hâline
gelmiş durumda. 
TÜRK-İŞ,
asgari ücretin belirlenmesinde ilk kez altına imza atmadı ve asgari ücreti bu
iktidar, 1.404 lira olarak belirledi ama TÜRK-İŞ’in açlık sınırını belirlediği
rakam 4.512 lira. Yani siz diyorsunuz ki asgari ücretliye: “Açlık sınırı 4.512
lira ama sen al 1.404 lirayla çoluk çocuğunla beraber evini idare et.” Bunun
imkânının olmadığını Adalet ve Kalkınma Partisinin sayın milletvekilleri de
mutlaka çok iyi biliyor. 1.404 lirayla geçim olmayacağını bilenler, asgari
ücretliyi açlığa ve sefalete mahkûm ettiklerini de biliyorlar ve kılları bile
kıpırdamıyor. Asıl üzülünecek noktanın da burası olduğunu düşünüyorum. Pek çok
asgari ücretli, ikinci bir iş yapıyor; geceleri taksi şoförlüğü yapıyor; pazara
çıkıyor, limon, domates, biber satıyor. Taşeron işçilerine güvence verdiniz.
Başbakanlık yapmış ve sizi seçime taşımış olan -kulakları çınlasın- Sayın Ahmet
Davutoğlu işçilere “Taşeronu en kısa sürede kaldıracağız ve bu ülkede taşeron
işçilik bitecek.” dedi, söz verdi, bu sözünü dahi tutamadı ve ne yazık ki siz,
Sayın Ahmet Davutoğlu’na taşeron işçisi muamelesi yaptınız ve sözleşmesini
uzatmadınız. Bu, acı. 
Türkiye’de
emekli perişan. Ben İzmir çocuğuyum. Balçova Termal vardır İzmir’de, termal
otelleri vardır. Danimarka’dan, Norveç’ten emekliler gelirler ve orada tedavi
görürler, sağlık muayenesinden geçerler, sağlık tedavisi için Balçova Termal’in
şifalı sularına girerler. Bizim emeklimiz ise sokağa çıkamaz noktada. Kahveye
gitse -çay olmuş 1,5 lira- çay içecek parası bile cebinde yok. İşçinin hâli
ortada ama köylü ve emekçiye, köylü kesimine, üreten kesime gelince bütün
atasözlerini geriye çeviren bir cümleyi söylemek istiyorum: Hani deriz ya “Ne
ekersen onu biçersin.” diye. Çiftçi için, köylü için söylenen tek söz var, tek
cümle: “Çiftçi, ne ekerse eksin dert biçiyor.” Yatlara, uçaklara indirimli
yakıt sağlıyorsunuz, çiftçiye gelince o indirimli yakıtı vermiyorsunuz.
Gübrede, tohumda ona destek olmuyorsunuz ve çiftçi ne ekerse eksin dert
biçiyor. 
Fabrikalarımızı
sattınız. Cumhuriyet tarihinden bugüne kadar, demir çelik -İskenderun, Ereğli-
çimento fabrikaları…
TAHSİN
TARHAN (Kocaeli) – SEKA…
ATİLA
SERTEL (Devamla) – SEKA ve gazetecilerin kâğıt üretiminde büyük bir fabrika
olan tekellerimizi sattınız. Her şeyi sattınız, savurdunuz, hatta arazilerini
bile sattınız; açtığınız tek fabrika yok ve Türkiye’yi işsizliğe mahkûm
ettiniz. Az önce arkadaşlarımız söyledi, 6 milyon 800 bin işçi, istatistiki
rakamlarda görünüyor ve bunun pek çoğu üniversite mezunu. Siz diyorsunuz ki
çocuklara: “Okuyun, büyük adam olun, üniversiteyi bitirin.” Çocuklarımız üniversiteyi
bitiriyor, işsiz kalıyor. O çocuklara hangi imkânı tanıyor bu devlet?
Tarım
kesimine gelince, ekonomik kalkınmaya gelince ve Türkiye'nin çare arayışına
gelince size yine İzmir’den örnekler vermek isterim sevgili arkadaşlar. Bunu
iktidar partisi, Sayın Bakan dikkatle dinlesin, Gediz’i temizleyemeyen Sayın
Bakan dikkatle dinlesin: Bizim İzmir Büyükşehir Belediyesi Başkanımızın
uyguladığı bir model var. Tire Süt Kooperatifi aracılığıyla İzmir’de ve çevrede
yaşayan bütün çocuklara, 0-4 yaş grubu çocuklara ücretsiz her hafta 4 litre süt
dağıtıyor ve bunu bir kooperatif aracılığıyla yapıyor. Bu işe, önce ilkokul
çocuklarına süt dağıtımıyla başladı ve Bayındır’da, Ödemiş’te, Kiraz’da,
Tire’de süt üreticileri kalkındı; 6 ineği olan, 12 yaptı; 12 olan, 24 ineğe
sahip oldu ve süt üreticiliği gelişti. Hatta, o kadar gelişti ki, Bursa’dan
Sütaş geldi, fabrikasını Tire’de süt üreticilerinin yakınına kurdu çünkü
akıllılık yaptı, taşımada kolaylık sağladı. Ege’de kalkınma modellerinin önemli
bir dönemecidir bu. Süt üreticisi, bugün memnun çünkü arkasında İzmir
Büyükşehir Belediyesi var.
Yine,
Bademli… Bilir misiniz Ödemiş’in Bademli’sini? Türkiye fidanının yüzde 64’ünü,
Türkiye’deki ıslah edilmiş fidanın, meyve fidanının yüzde 64’ünü Ödemiş’in
Bademli beldesi karşılıyor. Bu, nasıl oldu? İşte, yine İzmir Büyükşehir
Belediyesi Başkanı, her yıl 1,5 milyon meyve fidanını alarak İzmir’in bütün
ücra köylerine, dağ köylerine kadar ulaştırdı ve meyve fidanlarını ücretsiz
olarak Büyükşehir Belediyesinden alan köylüler bin kez İzmir Büyükşehir
Belediyesine teşekkür etti. 
Sevgili
arkadaşlarım, iki tip belediyecilik var; ya İstanbul Büyükşehir Belediye
Başkanı gibi olacaksın, Hollanda’ya, lale soğanına milyon dolarlar akıtacaksın
ya da İzmir Büyükşehir Belediyesi Başkanı Aziz Kocaoğlu gibi olacaksın
Bayındır’da yerel çiçekçiliği kalkındıracaksın, yerel çiçekçiliği kalkındırdı
arkadaşlar. (CHP sıralarından alkışlar)
HÜSEYİN
BÜRGE (İstanbul) – İstanbul Büyükşehir Belediyesi, lalesini kendi üretiyor. 
ATİLA
SERTEL (Devamla) – Bayındır, Bademler köyü, bu köylerde yaşayan yurttaşlarımız,
şu anda Türkiye'nin çiçek ihtiyacını karşılar noktada, tarımda kazanır noktaya
geldi. İşte, kalkınma modelleri bu, örnekler bu. Arıcılığı teşvik etti İzmir
Büyükşehir Belediyesi Başkanı, kalkınmada model bu. Her anlamda çok güzel
örnekler var.
Sayın
Bakan, yine, dinlesin, Türkiye’de 554 civarında arıtma tesisi var, temiz su
toprağa gitsin diye; bunun 157’si İzmir’de arkadaşlar. İzmir’in suyunu,
körfezini her açıdan temizleyerek ekonomiyi canlandırmaya, yatırımları
canlandırmaya çalışan bir kent İzmir. 
Üstelik,
İzmir’de demokrasi var, kimse kimsenin yaşam tarzına karışmıyor. Orada bira
içen çocuk ile Kordon’da namaz kılan insan yan yana duruyor ve kimse kimseyi
asla rahatsız etmiyor, İzmir öyle bir kent. (CHP sıralarından alkışlar) O
nedenle, İzmir’e yatırım gelir arkadaşlar. Eğer siz bu ülkeye demokrasiyi, bu
ülkeye güvenceyi, bu ülkeye insan haklarını, bu ülkeye özgürlüğü, bu ülkeye
demokrasiyi getirmezseniz, tek adam sultasını getirip koyarsanız bu ülkeye ne
dış yatırım gelir ne iç yatırımcı güvende hisseder kendini, asla ve asla
yatırım yapmaz arkadaşlar.
Bizim
size naçizane önerimiz şu: Halkın sorunlarına sahip çıkın. Sefa ve güzel bir
yaşam içerisinde olanlar halkın durumundan anlamayabilirler ama halk açlık ve
sefalet sınırının en dibinde ve çaresizlik içinde. Kulaklarınızı açın, tek
adama değil, halka döndürün, halka döndürün kulaklarınızı. (CHP sıralarından
alkışlar) O zaman sizi milletvekili olarak ayakta alkışlarım arkadaşlar.
HÜSEYİN
BÜRGE (İstanbul) – O tek adam, halkın oyuyla geldi, kusura bakma. O tek adamın
oyunu sen rüyanda göremezsin.
ATİLA
SERTEL (Devamla) - Saygılar sunarım. (CHP sıralarından alkışlar)
MEHMET
MUŞ (İstanbul) – Sayın Başkan…
BAŞKAN
– Buyurun Sayın Muş.
MEHMET
MUŞ (İstanbul) – Sayın Başkan, bizim şu an görüşmekte olduğumuz teklifle bir
tek adam rejimi kurmaya çalıştığımızı iddia ederek grubumuza bir sataşmada
bulunmuştur. Ben de bu teklife imza atan birisiyim. Bu anlamda bu sataşmadan
dolayı söz istiyorum.
BAŞKAN
– Buyurun.
İki
dakika süreyle söz veriyorum.
MEHMET
MUŞ (İstanbul) – İzmir Milletvekilimiz Hamza Dağ cevap verecek.
BAŞKAN
– Sayın Hamza Dağ, buyurun.
Lütfen
yeni bir sataşmaya meydan vermeyelim.
VII.- SATAŞMALARA İLİŞKİN KONUŞMALAR
(Devam)
3.- İzmir Milletvekili Hamza Dağ’ın, İzmir
Milletvekili Atila Sertel’in HDP grup önerisi üzerinde yaptığı konuşması
sırasında Adalet ve Kalkınma Partisine sataşması nedeniyle konuşması
HAMZA
DAĞ (İzmir) – Sayın Başkan, değerli arkadaşlar; hepinizi ben de selamlıyorum
saygıyla.
Şimdi,
sayın konuşmacı, benden önce konuşmasında genelde bir İzmir portföyü çizdi.
Gerçekten, İzmir’de son dönemde çok ciddi gelişmeler var, İzmir’de çok büyük
hizmetler de yapıldı. İzmir’de süt anlamında Ödemiş gerçekten sütün merkezi
oldu. Yılda 4 milyar ton süt üretimi varsa AK PARTİ iktidarının yapmış olduğu
çok büyük teşviklerle bu yapıldı. Bayındır’da fidancılık gelişmişse bu yine AK
PARTİ’li belediyeyle beraber ve önceki dönem belediyeyle beraber AK PARTİ
iktidarının yapmış olduğu hizmetlerle oldu. 
ALİ
YİĞİT (İzmir) – Bu mahallî çalışmaları da Büyükşehir Belediyesi Başkanlığı
yaptı.
HAMZA
DAĞ (Devamla) - Yine fidancılık, tarım, hepsi gelişmişse bu bir belediyenin tek
başına yapacağı iş değil. Belediyenin yapmış olduğu o faaliyetleri de
destekliyoruz, güzel şeyler ama takdir edin ki bunlar bir belediyenin yapacağı,
alacağı sütlerle olacak iş değil. Bunlar, AK PARTİ iktidarının yapmış olduğu
işler.
Diğer
taraftan, bir İzmir görüntüsü verilirken sanki İzmir Türkiye’den ayrı bir
yerdeymiş gibi bir anlayış oluyor. Yani Ali Bey, geçen biraz daha açık ifade
etti bunu, bugün de Atila Bey, farklı şekilde ifade etti.
Arkadaşlar,
demokrasi, Türkiye'nin her yerinde; özgürlük, Türkiye'nin her yerinde.
TAHSİN
TARHAN (Kocaeli) – Sokağa çıkamıyorsun, yapma ya! Sekizden sonra biz sokağa
çıkamıyoruz.
HAMZA
DAĞ (Devamla) - İstanbul’da da bir yerde bira içen bir insan var, diğer tarafta
namazını kılan bir insan var. Bu ülkenin her bir yeri, 81 vilayeti, 7 bölgesi,
tamamı, demokrasiyle yönetiliyor. 
TAHSİN
TARHAN (Kocaeli) – Biz sokağa çıkamıyoruz sekizden sonra.
HAMZA
DAĞ (Devamla) - Özgürlük var, öyle siz çıkıp buradan İzmir’i ayrı bir yere
koyup diğer illeri ayrı bir yere koyarsanız yanlış yaparsınız. Kesinlikle bunu
yapmayın, bir kere daha bunu yapmamanız konusunda sizi uyarıyorum, ben de bir
İzmir Milletvekiliyim. Atila Bey “İzmir çocuğuyum.” dedi, ben de bir İzmir
çocuğuyum. İzmir’de büyüdüm, gözümü İzmir’de açtım, İzmir’in sokaklarını, her
yerini çok iyi bilirim, onun için İzmir’i bu ülkede ayrı bir yere koymanız
doğru değil diyorum.
Hepinize
saygılar sunuyorum. (AK PARTİ sıralarından alkışlar) 
ATİLA
SERTEL (İzmir) – Sayın Başkan…
BAŞKAN
– Buyurun Sayın Sertel.
ATİLA
SERTEL (İzmir) – Ben, Sayın Hamza Dağ’ın adını zikretmedim, o iki kez benim
adımı zikrederek benim konuyu çarpıttığımı söyledi, ben söz hakkımı kullanmak
istiyorum.
BAŞKAN
– Sayın Hamza Dağ’a, gruba olan sataşmadan dolayı söz verdik.
ATİLA
SERTEL (İzmir) – Ama benim adımı zikretti.
BAŞKAN
– Adınızı zikretti, sizi sevdiğini, saydığını ifade etti.
ATİLA
SERTEL (İzmir) – Evet, ama ben çarpıtmadım asla, o konuda yanıt vermek
istiyorum.
BAŞKAN
– Peki, buyurun iki dakika süre veriyorum size de Sayın Sertel, lütfen yeni bir
sataşmaya meydan vermeyelim.
Buyurun.
(CHP sıralarından alkışlar) 
4.- İzmir Milletvekili Atila Sertel’in,
İzmir Milletvekili Hamza Dağ’ın sataşma nedeniyle yaptığı konuşması sırasında
şahsına sataşması nedeniyle konuşması
ATİLA
SERTEL (İzmir) – Sevgili arkadaşlarım, ben tabii ki Eskişehir’de doğdum,
İzmir’de kırk bir yıldır bulunuyorum, o anlamda Türkiye’nin bütün illeri benim
için çok önemli. Kars’tan da sorumlu milletvekiliyim ve Kars’la ilgili
sorunları da Sayın Ahmet Arslan’ın başını ağrıtacak şekliyle her seferinde
getiriyorum. 
Benim
buradaki amacım, iktidara yol ve yön göstermekti yani bizim Büyükşehir Belediye
Başkanımızın yaptığı iyi şeylerin onlara da örnek olması gerektiğini söylemek
istemiştim ki Sayın Hamza Dağ, sevgili arkadaşım, bu konuda bana bir kez daha
konuşma fırsatı verdi ve eksik kalan bir kısmı tamamlama fırsatı verdi,
kendisine de teşekkür ederim. O da şudur: İzmir Büyükşehir Belediyesi, bütün
ilköğretim çağındaki çocuklara ücretsiz süt dağıtıyordu, çocukların
büyümesinde, kemik gelişiminde süt çok önemliydi. Bunu Adalet ve Kalkınma
Partisi iktidarı tam altı yıl sonra keşfetti ve bu uygulamayı Türkiye’ye
getirdi. Bunun için de hakikaten de teşekkür etmek lazım ama ilk etapta tabii,
çocuklarımız zehirlendi, süte de hile karıştı, o da olur, o da geçti, şimdi
düzeldi. İyi şeyleri örnek alsınlar diye söylüyorum, güzel şeyleri örnek alsınlar
diye söylüyorum. 
Türkiye’de
kalkınma modellerini yaratmanız lazım. Niğde’den patates üreticisi bizi arıyor
ve “Sayın Büyükşehir Belediye Başkanı Ödemiş’in patatesini satın alıyor,
İzmir’e ücretsiz dağıtıyor, acaba bizim patatesimizi de satın alır mı?” diyor. 
Sevgili
arkadaşlarım, Bayındır Belediye Başkanı da Cumhuriyet Halk Partili.
Çiçekçiliğin merkezi oldu, bundan gurur duymak lazım, onur duymak lazım. Asla
ve asla İzmir övgüsü yapmıyorum, İzmir’in modellerinin Türkiye’ye örnek olması
için söylüyorum. 
Saygılar
sunarım. (CHP sıralarından alkışlar) 
BAŞKAN
– Teşekkür ediyorum.
ORMAN
VE SU İŞLERİ BAKANI VEYSEL EROĞLU (Afyonkarahisar) – Sayın Başkan...
BAŞKAN
– Sayın Bakan, siz hangi gerekçeyle...
ORMAN
VE SU İŞLERİ BAKANI VEYSEL EROĞLU (Afyonkarahisar) – Sataşmada bulundu.
BAŞKAN
– Ne dedi Sayın Bakan?
ORMAN
VE SU İŞLERİ BAKANI VEYSEL EROĞLU (Afyonkarahisar) – İşte “Gediz’i
temizleyemeyen Sayın Bakan iyi dinlesin.” dedi.
BAŞKAN
– Evet, buyurun Sayın Bakan. (AK PARTİ sıralarından alkışlar) 
Sayın
Eroğlu, size de sataşmadan dolayı iki dakika söz veriyorum, lütfen yeni bir
sataşmaya meydan vermeyelim.
5.- Orman ve Su İşleri Bakanı Veysel
Eroğlu’nun, İzmir Milletvekili Atila Sertel’in HDP grup önerisi üzerinde
yaptığı konuşması sırasında şahsına sataşması nedeniyle konuşması
ORMAN
VE SU İŞLERİ BAKANI VEYSEL EROĞLU (Afyonkarahisar) – Sayın Başkanım, değerli
milletvekilleri; hepinizi saygıyla selamlıyorum.
Efendim,
ben de o bölgenin bir insanıyım. Özellikle 7 Haziranda da İzmir
Milletvekiliydim. Dolayısıyla, kısa bir dönem de olsa İzmir’i yakinen tanıdım. 
Ben
gerçekten vekillerime şaşıyorum. Sahil kesimleri güzel ama arka tarafları
gezdiğimiz zaman gerçekten şehircilik açısından İzmir sınıfta kalmıştır,
üzülerek söylüyorum. 
Ayrıca,
bakın, Gediz’den bahsettiniz. Gediz’de biz Orman ve Su İşleri Bakanlığı olarak
üzerimize düşen her şeyi yaptık. Ancak, özellikle bazı şehirlerimizin atık su
arıtma tesisleri yeni başladı. Onlar bitince biz... Dere ıslahları,
ağaçlandırma, erozyon kontrolü çalışmaları Gediz’de yapıldı. Ayrıca,
biliyorsunuz, İzmir’deki kuş cennetini bile biz kurtardık.
ALİ
YİĞİT (İzmir) – Ama Gediz yine hâlen zehir akıyor Sayın Bakan, hâlen zehir
akıyor.
ORMAN
VE SU İŞLERİ BAKANI VEYSEL EROĞLU (Devamla) – Bunun dışında, bakın, İzmir’de
Büyükşehirden bahsediyorsunuz, süt dağıtıyor. Yahu, süt dağıtmak ne ki,
bütçenin kaçta kaçı? Şimdi, sadece bizim Torbalı’daki Fetrek Deresi’ne
verdiğimiz, Büyükşehrin dağıttığı sütün belki bin katı kadar masraf yapıyoruz.
Ayrıca köprüler yıkıldı, yapamadı. Kınık’ta köprü yıkıldı, yapabildi mi? Biz
yaptık. 
MAHMUT
TANAL (İstanbul) – Ama cebinizden yapmıyorsunuz ki, devletin parasıyla
yapıyorsunuz. Yapmanız gerekir zaten.
ORMAN
VE SU İŞLERİ BAKANI VEYSEL EROĞLU (Devamla) – Özellikle, Beydağı’nda köprüler
yıkıldı, yapamadınız. 
HAYDAR
AKAR (Kocaeli) – Ankara’da da metro yapamadı.
ORMAN
VE SU İŞLERİ BAKANI VEYSEL EROĞLU (Devamla) - Dolayısıyla, bunları biz
yapıyoruz, lütfen bunları bir takdir ederseniz çok sevinirim. 
Ayrıca,
diyorsunuz ki… 
YAKUP
AKKAYA (İstanbul) – Sayın Bakan, cebinizden mi yaptınız, milletin vergisiyle
yaptınız. 
HAYDAR
AKAR (Kocaeli) – Ankara’da da metro yapamadı sizinki. 
ORMAN
VE SU İŞLERİ BAKANI VEYSEL EROĞLU (Devamla) - Efendim, Bergama’da, Torbalı’da,
o bölgedeki, Bayındır’daki özellikle süs bitkileri ve fidanların üretimini ilk
defa Sayın Cumhurbaşkanımızın belediye başkanlığı döneminde alım garantili
olarak biz başlattık, gerçekten çok faydalı oldu. 
MAHMUT
TANAL (İstanbul) – Yok, yok, onun davası var; 4. Ağır Ceza Mahkemesinde
yargılandınız. 
ORMAN
VE SU İŞLERİ BAKANI VEYSEL EROĞLU (Devamla) - En azından bunu takdir edin. 
Teşekkür
ediyorum. (AK PARTİ sıralarından alkışlar) 
MAHMUT
TANAL (İstanbul) – Bir dakika, 4. Ağır Cezada yargılandınız. 
BAŞKAN
– Teşekkür ediyorum. 
ATİLA
SERTEL (İzmir) – Sayın Başkanım, sadece zabıtlara geçsin diye söylüyorum:
Tarihe Gediz’i temizleyemeyen Bakan olarak geçmiştir kendisi. 
Teşekkür
ederim. 
TAHSİN
TARHAN (Kocaeli) – Ergene de var. 
MAHMUT
TANAL (İstanbul) – Melen’i de temizleyemediniz, Ergene’yi de temizleyemediniz.
Adıyaman’ın tüm pis suları Atatürk Barajı’na akıyor. 
VIII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, 11/1/2017 tarihinde Grup
Başkan Vekili İstanbul Milletvekili Filiz Kerestecioğlu Demir ile Grup Başkan
Vekili Muş Milletvekili Ahmet Yıldırım tarafından, AKP Hükûmetinin siyasi,
iktisadi ve hukuksal uygulamaların yarattığı neticelerden biri olan ekonomik
kriz gerçekliğiyle mücadele etmek, ekonomik krizden çıkış yolunu bulmak ve
ortak akılla hareket ederek derinleşen ekonomik krizin önüne geçmek amacıyla
verilmiş olan Meclis araştırması önergesinin, Genel Kurulun bilgisine sunulmak
üzere bekleyen diğer önergelerin önüne alınarak 11 Ocak 2017 Çarşamba günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
– Şimdi, Cumhuriyet Halk Partisi Grubu önerisine geçmeden önce, Halkların
Demokratik Partisi Grubu önerisinin aleyhinde ikinci ve son konuşmacı İstanbul
Milletvekili Tülay Kaynarca’dır. 
Buyurun
Sayın Kaynarca. (AK PARTİ sıralarından alkışlar)
Evet,
sayın milletvekilleri, Sayın Kaynarca’yı davet ettim.
MAHMUT
TANAL (İstanbul) – Sayın Başkan, bana teşekkür etmeniz lazım, üç dönemdir ben
Adıyaman’ın su sorununu gündeme getiriyorum. 
Özür
dilerim hatipten. 
TÜLAY
KAYNARCA (İstanbul) – Sayın Başkan, değerli milletvekilleri; HDP grup önerisi
aleyhine söz aldım. Genel Kurulu saygıyla selamlıyorum. 
Grup
önerisi ekonomiyle ilgili. Çok değerli konuşmacıların her biri burada birçok
veriler aktardılar. On dört yıllık Adalet ve Kalkınma Partisi hükûmetleri
döneminde Türkiye Cumhuriyeti devletinin ekonomisiyle ilgili gelinen nokta
ortadadır, gerek en kötü süreçte…
HAYDAR
AKAR (Kocaeli) – Tülay Hanım, size söylemem bir şey ama dünden bugüne 54 milyar
TL kaybımız. 
TÜLAY
KAYNARCA (Devamla) - …2009’daki o krizde güçlü devletlerin eksi büyümesine
rağmen büyümeye devam etmiştir gerek borçlarıyla ilgili bakıldığı zaman…
HAYDAR
AKAR (Kocaeli) – 19 kuruş arttı, 54 milyar dünden bugüne. 
TÜLAY
KAYNARCA (Devamla) - …Türkiye genelinde tüm çalışmalarda çok iyi noktaya
gelindiğinin verisel örnekleri de vardır. Bütçeyi daha yeni geçirdik örneğin,
aralık ayı itibarıyla devletin merkezî bütçesini geçirdik. Ne bütçesi bu?
Yatırım bütçesi. Baktığınızda yüzde 30’u aşkın rakamlar dikkatinizi çekiyor.
Eğitim 1’inci sırada, sağlık hemen arkasında, sosyal güvenlik yine öyle, millî
ve yerli üretimle birlikte çok değerli çalışmaların yapıldığını görüyoruz. Ama,
bugün de çok güzel bir gelişme oldu, bakın, bir teslim töreni vardı. 
HAYDAR
AKAR (Kocaeli) – 19 kuruş artmış dolar. 
TÜLAY
KAYNARCA (Devamla) - Kürsüye çıkmışken hemen onu ifade edeyim. Nedir o? Millî
imkânlarla gerçekleştirdiğimiz modern piyade tüfeğinin ilk parti üretiminin
Kara Kuvvetleri Komutanlığına teslim töreni vardı, Sayın Fikri Işık’la
birlikte… Yani, millî savunma sanayisinden ekonomimize, eğitime, sağlığa kadar
bütün veriler ortada. 
İstikrar
çok önemli. İstikrarımız için yaptığımız bir çalışma Anayasa, pazartesi
itibarıyla görüşmeye başladık çünkü istikrarınız varsa ekonominiz güçlüdür.
İstikbalimiz ve istikrarımız için hazırladığımız bu çalışmaya, bugün Anayasa
görüşmelerine yine devam edeceğiz.
Bakın,
15 Temmuz bir darbe girişimiydi. Hemen bir ara parantez açıp cümlelerimi
tamamlayacağım, zaman çok değerli, bir an önce yasal çalışmalara geçmemiz
lazım. 15 Temmuzda o hain ve alçak girişimi başaramayanların ikinci hamlesi
neydi? Ekonomi, değil mi? Az önce ifade eden değerli vekillerin o verilerinin
her birinde işte bazı güçlerin müdahaleleriyle ekonomik anlamda yapılmak istenen
çalışmalar vardı ve biz bunu da aştık, bunu da başardık, daha da iyi olacak.
Nasıl iyi olacak? Birlikte olursak, beraber olursak, güçlü olursak bunu
başaracağız kardeşçe. 
Bugün
Anayasa görüşmelerine devam edeceğiz. Dün ve bugün itibarıyla… Dün 2 maddeyi
geçirdik; 1’incisi adaletle ilgili, yargıyla ilgili tarafsızlık maddesiydi.
2’ncisi 550 olan sayının 600’e çıkmasıydı. Bugün de gençlerimiz var gündemde,
yaş itibarıyla da seçilme yaşını 25’ten 18’e getiren düzenlemeyi, 3’üncü
maddeyi bugün itibarıyla görüşeceğiz.
Dolayısıyla
bu duygu ve düşüncelerle HDP grup önerisi aleyhine görüş belirttiğimi ifade
ediyor, çok değerli Genel Kurulu saygıyla selamlıyorum. (AK PARTİ sıralarından
alkışlar)
BAŞKAN
– Teşekkür ediyorum.
MAHMUT
TANAL (İstanbul) – Sayın Başkan, sayın hatip dedi ki: “Biz yerli tüfek
fabrikasını açtık.”
Şimdi,
değerli hatip, bildiğim kadarıyla barışçıl bir insan, barışı savunan bir insan
ve bir anne. Annelerin silaha karşı çıkması lazım, silahsızlanmayı istemesi
lazım ama silah fabrikasıyla övündü. Yani kusura bakmayın… 
BAŞKAN
– Sayın Tanal ya, sizin bu bakışlarınız…
Evet,
Halkların Demokratik Partisi grup önerisini oylarınıza sunuyorum. 
MAHMUT
TOĞRUL (Gaziantep) – Karar yeter sayısı…
BAŞKAN
– Karar yeter sayısı arayacağım.
Kabul
edenler… Kabul etmeyenler… Karar yeter sayısı yoktur.
Birleşime
on dakika ara veriyorum.
Kapama Saati : 16.08
İKİNCİ OTURUM
Açılma Saati: 16.28
BAŞKAN: Başkan Vekili Ahmet AYDIN
KÂTİP ÜYELER: Ömer SERDAR (Elâzığ), Özcan PURÇU (İzmir)
----0----
BAŞKAN
– Sayın milletvekilleri, Türkiye Büyük Millet Meclisinin 55’inci Birleşiminin
İkinci Oturumunu açıyorum.
Halkların
Demokratik Partisi grup önerisinin oylamasında karar yeter sayısı
bulunamamıştı. Şimdi öneriyi tekrar oylarınıza sunacağım ve karar yeter sayısı
arayacağım.
Halkların
Demokratik Partisi Grubu önerisini kabul edenler… Kabul etmeyenler… Öneri kabul
edilmemiştir, karar yeter sayısı vardır.
Şimdi,
Cumhuriyet Halk Partisi Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım.
2.- CHP Grubunun, 25/8/2016 tarihinde
Artvin Milletvekili Uğur Bayraktutan ve arkadaşları tarafından, CHP Genel
Başkanı Kemal Kılıçdaroğlu’na 25 Ağustos 2016 tarihindeki Artvin programı
esnasında Şavşat-Ardanuç karayolunda terör örgütü PKK tarafından
gerçekleştirilen suikast girişiminin aydınlanması amacıyla verilmiş olan Meclis
araştırması önergesinin, Genel Kurulun bilgisine sunulmak üzere bekleyen diğer
önergelerin önüne alınarak 11 Ocak 2017 Çarşamba günkü birleşiminde sunuşlarda okunmasına
ve ön görüşmelerinin aynı tarihli birleşiminde yapılmasına ilişkin önerisi
11/01/2017
Türkiye
Büyük Millet Meclisi Başkanlığına
Danışma
Kurulu 11/01/2017 Çarşamba günü (bugün) toplanamadığından, grubumuzun aşağıdaki
önerisinin, İçtüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Engin
Altay
 İstanbul

 Grup
Başkan Vekili
Öneri:
Artvin
Milletvekili Uğur Bayraktutan ve arkadaşları tarafından "CHP Genel Başkanı
Sayın Kemal Kılıçdaroğlu'na 25 Ağustos 2016 tarihindeki Artvin programı
esnasında Şavşat-Ardanuç karayolunda terör örgütü PKK tarafından
gerçekleştirilen suikast girişiminin aydınlanması" amacıyla 31/10/2016
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin (853 sıra no.lu), Genel Kurulun bilgisine sunulmak
üzere bekleyen diğer önergelerin önüne alınarak 11/01/2017 Çarşamba günlü
birleşimde sunuşlarda okunması ve görüşmelerinin aynı tarihli birleşiminde
yapılması önerilmiştir.
BAŞKAN
– Önerinin lehinde ilk söz Artvin Milletvekili Uğur Bayraktutan’a aittir. 
Sayın
Bayraktutan, buyurun. (CHP sıralarından alkışlar) 
UĞUR
BAYRAKTUTAN (Artvin) – Sayın Başkan, çok değerli milletvekilleri; sözlerimin
başında yüce heyetinizi saygıyla selamlıyorum. 
Evet,
vermiş olduğumuz araştırma önergesinin temeli şu: 25 Ağustos 2016 tarihinde
Sayın Genel Başkanın Artvin’e yapmış olduğu ziyarette ne yazık ki bir menfur
suikast girişimiyle karşı karşıya kaldık değerli milletvekilleri. O günden
bugüne kadar, verdiğim araştırma önergesini Meclis gündemine indirmemiştik ama
bugün bunu konuşmamız gerektiğine inandık, çünkü aradan yaklaşık beş aylık bir
süre geçmiş olmasına rağmen, herhangi bir şekilde bu saldırıyı gerçekleştiren
terör örgütleri ve onların mensuplarına ilişkin olarak yargılama makamlarına,
adliyeye, savcılıklara intikal etmiş herhangi bir fail veya şey yok, öncelikle
onu ifade etmek isterim. 
Değerli
milletvekilleri, PKK’nın üç yerden Karadeniz’e girdiğine ilişkin bilgi ve
duyumlar var istihbarat örgütlerinde, güvenlik birimlerinde. Bunlardan bir
tanesi Ordu-Giresun tarafından böyle bir girişim var Karadeniz’e girmeyle
alakalı. Diğer taraftan, Trabzon ve Gümüşhane üzerinden böyle bir girişim var.
Bizim tarafta da Artvin ve Ardahan üzerinden böyle bir girişim var. 
Değerli
arkadaşlar, Artvin’de PKK’nın bu şekilde bir saldırı yapacağına ilişkin, şu ana
kadar insanın tasavvur edemeyeceği bir gerçekle karşı karşıya kaldık. O gün
Sayın Genel Başkanı Ardahan’dan, Kars’tan uçaktan aldık, hep beraber Şavşat
üzerinden Ardanuç’a gidiyorken Şavşat’taki program bittikten sonra tam orta
yolda, “Yanıklı mevki” denilen yerde, Sayın Genel Başkan, Sayın Seyit Torun ve
il başkanımızla beraber benim de bulunduğum araç içerisinde bir suikast
girişimiyle karşı karşıya kaldık, onlarca mermi atıldı uzun namlulu silahlarla.
Özellikle yakın koruma ekibine içten bir teşekkür etmemiz gerekiyor. Yine,
Artvin’deki Emniyet teşkilatımıza, Jandarma birimlerimize, Jandarma özel
harekât timlerine özellikle teşekkür etmemiz gerekiyor. 
Arkadaşlar,
oradaki tablo çok vahim bir tabloydu. Burada bir zafiyet vardı; evet, bir
zafiyet olduğu için böyle bir olay oldu. Bu olaydan önce de, birkaç gün
evvelden de veya birkaç ay evvelden de Artvin’de terör gruplarının bazı köylere
baskın yaptıkları, zorla ekmek aldıkları… Ki Artvin’de herhangi bir şekilde
halktan lojistik destek alması mümkün değil PKK’nın. Ama buna rağmen bu olay
gerçekleşmiştir. Bu olay olduktan sonra biz Artvin’in bir ilçesinden diğer bir
başka ilçesine -Şavşat’tan Ardanuç’a- ne yazık ki tarihinde olmayan bir örnek
teşkil edecek şekilde hava yoluyla gitmek durumunda kaldık. Olayın ciddiyetine
bakın, yani güvenlik güçleri, kara yoluna izin vermediler. Genel Başkan,
helikopterle programına devam etti ve Genel Başkanın programına, Şavşat’tan
Ardanuç’a helikopterle intikal ettik. Tablo bu kadar vahim bir tabloydu değerli
arkadaşlarım. Ama bunun yanında, Artvin’de bu şekildeki bir güvenlik
zafiyetinden daha öte, muhtemel bir istihbarat zafiyetinin sorgulanması
gerektiğine inanıyoruz. Yani Cumhuriyet Halk Partisinin, Mustafa Kemal
Atatürk’ün koltuğunda oturan bir Genel Başkanına Artvin’de bir saldırı
girişiminde bulunuluyor; bunu bu Parlamento tartışmalıdır değerli arkadaşlarım,
bu Parlamentoda bunu konuşmalıyız diye düşünüyorum. Bu şekilde bir Meclis
araştırma önergesinin yararlı olacağını düşünüyorum. 
Değerli
arkadaşlarım, Artvin’de bu girişim yapılıyorken “Güvenlik zafiyeti, istihbarat
zafiyeti var.” diyoruz ama başka bir olayla alakalı olarak, bir Cerattepe
girişiminde Artvin’den Rize’ye kadar –burada birkaç kere konuştum- en aşağı 6
yerde aranarak Rize’ye gittik, bir çevre davasına 6 yerde aranarak gittik.
Sayın Bakan burada olsa keşke, İçişleri Bakanı. Kendisiyle bizzat görüşme
yaptım “Sayın Bakan, bizleri niye arıyorsunuz?” dedim. Dedi ki: “Bu Rize Cerattepe
duruşmasında, Rize’deki duruşmaya PKK geliyor.” 
Değerli
arkadaşlarım, PKK’yla ilk mücadele başladığı zaman benim hatırladığım şudur:
Güneydoğuda, yargılamalarda keşif mahalline gitmeyle alakalı hâkimlere PKK
baskı yapardı, sağ olun sizin zamanınızda artık keşifleri bıraktı PKK, artık
Rize’de Cerattepe duruşmasına geliyor. Eğer bu kafayla gidersek tahmin ediyorum
bir iki yıl sonra da Danıştayda ve Yargıtaydaki duruşmaları izlemeye
başlayacaktır PKK. (CHP sıralarından alkışlar) O anlamda bunu kabul edebilmek
mümkün değildir, onu öncelikle ifade etmek istiyorum. 
Bakın,
o saldırıda kaybettiğimiz 1 şehidimiz var, Fatih Çaybaşı; kendisini rahmetle
anıyorum, ailesine buradan bir kere daha sabır dileklerimi iletiyorum. Genç bir
çocuğumuz, bizim önümüzdeydi hemen, ilk yapılan saldırıda kendisini kaybettik
Fatih Çaybaşı’yı. Mekânı cennet olsun diyorum, ailesine sabır diliyorum. Yani
bir kere daha kendisini saygıyla anıyorum. 2 tane yaralı askerimiz var, onlara
da acil şifalar diliyorum. Çok ağır bir nekahet dönemi geçiriyorlar, bir an
önce sağlıklarına kavuşmalarını temenni ediyorum değerli arkadaşlarım.
Sayın
Genel Başkanımız saldırıdan hemen sonra -birçok yerden telefon aldı, Sayın
Cumhurbaşkanı, Başbakan, bütün siyasi parti liderleri, sayın milletvekilleri,
ilgili bakanlar; onlara da yöre milletvekili olarak çok teşekkür ediyorum hemen
arkasından “Eğer bir can feda edilecekse, devlete o canımız feda olsun.” dedi;
onu da burada bir kere daha paylaşmak istiyorum.
Değerli
arkadaşlarım, daha önceki dönemde PKK’yla Hükûmetin veya devletin bir konsepti
vardı; bir çatışma konsepti vardı, terörle mücadele ediliyordu. Şimdi bu iş
değişti. Bakın, bu olay olduktan hemen sonra öyle bir tabloya gelindi ki bir
kınama bombardımanıyla karşı karşıya kaldık; Hükûmet o konuda, gerçekten, tam
notu hak ediyor arkadaşlar. Başbakan kınadı, Cumhurbaşkanı kınadı, bakanlar
kınıyor; inanılmaz bir kınama bombardımanı var, demek ki yeni “terörle
mücadele” konsepti bu. O kadar kınadılar ki PKK da sapıttı, bu kınamadan dolayı
o da bunadı, dedi ki: “Bu saldırıyı ben yaptım ama Kemal Kılıçdaroğlu’na karşı
yapmadım.” Yani, muhtemelen kınamanın yararlarından bir tanesi budur, PKK da
sapıttı çünkü. (CHP sıralarından alkışlar) Siz bu kınamayı yaptınız; “Konvoya
yaptım, Sayın Kılıçdaroğlu’na yapmadım.” dedi. 
Değerli
arkadaşlarım, şimdi yeni bir terör konsepti ortaya çıktı: Saldırı yapılır
yapılmaz “yayın yasağı” diye bir şeyi ortaya koyuyorsunuz, “yayın yasağı.”
Bizim orada biz yayın yasağından ne anlıyoruz, biliyor musunuz? Bizim Çoruh’ta
yayın balıkları çıkıyor, av sezonu olduğu zaman “yayın” yasağı konuluyor,
balıkla alakalı avlar engelleniyor. Şimdi, neredeyse terör olayı olmadan evvel
yayın yasağı koymaya başladınız; yani, bunu da yüce heyetinizin takdirlerine
arz ediyorum. 
Şimdi,
3 Kasım 2002’de Türkiye’deki mevcut Hükûmet 7 şehitle sizlere ülkeyi teslim
ediyor arkadaşlar. 7 şehit, bakın, 2002’de 7 şehidimiz var. 1974’te Kıbrıs
Barış Harekâtı’nda 486 şehit vermişiz; Kore’de 731 şehit vermişiz; gelinen
noktada, son bir buçuk yılda vermiş olduğumuz şehitler neredeyse bunun
üzerinde, böyle bir şehit sayısıyla karşı karşıya kaldık.
Sayın
Elitaş -kendisinin burada olmasına çok sevindim- 20/12/2016 tarihinde
Komisyonda yaptığımız görüşmeler sırasında -ben de oradaydım Anayasa Komisyonu
üyesi olarak- dediniz ki: “Devlet, terör örgütüyle müzakere yapmaz.” Dikkatle
not aldım, tutanaklara da baktım; 41’inci sayfa, yanılmıyorsam. Evet, devlet,
terör örgütüyle müzakere yapmaz, ben de sizin söylediğinizin altına imza
atıyorum. Peki, terör örgütüyle müzakere yapmadınız mı Sayın Elitaş? Kim oturdu
Habur’da, Oslo’da kim oturdu? (CHP sıralarından alkışlar) Bunu sormak bizim
hakkımız değil mi?
Bakın,
değerli milletvekilleri, Diyarbakır meydanında Abdullah Öcalan’a açıklama
yaptırdınız; iki gün evvel şurada Meclisin kapısında Ankara Baro Başkanına
açıklama yaptırmadınız değerli arkadaşlarım, ben sizinle neyi tartışayım? (CHP
sıralarından alkışlar) Kim oturdu bunlarla beraber değerli arkadaşlarım?
Öncelikle bunları konuşmak gerekiyor. Bu, terörle mücadele konseptini değiştirmeniz
gerekiyor. 
Bakın,
olay şu: Şu fotoğrafları hep dikkatle takip ediyorduk. Diyorduk ki… Bakın,
buradaki fotoğrafları görüyorsunuz: “PKK’lılar Habur’dan böyle giriş yaptılar.”
diye. Bu kimin eseri? Bu, herhâlde, Cumhuriyet Halk Partisinin veya bizim
eserimiz değil değerli arkadaşlarım. Bakın, “PKK, peşmerge Habur’dan ülkeye
giriş yaptı.” diye.
Şimdi,
bugün gazetelerde ilginç bir haber var, bu haberi yüce Meclisle paylaşmak
istiyorum. Bakın, “Kandil’in yolladığı teröristleri bırakmamızı Hükûmet istedi.”
diye. Şimdi, bunları satır satır Parlamento kürsüsünde ileride bırakılacak…
TANJU
ÖZCAN (Bolu) – Kim söylemiş?
UĞUR
BAYRAKTUTAN (Devamla) – Bakın, şöyle bir şey var. Bugünkü Sözcü gazetesinde ve
diğer gazetelerde var, aynen okuyorum: “Kandil’in yolladığı teröristleri
bırakmamızı bizden Hükûmet istedi.” diyor, değerli arkadaşlarım, bugünkü
gazetelerde var. “Habur rezaleti sırasında Diyarbakır Başsavcısı olan Durdu
Kavak aynen şöyle diyor: ‘Hükûmet, savcıların sınır kapısına giderek
teröristlerin ifadelerinin orada kurulacak bir mekânda alınmasını ve serbest
bırakılmalarını talep etti.’” Değerli milletvekilleri, devam ediyor, bakın.
“Kandil ve Mahmur'dan gelen PKK'lıların Habur'daki çadır mahkemesinde
sorgulanarak serbest bırakılmaları sırasında Diyarbakır Başsavcısı olan Durdu
Kavak itiraflarda bulundu. İfadesinde, ‘Hükümet, savcıların sınır kapısına
giderek teröristlerin ifadelerinin orada kurulacak bir mekânda alınmasını ve
serbest bırakılmalarını talep ediyordu.’ dedi. Habur olayını da anlatan Sayın Kavak
şöyle dedi: ‘Hükûmet, savcıların Habur Sınır Kapısı'na gitmesini talep edince,
savcılar benim talimatımla Habur'a gittiler.’” Dikkat edin, başsavcının
ifadelerine bakın. “İfadeler sonrası savcı Ahmet Karaca beni arayarak, 25
teröristin kendi rızasıyla teslim olduğunu, 5'inin ise örgüt adına görüşmeler
yapmak amacıyla geldiğini, hepsini tutuklamaya sevk etmek istediğini söyledi. O
zaman Karaca ve Okur'un aynı niyette olduğunu ve birlikte hareket ettiğini
sezdim.” diyor. Devamında aynen şöyle söylüyor: “Bu arada Habur olayı 2009’da
oldu. HSYK, Diyarbakır'daki özel yetkili savcıların Habur Sınır Kapısı'na
giderek teröristlerin ifadelerinin orada alınmasına karşı çıkıyor, ifadelerin
Diyarbakır'da alınmasını ve tutuklanmalarını istiyordu.” Dikkat edin, en önemli
olay bu. “Hükûmet ise, savcıların sınır kapısına giderek teröristlerin
ifadelerinin orada kurulacak bir mekânda alınmasını ve serbest bırakılmalarını
talep ediyordu.” diyor. Bunu talep eden kim? Bunu söyleyen kim? Diyarbakır’ın o
dönemdeki başsavcısı. Siz başsavcıya demişsiniz ki: “Bu terör gruplarını
serbest bırakın.” Değerli arkadaşlarım, şimdi, bunu diyen bir Hükûmetin olduğu
ortamda biz, Sayın Genel Başkanımıza yapılan saldırıyı gerçekleştiren
teröristleri nasıl bulabiliriz değerli arkadaşlarım? Bunu sizlerin, yüce
heyetin takdirine bırakıyorum.
Hepinizi
saygıyla, sevgiyle selamlıyorum. (CHP sıralarından alkışlar)
BAŞKAN
– Teşekkür ediyorum Sayın Bayraktutan.
ENGİN
ALTAY (İstanbul) – Başkanım, hatibimiz, ben yanlış duymadıysam, mevkidaşım
Sayın Elitaş’a çok açık sataşmada bulundu. Cevap vermeyi düşünüyor mu?
BAŞKAN
– Teşekkür ediyoruz.
Önerinin
aleyhinde ilk söz Muğla Milletvekili Sayın Erdoğan’a aittir.
Buyurun
Sayın Erdoğan. (MHP sıralarından alkışlar)
MEHMET
ERDOĞAN (Muğla) – Sayın Başkan, değerli milletvekilleri; CHP grup önerisi
hakkında Milliyetçi Hareket Partisi Grubu adına söz almış bulunmaktayım. Bu
vesileyle yüce heyetinizi saygıyla selamlıyorum.
Sözlerimin
başında her türlü terör eylemini lanetliyorum. Özellikle, 25 Ağustos 2016
tarihinde Artvin’de Cumhuriyet Halk Partisi Genel Başkanı Sayın Kemal
Kılıçdaroğlu’na yönelik saldırıyı da tekrar buradan kınıyorum. Cumhuriyet Halk
Partisi camiasına ve milletimize tekraren geçmiş olsun dileklerimi iletiyorum.
Olayda şehit olan jandarma er Fatih Çaybaşı’nı ve tüm şehitlerimizi rahmetle,
minnetle anıyorum.
Ben
de 1993-1996 yılları arasında Artvin Vali Yardımcısı olarak görev yaptım. O
yıllarda da Artvin’de benzer birtakım terör yapılanmaları vardı. O gün güvenlik
kuvvetlerimizin bu olayın üzerine kararlılıkla gittiği dönemde, Artvin halkının
güvenlik kuvvetlerimize çok büyük destekleri olmuştu. Bu olayda da eğer Artvin
halkının destekleri devreye sokulsaydı bu saldırıyı gerçekleştirenlerin o gün
ele geçirilebileceklerini tahmin ediyorum. Ben Artvin halkına da tekrar bu
vesileyle selamlarımı, saygılarımı gönderiyorum. Gerçekten, terör konusunda
Artvinliler şimdiye kadar her zaman çok duyarlı ve bilinçli hareket
etmişlerdir.
Elbette
ülkemiz için güvenlik meselesi son derece önemlidir. Demokrasinin yaşatılabilmesi
için ülkemizin güvenlik meselesini kökten çözmesi gerekmektedir. Milliyetçi
Hareket Partisi olarak her zaman terör örgütleriyle acımasızca mücadele
edilmesi gerektiğini ifade ettik çünkü teröristler, birileri tarafından
eğitilmiş ve birilerinin hedeflerine uygun olarak programlanmış ve başkalarının
hedeflerine göre eylem yapan cinayet şebekeleridir. Tabii, burada güvenliği
sağlamak noktasında en önemli sorumluluk elbette Hükûmete aittir. Güvenliği
sağlamak Türkiye’yi yönetenlerin yapması gereken en önemli iştir. Burada
birinci tartışılacak konu: Hükûmet yetkilileri, Sayın Cumhurbaşkanı, Başbakan
ve diğer bakanlar gittiği zaman her türlü güvenlik tedbirini eksiksiz alan
Hükûmet, muhalefet liderleri konusunda aynı duyarlılığı niçin göstermemiştir?
Bu konuyu Hükûmetin muhakkak bu kürsüye gelerek açıklaması lazımdır, bence bu
konunun araştırılacak en önemli kısmı burasıdır.
Bugün
de muhalefet liderlerine dönük birtakım dedikodular maalesef sokakta
dolaşmaktadır. Çünkü bu dedikoduların önünü almak da elbette ki Hükûmetin
görevidir çünkü sadece demokrasilerde muhalefet vardır ve muhalefeti yaşatmadan
demokrasiyi yaşatmak da mümkün değildir. Ülkemizin içinden geçtiği böyle
sıkıntılı bir süreçte bu konuların konuşulması da şüyuu vukuundan beter bir
durumdur. 
Şimdi,
bu araştırma önergesinden hareketle, geçmişten beri tekrar ettiğimiz bazı
hususları yeniden burada ifade etmek istiyorum. Son dönemde Sayın Genel
Başkanımız Devlet Bahçeli Kandil’e Türk Bayrağı dikmeden PKK’yla mücadelenin
hedefine ulaşılamayacağını defalarca burada anlattı. Dolayısıyla, PKK terör
örgütünü yöneten içerideki ve dışarıdaki bütün terör odakları, karargâhları
yerle bir edilmelidir, Kandil’e acelece Türk Bayrağı dikilmelidir. 
İkinci
bir konu, son dönemde PKK’yla DHKP-C’nin yeniden ortak eğitim ve ortak eylem
kararı aldığı değerlendirmeleridir. Bu doğruysa, Artvin’deki PKK eyleminde
DHKP-C’nin bir desteği ve katkısı var mıdır? Yoksa, sadece, üç beş PKK
militanının gerçekleştirdiği sıradan bir eylem midir? Bunun ortaya konması
lazım. 
Yine,
olayın meydana geldiği yerin sınırımıza çok yakın bir bölge olduğu da dikkate
alınarak sınır güvenliğinin artık Türkiye gündeminden çıkartılacak şekilde
sınır güvenliğiyle ilgili gerekli bütün tedbirlerin alınması lazım. Bugün,
bütün terör örgütleri sınır güvenliğiyle ilgili Türkiye’nin zafiyetlerinden
istifade etmekte ve silah, mühimmat, militan geçişlerini, maalesef,
sınırlarımızdan sağlamaktadır. Bu konuda da etkin, kalıcı ve hepimizi ikna
edecek tedbirleri almak Hükûmetin görevidir. 
Değerli
arkadaşlar, terörle mücadelenin olmazsa olmazı istihbarattır. Bu, son dönemde
ortaya çıkmıştır ki yaptığımız araştırmalar çerçevesinde, FETÖ terör örgütünün
en çok zarar verdiği yer istihbarat yapılanmamızdır. İstihbarat yapılanmasının
zafiyetlerinin zaman kaybetmeden giderilmesi, istihbaratın eksikliklerinin
giderilmesi ve istihbaratın bugünün ihtiyaçlarına göre yeniden inşa edilmesi
olmazsa olmaz bir durumdur. Yoksa, terör örgütlerinin peşinden “Efendim,
şuradan geldi, buradan kaçtı.” diye, nokta operasyonları yapacak şekilde
istihbaratı bir yere getirmeden başarıyla terörle mücadele yapılamaz. Bu
bakımdan, ülkemizin bu istihbarat konusunda muhakkak gerekli çözümleri üretmesi
lazım. 
Bakınız,
ülkemiz son altı aydır olağanüstü hâlle yönetilmektedir. Bu sıkıntılar giderilmeden
olağanüstü hâlden çıkılması mümkün değildir. Bugün, Fransa dahi uzun süredir
olağanüstü hâl uygulamasından çıkamamıştır. Demokrasinin tüm organlarıyla
birlikte işletilebilmesi için de terörün gündemden çıkarılması ve bu olağanüstü
hâlin gerekçelerinin ortadan kaldırılması lazım. 
Yapılan
bu tür saldırıların arkasında Türkiye’yi bir iç savaş ve kaos ortamına
sürüklemek isteyenlerin olduğu da açıkça ortadadır. Dolayısıyla, bu tip
eylemleri basit bir PKK eylemi olarak değerlendirmemek lazım. Bu eylemlerden
sonra herkesin sağduyusunu muhafaza etmesi lazım ama bu sağduyunun sağlanması
konusunda Hükûmetin de gerekli sorumluluğu ve duyarlılığı göstermesi lazım.
Eğer sağduyuyu muhafaza edemezsek terörle ilgili bir kaos olmasa, bir iç savaş
olmasa bile terör gündeminden uzaklaşamıyoruz. Terör gündeminden uzaklaşıp
güven ortamını sağlayamadığımız zaman da ortaya bir iç savaş çıkmasa bile başka
kaoslar çıkmaktadır. Bugün ekonominin içinde bulunduğu durum ortadadır. Bugün
dövizdeki yükseliş durdurulamamaktadır. Bunun sebebi nedir? Türkiye'nin
sağlıklı olarak istihdam yaratacak yatırımlar yapamamasıdır, Türkiye'nin turist
getirememesidir, Türkiye'nin ihracat yapamamasıdır. Eğer Türkiye'de huzur
olduğunu -biz kendi kendimize istediğimiz kadar konuşalım- dünyaya anlatamazsak
kimse Türkiye'ye yatırım yapmaya gelmiyor. Gene, Türkiye'de huzur olduğunu -biz
istediğimiz kadar kendi kendimize konuşalım- dünyaya anlatamazsak Türkiye'ye,
ne İstanbul'a, ne Antalya'ya, ne Muğla’ya, ne İzmir’e ne de Türkiye'nin başka
bölgelerine turist gelmiyor. Eğer kendi kaynaklarımızı devreye koyacaksak
turizm sektörünü, yatırım sektörünü, üretim sektörünü, ihracatı devreye
koymamız lazım. Bunları yapabilmemiz için de Türkiye'de güvenliği sağlamamız ve
demokrasiyi işletmemiz lazım. Ama, şunu açıkça bilmek ve görmek lazım ki bir
ülkede huzur yoksa ne demokrasi işliyor ne de ekonomi işliyor. Bu bakımdan,
Hükûmetin, Türkiye'yi kaosa götürecek bu tip siyasi saldırılara karşı son
derece duyarlı olması lazım ve bu yapılan saldırının aydınlatılması konusunda
bugüne kadar yapılan çalışmalar yeterli olsaydı, ağustos ayından bu yana geçen
altı ayda bunların aydınlatılması lazımdı. Burada bir eksiklik olduğu
aşikârdır. Bu bakımdan, Hükûmetin bu eksikliği burada giderip yapılanları
milletimizle milletin kürsüsünden paylaşması gerekir diyorum.
Bu
duygu ve düşüncelerle yüce heyetinizi saygıyla selamlıyorum. (MHP ve CHP
sıralarından alkışlar) 
BAŞKAN
– Teşekkür ediyorum Sayın Erdoğan.
Önerinin
lehinde ikinci söz Şanlıurfa Milletvekili Osman Baydemir’e aittir. 
Buyurun
Sayın Baydemir. (HDP sıralarından alkışlar) 
OSMAN
BAYDEMİR (Şanlıurfa) – Teşekkür ediyorum Sayın Başkan.
Saygıdeğer
milletvekilleri, Cumhuriyet Halk Partisinin önergesi lehinde grubum adına söz
almış bulunuyorum.
Her
şeyden önce, kimden kime yöneltilirse yöneltilsin bir siyasi partinin liderine
yönelik bir suikast girişimini grubum adına, temsil etmiş olduğum camia adına
kınıyorum, lanetliyorum.
Sayın
Başkan, değerli milletvekilleri; her birimizin yaşam hakkı biri birinden üstün
değildir, her birimizin, her bir insanın yaşam hakkı tereddütsüz ki kutsaldır.
Yaşam hakkını veren dışında hiç kimsenin ona el uzatmaya hakkı ve haddi yoktur.
Siyaset literatüründe demokratik rejimlerde seçimle işbaşına gelmiş bir
siyasetçinin de görevden alınması ancak ve ancak onu göreve getiren halkın
uhdesinde, halkın iradesinde olan bir husustur. Sayın Kılıçdaroğlu’na
yöneltilen bu saldırı Türkiye siyaset tarihinde maalesef ilk saldırı değildir
ve maalesef son saldırı da değildir. Dolayısıyla, hakikat, hakikate ulaşmak,
hakikati bir bütün olarak açığa çıkarmak ancak ve ancak bu ve buna benzer olası
saldırıları ortadan kaldırmanın en etkili yolu, en önemli yöntemi olabilir. Bu
itibarla, bir kez daha camiamızdan Cumhuriyet Halk Partisi camiasına geçmiş
olsun dileklerimizi ifade etmek istiyoruz. Özü itibarıyla çok açık ve net
söylüyorum, o konvoyda Sayın Kılıçdaroğlu’nun olmasıyla veya Sayın Demirtaş’ın,
Sayın Yüksekdağ’ın olması veya Sayın Bahçeli’nin olması veya Sayın Binali
Yıldırım’ın veya Davutoğlu’nun olması arasında ne fark vardır? Çok açık ve net
söylüyorum: Hiçbir fark yoktur. O hâlde bu saldırı sadece bir partiye değil,
legal, demokratik siyasete yöneltilen bir saldırıdır. Bir kez daha söylüyorum:
Bu saldırı, maalesef ilk değildir ama aynı zamanda son saldırı da olmamıştır.
Cumhuriyet tarihi boyunca ve yakın tarihimize baktığımızda, DEP milletvekili
Mehmet Sincar, 4 Eylül 1993 yılında Batman’da uğradığı silahlı saldırı sonucu
maalesef hayatını yitirdi. 13 Mart 2010 tarihinde, Demokratik Toplum Partisi
Genel Başkanı Sayın Ahmet Türk, Samsun’da saldırıya uğradı. 18 Şubat 2003
tarihinde, Barış ve Demokrasi Partisi milletvekili Sebahat Tuncel, yine
Sinop’ta saldırıya maruz kaldı. 2015 yılının Kasım ayından şu ana kadar ve şu
anda da cezaevinde bulunan Eş Genel Başkanımız Sayın Selahattin Demirtaş makam
aracında olduğu esnada silahlı saldırıya maruz kaldı. Aracın zırhlı olmasından
kaynaklı hayatta kaldı. 
Bize
yönelik saldırıları anlatmadan önce, bugüne kadar hangi siyasi parti olursa
olsun saldırıya maruz kalmalarını kabul edilemez buluyoruz, kınıyoruz. Ancak
şunu da ifade etmeme müsaade buyurun. 7 Haziran öncesinde 70 yerde il, ilçe
binalarımız ve seçim bürolarımız 120 defa saldırıya uğradı. Adana ve Mersin il
binamız bombalandı, 5 Haziranda Diyarbakır mitingimiz bombalandı. Yine
Bingöl’de Hamdullah Öğe adlı seçim çalışanımız faili meçhul bir şekilde
katledildi. 6-8 Eylül 2015 tarihinde 300’den fazla parti binamıza saldırı oldu.
8 Eylül gecesi genel merkez binamız saldırıya maruz kaldı. 29 Ekim 2016’dan
bugüne kadar il, ilçe örgütlerimize ve mahalle temsilciliklerimize yönelik 74
saldırı gerçekleşti. 
Çok
açık ve net söylüyorum. Bu ülkede her bir siyasi parti ve her bir siyasi
partinin lideri ve her bir siyasi partinin aktivisti bu ülkenin her karış
toprağında gezme, dolaşma, propaganda yapma hakkına, hürriyetine, özgürlüğüne
sahip olmalıdır.
Şimdi,
müsaadeniz olursa, ben dikkatlerinizi bambaşka bir noktaya çekmek istiyorum. O
da şudur ki: Değerli kardeşlerim, bu ülkede neredeyse 22 Temmuz 2015 tarihinden
bugüne değin legal demokratik siyasetin zemini ortadan kaldırılıyor. Çok açık
ve net söylüyorum, bu şiddet sarmalının birinci derecede mağduru hayatını
yitirenlerdir; ikinci derecede mağduru ise legal demokratik siyasetin ta
kendisi ve özellikle HDP’nin ta kendisidir. Bugün burada bulunması gereken ve
saldırıyı ilk kınayanlardan Eş Genel Başkanlarımız Sayın Demirtaş, Sayın
Yüksekdağ ve 11 milletvekilimiz şu anda cezaevinde bulunuyorlar.
Peki,
ne oldu da bu noktaya gelindi, ne yapılırsa bu kaos ortamından çıkılır? İşte,
bu önerge bir vesile hâline dönüştürülebilinir. Bunun üzerinden hakikate ulaşma
çabasını ortaya koyabiliriz. Çok açık ve net, darbeden tam da kırk gün sonra bu
gerçekleşiyor. Eğer iddia edildiği gibi direkt Sayın Genel Başkanın hayatı
hedef alınmışsa o güzergâhı kim bildirdi? Nasıl böyle bir bilgiye
ulaşabildiler, nasıl ulaşabildiler? Neyi hedefliyorlardı? Büyük bir kaos. 
Peki,
o kaos bugün bu ülkede yok mu ya da o kaosun riski yok mu bu ülkede? Maalesef
var. Maalesef var. Ve öyle bir noktadayız ki özgürlük alanlarının tamamı
elinden alınıyor… Bir zırhlı araç tahsisiyle bu meselenin üstü örtülemez,
kapatılamaz. Bir zırhlı araç tahsis etmekle biz bu musibetleri bertaraf etme
şansına sahip olmayacağız. Roboski’den başlamamız lazım. Roboski katliamından
başlamamız lazım. Suruç’la sürdürmemiz lazım. Ceylânpınar’la sürdürmemiz lazım.
Hrant Dink’e kadar gitmemiz lazım. Ankara gar katliamına kadar gitmemiz lazım.
Bütün bunlara ışık tutmamız lazım, bütün bunları aydınlatmanın çabasını ortaya
koymamız lazım ve bir şey daha yapmak lazım. İşte, bu, bütün araştırma
önergeleri, maalesef, iktidar partisinin reyleriyle, oylarıyla, araştırılmaya,
soruşturulmaya izin verilmedi. Emin olun ha, emin olun, üstü örtülen,
karanlıkta kalan her bir saldırı yeni saldırıların zemin hazırlayıcısıdır ve o
saldırılar sadece ve sadece temsil edilen kitleye yönelik bir zarar değildir.
Bu ülkenin geleceğinin tümüne yöneltilebilecek en büyük zarar, en büyük
saldırıdır. 
Peki,
nasıl böyle bir atmosfere geliniyor? Nefret diliyle geliniyor. Bakın bütün siyasi
suikastlara ama bütün siyasi suikastlara, önce medya tarafından hedef
gösteriliyor, şeytanlaştırılıyor, saldırıya açık hâle getiriliyor ve akabinde
de saldırılar gerçekleştiriliyor. Ondan sonra gösterilecek reaksiyonların,
testi kırıldıktan sonra gösterilecek reaksiyonların emin olun çok ama çok büyük
bir kıymetiharbiyesi yoktur, eğer ki testinin kırılması için yeteri miktarda
samimiyetle bir duruş ortaya konulmamış ise. Bu itibarla da, gelin, gelin bir
çıkış yolu arayalım, hep birlikte bir çıkış yolu arayalım. “Bu musibetten
çıkışın yol ve yöntemleri nelerdir, Parlamento bu konuda nasıl bir sorumluluk
üstlenmelidir, Hükûmet, sorumluluğunun gereği, objektif sorumluluğunun gereğini
nasıl yerine getirmelidir?” Bu suallere, bu sorulara hep birlikte yanıt
arayalım. 
İşte,
onlardan bir tanesinin de yolu ve yöntemi; “Bu ülke, 2013-2015 dönemi
içerisindeki çatışmasızlık zemininden bir kez daha niye, hangi saikle çatışma
zeminine geri döndürüldü?” sorusuna yanıt aramaktır. Muhalefeti ile iktidarıyla
neden insanların hayatını koruyamadık? Neden barış prosesi, müzakere prosesi
nihai sonucu elde edemeden çökerdi, çökertildi? Neden bu başarılamadı? Kimin
rolü neydi? Kim ne yapması gerekiyordu da yapmadı, kim ne yapmaması gerekiyordu
da yaptı, yapmak durumunda kaldı?
(Mikrofon
otomatik cihaz tarafından kapatıldı)
OSMAN
BAYDEMİR (Devamla) – İşte bütün bunları araştırmak, bütün bunları soruşturmak
ve sonunda aydınlık geleceğe bir barışı miras bırakmak hepimizin boynunun da
borcudur.
AHMET
YILDIRIM (Muş) – Sayın Başkan, bir tek bizim hatibe bir dakika verilmedi.
BAŞKAN
– Sayın Yıldırım, size de vermiştim bir dakika.
AHMET
YILDIRIM (Muş) – Yok, vermediniz.
BAŞKAN
– Tamamladınız. Ha, süre istemediniz. Verebiliriz yani…
OSMAN
BAYDEMİR (Devamla) – Bu duygularla hepinizi selamlıyorum. (HDP sıralarından
alkışlar) 
BAŞKAN
– Önerinin aleyhinde ikinci ve son konuşmacı Kırıkkale Milletvekili Ramazan
Can.
Buyurun
Sayın Can. (AK PARTİ sıralarından alkışlar) 
RAMAZAN
CAN (Kırıkkale) – Sayın Başkan, değerli milletvekilleri; Genel Kurulu saygıyla
selamlıyorum.
TAHSİN
TARHAN (Kocaeli) – Ramazan, Artvin milletvekili yok mu?
RAMAZAN
CAN (Devamla) - Cumhuriyet Halk Partisi Genel Başkanı Sayın Kemal
Kılıçdaroğlu’na 25 Ağustos 2016 tarihinde Artvin programı esnasında
Şavşat-Ardanuç kara yolunda terör örgütü PKK tarafından gerçekleştirilen
suikast girişiminin aydınlanmasını muhtevi bir önerge. Bu önergeye geçerken
burada şehit düşen kardeşimiz Fatih Çaybaşı’ya Allah’tan rahmet ve 2 yaralımıza
da geçmiş olsun dileklerimi iletiyorum.
Tabii,
bu hadiseyi tasvip etmek asla mümkün değil; kınıyoruz, protesto ediyoruz ve Ana
Muhalefet Partisi Liderine de ve Cumhuriyet Halk Partisine de geçmiş olsun
dileklerimizi iletiyoruz. Bu, sadece Cumhuriyet Halk Partisi Genel Başkanına
yapılmış bir suikast girişiminden ziyade demokrasimize, siyasetimize ve hukukun
üstünlüğüne yapılmış bir suikast girişimidir. Bütün siyaset kurumu olarak,
sivil inisiyatif olarak bunu böyle değerlendirmek durumundayız. Netice
itibarıyla, bugün ana muhalefet partisine yapılan suikast girişiminin yarın
başka bir siyasi partiye ya da bir siyasi kimliğe yapılmamasının garantisi
olamaz. Bu nedenle, bu tür suikast girişimlerine hep beraber karşı durmak
durumundayız; kim yaparsa yapsın, onlara karşı durmak durumundayız.
Netice
itibarıyla, burada hiçbir eylemin faili meçhul kalmaması gerekmektedir. Bu
manada siyaset kurumu ve bizler siyasetçiler olarak üzerimize düşen her şeyi
yapmakla mükellefiz. Aynı zamanda, buradan esinlenerek… Zaten -olaya müdahil
olmuş- hazırlık tahkikatında savcılık ve ileri boyutunda da, kovuşturma
safhasında da mahkemeler olaya el atacaktır. Delilleri toplaması anlamında,
güvenlik kurumlarına yardım etme anlamında, yargıya yardım etme anlamında da
Hükûmet olarak, Bakanlık olarak ve siyaset kurumu olarak bizler kendi payımızı
alıyoruz ve bunun gereğini ifa etmek için elimizden gelen gayreti göstereceğiz.
Burada
şehitler üzerinden ve ölüler üzerinden tabii ki bir yarışa girmek doğru
değildir, ahlaki de değildir ancak bazı şeyler söylendi. 2002 tarihi itibarıyla
şehit sayısı, ölü sayısı, bugün itibarıyla şehit sayısı ve ölü sayısı üzerinden
bir denklem kurulmaya çalışıldı; bu doğru bir şey değildir, doğru bir mukayese
de değildir çünkü o tarihler itibarıyla teröristler bir eylemsizlik kararı
almıştır, bugün ise eyleme geçmiştir. Netice itibarıyla güvenlik güçlerimiz de
artık “Bekle, gör.” politikasından ziyade, terörü ve teröristi kaynağında bulup
imha etme yoluna geçmiştir. Netice itibarıyla bu farklı bir konsepttir,
güvenlik açısından da farklı bir stratejiyi beraberinde getirmektedir. Farklı
bir strateji olduğundan dolayı riski de beraberindedir. Bu riskin tabii ki
bedeli de ağır olmaktadır, bunu hep beraber yaşıyoruz. Netice itibarıyla,
terörün çeşitliliği anlamında da 2002 ile bugün mukayese edilemez. Bunu da göz
ardı etmemek lazım. 
Diğer
taraftan, ana muhalefet partisinin güvenlik anlamında “Hükûmet üzerine
düşmüyor.” benim araştırma önergesinde okuduğum kadarıyla… Burada şunu
söyleyebilirim: Sayın Başbakanımızın ana muhalefet lideri ve muhalefet partisi
lideriyle görüşme yaptığı ve bu konuyla ilgili, yakın koruma sistemine
geçilmesi ve zırhlı araçla ilgili de kamuoyuna yansıyan, bizim de bildiklerimiz
var. Bu manada tabii ki üzerimize düşeni yapmamız lazım. 
Netice
itibarıyla sözlerimi uzatmak istemiyorum. Bugün Anayasa değişiklik
önergelerinin oylamalarına devam edeceğiz. Gece geç saatlere kadar, hep beraber
çalışıyoruz. Kamuoyunu yakından ilgilendiren bir değişiklik. 
Biz
siyaset kurumu olarak ve iktidar partisi grubu olarak bu suikast girişiminin
siyaset kurumuna ve demokrasimize yapılmış, sadece Kılıçdaroğlu’na yönelik
değil, hepimize yönelik bir suikast girişimi olduğunu kabul ediyor, bu manada
üzerimize düşeni, hep beraber, gruplar olarak, siyasi partiler olarak elimizden
geleni yapacağız diyor, grup önerisini de Genel Kurulun takdirine bırakıyor,
hepinizi saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ediyorum.
Cumhuriyet
Halk Partisi grup önerisini oylarınıza sunacağım...
III.- YOKLAMA
(CHP
sıralarından bir grup milletvekili ayağa kalktı)
ENGİN
ALTAY (İstanbul) – Sayın Başkan, yoklama istiyoruz efendim.
BAŞKAN
– …ama sunmadan önce bir toplantı yeter sayısı talebi olmuştur. 
Sayın
Altay, Sayın Akar, Sayın Bayraktutan, Sayın Arslan, Sayın Ekici, Sayın
Hürriyet, Sayın Gaytancıoğlu, Sayın Tümer, Sayın Tarhan, Sayın Koç, Sayın
Nurlu, Sayın Bozkurt, Sayın Akyıldız, Sayın Özdemir, Sayın Tuncer, Sayın
Durmaz, Sayın Köprülü, Sayın Türkmen, Sayın Şeker, Sayın Hakverdi, Sayın Köse.
Şimdi
yoklama için üç dakika süre veriyorum ve yoklama işlemini başlatıyorum. 
(Elektronik
cihazla yoklamaya başlandı)
ENGİN
ALTAY (İstanbul) – Pusula verenlerin ayrılmaması durumunu söyleyin. 
HAYDAR
AKAR (Kocaeli) – İkaz edin Sayın Başkan. 
BAŞKAN
– Sayın milletvekilleri, pusula veren sayın milletvekilleri salondan ayrılmasınlar
lütfen.
ENGİN
ALTAY (İstanbul) – Biz isimlerini talep edeceğiz. 
BAŞKAN
– Henüz pusula gelmedi, gelirse söyleyecektim.
ENGİN
ALTAY (İstanbul) – Burada olup olmadıklarını talep edeceğiz çünkü bu Mecliste
çok hile olmaya başladı.
(Elektronik
cihazla yoklamaya devam edildi)
BAŞKAN
– Toplantı yeter sayısı yoktur.
Birleşime
yirmi dakika ara veriyorum.
Kapanma Saati: 17.09
ÜÇÜNCÜ OTURUM
Açılma Saati: 17.35
BAŞKAN: Başkan Vekili Ahmet AYDIN
KÂTİP ÜYELER: Ömer SERDAR (Elâzığ), Özcan PURÇU (İzmir)
----0----
BAŞKAN
– Sayın milletvekilleri, Türkiye Büyük Millet Meclisinin 55’inci Birleşiminin
Üçüncü Oturumunu açıyorum.
Cumhuriyet
Halk Partisi grup önerisinin oylamasından önce istem üzerine yapılan yoklamada
toplantı yeter sayısı bulunamamıştı. 
III.- YOKLAMA
BAŞKAN
- Şimdi yoklama işlemini tekrarlayacağım. 
Yoklama
için iki dakika süre veriyorum ve süreyi başlatıyorum. 
(Elektronik
cihazla yoklamaya başlandı)
MUSTAFA
ELİTAŞ (Kayseri) – Sayın Başkan, yoklama devam ederken, izin verirseniz bir
konuyu gündeme getirmek istiyorum. 
Biliyorsunuz…
ENGİN
ALTAY (İstanbul) – Böyle bir usul yok.
BAŞKAN
– Sayın Elitaş, böyle bir usul yok, yoklama işlemini bitirmemiz lazım.
ENGİN
ALTAY (İstanbul) – Böyle bir usul yok, İç Tüzük’ü doğru, sen oku. İşlem
yapılıyor.
BÜLENT
TURAN (Çanakkale) – Bu örnek olsun Engin Altay Bey’e de Sayın Başkan.
BAŞKAN
– Bir de sisteme girmeden söz talep etmemenizi istirham ediyorum.
MUSTAFA
ELİTAŞ (Kayseri) – Peki.
Yazılı
olarak meramımı anlatayım, gerekirse siz oradan, kürsüden okursunuz Sayın
Başkan.
BAŞKAN
– Onu biz takdir ederiz.
MUSTAFA
ELİTAŞ (Kayseri) – Peki Sayın Başkan.
(Elektronik
cihazla yoklamaya devam edildi)
BAŞKAN
– Sayın milletvekilleri, toplantı yeter sayısı vardır.
VIII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, 25/8/2016 tarihinde
Artvin Milletvekili Uğur Bayraktutan ve arkadaşları tarafından, CHP Genel
Başkanı Kemal Kılıçdaroğlu’na 25 Ağustos 2016 tarihindeki Artvin programı
esnasında Şavşat-Ardanuç karayolunda terör örgütü PKK tarafından gerçekleştirilen
suikast girişiminin aydınlanması amacıyla verilmiş olan Meclis araştırması
önergesinin, Genel Kurulun bilgisine sunulmak üzere bekleyen diğer önergelerin
önüne alınarak 11 Ocak 2017 Çarşamba günkü birleşiminde sunuşlarda okunmasına
ve ön görüşmelerinin aynı tarihli birleşiminde yapılmasına ilişkin önerisi
(Devam)
BAŞKAN
- Cumhuriyet Halk Partisi grup önerisini oylarınıza sunuyorum: Kabul edenler…
Kabul etmeyenler… Öneri kabul edilmemiştir.
Böylece
alınan karar gereğince sözlü soru önergelerini görüşmüyor ve gündemin “Kanun
Tasarı ve Teklifleri ile Komisyonlardan Gelen Diğer İşler” kısmına geçiyoruz.
1’inci
sırada yer alan, Türkiye Cumhuriyeti Emekli Sandığı Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
Plan ve Bütçe Komisyonu Raporu’nun görüşmelerine kaldığımız yerden devam
edeceğiz.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Türkiye Cumhuriyeti Emekli Sandığı
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı (1/796) ile Plan ve Bütçe Komisyonu Raporu (S. Sayısı: 446)
BAŞKAN
– Komisyon? Yok.
Ertelenmiştir.
2’nci
sırada yer alan, Adalet ve Kalkınma Partisi Genel Başkanı İzmir Milletvekili
Binali Yıldırım ve Grup Başkanvekilleri Kayseri Milletvekili Mustafa Elitaş,
Amasya Milletvekili Mehmet Naci Bostancı, Aksaray Milletvekili İlknur İnceöz,
Çanakkale Milletvekili Bülent Turan ve İstanbul Milletvekili Mehmet Muş ile 310
Milletvekilinin Türkiye Cumhuriyeti Anayasasında Değişiklik Yapılmasına Dair
Kanun Teklifi ve Anayasa Komisyonu Raporu’nun birinci görüşmelerine kaldığımız
yerden devam edeceğiz.
2.- Adalet ve Kalkınma Partisi Genel
Başkanı İzmir Milletvekili Binali Yıldırım ve Grup Başkanvekilleri Kayseri
Milletvekili Mustafa Elitaş, Amasya Milletvekili Mehmet Naci Bostancı, Aksaray
Milletvekili İlknur İnceöz, Çanakkale Milletvekili Bülent Turan ve İstanbul
Milletvekili Mehmet Muş ile 310 Milletvekilinin Türkiye Cumhuriyeti
Anayasasında Değişiklik Yapılmasına Dair Kanun Teklifi (2/1504) ve Anayasa
Komisyonu Raporu (S. Sayısı: 447) (x)
BAŞKAN
– Komisyon ve Hükûmet yerinde.
Geçen
birleşimde 447 sıra sayılı Kanun Teklifi’nin 2’nci maddesinin görüşmeleri
tamamlanmıştır.
Şimdi
3’üncü maddeye geçiyoruz.
Geçmeden
önce Sayın Gök’ün bir söz talebi vardır.
Buyurun
Sayın Gök.
LEVENT
GÖK (Ankara) – Şuradan konuşayım isterseniz, buradan kesiyorsunuz çünkü.
BAŞKAN
– İsterseniz bir dakika 60’a göre süre vereyim.
LEVENT
GÖK (Ankara) – Yok, ben şuradan izah edeyim.
MUSTAFA
ELİTAŞ (Kayseri) – Sayın Başkan, böyle bir usul yok ama. Sayın Başkan, biraz
önce beni uyardınız, böyle bir usul yok. 60’a göre söz verirseniz verirsiniz.
ENGİN
ALTAY (İstanbul) – Sen yoklama esnasında söz istedin. Sen şuraya gidip şurada
konuşuyorsun.
BAŞKAN
– Sayın Elitaş, Sayın Gök’e ben söz verdim, kusura bakmayın. Söz verecek olan
benim.
Sayın
Gök, buyurun.
LEVENT
GÖK (Ankara) – Sayın Başkanım, elbette Sayın Elitaş da oturum açıldıktan sonra
söz isteyebilir, bizim ona diyeceğimiz olmaz, kendisi de bir grup başkan vekili
olarak konuşabilir.
MUSTAFA
ELİTAŞ (Kayseri) – Hayır, doğru bir şey değil. Böyle bir şey olur mu? Usulde
yok.
ENGİN
ALTAY (İstanbul) – Yüz kere şuradan konuştun ya, yüz kere ya. 
MUSTAFA
ELİTAŞ (Kayseri) – Yüz kere yaptığınızı usul yapıyorsunuz, yazılı hukuk
önemlidir, sen biliyorsun bunu.
BAŞKAN
– Sayın Gök, yalnız, meramınızı kısa bir şekilde ifade edebilirseniz buyurun,
sizi dinliyorum.
LEVENT
GÖK (Ankara) – Yani biz Sayın Elitaş’ı her zaman burada konuşurken görüyoruz,
saygımızdan ötürü bir şey de demiyoruz, herhâlde o da bize itibar edecektir.
BAŞKAN
– Buyurun, ben sizi dinliyorum.
LEVENT
GÖK (Ankara) – Sayın Başkan, dün akşam yapılan oylamadan sonraki tutumunuzla
ilgili olarak bir usul tartışması açmak istiyoruz. Dün 2’nci maddenin
oylanmasından sonra, Başkanlığınızca oylama sonuçlarının açıklanmasından sonra
hep beraber gördük ama siz de o arada ara verdiniz. Tekrar geldiğiniz zaman
Grup Başkan Vekilimiz Sayın Altay söz istedi. Siz “Konuşmamı bitireyim.”
dediniz ama konuşmanızı bitirdiğinizde oturumu kapatarak içeri gittiniz ve
Sayın Grup Başkan Vekilimizin de konuşmasına fırsat tanımadınız. Dünkü
oturumda, ikinci oylama tutanağı okunduktan sonra fark ettiğimiz husus ve Sayın
Altay’ın eğer konuşma yapacak olsaydı söyleyecekleri şuydu, ben şimdi onları
size naklediyorum: Sayın Başkanım, birlikte oturumu yönettiğiniz divan
kâtiplerinden, Cumhuriyet Halk Partisinin kontenjanından seçilmiş olan kâtip
üyemiz Ali Haydar Hakverdi, sizinle beraber dün oturumu yönetti, oylamaları
beraber yaptınız. Divan kâtibimizin oylama sırasında tespit etmiş olduğu ve
kendisine İç Tüzük’ün 16’ncı maddesiyle verilen, seçimlerin düzen ve dürüstlük
içinde geçmesini denetlemek görevini yerine getirdiği ve buna dönük,
oylamaların gizli yapılmadığı, pek çok AKP milletvekilinin, bakanların
oylamalarını göstere göstere, açık oy kullandığını tespit ettiği yönündeki bir
şerhi oylama sonuç tutanağına yazmasına fırsat vermeden, o anda Divanda
bulunmayan bir başka kâtip üyeye imzalatmak suretiyle oylama tutanağını okuduğunuzu
anlamış bulunuyoruz.
Dolayısıyla,
Başkanlık Divanı kürsüsünde bulunan Divan kâtibi Sayın Ali Haydar Hakverdi’nin
sizinle birlikte görevde olduğu belliyken oylama tutanağındaki bu şerhi
yazmamak suretiyle Divanda oturmayan bir başka üyeye, onun görmesine fırsat
vermeden, bilgisi ve rızası dışında imzalatmak suretiyle yapmış olduğunuz işlem
usule aykırıdır.
Bu
nedenle, tutumunuz hakkında usul tartışması açmak istiyoruz Sayın Başkanım.
BAŞKAN
– Tamam, usul tartışmasını açıyoruz. 
Lehte
ve aleyhte söz taleplerini tespit ediyoruz.
MUSTAFA
ELİTAŞ (Kayseri) – Lehte.
MEHMET
DOĞAN KUBAT (İstanbul) – Lehte.
MEHMET
MUŞ (İstanbul) – Lehte.
LEVENT
GÖK (Ankara) – Aleyhte.
HAYDAR
AKAR (Kocaeli) – Aleyhte.
ALİ
HAYDAR HAKVERDİ (Ankara) – Aleyhte.
AHMET
YILDIRIM (Muş) – Aleyhte.
FİLİZ
KERESTECİOĞLU DEMİR (İstanbul) – Aleyhte.
BAŞKAN
– Lehte ilk söz Sayın Elitaş, Sayın Doğan Kubat.
LEVENT
GÖK (Ankara) – Nasıl efendim? Burada da var.
BAŞKAN
– Var mı burada? 
LEVENT
GÖK (Ankara) – Var efendim.
BAŞKAN
– Aleyhte Sayın Gök ve Sayın Kerestecioğlu.
HAYDAR
AKAR (Kocaeli) – Hayır, aleyhte biz istedik önce.
LEVENT
GÖK (Ankara) – Ali Haydar Hakverdi’yi yazıyoruz biz efendim. 
BAŞKAN
– Yani, Milliyetçi Hareket Partisi Grubundan söz talebi varsa takdim
edebiliriz.
Lehte
ilk söz Sayın Elitaş’a ait.
Tutumum
lehinde buyurun Sayın Elitaş. (AK PARTİ sıralarından alkışlar)
X.- USUL HAKKINDA GÖRÜŞMELER
1.- 447 sıra sayılı Anayasa Değişiklik
Teklifi’nin 2’nci maddesinin oylamasının sayım sonucuna ilişkin tutanağın kâtip
üyelerce imzalanmasıyla ilgili yapılan işlemin İç Tüzük hükümlerine uygun olup
olmadığı hakkında
MUSTAFA
ELİTAŞ (Kayseri) – Sayın Başkan, değerli milletvekilleri; yüce heyetinizi
saygıyla selamlıyorum. 
Dün
de ifade ettim, bugün de söylüyorum; İç Tüzük'ün 16’ncı maddesi kâtip üyelerin
ne yapacağını yazmış:
“MADDE
16- Kâtip üyelerin görevleri şunlardır:
1.
Tutanakların tutulmasını denetlemek;
2.
Tutanak özetlerini yazmak;
3.
Genel Kurulda evrak okumak;
4.
Yoklama yapmak;
5.
Oyları saymak;
6.
Seçimlerin düzen ve dürüstlük içinde geçmesini denetlemek;
7.
Söz sırasını kaydetmek.”
Biz
(6)’ncı fıkraya göre yani 16’nın (6)’sına göre bir işlem yapmıyoruz. Dün
söyledim, bugün tekrar söylüyorum: Biz bir kanun görüşmesinde oylama yapıyoruz;
seçim yapmıyoruz, seçim yapmıyoruz, seçim yapmıyoruz. Bunu açık ve net bir
şekilde öğrenmeniz gerekir. (AK PARTİ sıralarından alkışlar)
İki:
Oylama yapılırken Başkan ve Divan üyeleri sadece okuma yaparlar. Oylama
sayımına girdiği anda bütün Divan kâtipleri görevlidir. Başkanlık Divanı
üyelerine de yani idare amirleri ve diğer arkadaşlara Sayın Başkanın çağrısı
üzerine görev verilmiştir. Oylama yapıldıktan sonra, kupalar kaldırıldıktan
sonra Divan kâtibinin orada oturması imza atmasına yetkili değildir.
Üç:
Divan kâtibi eğer “Ben buna imza atmıyorum.” diyorsa görevini ihmal ediyor,
istismar ediyor demektir. Meclis Başkanlığının, derhâl, imzadan imtina eden
Divan kâtibini görevden alması gerekir, ona Divanda görev vermemesi gerekir.
(AK PARTİ sıralarından alkışlar) Sizin göreviniz sadece oyların sayısını tespit
etmektir, başka bir hakkınız, yetkiniz, göreviniz yoktur, seçim yapmıyoruz. 
LEVENT
GÖK (Ankara) – Oy sayıyorsun Elitaş, oy sayıyorsun, oy, oy. Çarpıtma. 
MUSTAFA
ELİTAŞ (Devamla) – Dördüncüsü: Sayın Başkan, bakın, geçen bir yoklama yapıldı,
o yoklamada… Bizim İç Tüzük’ümüzün 57’nci maddesine göre “20 milletvekili aynı
anda ayağa kalkarsa…” diyor ve o zaman itiraz ettim, dedim ki: “Burada bulunan
milletvekilleri, 20’den fazla olan milletvekilleri sanal mı?”, “Hayır, biz
milletvekiliyiz.” dediler. Nasıl ki burada zaman, yoklama için verdiğiniz iki
dakikalık süre dolduğunda hiçbir milletvekilinin pusulasını kabul etmiyorsanız,
aynı anda 20 milletvekili ayağa kalkmadıysa onların yoklama talebini de işleme
almamanız gerekir. O milletvekilleri yoklamaya girmeyip de o haklarını
kullanıyorsa, ayağa kalkmadıkları takdirde…
LEVENT
GÖK (Ankara) – Hepsi ayağa kalktı, hepsi ayağa kalktı. Oradan ekmek çıkmaz. 
MUSTAFA
ELİTAŞ (Devamla) – …grup başkan vekilinin talimatı doğrultusunda bu işleme
katılmadıkları anlamını ifade etmiş olur. 
LEVENT
GÖK (Ankara) – Oradan ekmek çıkmaz, oradan ekmek çıkmaz. Hepsi ayağa kalkarak…
MUSTAFA
ELİTAŞ (Devamla) – Onun için, Değerli Başkan, madem İç Tüzük’ü uyguluyoruz, 20
milletvekilinin aynı anda ayağa kalkması gerekir…
LEVENT
GÖK (Ankara) – Oradan ekmek çıkmaz sana Sayın Elitaş, ekmek çıkmaz, hepsi
kalkıyor. Hepsini tutanağa yazıyorlar. 
MUSTAFA
ELİTAŞ (Devamla) – …nasıl ki iki dakikada koşa koşa gelen bir milletvekilinin
oy pusulasını dikkate almıyorsunuz, ayağa kalkmayan 20’nci milletvekilini
saymamanız gerekir. Usulü bu şekilde tatbik ederseniz İç Tüzük’e uygun olmuş
olur. 
Yüce
heyetinizi saygıyla selamlıyorum. (AK PARTİ sıralarından alkışlar) 
LEVENT
GÖK (Ankara) – Bizim bütün yoklamalarımızda ayağa kalkılır ve hepsi tutanaklara
geçiyor, hepsi tutanaklarda. 
BAŞKAN
– Teşekkür ediyorum. 
Tutumum
aleyhinde ilk söz… 
Sayın
Hakverdi, siz mi konuşacaksınız? 
LEVENT
GÖK (Ankara) – Evet. 
BAŞKAN
– Buyurun Sayın Hakverdi. (CHP sıralarından alkışlar) 
ALİ
HAYDAR HAKVERDİ (Ankara) – Sayın Genel Kurul, hepinizi saygıyla selamlıyorum. 
Şimdi,
öncelikle ben bir milletvekiliyim ve Divan kâtip üyesiyim, burada süs bitkisi
olarak oraya oturtulmadık biz. Oylamalar başladığında bize bir görev veriliyor;
öncelikle, şuraya zarfların, pulların ve katılımcıların işaretlenmesi, düzgün,
sistemli bir şekilde oy kullanılması için oralarda görev alıyoruz. Madem sadece
pulları saymakla yetkiliyiz, neden oralara oturuyoruz pratik olarak? İç Tüzük o
kadar açık ki, çarpıtıyorsunuz, kendi lehinize kullanıyorsunuz ve bizi yok
saymaya çalışıyorsunuz. Oradaki düzeni sağladıktan sonra, hep beraber, Divan
üyeleriyle beraber orada oylamanın sonuçlarını tespit ediyoruz ve tutanağı
imzalayan sadece 2 Divan üyesi oluyor, şu an orada oturan Divan üyeleri. Şu an,
mevcut salondaki oylamalar veya tutanakların tamamı, bu 2 Divan üyesi ve Meclis
Başkanı veya Başkan Vekili tarafından imzaya bağlanıyor. 
Dünle
ilgili Divan tutanağını az önce getirdiler. Bakın, Meclis Başkan Vekilimizin
gönderdiği tutanak. İçerisinde MHP Divan üyesi yok çünkü dün MHP Divan üyesi
burada oturmuyordu, orada imzaya yetkili Divan üyesi ben idim; bugüne kadar hep
böyle olmuştur. Başkanla Divandaki konuşmamızı aktarıyorum, yanlışsa, en ufak
bir eksiği varsa hemen oradan açıklamasını yapabilir: “Sayın Başkan, saat gece
üçü geçti, gerginlik artabilir bu imza dolayısıyla. Bakın, açık oylama yapıldı.
Ben bu açık oylamayı tespit edeceğim ve imzamın altına bunu şerh vereceğim.”
dedim. Başkan dedi ki: “Genel Kurul kararı aldık, imzanın altına şerh
veremezsin.” Ben de “Benim imzam namustur, benim namusumdur, sizin iradenizle
benim namusuma halel gelemez. Ben oraya şerh veririm. Asla namusumu sizin
iradenize teslim etmem.” dedim. (CHP sıralarından alkışlar) Başkan da “Tamam,
gerginliği artırmayalım…
ERTUĞRUL
SOYSAL (Yozgat) – Ne alakası var?
ALİ
HAYDAR HAKVERDİ (Devamla) – …imzadan imtina ettiğini yazalım, siz ayrıca,
haricen şerh verin.” dedi. Bu hususta anlaştık Başkanla; sözünü tutmadı, hile
yaptı ve benim haberim olmadan MHP Divan üyesini getirdi, imzalattı.
MUSTAFA
ELİTAŞ (Kayseri) – Divan üyesi Başkanlığa hakaret ediyor Sayın Başkan. 163’ü
uygulayın Sayın Başkan.
ALİ
HAYDAR HAKVERDİ (Devamla) – Kendisi burada şahittir, gelsin bunu izah etsin.
Ben, bu hilenize ortak olmam. (CHP sıralarından alkışlar)
MUSTAFA
ELİTAŞ (Kayseri) – Başkanlığa hakaret ediyor. Divan üyesi Başkana hakaret
edemez, 163’ü uygulayın.
ALİ
HAYDAR HAKVERDİ (Devamla) – Şimdiden bu hileyi yapıyorsanız bizi yok
sayıyorsunuz…
MUSTAFA
ELİTAŞ (Kayseri) – Bu Divan üyesi orada görev yapamaz.
ALİ
HAYDAR HAKVERDİ (Devamla) – …bu rejim değişikliğini geçirdikten sonra…
MUSTAFA
ELİTAŞ (Kayseri) – Sayın Başkan, 163’ü uygulayın. Divan üyesi Başkanlığa
hakaret edemez.
ALİ
HAYDAR HAKVERDİ (Devamla) – …bizim hâlimiz, muhalefetin hâli nice olur. İmza
namustur, ben onun arkasındayım. 
Hepinizi
saygıyla selamlarım. (CHP sıralarından alkışlar) 
MUSTAFA
ELİTAŞ (Kayseri) – Sayın Başkan, bir Divan üyesi milletvekili Başkanlık
Divanına hakaret edemez. Şu anda Divan üyesi Başkanlık Divanına hakaret
etmiştir. 
İBRAHİM
ÖZDİŞ (Adana) – Usulsüzlük yapıyor.
LEVENT
GÖK (Ankara) – Usulsüzlük yapıyorsa ne diyeceksin? 
MUSTAFA
ELİTAŞ (Kayseri) – Lütfen İç Tüzük’ün gereğini yapın. 
BAŞKAN
– Sayın Elitaş, Sayın Zihni Açba’ya söz vermek durumundayım onun da ismi
geçtiği için, aynı şekilde. 
ENGİN
ALTAY (İstanbul) – Talebim var Sayın Başkan, talebim var.
BAŞKAN
– Buyurun Sayın Açba. 
İki
dakika süreyle size söz veriyorum. 
VII.- SATAŞMALARA İLİŞKİN KONUŞMALAR
(Devam)
6.- Sakarya Milletvekili Zihni Açba’nın,
Ankara Milletvekili Ali Haydar Hakverdi’nin usul görüşmesi nedeniyle yaptığı
konuşması sırasında şahsına sataşması nedeniyle konuşması
ZİHNİ
AÇBA (Sakarya) – Sayın Başkan, değerli milletvekili arkadaşlarım; öncelikle,
bir ifadeyi reddediyorum. Bu Genel Kurul salonunda hiç kimsenin hiç kimseyi
getirtmek gibi bir hakkı, yetkisi ve gücü olamaz; hele hele Zihni Açba’yı
getirtecek hiç kimse olamaz, bir. (CHP sıralarından gürültüler)
AKIN
ÜSTÜNDAĞ (Muğla) – Geç, geç onları.
ZİHNİ
AÇBA (Devamla) - İkincisi: Dün, Genel Kurul tutanağını, Kanunlar ve Kararlar
Dairesinden Divanda görevli bulunan bir bürokrat “Divan kararıdır.” deyip,
şurada, kürsünün etrafında dolaşırken önüme getirdi, üzerinde ismimin yazılı
olduğu bir kâğıt. Eğer ben, bu Meclis Genel Kurulunda, üzerinde ismimin yazılı
olduğu bir kâğıda imza atamayacaksam hangi kâğıda imza atacağım, o kadar
güvenemeyeceksem hangi kâğıda güveneceğim? (AK PARTİ sıralarından alkışlar, CHP
sıralarından gürültüler)
KAMİL
OKYAY SINDIR (İzmir) - Boş, boş…
ZİHNİ
AÇBA (Devamla) - Önüme konulan bu kâğıda güvenmeyeceksem hangi kâğıda
güveneceğim? 
Neticede,
dün olan hadisenin şahsımla ve grubumuzla herhangi bir alakası yoktur, rol
çalma, rol kapma veya yer tutma gibi bir gayretimiz de yoktur. Sadece, önümüze
gelen Başkanlık Divanının kararını imzalamışızdır. Onun dışında, bu hadiseyle
hiçbir alakamız yoktur.
Saygıyla
arz ediyorum. (MHP ve AK PARTİ sıralarından alkışlar)
BAŞKAN
– Teşekkür ediyorum.
EMRE
KÖPRÜLÜ (Tekirdağ) – Zihni Bey, sizi aldatmışlar.
ALİ
HAYDAR HAKVERDİ (Ankara) – Sayın Başkan…
BAŞKAN
– Sayın Hakverdi, bir saniye…
ALİ
HAYDAR HAKVERDİ (Ankara) – Sayın Başkanım, sadece tutanaklara geçmesi için
söylüyorum.
BAŞKAN
– Bir saniye…
ALİ
HAYDAR HAKVERDİ (Ankara) – Bakın, siz orada görev yaparken, siz orada otururken
başka bir Meclis Başkan Vekili gelip imza atabilir mi? Ayşe Nur Bahçekapılı
atabilir mi, Akif Hamzaçebi atabilir mi, başka bir başkan vekili, siz orada
otururken imzanızı atabilir mi? Vicdanınıza. 
BAŞKAN
– Sayın Hakverdi, parmağını işaret etme, ben size söyleyeceğim şimdi.
MUSTAFA
ELİTAŞ (Kayseri) – Sayın Başkan… Sayın Başkan…
BAŞKAN
- Bir saniye… Bir saniye Sayın Elitaş, lütfen…
MUSTAFA
ELİTAŞ (Kayseri) – Sayın Başkan, 161’i lütfen uygulayın.
BAŞKAN
– Sayın Elitaş, bir saniye…
MUSTAFA
ELİTAŞ (Kayseri) – Türkiye Büyük Millet Meclisi Başkan Vekili bu yüce Meclisi
temsil etmektedir, 550 milletvekilini temsil etmektedir. 
BAŞKAN
– Bir saniye Sayın Elitaş…
MUSTAFA
ELİTAŞ (Kayseri) - O makama kimse hakaret edemez!
İBRAHİM
ÖZDİŞ (Adana) – Siz hakaret ediyorsunuz, siz!
BAŞKAN
- Buradaki konuşmayı aktardı Sayın Hakverdi ve şahsıma da sataştığı için burada
bana da cevap hakkı doğdu. 
Sayın
Hakverdi, elini vicdanına koy…
ALİ
HAYDAR HAKVERDİ (Ankara) – Eyvallah!
BAŞKAN
- “Burada ben, her ne kadar siz yönetiyorsanız da partimin baskısı altında
kendimi hissediyorum, partim beni zorluyor.”, bunu dediniz mi, demediniz mi? 
MUSTAFA
ELİTAŞ (Kayseri) – Dedin mi, demedin mi? Dedin mi, demedin mi? Hadi buyur! Hadi
buyur!
BAŞKAN
- Vicdanına koy elini, dedin mi, demedin mi? Devamında… (AK PARTİ sıralarından
alkışlar, CHP sıralarından gürültüler)
ALİ
HAYDAR HAKVERDİ (Ankara) – Kesinlikle böyle söylemedim! Kesinlikle böyle
söylemedim! 
ŞAHAP
KAVCIOĞLU (Bayburt) – Namus ne oldu, namus!
BAŞKAN
– Bakın, ben bunları söylemeyecektim ama çok haksız ifadeler kullandınız.
İBRAHİM
ÖZDİŞ (Adana) – Yuh! Yuh sana!
ALİ
HAYDAR HAKVERDİ (Ankara) - Kesinlikle böyle söylemedim!
BAŞKAN
– Otur, otur yerine, otur, ben konuşuyorum! Otur! Otur yerine! (CHP
sıralarından gürültüler, sıra kapaklarına vurmalar)
ALİ
HAYDAR HAKVERDİ (Ankara) – Cevap istiyorsunuz, buyurun o zaman. 
MUSTAFA
ELİTAŞ (Kayseri) – Sayın Başkanım, 161’i uygulayın! Sayın Başkan, lütfen 161’i
uygulayın!
LEVENT
GÖK (Ankara) – Sayın Başkan, nasıl emir böyle ya! Nasıl bir emir bu ya! 
İBRAHİM
ÖZDİŞ (Adana) – Kimsin sen!
BAŞKAN
– Bakın, bana o kadar ağır hakarette bulunacaksınız, haksız bir şekilde
hakarette bulunacaksınız… 
LEVENT
GÖK (Ankara) - Orası emir verme yeri değildir öyle! Usulsüzlük yapma yeri değil
orası öyle! Sahte oy pusulası kullandırıp onu koru, bunu koru!
BAŞKAN
- Siz bana “Partimin baskısı altındayım, siz de anlarsınız, bir grubun
mensubuyum. Burada ben şerh mi atayım, imzadan mı imtina edeyim?” dediniz. 
ŞAHAP
KAVCIOĞLU (Bayburt) – Ne oldu namus, ne oldu! Hani namus!
BAŞKAN
- Ben de şunu söyledim: “Şerhin hukuken yok sayıldığına bu Genel Kurul karar
verdi.” 
LEVENT
GÖK (Ankara) – Dediniz mi, demediniz mi? 
BAŞKAN
– Dolayısıyla “Ben o zaman imzadan imtina edeyim, Meclis Başkanına da niçin
imzadan imtina ettiğimi ifade edeyim.” dediniz. 
Şimdi,
bakın, değerli arkadaşlar, bir şeyi doğru koyalım, burada ben olduğum müddetçe
senin partin seni yönetemez burada, burada burayı ben yönetirim, Meclis Başkan
Vekili yönetir, bunu bileceksin. (AK PARTİ sıralarından “Bravo” sesleri,
alkışlar; CHP sıralarından gürültüler, sıra kapaklarına vurmalar) Meclis Başkan
Vekili yönetir ve burada Meclis Başkan Vekili söz vermeden ne şerh yazabilirsin
ne konuşma hakkın vardır. 
CEMAL
OKAN YÜKSEL (Eskişehir) – “Otur yerine!” ne demek?
BAŞKAN
- Herkes hakkını, hukukunu bilecek. Herkes hakkını, hukukunu bilecek. 
MUHARREM
ERKEK (Çanakkale) – Siz de bileceksiniz!
LEVENT
GÖK (Ankara) – Siz de bileceksiniz hakkınızı!
BAŞKAN
- Bakın, değerli arkadaşlar, burada…
MUSTAFA
ELİTAŞ (Kayseri) – Sayın Başkan…
BAŞKAN
– Bir saniye, ben tamamlayayım Sayın Elitaş çünkü çok haksız bir şekilde…
Sayın
Hakverdi, ben bunlara girmeyecektim. Etik olarak da doğru bulmuyorum ama az
önce haddinizi de aşarak, hakaretvari bir türlü… 
MUSTAFA
ELİTAŞ (Kayseri) – Hakaret, “vari” değil, hakaret!
BAŞKAN
- …bir şekilde Meclis Başkan Vekilini tahkir ettiniz, bunu yapmayacaktınız,
bunu yapmayacaktınız. (CHP sıralarından gürültüler)
MUSTAFA
ELİTAŞ (Kayseri) – Sayın Başkan…
BAŞKAN
- Ben İç Tüzük’ü uyguluyorum ve bundan sonraki süreçte de bu İç Tüzük ne derse
yine onu uygulayacağım ama arada ilişkilerimiz, kardeşlik hukukumuz, burayı
yönetirken birlikte hukukumuz, konuşmalarımız, özel şeyler de konuşulabilir ama
ne olursunuz, kalkın, doğruyu konuşun ya da hiç konuşmayın, vatandaş sizi doğru
bilsin bari, hiç konuşmayın daha iyi! (AK PARTİ sıralarından alkışlar)
MUSTAFA
ELİTAŞ (Kayseri) – Sayın Başkan, orada görev yapan…
BAŞKAN
– Bir saniye Sayın Elitaş. 
ENGİN
ALTAY (İstanbul) – Bir dakika, bir dakika, Açba’dan sonra ben söz istedim,
Elitaş yoktu arada. 
BAŞKAN
– Sayın Altay, Elitaş’a ben söz verdim, lütfen, size de söz vereceğim. 
Buyurun.

MUSTAFA
ELİTAŞ (Kayseri) – Orada oturan Meclis Başkan Vekili kim olursa olsun, hangi
partiden olursa olsun, 550 milletvekilini temsil etmektedir. Hiç kimse Meclis
Başkanlık Divanına hakaret edemez. 
LEVENT
GÖK (Ankara) – Neresi hakaretmiş ya, dinle bir şeyi.
MUSTAFA
ELİTAŞ (Kayseri) – Bakın, size İç Tüzük’ün 161’inci maddesinin (3)’üncü
fıkrasını okuyorum: “Görüşmeler sırasında Cumhurbaşkanına, Türkiye Büyük Millet
Meclisine, Türkiye Büyük Millet Meclisi Başkanına ve Türkiye Büyük Millet
Meclisi Başkanlık Divanına, Başkanlık görevini yerine getiren Başkanvekiline
hakarette bulunmak, sövmek veya onları tehdit etmek yahut Türkiye Cumhuriyetine
veya onun Anayasa düzenine sövmek…” Neyi gerektirir? Meclisten geçici süreli
olarak çıkarmayı gerektirir. 
ENGİN
ALTAY (İstanbul) – Ver talimatı ver!
ALİ
HAYDAR HAKVERDİ (Ankara) – Ver talimatı! Nerede hakaret, küfür nerede?
MUSTAFA
ELİTAŞ (Kayseri) – Sayın Başkan, Meclis Başkanlığına hakarette bulunmak,
Türkiye Büyük Millet Meclisine hakarettir. Lütfen, 161’inci maddeyi -İç Tüzük’e
uyacağınızı söylediniz- uygulayınız. (AK PARTİ sıralarından alkışlar)
LEVENT
GÖK (Ankara) – Hepimiz aynı şeyi tekrarlıyoruz, o sözün hepimiz arkasındayız. 
BAŞKAN
– Teşekkür ediyorum Sayın Elitaş. 
Sayın
Altay… 
ENGİN
ALTAY (İstanbul) – Sayın Başkan, hep söyledik, söylemeye devam edeceğiz: Başta
Sayın Elitaş olmak üzere, bu görüşmelerin gergin geçmesi için ne lazım
geliyorsa yapılıyordu. Dün geceden beri zatıaliniz de buna alet oluyorsunuz, 
Sayın
Başkan, birincisi şudur: Elbette Genel Kurulun Başkanısınız ama oradan bir
sayın milletvekiline “Otur yerine.” deme hakkınız yok, “Lütfen yerinize
oturun.” diyeceksiniz, önce işinizi öğrenin. 
İkincisi…
MUSTAFA
ELİTAŞ (Kayseri) – Hakaret ederse “İyi.” diyecek, öyle mi?
BAŞKAN
– Hakaret edecek, parmak sallayacak, ben bunu söylemişim çok.
MUSTAFA
ELİTAŞ (Kayseri) – Sayın Başkan, parmak sallamasın size. 
ENGİN
ALTAY (İstanbul) – Ben daha ileri gidiyorum, dün akşam yaptığınız iş hilenin de
ötesinde evrakta sahtekârlıktır. (AK PARTİ sıralarından gürültüler, CHP
sıralarından alkışlar)
MUSTAFA
ELİTAŞ (Kayseri) – Sayın Başkan, lütfen uygulayın Sayın Başkan. Sayın Başkan,
Meclis Başkan Vekiline kimse hakaret edemez. 
ENGİN
ALTAY (İstanbul) – Eğer İç Tüzük uygulanacaksa disiplin bakımından, önce
Türkiye Büyük Millet Meclisi Başkanlık Divanına oturduğu yerden talimat veren
Elitaş için uygulanır.
MUSTAFA
ELİTAŞ (Kayseri) – Sen ne yapıyorsun şurada, sen ne yapıyorsun? 
ENGİN
ALTAY (İstanbul) – Sen talimat veriyorsun.
MUSTAFA
ELİTAŞ (Kayseri) – Başkana “sahteci” diyorsun sen.
LEVENT
GÖK (Ankara) – Talimat verip yönetiyorsun şimdi, hep öyle. Sahte oy pusulası
kullan, şeyi kullan, böyle şey olur mu? Siz usulsüzlükleri kapatıyorsunuz
orada.
BAŞKAN
– Sayın Altay, oturur musunuz?
ENGİN
ALTAY (İstanbul) – Oturmam ben.
BAŞKAN
– Bir saniye… Ne demek oturmam? Ben size “Oturur musunuz?” diyorum, bana “Ben
oturmam.” değil, başka bir şey söyleyebilirsiniz ama…
MUSTAFA
ELİTAŞ (Kayseri) – Başkan izin veriyor mu da konuşuyorsunuz?
ENGİN
ALTAY (İstanbul) – Meramım bitmedi.
BAŞKAN
– Meramınızı düzgün bir şekilde ifade edin.
ENGİN
ALTAY (İstanbul) – Ediyorum. 
Yaptığınız
iş evrakta sahtekârlıktır. 
UĞUR
AYDEMİR (Manisa) – Sayın Altay, imzalamıyorsa ne yapacak adam? İmzalamamış ya.
ENGİN
ALTAY (İstanbul) – Meclisin kayıtlarında, orada oturan… On sene sonra okuyan
adam, o anda orada Ali Haydar mı vardı, Zihni Bey mi vardı bilmez. Orada Zihni
Bey yokken Ali Haydar Bey’in atması gereken bir imzayı Zihni Bey’e attırmak…
BAŞKAN
– Oy sayım ve dökümünde var Zihni Bey.
ENGİN
ALTAY (İstanbul) – O ayrı bir iş, ayrı iş o.
BAŞKAN
– Asıl odur, oy sayım tutanağı.
ENGİN
ALTAY (İstanbul) – Bal gibi de sahtekârlıktır. 
BAŞKAN
– Bir saniye…
ENGİN
ALTAY (İstanbul) – İki: Burada dün gece ben bir grup başkan vekili olarak ayağa
kalktım, son derece nazik bir şekilde şu şekilde durdum.
MEHMET
METİNER (Adıyaman) – Hep ayağa kalkıyorsun.
ENGİN
ALTAY (İstanbul) – Sizin bana meramımı sormadan oturumu kapatmanız da
Parlamento tarihinin en büyük kabalığıdır; teessüf ediyorum, teessüf ediyorum!
MUSTAFA
ELİTAŞ (Kayseri) – Sayın Başkan, böyle hakaret ettirecek misiniz? Meclise
hakaret ediyor.
BAŞKAN
– Şu anda kabalığın en büyüğünü siz yapıyorsunuz Sayın Altay. 
ENGİN
ALTAY (İstanbul) – Olmaz böyle şey. Burayı…
MUSTAFA
ELİTAŞ (Kayseri) – Sayın Başkan, susturun şunu, Meclise hakaret ediyor!
ENGİN
ALTAY (İstanbul) – Gel sen sustur, gel. (CHP sıralarından gürültüler)
MUSTAFA
ELİTAŞ (Kayseri) – Sayın Başkan, Meclise hakaret ediyor; size değil, Türkiye
Büyük Millet Meclisine hakaret ediyor. 
BAŞKAN
– Sayın Altay… 
Sayın
Elitaş, lütfen…
ENGİN
ALTAY (İstanbul) – Sayın Başkan, son cümle.
BAŞKAN
– Son cümlenizi söyleyin, lütfen oturun.
ENGİN
ALTAY (İstanbul) – Otururum ben, merak etmeyin.
Bana
ait bir sözle değil, eski bir AK PARTİ milletvekili ve bakanına ait bir sözle
kendi konuşmamı kapatıyorum: “Sayın Başkan, burayı Nasrettin Hoca gibi size
yönettirmeyeceğiz.” Burayı Nasrettin Hoca gibi yönetemezsiniz.
BAŞKAN
– Biz de size yönettirmeyeceğiz o şekilde. Burayı ben yöneteceğim, yönetecek
olan burası.
ENGİN
ALTAY (İstanbul) – Yönetin de Başkan olarak yönetin. 
UĞUR
AYDEMİR (Manisa) – Sayın Altay, imza atmamış adamınız, imza atmamış.
X.- USUL HAKKINDA GÖRÜŞMELER (Devam)
1.- 447 sıra sayılı Anayasa Değişiklik
Teklifi’nin 2’nci maddesinin oylamasının sayım sonucuna ilişkin tutanağın kâtip
üyelerce imzalanmasıyla ilgili yapılan işlemin İç Tüzük hükümlerine uygun olup
olmadığı hakkında (Devam)
BAŞKAN
– Evet, usul tartışmasının lehinde ikinci söz Sayın Kubat’a aittir.
Buyurun
Sayın Kubat. (AK PARTİ sıralarından alkışlar) 
ALİ
HAYDAR HAKVERDİ (Ankara) – Sayın Başkan, lütfen, hakaretle ilgili açıklama
yapayım.
BAŞKAN
– Sayın Kubat’ı davet ettim, buyurun oturun. 
MEHMET
DOĞAN KUBAT (İstanbul) – Değerli Başkanım, yüce heyetinizi saygılarımla
selamlıyorum.
Aslında,
dün, bugün Sayın Altay’ın gündeme getirdiği konu burada bir usul tartışmasına
konu oldu ve Genel Kurul bir karar verdi. Bu, şu anda parlamento hukukunun bir
parçası olarak uygulanmak mecburiyetinde.
LEVENT
GÖK (Ankara) – Kim imzaladı Doğan Bey, dünkünü kim imzaladı?
MEHMET
DOĞAN KUBAT (Devamla) – Genel Kurul imzaladı. 
LEVENT
GÖK (Ankara) – Onunla bu farklı, onunla bu farklı.
TAHİR
ÖZTÜRK (Elâzığ) – Dinle, dinle.
MEHMET
DOĞAN KUBAT (Devamla) – Levent Bey, tutanaklara bakarsanız görürsünüz. 
Bu
Genel Kurul kararında aynen şu husus kabul edildi: Oylama tutanaklarında
oylamanın sayım ve dökümüne ilişkin bilgiler dışında başka bir hususa yer
verilemeyeceğine, böyle bir ifade, ibare yazılmışsa bunun hukuken yok hükmünde
sayılmasına, bu konuda ısrar eden kâtibin de görevinden imtina etmiş
sayılmasına dün Genel Kurul karar verdi, Başkanlık makamı da bunun gereğini
yapıyor.
Değerli
arkadaşlar, işi, mevzuatı zorlayarak kendi birtakım gayretlerinize alet etmeyin
İç Tüzük’ü. Divan üyesi görevini yapacak. Burada, 16’ncı maddede yazıyor,
oyları sayacak. Oyların sayımı, dökümü şuralarda yapıldı dün. Bu konuda Ali
Haydar Bey’in bir itirazı var mı oylar sayılıp dökülürken?
LEVENT
GÖK (Ankara) – Var tabii ki, onu zapta geçiriyor zaten.
MEHMET
DOĞAN KUBAT (Devamla) – Burada CHP’li arkadaşlar, 15 kişi, hepimiz buradaydık.
Şurada görev yaptı Ali Haydar Bey, “Genel Kuruldaki oylamanın gizliliği ihlal
edildi.” diyor. Şurayı gördün mü kardeşim? Görmedin. Demek ki yazacağın ifade
gerçeğe aykırı, niye zorluyorsun yani, böyle bir şey var mı? (AK PARTİ
sıralarından alkışlar)
LEVENT
GÖK (Ankara) – Hayda!
MEHMET
DOĞAN KUBAT (Devamla) – Değerli arkadaşlar, tekrar ediyorum: Genel Kurul bu
konuda kararını vermiştir, İç Tüzük uygulamasına açıklık getirmiştir. Kâtip
üyelerin görevi Divan tutanağını imzalamaktır, 142’nci maddede de kıyasen bunu
uygularız. Orada da oyların sayımı ve dökümü kâtip üyelerce yapılır ve
tutanakla tespit edilen sonuç aynı oturumda başkan tarafından ilan olunur.
Burada bütün arkadaşlarımızın, 78 milyonun, 79 milyonun gözü önünde açıkça
yapılan dürüst bir sayıma itiraz etmeyip, sonucunu tutanağa bağlayıp Başkanlığa
verdikten sonra… Kusura bakmayın, bu şark kurnazlığıdır, buna da Genel Kurul
dün set çekmiştir.
VELİ
AĞBABA (Malatya) – Ya, yapma Allah aşkına, bir de hukukçusun ya! Doğan Bey, bir
de hukuk mezunusun, ayıp ya!
MEHMET
DOĞAN KUBAT (Devamla) – Bu, hakkın da suistimalidir, görevi ihmaldir.
VELİ
AĞBABA (Malatya) – Dün yanımda sen de şahittin ya!
MEHMET
DOĞAN KUBAT (Devamla) - Başkanlık makamı bu konuda o sayımı yapan kâtip
üyelerden herhangi birisine de bu tutanağı imzalatır, hukuken bu belgeler de
geçerlidir. 
VELİ
AĞBABA (Malatya) – O derslere girmedin mi sen? Hukuk mezunusun ya, ayıp, ayıp.
MEHMET
DOĞAN KUBAT (Devamla) - Bunun aksini iddia etmek, hukuku inkâr etmek demektir.
Saygılarımla
hepinizi selamlarım. (AK PARTİ sıralarından alkışlar)
BAŞKAN
– Teşekkür ediyorum.
VELİ
AĞBABA (Malatya) – Hukuk okudun bir de ya, açıkça sahtekârlık yapıldı ya,
açıkça, gözlerimizin önünde ya!
ALİ
HAYDAR HAKVERDİ (Ankara) – Sayın Başkan…
ÖMER
SERDAR (Elâzığ) – Sayın Başkan…
BAŞKAN
– Bir saniye, Sayın Hakverdi’yi dinleyeyim.
Buyurun.
ALİ
HAYDAR HAKVERDİ (Ankara) – Açıkça görevi kötüye kullandığımı, görmediğimi…
ENGİN
ALTAY (İstanbul) – Yalan söylediğini…
ŞAHAP
KAVCIOĞLU (Bayburt) – Hepsi doğru.
SÜREYYA
SADİ BİLGİÇ (Isparta) – Baskıya maruz kaldığını!
ALİ
HAYDAR HAKVERDİ (Ankara) – …yalan söylediğimi… Açıkça bir sataşma var. Söz
istiyorum.
BAŞKAN
– İki dakika, sataşmadan söz veriyorum; lütfen, yeni bir sataşmaya meydan
vermeyelim.
ŞAHAP
KAVCIOĞLU (Bayburt) – İtiraf mı edeceksin?
BAŞKAN
– Buyurun.
VII.- SATAŞMALARA İLİŞKİN KONUŞMALAR
(Devam)
7.- Ankara Milletvekili Ali Haydar
Hakverdi’nin, İstanbul Milletvekili Mehmet Doğan Kubat’ın usul görüşmesi
nedeniyle yaptığı konuşması sırasında şahsına sataşması nedeniyle konuşması
ALİ
HAYDAR HAKVERDİ (Devamla) – Değerli arkadaşlarım, bakın, dün akşamki
konuşmamızda Başkanla niyet o kadar iyiydi ki, o kadar iyiydi ki…
BAŞKAN
– Niyetim her zaman iyidir.
ALİ
HAYDAR HAKVERDİ (Devamla) - Ben açıkçası aleni oy kullanmayı tespit ettim.
Ancak burada, buradaki o hukuka aykırı aldığınız Genel Kurul kararı var ya… Ya,
Komisyonda şöyle bir karar alabilir misiniz: Komisyonda tartıştınız ve “Muhalif
üyeler imza atacak o karara ama şerh koyamaz.” diyebiliyor musunuz?
OSMAN
AŞKIN BAK (Rize) – Ya, ne alakası var kardeşim ya, ne alakası var ya!
MUSTAFA
ELİTAŞ (Kayseri) – Sen Divan üyesisin, yaptığın görevin ne olduğunu daha
bilmiyorsun sen.
ALİ
HAYDAR HAKVERDİ (Devamla) - Burada bana nasıl “Şerh koyamaz.” dersiniz! Çünkü
ben buradaki açıktan, aleni oy kullanmayı gördüm.
MUSTAFA
ELİTAŞ (Kayseri) – Sen muhalif değilsin, Divan üyesisin. Sen muhalif değilsin,
Divan üyesisin, onu öğren.
ALİ
HAYDAR HAKVERDİ (Devamla) - Gördüm ve milletvekillerinizi uyardım, isim isim veririm.
Dedim ki: “Sayın vekilim, lütfen, usulüne uygun oy kullanın ve kabine girerek
oy kullanın.” 
İLKNUR
İNCEÖZ (Aksaray) – Allah Allah…
ALİ
HAYDAR HAKVERDİ (Devamla) – Birçoğundan aldığım cevap şuydu: “Sen kimsin!”,
“Sana ne lan!”, “Ben de milletvekiliyim.” 
MUSTAFA
ELİTAŞ (Kayseri) – Görevlisin sen, muhalif değilsin.
ALİ
HAYDAR HAKVERDİ (Devamla) - İsim isim söylerim. Sadece bir vekiliniz, sadece
bir vekiliniz –onun da ismini söylerim- “Çok özür dilerim, haklısın.” dedi ve
şaşırttı beni.
Bakın,
ben bu durumu tespit etmek zorundayım, ederim de. Çünkü ben imza koyuyorum, bir
usulsüzlük varsa onu da şerh etmek benim hakkım. (CHP sıralarından alkışlar) 
ŞAHAP
KAVCIOĞLU (Bayburt) – Yalan söyleme, yalan.
VELİ
AĞBABA (Malatya) – Ne yapsın? Ne yapsın?
ALİ
HAYDAR HAKVERDİ (Devamla) – Gördüğümün dışında başka bir şeyi bana
söyletemezsiniz.
OSMAN
AŞKIN BAK (Rize) – Dava açacağız sana.
ALİ
HAYDAR HAKVERDİ (Devamla) – Ayrıca, bakın, o kadar naif bir görüşmeydi ki
Başkanla, beni kandırdı, beni kandırdı. Kendisine hakaret gibi bir niyetim asla
olamaz. (AK PARTİ sıralarından gürültüler) Çünkü bu görüşmeyi kendi de
doğruladı. 
Grup
baskısına gelince, şöyle söyledim, bakın, aynen şöyle söyledim, dedim ki…
EJDER
AÇIKKAPI (Elâzığ) - Yok, yok, gördün mü görmedin mi onu söyle. Baskı gördün mü?
ALİ
HAYDAR HAKVERDİ (Devamla) – “Sayın Başkan, şu saatten sonra çok ciddi gerginlik
olabilir az önceki kararınızdan dolayı, saat üçü geçmiş, gruplar birbirine
düşmesin, daha fazla gerginlik olmasın.” dedim ve şerh konusunda anlaştık, konuşmamız
budur, “Aksini benden beklemeyin.” dedim.
ŞAHAP
KAVCIOĞLU (Bayburt) – Yalan söylüyorsun bak. Yalan söyleme, yalan söyleme.
ALİ
HAYDAR HAKVERDİ (Devamla) – Kendisi de aynen ifade ettiği hâlde son anda okudu
ve Meclisi…
LEVENT
GÖK (Ankara) – Kapattı.
ALİ
HAYDAR HAKVERDİ (Devamla) – …hiç bize söz vermeden kapatıp kaçtı. (AK PARTİ
sıralarından gürültüler) 
LEVENT
GÖK (Ankara) – Aynen öyle oldu, hepiniz gitmiştiniz, aynen öyle oldu. 
İLKNUR
İNCEÖZ (Aksaray) – Kaçan adam bugün gelmez. 
BAŞKAN
– Kapatıp kaçma diye bir şey olmaz Sayın Hakverdi, sözlerinize dikkat edin. 
VELİ
AĞBABA (Malatya) – Kaçtın Sayın Başkan, kaçtın; kaçmasaydın! 
ALİ
HAYDAR HAKVERDİ (Devamla) – Ben sözümün arkasındayım ama hakaret kastım asla
olamaz çünkü saygın bir makamda, yüce Meclisimizi temsil eden bir makamdadır
kendisi. (CHP sıralarından alkışlar) 
(Mikrofon
otomatik cihaz tarafından kapatıldı) 
FEVZİ
ŞANVERDİ (Hatay) – Sende saygı yok, saygı! Başkanına saygı göstermiyorsun,
Divan üyesisin sen. 
BAŞKAN
– Siz bir Divan üyesisiniz, siz partinin militanı gibi hareket edemezsiniz, siz
Divan üyesisiniz. (AK PARTİ sıralarından alkışlar)
Başkan
vekili kadar siz de tarafsız olmak zorundasınız, kusura bakmayın. O kadar baskı
altında hissettiğinizi, burada terler dökerken bana siz ifade ettiniz. Bunları
söylemek zorunda bırakmayın beni. (AK PARTİ sıralarından “Bravo” sesleri) 
ALİ
HAYDAR HAKVERDİ (Ankara) – Bunu yapmayacaktınız. 
ÖMER
SERDAR (Elâzığ) – Sayın Başkan…
BAŞKAN
– Buyurun, sizi dinliyorum. 
ÖMER
SERDAR (Elâzığ) – Efendim, dün ikinci oylama sonrasında tutulan tutanakla
ilgili… Tutanağın altında benim de imzam var. Tutanağa yönelik bir sahtecilik
iddiası vardır, bu bir sataşmadır. 
BAŞKAN
– Size de iki dakika süre veriyorum. Lütfen yeni bir sataşmaya meydan
vermeyelim. 
Buyurun.
(AK PARTİ sıralarından alkışlar)  
LEVENT
GÖK (Ankara) – Sayın Başkan, niye söz verdiniz? Kime söz atılmış orada? 
UĞUR
AYDEMİR (Manisa) – Sataştı Divana. 
BAŞKAN
– Sataşmadan verdim efendim. Divan töhmet altında kaldı, tutanağa imza atan
arkadaş… 
LEVENT
GÖK (Ankara) – Töhmet altında kalan sizsiniz Sayın Başkan, arkadaşımız değil,
sizsiniz. Bence sizin cevap vermeniz lazım. 
8.- Elâzığ Milletvekili Ömer Serdar’ın,
Ankara Milletvekili Ali Haydar Hakverdi’nin sataşma nedeniyle yaptığı konuşması
sırasında şahsına sataşması nedeniyle konuşması
ÖMER
SERDAR (Elâzığ) – Değerli arkadaşlar, şimdi, 1’inci maddenin sonunda tutanaklar
tutulurken Divandaki bir arkadaşımız, Özcan Purçu Bey, tutanağın altına
aleniyetle ilgili bir şerh yazmak istedi. 
LEVENT
GÖK (Ankara) – Ve imzaladı değil mi? İmzaladı. Haydar Bey imzaladı mı? 
ÖMER
SERDAR (Devamla) – Ben de kendisine aynen şunu dedim: Bak, bizim buradaki
görevimiz, sayım işlemini tutanak altına almaktır. Aleniyetle ilgili bir iddia
varsa tutanak memurluğuna, Divana farklı şeyler verilebilir, dilekçeler
verilebilir ama bunun görevi, bu tutanağın işlevi, sayımda, dökümde herhangi
bir hata varsa bunu tekrarlayabiliriz… Bunu söyledim. “Yok, ben bu şerhi
yazacağım.” dedi. Ama, madem gerçekleri konuşuyoruz, lütfen siz de bunu kabul edin:
O şerhler geldi, ellere tutuşturuldu grup tarafından. (CHP sıralarından
gürültüler) 
LEVENT
GÖK (Ankara) – Kim tutuşturmuş ya? 
VELİ
AĞBABA (Malatya) – Hadi canım! AKP milletvekili mi sandın? 
ÖMER
SERDAR (Devamla) – “Hadi canım” değil, “hadi canım” değil; gözümle gördüm. Biz
sonra arkadaşlarla konuştuk; ya, bu doğru bir şey değil; artı, bir önceki
Divan…
LEVENT
GÖK (Ankara) – Olayı değiştirir mi? Ya, nerede hazırlanırsa hazırlansın, ne
anlamı var? 
ÖMER
SERDAR (Devamla) – Bir dinle, dinle olayları, bir anlatayım ya. 
EMRE
KÖPRÜLÜ (Tekirdağ) – Boş kâğıda imza attınız, boş kâğıda!
BAŞKAN
– Dinleyin arkadaşlar ya, dinleyin.
BARIŞ
YARKADAŞ (İstanbul) – Boş kâğıda imza attın, neyi konuşuyorsun? 
ÖMER
SERDAR (Devamla) – Bir dinle, olayları anlatıyoruz.
Bir
önceki günün tutanağı geri alınıp ona da şerh yazılmak istendi. “Bakın, bu
doğru değil. Size sahtecilik yaptırılmak isteniyor, bu doğru değil.” dedik. 
Şimdi,
değerli arkadaşlar, açık oy meselesi… Bu Meclisin geleneğini bilenler bilir.
MUSTAFA
ELİTAŞ (Kayseri) – Açık oy yapmıyoruz biz, usulüne uygun oy kullanıyoruz.
ÖMER
SERDAR (Devamla) – 1995 yılına kadar pullar milletvekillerine verilip kupaya
attırılırdı. Bu açık oy meselesi, bu farklı bir konu. Meclisin tutanaklarına
bakarsanız uygulamaları burada görürsünüz. Mesele, burada Divanı töhmet altında
bırakmak.
(Mikrofon
otomatik cihaz tarafından kapatıldı) 
VELİ
AĞBABA (Malatya) – Milletvekilliğimizden utanıyoruz. Ayıp vallahi! 
ÖMER
SERDAR (Devamla) – Burada Divana yönelik sahtecilik iddiasını arkadaşıma yakıştıramadım.
VELİ
AĞBABA (Malatya) – Kendi milletvekilliğimizden utanıyoruz ya!
ÖMER
SERDAR (Devamla) – Biz birlikte görev yapıyoruz, üzerinde birtakım baskılar
olmuş olabilir ama olayları çarpıtmanın bir anlamı yok.
Teşekkür
ederim. 
BAŞKAN
– Teşekkür ediyorum Sayın Serdar.
X.- USUL HAKKINDA GÖRÜŞMELER (Devam)
1.- 447 sıra sayılı Anayasa Değişiklik
Teklifi’nin 2’nci maddesinin oylamasının sayım sonucuna ilişkin tutanağın kâtip
üyelerce imzalanmasıyla ilgili yapılan işlemin İç Tüzük hükümlerine uygun olup olmadığı
hakkında (Devam)
BAŞKAN
- Tutumumun aleyhinde ikinci ve son söz Sayın Kerestecioğlu’na aittir.
Buyurun
Sayın Kerestecioğlu. (HDP sıralarından alkışlar)
FİLİZ
KERESTECİOĞLU DEMİR (İstanbul) – Sayın Başkan, değerli milletvekilleri; 1995’te
kutulara topluca oy atılmış olabilir; iki sene, beş sene önce de böyle yapmış
olabilirsiniz. Ama şu anda gerçekten, daha ileri, daha demokratik bir şey
yapmak istiyorsak, aslında günlerdir burada istenen ve Sayın Başkanın yapması
gereken de şudur: Tek tek isimlerin okunması, gelinip perdelerin arkasına
geçerek gizli oy kullanılması. Bu, bu kadar zor bir şey midir? 
MUSTAFA
ELİTAŞ (Kayseri) – Sen niye yapmıyorsun o işi?
FİLİZ
KERESTECİOĞLU DEMİR (Devamla) – Sizinle muhatap olmuyorum Elitaş, ben bütün
Genel Kurula konuşuyorum.
MUSTAFA
ELİTAŞ (Kayseri) – Bizimle muhatap olma, AK PARTİ Grubuyla muhatap olma!
FİLİZ
KERESTECİOĞLU DEMİR (Devamla) – Siz sürekli kışkırtmak için oradan
konuşuyorsunuz ama… 
ABDULHAMİT
GÜL (Gaziantep) – Kendi grubuna bak.
FİLİZ
KERESTECİOĞLU DEMİR (Devamla) - Demokrasiyi savunan insanlar, eğer bir Divan
varsa burada, sadece başkanlık değilse istediğiniz o Divan üyelerinin de
gördükleri bir usulsüzlük varsa…
ŞAHAP
KAVCIOĞLU (Bayburt) – Oy bile kullanmıyorsun ya, ne konuşuyorsun? 
FİLİZ
KERESTECİOĞLU DEMİR (Devamla) - ..bu usulsüzlüğü tespit ettiklerinde şerh koyma
hakları vardır. Aksi takdirde orada tuzluk gibi niye oturuyorlar Divan üyeleri,
neyi gözlüyorlar? 
ŞAHAP
KAVCIOĞLU (Bayburt) – Kim orada tuzluk gibi oturuyor? Oy kullanmıyor…
FİLİZ
KERESTECİOĞLU DEMİR (Devamla) - Yani bunu yapmaları gerekir, demokrasinin
gereği budur. 
ŞAHAP
KAVCIOĞLU (Bayburt) – Sen niye oy kullanmıyorsun? Tuzluk gibi orada
oturuyorsunuz.
FİLİZ
KERESTECİOĞLU DEMİR (Devamla) – Ama, şu anda aynen çoğunluk tahakkümü başınızı
döndürmüş durumda. 
ŞAHAP
KAVCIOĞLU (Bayburt) - Niye tuzluk gibi oturup oy kullanmıyorsunuz?
BAŞKAN
– Arkadaşlar, müdahale etmeyin lütfen.
FİLİZ
KERESTECİOĞLU DEMİR (Devamla) – Çoğunluk tahakkümü başınızı döndürmüş durumda.
O yüzden laf atmadan yerinizde de oturamıyorsunuz, gerçekten oturamıyorsunuz. 
Sayın
Başkan, sözleriniz gerçekten incitici Genel Kurulu. “Ben talimat veririm.”,
“Otur yerine.”, “Sen konuşma, ben konuşuyorum.”, “Ben yöneteceğim.” Bunlar
doğru üsluplar değil.
BAŞKAN
– Sayın Başkana ithafen söylenen sözleri de bir ifade etseniz ya.
FİLİZ
KERESTECİOĞLU DEMİR (Devamla) – Tabii ki edebilirim. Ama, siz Başkansınız,
Başkan olarak sizin tutumunuzun böyle olmaması lazım.
FEVZİ
ŞANVERDİ (Hatay) - Doğruyu söyleme alışkanlığınız yok.
FİLİZ
KERESTECİOĞLU DEMİR (Devamla) – Ben gerçekten, aslında şu dönemin mottosunun
“İtaat et, rahat et.” olduğunu düşünüyorum. 
ERGÜN
TAŞCI (Ordu) - Sen önce oyunu kullan, oyunu!
FİLİZ
KERESTECİOĞLU DEMİR (Devamla) – Zaten birazdan görüşmelerine başlayacağımız
başkanlık teklifi de aynen budur; evet, “İtaat et, rahat et.” “Ben Başkanım,
ben yöneteceğim.” sizin anlayışınız da budur.
Saygılar.
(HDP sıralarından alkışlar)
UĞUR
AYDEMİR (Manisa) - Siz rahat mısınız?
MUSTAFA
ELİTAŞ (Kayseri) - Nereye itaat ettiğiniz belli!
İLKNUR
İNCEÖZ (Aksaray) - Siz nereye itaat ediyorsunuz? Önce onu açıkla Filiz Hanım?
BAŞKAN
– Sayın milletvekilleri, tutumumu açıklıyorum. 
Divan
olarak tüm birleşimlerde görüşülen teklifin gizli oylama işlemlerinin İç
Tüzük’e uygun yürütülmesi adına gereken önlemleri almış, hatırlatmaları yapmış
ve usulüne uygun olarak da yerine getirmişiz ve bundan sonraki süreçlerde de
hiç endişeniz olmasın, aynı hassasiyetle yerine getireceğiz. 
İç
Tüzük’ün “Kâtip üyelerin görevleri” başlıklı 16’ncı maddesinde, oy saymak bütün
kâtip üyelerin görevleri arasında belirtilmiştir. Nitekim, teklifin maddelerine
geçilmesi, 1’inci ve 2’nci maddesinin oylamasının tasnifi ve sayımı tüm kâtip
üyelerce birlikte yapılmıştır. 
YAŞAR
TÜZÜN (Bilecik) - 6’ncı maddeyi oku Başkan, 6’ncı maddeyi oku.
EMRE
KÖPRÜLÜ (Tekirdağ) - Atlayarak okuma Sayın Başkan.
BAŞKAN
- Oy sayım ve tasnifinde bir anlaşmazlık yaşanmamış olup bu durum kâtip üyeler
tarafından imzalanan tutanaktan da anlaşılmaktadır. Söz konusu tutanak yapılan
oylamaya ilişkin Divana intikal ettirilen zarf ve pulların sayım ve tasnifi
sonucuna ilişkin olup tutanakta bu husus dışında bir konuya yer verilmesi, bu
konuda şerh düşülmesi veya bunun okunması mümkün görülmemektedir. Bu kapsamda,
oylama tutanaklarında oylamanın sayım ve dökümüne ilişkin bilgiler dışında
başka bir hususa yer verilemeyeceği hususu dünkü birleşimde usul tartışmasına
konu edilmiş ve tutumum oya sunulmak suretiyle Genel Kurulca da kabul
edilmiştir. Dünkü birleşimde 2’nci maddenin oylaması işlemi sırasında, nöbet
çizelgesine göre Divanda okuma yapılan taraftaki kâtip üye Sayın Özcan Purçu
iken yerine Sayın Ali Haydar Hakverdi oturmuştur. Sayın Hakverdi ise oy
tasnifine katılmasına, tasnife, sayım ve işlemine ve sonucuna bir itirazı
olmamasına rağmen, oylamanın yapılmasına ilişkin şerh koyma ısrarıyla oylama
sonucunu içeren tutanağı imzadan imtina etmiştir. Bunun üzerine, tasnif ve
sayım işlemine katılan başka bir kâtip üyece de tutanak imzalanmıştır. Kâtip
üyeler tarafından tutulan tutanak gizli oylamanın sonucuna ilişkindir. 
Kâtip
üyenin oy tasnifi tutanağını imzalamadığı için Genel Kurulun bekletilmesi ancak
bir hakkın suistimali olur. Bütün kâtip üyelerin 16’ncı maddeye göre oyların
sayımı hususunda görev ve yetkisi vardır ve bu görev diğer kâtip üyelerce de
hep birlikte yerine getirilmiştir. Divanda görevli kâtip üye tarafından
oylamanın sayım sonucuna ilişkin tutanağın imzalanmaması durumunda, sayım
işlemine katılan bir başka kâtip üye tarafından ilgili tutanağın imzalanması İç
Tüzük’e uygun olduğundan, dünkü birleşimdeki tutumum bu şekilde
gerçekleşmiştir. 
Şimdi,
Divanda görevli kâtip üye tarafından oylamanın sayım sonucuna ilişkin tutanağın
imzalanmaması durumunda sayım işlemine katılan bir başka kâtip üye tarafından
ilgili tutanağın imzalanması hususunu ve bu bağlamdaki tutumumu Genel Kurulun
oyuna sunuyorum: Kabul edenler... Kabul etmeyenler... Kabul edilmiştir. 
Tutumumda
bir değişiklik yoktur. 
MUSTAFA
ELİTAŞ (Kayseri) – Yasaya geçelim Sayın Başkan. İç Tüzük’ü uygulayın Sayın
Başkan, bitti iş. 
LEVENT
GÖK (Ankara) – Sayın Başkan, taleplerimiz var. 
ENGİN
ALTAY (İstanbul) – Sayın Başkan...
BAŞKAN
– Sayın Altay, bitirelim. 
Buyurun.

MUSTAFA
ELİTAŞ (Kayseri) – Sayın Başkan, kanuna geçtiysek konuşmaya çağırın. 
ENGİN
ALTAY (İstanbul) – Elitaş sesini biraz yükseltse herhâlde bana söz
vermeyecektiniz. Elitaş’a da sesini yükseltmediği için teşekkür ederim.
Sayın
Başkan, gerek Sayın Özcan Purçu gerek Sayın Ali Haydar Hakverdi oylama
esnasında sizi hiç uyarmamış olsalar ve sayım dökümden sonra “Biz buna şerh
koyuyoruz.” deseler, Allah var, yerden göğe haklısınız. Ancak, samimiyetinize,
iyi niyetinize… Sayın milletvekillerinin önünde size bir soru soruyorum: Her
iki arkadaşımız da, her iki sayın üye de oylamalar esnasında “Sayın Başkan,
açık oy kullanılıyor, İç Tüzük’e aykırı bir işlem yapılıyor.” dediler.
Arkadaşların sizi uyarmalarına rağmen, sizin onların bu uyarasını dikkate
almayarak, ilk gün olduğu gibi, benim, tutanağa bu durumu geçirdikten sonra
sizin bilinçli ve kasıtlı olarak, sırf tutanağa geçsin diye “Oylama, usulüne
uygun ve gizli yapılmıştır.” diyen siz Sayın Başkanın bu tutumu karşısında,
oradaki kâtip üyelerin o tutanağı imzalarken bu şerhleri yazmaları kadar doğal,
hakkaniyetli bir şey olamaz. 
Siz
burada bir oylamayla şunu da yapamazsınız…
MEHMET
METİNER (İstanbul) – Dün oyladık bitti, tekrar başa dönüyoruz ya. 
TAHİR
ÖZTÜRK (Elâzığ) – Yeter ya, yeter ya!
BAŞKAN
– Sayın Altay, lütfen tamamlayın. 
ENGİN
ALTAY (İstanbul) – Siz burada şöyle bir oylamayı da yapamazsınız: Biraz önce
yaptığınız -tutanağa geçsin diye söylüyorum- tutumunuzla ilgili ama aslında
tutanaklara imza konusunda Genel Kuruldan, daha doğrusu Genel Kuruldan
demeyelim de AK PARTİ çoğunluğundan bir oylamayla…
BAŞKAN
– Genel Kuruldan efendim, Genel Kurula sunuyoruz.
MUSTAFA
ELİTAŞ (Kayseri) – Genel Kurul… Genel Kurul 276’dır. 
ŞİRİN
ÜNAL (İstanbul) – Biz Genel Kurulu temsil ediyoruz Sayın Altay.
ENGİN
ALTAY (İstanbul) – Efendim, Genel Kuruldan, doğru, Genel Kurul. 
AK
PARTİ çoğunluğunun kahir ekseriyetiyle aldığınız bir yetkiyle oradaki kâtip
üyeleri kendinize oyuncak yapamazsınız, biz buna müsaade etmeyiz. (CHP
sıralarından alkışlar) 
BAŞKAN
– Siz de yapamazsınız Sayın Altay, siz de yapamazsınız oyuncak. 
ENGİN
ALTAY (İstanbul) – Efendim, kâtip üyeye…
BAŞKAN
– Kâtip üyelere de yazık etmeyin, lütfen yazık etmeyin, baskı uygulamayın. 
ENGİN
ALTAY (İstanbul) – Bir şey söyleyeceğim: Kâtip üye arkadaşınız dedi ki: “CHP’li
kâtip üyeye not verildi.” Evet, verildi. 
MUSTAFA
ELİTAŞ (Kayseri) – Al, işte ispatı. 
ENGİN
ALTAY (İstanbul) – Evet, bir dakika, bir dakika… Atlama erken. 
MEHMET
DOĞAN KUBAT (İstanbul) – Ama itiraf et. 
ENGİN
ALTAY (İstanbul) – Verildi. Şu arka odanın dili olsa da konuşsa. Bu Divana
Elitaş not değil ültimatom veriyor, ültimatom veriyor.
MUSTAFA
ELİTAŞ (Kayseri) – Tövbe Ya Rabbi!
ENGİN
ALTAY (İstanbul) – Olmaz öyle şey, olmaz!
MUSTAFA
ELİTAŞ (Kayseri) – Ben öyle bir hadsizlik yapmam.
BAŞKAN
– Sayın Altay, ne Elitaş ne Sayın Engin Altay, kimse buraya ültimatom veremez.
ENGİN
ALTAY (İstanbul) – Sayın Başkan, şurada…
BAŞKAN
– Hiç kimse veremez. Lütfen…
ENGİN
ALTAY (İstanbul) – Bu tartışma şöyle biter, bu tartışma şöyle biter…
BAŞKAN
– Tartışmayı bitirdik efendim, o sizin konuşmanız. 
Konuşmanızı
bitirin.
ENGİN
ALTAY (İstanbul) – Efendim, siz “Bitirdik.” demekle tartışma bitmez. (AK PARTİ
sıralarından gürültüler)
MUSTAFA
ELİTAŞ (Kayseri) – Sayın Başkan, bakın, talimat veriyor size!
ENGİN
ALTAY (İstanbul) – Bu tartışma şöyle biter…
MEHMET
MUŞ (İstanbul) – Siz dediğiniz zaman mı bitecek?
BAŞKAN
– Bir saniye, bir saniye…
MEHMET
MUŞ (İstanbul) – Böyle bir şey yok ya! Siz dediniz zaman mı bitecek?
BAŞKAN
– Bitirin, siz bitirin.
ENGİN
ALTAY (İstanbul) – Şöyle biter: Biraz önce tutumunuzu oylatmanıza bir itiraz
edemem, oylanır, tutumunuz meşrulaşır, bir şey demem ama biraz önce kâtip
üyeleri değiştirme konusunda yaptığınız oylama doğru değil; Bunu tutanağa ben
geçirdim. Bence siz de “Yaptığım oylama tutumumun benimsenmesiyle ilgili.” diye
geçirin, ondan sonra da kâtip üyeler sizi uyardığı vakit “Oylama gizli
yapılmıyor.” diye, siz gereğini yaparsınız; bize mensup, CHP menşeli hiçbir
kâtip üye de şerh koymaz, tartışma da biter. Olay bu.
BAŞKAN
– Teşekkür ediyorum Sayın Altay.
Bizler
Meclis Başkanlık Divanı olarak oylamanın gayet usulüne uygun bir şekilde
yapılması noktasında azami hassasiyet gösteriyoruz, gereğini de yapıyoruz.
MUSTAFA
ELİTAŞ (Kayseri) – Sayın Başkan…
BAŞKAN
– Sayın Elitaş, bitiriyorum.
Teşekkür
ediyorum. 
MUSTAFA
ELİTAŞ (Kayseri) – Sayın Başkan, bir cümle…
Başkanlık
Divanına talimat verebilecek hadsizliği yapan bir grup başkan vekili değilim.
BAŞKAN
– Teşekkür ederim. 
MUSTAFA
ELİTAŞ (Kayseri) – Bu İç Tüzük’ü en iyi bilenlerden biriyim.
BAŞKAN
– Çok teşekkür ediyorum.
MUSTAFA
ELİTAŞ (Kayseri) – “Siz konuşun, ben konuşmaya son veririm.” diyecek de hadsiz
bir davranış içinde bulunmam.
Teşekkür
ederim.
BAŞKAN
– Başkanlık Divanına, buraya hiç kimse ültimatom ya da talimat veremez.
LEVENT
GÖK (Ankara) – Ara vermelerinizin sürelerini bile Elitaş belirliyor. Olur mu
öyle şey?
UĞUR
AYDEMİR (Manisa) – Tavsiye, tavsiye o.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel
Başkanı İzmir Milletvekili Binali Yıldırım ve Grup Başkanvekilleri Kayseri
Milletvekili Mustafa Elitaş, Amasya Milletvekili Mehmet Naci Bostancı, Aksaray
Milletvekili İlknur İnceöz, Çanakkale Milletvekili Bülent Turan ve İstanbul
Milletvekili Mehmet Muş ile 310 Milletvekilinin Türkiye Cumhuriyeti
Anayasasında Değişiklik Yapılmasına Dair Kanun Teklifi (2/1504) ve Anayasa
Komisyonu Raporu (S. Sayısı: 447) (Devam)
BAŞKAN
– Şimdi 3’üncü maddeyi okutuyorum:
MADDE 3- 2709 sayılı Kanunun 76 ncı maddesinin
birinci fıkrasında yer alan “Yirmibeş” ibaresi “Onsekiz” şeklinde, ikinci
fıkrasında yer alan “yükümlü olduğu askerlik hizmetini yapmamış olanlar,”
ibaresi “askerlikle ilişiği olanlar,” şeklinde değiştirilmiştir.
BAŞKAN
– 3’üncü madde üzerinde gruplar adına ilk söz, Cumhuriyet Halk Partisi Grubu
adına Ankara Milletvekili Ahmet Haluk Koç’a aittir. 
Buyurun
Sayın Koç. (CHP sıralarından alkışlar)
CHP
GRUBU ADINA AHMET HALUK KOÇ (Ankara) – Sayın Başkan, değerli milletvekilleri;
sizleri saygıyla selamlıyorum.
Yalnız,
selamdan hemen sonra, üzüntülerimi de ifade etmek istiyorum. Sistemi
değiştirecek olan bir Anayasa değişiklik teklifinin görüşüldüğü sırada
Meclisteki şu tartışma ortamını ve üzülerek belirtmek istiyorum Sayın Başkan,
riyasetinizin ne şekilde tarafgir olduğunu görmekten de ayrıca üzüntü
duyuyorum. 
Değerli
arkadaşlarım, maddeyle ilgili çok konuşmayacağım. Daha önce, 2010’da yaptığınız
Anayasa paketindeki gibi, 18 yaşındaki gençlerimize, gelecek umutlarımıza,
kuşaklarımıza bir “seçilme hakkı” adı altında, esas amacınızı maskelemek için
bir madde getiriyorsunuz buraya, bu çok açık. Biz tüm gençlerimizin hayata da
bir meslek sahibi olarak katılmalarını, geleceği garanti görmelerini, bu ülkede
iş kurmalarını, iyi birer yurttaş olmalarını tabii ki istiyoruz, siyasete de
katkıda bulunmalarını çok doğal karşılıyoruz. Ama bir paket içerisinde -ki bu
paketin amacı Türkiye Büyük Millet Meclisini ilga etmek ve tek kişide bütün
yetkileri toplamak- böyle bir paketin içerisinde bu maddenin yer alması zehrin
dışında bir şeker kaplaması olarak gözüküyor.
Değerli
arkadaşlarım, bugün Türkiye’miz, ülkemiz, ortak vatanımız dünyanın en gaddar,
en gözü dönmüş, kolayca taşeronlaştırılan çeşitli terör örgütlerinin her yönden
saldırısı altındadır. Silahlı ve silahsız, bu ülkeye karşı her türlü diz
çöktürme, baş eğdirme eylemlerine karşı koymamızın tek yolu millî birliğimizi,
beraberliğimizi korumaktan geçer. Şu tartışma ortamında bunu ne kadar
başarabileceğimizi de takdirlerinize bırakıyorum.
Bugün
bu çatı altında bağımsız bir cumhuriyetin halkının seçtiği, vekâlet vererek
buraya onları temsil etmek için gönderdiği vekiller olarak öncelikle bize bu
imkânı sağlayanlara şükran duymak zorunda olduğumuzu da ifade etmek istiyorum.
Başta Mustafa Kemal Atatürk ve arkadaşları olmak üzere tüm şehitlerimizi bir
kez daha rahmetle anıyorum. Bugün hâlâ bu ülkenin birlik ve bütünlüğünü,
esenliğini korumak adına mücadele eden tüm kahramanlarımıza da şükranlarımızı
sunuyorum, Allah yardımcıları olsun diyorum. 
Değerli
arkadaşlarım, kuruluşunda, Türk milleti ki yani “Cumhuriyeti kuran; her kökten,
kökenden, her mezhepten, meşrepten herkese, ahaliye Türk milleti denir.” adı
altında Anayasa maddesi olarak bizi tarif eden o Türk milleti İstiklal
Marşı’nda “Ben ezelden beridir hür yaşadım, hür yaşarım/Hangi çılgın bana
zincir vuracakmış? Şaşarım.” dizesindeki gibi, cumhuriyetle beraber
egemenliğini de, kendi kaderini de eline aldı, “Egemenlik kayıtsız şartsız
milletindir.” dedi ve boynuna geçirilen tutsaklık zincirini kırdı. Bu vatan
böyle kuruldu, bu cumhuriyet böyle kuruldu değerli arkadaşlarım. İçinde
bulunduğumuz bu Meclis işte bu büyük destanın timsalidir. Bu Meclis bizzat
millet tarafından milletin egemenliğini kılmak için kuruldu. Şimdi, bir bina
olarak görebilir bazılarınız bu Meclisi, bir taş çatı, tuğlalardan ibaret
duvarlar… Hiç de öyle değil; hür yaşamış, hür yaşayacak olan bir milletin
simgesidir bu Meclis. Bu Meclisin yetkilerine dokunmak oturduğunuz bu Meclisi
değil, bu Meclisin simgesi olan milleti yıkmaya teşebbüs etmek anlamına çok
açık bir şekilde gelecektir. (CHP sıralarından alkışlar)
Sayın
milletvekilleri, bu teklif yalnız kuvvetler ayrılığını ortadan kaldırmıyor, bu
milletin birliğini ve dirliğini ortadan kaldırmak için birtakım unsurlar
getiriyor gündeme. Bu teklif yalnızca bütün gücü tek bir kişiye vermiyor, bu
teklif milletin varlığını da bir kişinin keyfine bırakıyor. Ki, bizim
sistemimizde Cumhurbaşkanı sistemin sigortasıdır, hani şu yapı taşı ustalarının
dediği gibi kilit taşıdır. Devletin ve demokrasinin kurumları ve kuralları
arasında bir anlaşmazlık olduğunda onları ahenkle yürütecek olan bir
arabulucudur, tarafsız bir devlet başkanıdır.
Değerli
arkadaşlarım, bu teklifle iki yüz yıllık Türkiye’yi geleneğinden, rotasından
çıkartmıyorsunuz, aynı zamanda üzülerek söylüyorum ekonomik, sosyal ve siyasal
bir çöküşün de temelini atıyorsunuz. Kimse asla yanılgıya düşmesin, bu milleti
oluşturan bütün unsurlar, bu milletin asla pes etmeyeceğini tarihte birçok kez
göstermişlerdir. Bunlar çıkabilir, kabul edebilirsiniz, bir dönem
uygulayabilirsiniz ama bu milleti rotasından, egemenliğini kullanma hakkından
asla alıkoyamazsınız. 
Değerli
arkadaşlarım, tüm içtenliğimle bir dostunuz, arkadaşınız olarak uyarıyorum. Bir
yönetim kriziyle, bir devlet kriziyle karşı karşıyayız. Türkiye çatırdıyor
bugün, çatırdama sesi sokaklarda patlayan bombalarla, her gün gelen
şehitlerimizle, her gün fırlayan döviz kuru ve çöken borsayla duyuluyor. Bakın,
1 Kasımda milletin önüne çıktık, o günlerde partisi adına oy isteyen eski Sayın
Genel Başkan arka sıralarda oturuyor. Söylediğimiz bir söz var koalisyon
görüşmelerinin sonunda: Kusura bakmayın Sayın Başbakan, ben amatör bir
siyasetçiyim ama yeni bir seçime gidiyoruz, öyle gözüküyor; bir terör
hortlamasıyla da bu seçimde çoğunluğu sağlamaya çalışacaksınız. Sayınız kaç
olarak gelirseniz gelin, şunu çok iyi bilin, bu milleti asla şu ana kadar
yaptığınız gibi tek başınıza yönetemeyeceksiniz demiş idim ve bugün maalesef
haklı çıkıyoruz. Bugün 317 kişisiniz, şimdi bütün yetkiyi bir kişinin eline
vermekle sorunu halledeceğinizi sanıyorsunuz. 
Değerli
arkadaşlarım -çok klasik oldu bu- ne istediniz de yapamadınız Allah aşkına? Ne
istediniz? Eğer bu Anayasa değişikliği bir pazarlıkla yapılacak ise hangi
pazarlıklarla hayata geçtiği bu millet tarafından öğrenilecektir ve bu
pazarlığı yapanlar bu milletin vicdanında mahkûm olacaklardır. (CHP
sıralarından alkışlar) Daha astığınız seçim afişleri duruyor. Biliyorsunuz... Terör
mü önlendi? Ekonomi mi, geçim sıkıntısı mı... Adaleti mi sağladınız? Eğitimin
durumu içler acısı. Hukuksuzluk ortada, baskılar ortada. Başkanlık ve kaos
tehditleri... 
Değerli
arkadaşlarım, maalesef, terör üzerinden yürütülen, ulaşılmaya çalışılan kişisel
siyasal hedefler, tatmin edilmeye çalışılan siyasal hırslar; kandıran
kandırana, kandırılan kandırılana, memleketin hâli bu. Her biri ayrı bir siyasi
tefrika olabilir ancak faturayı ödeyen, geleceği karartılan tek bir odak var,
Türk milleti. Türkiye’nin gençleri gelecekten umutsuz, kin ve nefretle
kuşatılan genç kuşaklarımız ve umudumuz gelecek nesiller. 
Değerli
arkadaşlarım, bu teklife ne yazık ki imza atan arkadaşlarımız milletin başına
açtıkları felaketin farkında değiller. Daha sonra tekrardan bir “kandırıldık”
tiradı dinleyebiliriz uzun süre. 
Bu
teklif kabul edilirse Türkiye’de bugün yaşanılan hiçbir sorun -iddiayla
söylüyorum- çözülemez, bütün sorunlar katlanarak karşımıza gelir. 
Değerli
arkadaşlarım, bakın, 2010 yılında karşınıza çıkıp herkesi uyaran bir
milletvekili kardeşiniz olarak söylüyorum: Biz uyardık, birileri de FETÖ’yle
kol kola girdiler, ölüleri bile kaldırıp oy vermeye çağıran bir kampanya
yaptılar. 2010 referandumu burada yaşandı, görüşmeleri. Milletin karşısına
çeşitli vaatlerle çıktılar. Gün oldu devran döndü, söylediklerimiz haklı çıktı.
15 Temmuzda bu Meclisin çatısına atılan bombalar, roketler 2010 referandumunda
yerleştirildi. (CHP sıralarından alkışlar) 15 Temmuzda millete sıkılan
kurşunlar 2010 referandumunda dolduruldu. Bunları siz yaptınız. Şimdi gündemde
olan bu teklif 2010 yılındaki tekliften çok daha vahim bir hata, çok daha büyük
bir felaketin temelidir. 
Hep
değer verdiğim, hep saygı duyduğum bir sayın politikacının kısa bir zaman önce
kullandığı sözü tekrarlayarak ifade ediyorum: “Bu tip bir başkanlık sistemi
Türkiye’nin bölünmesinin reçetesidir, demokrasinin idam fermanıdır, tek adam
diktatörlüğünün beratıdır, hırsızlık ve yolsuzluk ruhsatıdır.” Bu sözlere aynen
imza atıyorum. (CHP sıralarından alkışlar)
Partim
ve şahsım adına sizleri hatadan dönmeye davet ediyorum, bu milletin karşısında
bir daha kimse “Aldatıldık, kandırıldık.” diye çıksın istemiyorum. 
Saygılarımı
sunuyorum. (CHP sıralarından alkışlar)
BAŞKAN
– Sayın Bostancı, söz talebiniz var. 
Evet,
bir dakika süreyle söz veriyorum. 
Buyurun.

V.- AÇIKLAMALAR (Devam)
23.- Amasya Milletvekili Mehmet Naci
Bostancı’nın, Ankara Milletvekili Ahmet Haluk Koç’un 447 sıra sayılı Anayasa
Değişiklik Teklifi’nin 3’üncü maddesi üzerinde CHP Grubu adına yaptığı
konuşmasındaki bazı ifadelerine ilişkin açıklaması
MEHMET
NACİ BOSTANCI (Amasya) – 24’üncü Dönemde bir Anayasa Uzlaşma Komisyonu oluştu,
4 partinin ittifakla oluşturduğu bir Komisyon. Bir pazarlıkla oluşturulmadı,
uzlaşma arandı; bu uzlaşma bulunamadı. 
Siyaset,
mümkünün sanatı. Bugünkü teklifin arkasında bir uzlaşma var, evet. Her tür
siyasi uzlaşmayı bir pazarlık unsuru gibi değerlendirmek siyasette aynı zamanda
uzlaşma talep etmekle tam bir çelişki oluşturur; siyaset elbetteki bir uzlaşma
sanatı. Bu uzlaşmaları tahkir edici, aşağılayıcı dili doğru bulmam. Bu,
uzlaşmaların önünü kapatır, her bir partiyi kendi başına davranmak
mecburiyetinde olan partiler olarak gösterir; bunu yanlış bulurum. Hepimiz
burada yeri geldiğinde uzlaşmadan bahsediyoruz ama sonra uzlaşmaları bu şekilde
aşağılarsak bu yanlış bir tavır olur. 
Teşekkür
ediyorum. 
BAŞKAN
– Teşekkür ediyorum Sayın Bostancı. 
LEVENT
GÖK (Ankara) – Sayın Başkan…
BAŞKAN
– Sayın Gök, size de 60’a göre bir dakika süre veriyorum. 
Buyurun.

24.- Ankara Milletvekili Levent Gök’ün,
Amasya Milletvekili Mehmet Naci Bostancı’nın yaptığı açıklamasındaki bazı
ifadelerine ilişkin açıklaması
LEVENT
GÖK (Ankara) – Teşekkür ederim Sayın Başkan. 
Sayın
Başkan, Sayın Naci Bostancı uzlaşmadan bahsetti, doğrudur. Cumhuriyet Halk
Partisi bu tavrını her zaman gösterdi. 24’üncü Dönemde Anayasa Uzlaşma
Komisyonu masasına oturulduğunda bütün partilerin amacı uzlaşmaktı ama sonunda
o masayı dağıtan iktidar partisi oldu başkanlık hayalleri yüzünden. Biz, o
masaya otururken de, bugünlerde de ve dün de sivil bir anayasa yapılması
konusunda her türlü çabayı göstereceğimizi, parlamenter demokrasiyi
güçlendirecek çabayı göstereceğimizi ifade ettik. Ama, onun yanında bir başka
şey daha söyledik, Anayasa’yı değiştirmenin yanında 12 Eylül hukukunu da değiştirmemiz
gerekir. Şimdi, iktidar partisinin umurunda mı yüzde 10 seçim barajı? 12 Eylül
darbesinin yarattığı bir unsur değil mi? Yani, yüzde 10 barajına dokunmayacak,
bir başka anayasa yapımıyla başkanlık rejimini iki parti uzlaşıyor…
(Mikrofon
otomatik cihaz tarafından kapatıldı)
LEVENT
GÖK (Ankara) – Tamamlıyorum. 
BAŞKAN
– Sayın Gök, son kez… Böyle tamamlayacağız inşallah, bir dakikada. Bundan sonra
uzatmaları vermeyeceğim, ona göre. 
Buyurun.

LEVENT
GÖK (Ankara) – Diğer partiler ve toplumun büyük bir kesimi, sivil toplum bu
konudaki itirazlarını belirtiyor; bunun adına uzlaşma denilebilir mi? Uzlaşma
için başka ülkelerde, dünyanın demokratik ülkelerinde saatlerce, günlerce,
yıllarca, aylarca çalışmalar yapılıyor. Herkes bir araya geliyor, bir metin ortaya
çıkıyor. Ama iktidar partisinin anladığı, kendi dayattığı bir anlayışı uzlaşma
olarak sunmaktır. Biz buna asla prim vermeyiz, böyle bir pazarlığın içerisinde
olmayız. 
BAŞKAN
– Teşekkür ediyorum.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel
Başkanı İzmir Milletvekili Binali Yıldırım ve Grup Başkanvekilleri Kayseri
Milletvekili Mustafa Elitaş, Amasya Milletvekili Mehmet Naci Bostancı, Aksaray
Milletvekili İlknur İnceöz, Çanakkale Milletvekili Bülent Turan ve İstanbul
Milletvekili Mehmet Muş ile 310 Milletvekilinin Türkiye Cumhuriyeti
Anayasasında Değişiklik Yapılmasına Dair Kanun Teklifi (2/1504) ve Anayasa
Komisyonu Raporu (S. Sayısı: 447) (Devam)
BAŞKAN
– Gruplar adına ikinci söz, Halkların Demokratik Partisi Grubu adına Mardin
Milletvekili Mithat Sancar’a aittir. (HDP sıralarından alkışlar) 
Sayın
Sancar, sizin şahıslar adına da söz talebiniz var, diğer grupların da
mutabakatıyla, emsal teşkil etmemek kaydıyla ilave ediyorum, on beş dakika süre
veriyorum.
Buyurun.

HDP
GRUBU ADINA MİTHAT SANCAR (Mardin) – Teşekkürler Sayın Başkan. 
Değerli
milletvekilleri, 3’üncü madde üzerinde söz aldım. Teklifin 3’üncü maddesi,
milletvekili seçilme yaşını 18’e indiriyor. Olumlu bir düzenleme fakat bu
düzenlemenin de ilk önericisi 2011’deki Anayasa Uzlaşma Komisyonu görüşmeleri
sırasında bizim bundan önceki partimiz BDP idi. O zaman bu öneriyi getirdiğinde
BDP, dalga geçilmişti, alay edilmişti. Şimdi, büyük bir reform olarak sunuyor
AKP bunu. Ancak bu madde üzerinden bir değerlendirme yapmayı gerekli
görmüyorum. Bu tür düzenlemeleri, esasa ilişkin olmayan düzenlemeleri getirme
taktiği AKP’de ezelden beri var. Aslında, asıl meseleyi örtmek veya tartışmayı
başka yerlere kaydırmak gibi bir tür amaç taşıyor. Tartışmayı buraya saplamak
yerine, teklifin tümü ve ne getirdiği üzerine yoğunlaştırmak daha doğru olur. 
Evet,
teklif, bir sistem değişikliği öngörüyor. Bunun ucu rejim değişikliğine kadar
varır. Yapılan şey, hükûmet sistemi değişikliğinin ötesindedir. Bu değişikliğin
açacağı yol, Türkiye’de demokrasiyi de cumhuriyeti de bitirebilecek bir yoldur.
O gelişmeler bu yoldan akıp gidebilir. O nedenle son derece hayati, son derece
kritik bir teklifi tartışıyoruz. 
AKP
temsilcileri ve Hükûmet adına konuşan bakanlar bu teklifi savunurken birkaç
gerekçe ileri sürüyorlar. İleri sürdükleri gerekçelerden ilki “Başkanlık” ya da
“Cumhurbaşkanlığı sistemi” adı verdikleri bu yeni sistemin Türkiye’ye istikrar
getireceği iddiasıdır. Diyorlar ki: “Türkiye’nin istikrara ihtiyacı var;
istikrar içinde daha iyi büyürüz, daha güçlü bir ülke oluruz. O nedenle bu
sistem değişikliğini yapmamız lazım.” Oysa istikrar açısından baktığımızda asıl
büyük sorunun AKP’nin güçlendiği dönemlerde yaşandığını görürüz. AKP, 2011
seçimlerinde oylarını en yüksek seviyeye çıkardı ve ondan sonra da
otoriterleşme eğilimleri açığa, daha fazla açığa çıkmaya başladı. O günden
bugüne bu eğilim artarak devam ediyor. 2011’den beri Türkiye toplumunun nefes
aldığı tek dönem 2015 7 Haziran seçimleriydi. Orada AKP, ilk defa,
kurulduğundan beri ilk defa tek başına hükûmet etme çoğunluğunu kaybetmişti ve
toplumda büyük bir iyimserlik, umut havası oluşmuştu. Daha sonra, bu havayı
dağıtmak için çeşitli yöntemler kullanarak seçimlerin sonuçlarını geçersiz
kıldılar, 2015 Kasımında, 1 Kasımda seçimler yenilendi; AKP, yine oldukça
yüksek bir oranla tek başına hükûmet kurma çoğunluğunu elde etti. O günden
bugüne yaşadıklarımız ortada arkadaşlar. Her alanda istikrarsızlık derinleşti.
İstikrarsızlığın vardığı yer kaosun eşiğidir. Şu an Türkiye siyasi, toplumsal
ve ekonomik açıdan çok derin krizler yaşıyor, bir kaos havası ülkeye hâkim
olmuş durumda. Demek ki AKP güçlendikçe ülkeye ne demokrasi açısından istikrar
geliyor ne ekonomik açıdan istikrar geliyor ne de toplumsal barışı sağlayacak
bir uzlaşma ortamı, bu anlamda bir istikrar ortaya çıkıyor. Bu açıdan, istikrar
gerekçenizin hiçbir inandırıcı tarafı olmadığını açıkça söylemek gerekiyor.
AKP
sözcülerinin ileri sürdüğü ikinci gerekçe, hukuk devletini güçlendirmek
istediği şeklindedir. Hukuk devletinin iki temel kuralı var birbirine bağlı;
biri kuvvetler ayrılığıdır diğeri de buna bağlı olarak yargı bağımsızlığıdır.
Peki, bu teklifte kuvvetler ayrılığı var mı? Hayır, kesinlikle yok. Cumhurbaşkanına
tanınan yetkileri şimdi sıralasam -ki pek çok konuşmada sıralandı bunlar-
görülür ki aslında bütün yetki nihai olarak Cumhurbaşkanında toplanıyor. Bu
sistemde bir fren ve denetleme organı olması gereken yargı, yine
Cumhurbaşkanının denetimi altına sokuluyor, doğrudan veya dolaylı olarak. Yargı
bağımsızlığı kaldırılıyor. Cumhurbaşkanına yargı alanında verilen yetkileri
okursak, hatırlatırsak bu söylediğim çok daha iyi anlaşılır. Şimdi,
Cumhurbaşkanı Hâkimler ve Savcılar Kuruluna -yeni adı öyle olacak- 6 üyeyi
doğrudan atıyor, toplam 13 üyenin 6’sını Cumhurbaşkanı atıyor, kalan 7 üyeyi de
Meclis seçecek. Ancak unutmayalım, bu Cumhurbaşkanı partili bir cumhurbaşkanı
olacaktır ve Cumhurbaşkanlığı seçimiyle Meclisi oluşturacak genel seçimler aynı
tarihte olacaktır. Büyük ihtimalle, çok çok büyük ihtimalle hatta neredeyse
kesin olarak Meclis çoğunluğu Cumhurbaşkanıyla aynı siyasi partiden
oluşacaktır. Bu durumda Cumhurbaşkanı, Hâkimler ve Savcılar Kurulunun 13
üyesinin 6’sını doğrudan, 7’sini de dolaylı olarak kendisi belirlemiş olacak.
Bununla bitmiyor tabii, diğer alanlarda da oldukça fazla yetkisi var. Anayasa
Mahkemesinin 15 üyesinin 12’sini doğrudan seçiyor, 3’ünü de yine kendi etkisi
altındaki Meclis seçecek. Danıştaya atanacak, Yargıtaya atanacak hâkimlerle
ilgili de yine Cumhurbaşkanı bu çerçevede doğrudan ve dolaylı çok önemli
yetkilere sahip. 
1’nci
maddeye “Yargı tarafsızdır.” diye koydular ama yargının tarafsız olabilmesinin
ön şartı yargının bağımsız olmasıdır. Yargının bağımsız olabilmesi de ancak
yürütmenin denetiminden kurtarılmasıyla mümkündür. Yargı bağımsızlığı, esasen
yürütmeye karşı ortaya çıkmış bir güvence, bir ilkedir. Eğer yürütme yargıyı
belirleme imkânına sahipse yargı bağımsızlığından asla söz edilemez, yargının
bağımsız olmadığı bir yerde tarafsızlık da mümkün değildir. 
Demokrasiyi
güçlendirmek gibi bir üçüncü gerekçe ileri sürüyor yine AKP sözcüleri ve
Hükûmet temsilcileri; diyorlar ki: “Bu teklifle biz demokrasiyi
güçlendiriyoruz.” Demokrasiden anladıkları görülüyor ki sadece seçimlerdir.
Seçimlere dayalı bir sistem, Cumhurbaşkanının doğrudan halk tarafından
seçilmesi demokrasiyi güçlendirmek olarak sunuluyor oysa -yine herkesin bildiği
bir şeyi burada çok uzun anlatmama gerek yok- seçimlerin olduğu sistemlerin
hepsi demokrasi değildir. Seçim, demokrasinin vazgeçilmez şartıdır, varlık
sebebidir; doğru fakat tek şartı değildir. Ayrıca, seçimin var olması tek
başına bir sistemi demokrasi olarak nitelemeye yetmez. 
Şimdi,
Türkiye’yle ilgili uluslararası kuruluşların raporlarına bakarsanız görürsünüz
ki Türkiye, artık, 2012’den bu yana “kusurlu demokrasi” kategorisinden de
çıkarılmıştır. Eskiden “kusurlu demokrasi” deniyordu, şimdi “modern otoriter
sistem” deniyor ya da “seçime dayalı otoriterizm” olarak nitelendiriliyor
Türkiye. “Seçimli otokrasi” diyor bazı kuruluşlar. 
Bu
sistemlerin temel özelliğini çok kısa söyleyeyim: Modern otoriter stratejinin
temel unsuru, siyasal çoğulculuğu besleyen kurumların ele geçirilmesidir. Amaç,
sadece yürütme ve yasama organlarına değil, aynı zamanda medyaya, yargı
organına, sivil topluma, ekonomiye ve güvenlik güçlerine hâkim olmaktır.
Otoriter yöneticiler kendi lehlerine bir seçim sonucu sağlamayı hâlâ zorunlu
saymakla birlikte, bilgi akışının denetlenmesine, sivil toplumdaki
eleştirilerin marjinalleştirilmesine ve yargı üzerinde etkili bir denetim
kurulmasına eşit derecede, hatta daha fazla önem verirler. Zaten şu an, on
ikiden beri bu, Freedom House’ın raporunda yapılan tanımdı ve Türkiye bu tanıma
göre “seçimli otokrasi” olarak nitelendiriliyor. Bu sistem, getirmek
istediğiniz sistem ise, tam anlamıyla, dünyadaki en mümtaz “seçimli otokrasi”
veya “seçime dayalı otoriter sistem” örneği olacaktır. En seçkin “otoriter”,
“seçimli otoriter sistem” örneğine doğru Türkiye’yi götüren bir değişikliği
tartışıyoruz şu anda. 
Demokrasi
demişken, şunu da söylemek lazım: Hangi şartlarda tartışıyoruz biz bu Anayasa
değişikliğini? Ortada demokratik şartlar yok, olağanüstü hâl var. Meclisin
3’üncü büyük grubuna sahip parti her açıdan izole edilmiş; bu yetmiyor gibi, eş
genel başkanları dâhil toplam 11 milletvekili tutuklu ve bu tutuklama kararlarını
veren yargı da doğrudan doğruya yürütmenin etkisi altında. Bunu defalarca
burada anlattık, tekrar söylemeye gerek yok. 
Diyelim
ki buradan geçti; meydana ineceğiz referandum için. Siz, en ciddi rakibinizin,
“hayır” kampanyasının en etkili aktörünün elini kolunu bağlayarak bir “evet”
kampanyası yürütmeyi içinize sindirebiliyor musunuz? Buna “demokrasi”
diyebiliyor musunuz? Diyebiliyorsanız size söyleyecek bir söz bulamıyorum.
Bunun
ötesinde bu değişikliğin başka sonuçları da var arkadaşlar, hızla anlatmaya
çalışayım. Bir defa, bu kadar çok yetki verdiğiniz bir Cumhurbaşkanı, neredeyse
hukukun tamamen denetimi dışında faaliyet gösterme imkânına sahiptir. Anayasa
Komisyonu görüşmeleri sırasında söyledim. Bu kadar çok hukuksuzluk yaşanıyor bu
ülkede, her gün yeni hukuksuzluklar yaşanıyor. Yarın öbür gün başkanlık
seçimini AKP kaybederse, rakibi olan siyasi güç kazanırsa, gelip aynı
yöntemleri AKP’lilere uygularsa itirazınız olacak mı? Eğer bu sistem yerleşirse
sonu intikamcılıktır, rövanşizmdir. Şunu söyleyeyim: Bugün herkesi terörist
ilan ediyorsunuz. Kaybettiniz iktidarı çünkü başkanlık sistemi böyle bir
şeydir, seçimi kazanan her şeyi alır. Hele bu sistemde tamamen böyledir, seçimi
alan her şeyi alır. Peki, seçimi alan siyasi güç çıktı, dedi ki: “AKP terörist
bir örgüttü zamanında. Oraya mensup olanlar, iltisak edenler, yardım edenler,
çalışanlar teröristti.” AKP’li olamayan Cumhurbaşkanı olağanüstü hâl ilan etti
ve sizleri içeri almaya başladı. Ha, bunu Komisyonda söyledim. Haksızlık
yapılırsa o zaman -biz iktidarda olursak yapmayız ama- iktidarda değilsek sizi
savunacağız, o haksızlıklara karşı çıkacağız ama sizin karşı çıkma hakkınız
olmayacak. 
Peki,
bir sonraki dönem başka bir Cumhurbaşkanı geldi, o da sizden, bu sefer kendisi
intikamcılık döngüsünü sürdürecek. Türkiye’yi sonu bitmez bir intikamcılık
döngüsüne mahkûm eden bir sistem getiriyorsunuz. Bu sistemin altındaki yönetim
zihniyeti hukuka uymayan, hukuk devletini tanımayan, keyfî davranan yönetim
zihniyeti her an size karşı dönebilir. Şu soruya samimiyetle cevap verin: Biz
HDP olarak bugün yüzde 50’yi bulacak çoğunlukta olsaydık ve bu teklifin
aynısını satırına dokunmadan getirseydik, kabul edecek miydiniz? Samimiyetle
“Kabul edeceğiz.” diyen çıksın, söylesin ben “evet” oyu vereceğim, bu kadar net
söylüyorum, ben kendim evet oyu vereceğim bu teklife. (HDP sıralarından
alkışlar) “Evet, HDP de başta olsa, Cumhurbaşkanı HDP’li de olsa biz bu sistemi
gene getirirdik.” diyen çıksın, ben “evet” oyu vereceğimi burada ilan ediyorum.
Bu, grubu bağlamıyor, benim kendi sözümdür.
Son
olarak şunu söyleyeyim: Bu gizli oy meselesi… Hani, saçma tartışmalara makul
argümanla yaklaşmak mümkün değildir. Gizli oyun anlamı bellidir, bunu yeniden
icat edecek değiliz, neden konduğu da bellidir. Türkiye’de ilk seçim, gerçek
çok partili ilk seçim hangi yıl yapıldı? Herkes “1950” der değil mi? Hayır,
1946. Ama, hangi ilkeyle yapıldı? Açık oy, gizli sayım. O nedenle, çok partili
serbest seçim sayılmıyor.
ENGİN
ALTAY (İstanbul) – Sayılmaz, sayılmaz.
MİTHAT
SANCAR (Devamla) – 1950, gerçek seçim sayılıyor haklı olarak. 
Bir
de buradaki milletvekillerine bir şey hatırlatmak isterim: Bakın, 1924
Anayasası tek partili bir Meclis tarafından yapılmıştır; evet, doğru.
Süre
bitiyor, bir dakika ya da iki dakika ekleyebilir misiniz Sayın Başkan?
BAŞKAN
– Bir dakika ilave edeceğim, lütfen tamamlayın.
MİTHAT
SANCAR (Devamla) – Tamam.
Bununla
birlikte tek parti dönemi başlamıştı, seçimler nasıl yapılıyordu belliydi
-şimdi sizin burada yapmak istediğiniz gibi- ama Anayasa tartışmalarında
-Meclis tutanaklarını okursanız- ciddi bir özgürlük ve serbestlik vardı,
ilginç. Getirilen teklifte çok önemli değişiklikler yapılıyordu 1924
Anayasası’nda. Komisyonun getirdiği teklifte Cumhurbaşkanını güçlendiren,
konumunu güçlendiren hükümler çıkarıldı, Meclis çoğunluğu bunları reddetti, tek
partili bir sistemin altında oluşmuş Meclis bile bunu reddetti. Mesela,
Cumhurbaşkanının Meclisi feshetme yetkisini Meclis çoğunluğu reddetti, Mustafa
Kemal’e, cumhuriyetin kurucusuna vermedi bu yetkiyi; başkomutanlık sıfatını vermedi;
Cumhurbaşkanının veto ettiği kanunların kabulü için üçte 2 çoğunluk şartını da
reddetti. O Meclis yapıyorsa, tek parti döneminin Meclisi yapıyorsa, bu Meclis
de yapar, ben inanıyorum. 
Saygıyla
selamlıyorum sizleri. (HDP sıralarından alkışlar) 
BAŞKAN
– Teşekkür ediyorum Sayın Sancar. 
SIRRI
SÜREYA ÖNDER (Ankara) – Sayın Hatip bize sataştı, grubumuz adına da kendisi
cevap versin. (Gülüşmeler) 
BAŞKAN
- Teşekkür ediyoruz. 
Sayın
Bostancı, buyurun, bir dakika süreyle…
V.- AÇIKLAMALAR (Devam)
25.- Amasya Milletvekili Mehmet Naci
Bostancı’nın, Mardin Milletvekili Mithat Sancar’ın 447 sıra sayılı Anayasa
Değişiklik Teklifi’nin 3’üncü maddesi üzerinde HDP Grubu adına yaptığı
konuşmasındaki bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, Mithat Bey’in oyuna talibiz, şu
bakımdan talibiz “evet” oyuna, Mithat Bey de dinlerse. 
BAŞKAN
– Mithat Bey, dinleyin efendim, size cevap veriyor. 
MEHMET
NACİ BOSTANCI (Amasya) – Mecliste biz eğer zayıf bir grup olsaydık bu teklifi
getirme imkânımız olmazdı. Fakat, 2019’da bu teklif çerçevesinde seçim
yapılacak. Halkın oyu kimsenin cebinde değil. Halk kime oy verirse, bütün
samimiyetimle ben ve arkadaşlarım, kim bu teklifin arkasındaysa, bütün
samimiyetle ifade ediyoruz, başımızın üzerinde yeri vardır. Mithat Bey’in de
oyunu talep ediyoruz. 
Teşekkürler.

BAŞKAN
– Teşekkür ediyorum. 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel Başkanı
İzmir Milletvekili Binali Yıldırım ve Grup Başkanvekilleri Kayseri Milletvekili
Mustafa Elitaş, Amasya Milletvekili Mehmet Naci Bostancı, Aksaray Milletvekili
İlknur İnceöz, Çanakkale Milletvekili Bülent Turan ve İstanbul Milletvekili
Mehmet Muş ile 310 Milletvekilinin Türkiye Cumhuriyeti Anayasasında Değişiklik
Yapılmasına Dair Kanun Teklifi (2/1504) ve Anayasa Komisyonu Raporu (S. Sayısı:
447) (Devam)
BAŞKAN
- Şimdi, grupları adına son söz, Adalet ve Kalkınma Partisi Grubu adına Ankara
Milletvekili Yalçın Akdoğan’a aittir. (AK PARTİ sıralarından alkışlar) 
ERKAN
AKÇAY (Manisa) – Sayın Başkan…
BAŞKAN
– Ha, özür diliyorum Sayın Akdoğan, bir saniye. 
Kusura
bakmayın, fark etmedim. 
ERKAN
AKÇAY (Manisa) – Sayın Başkan, konuşmacımız Sayın Zühal Topcu, sıra itibarıyla.

BAŞKAN
– Özür diliyorum.
Sayın
Akdoğan, siz lütfederseniz, Sayın Zühal Topcu’nun söz sırasıymış, kaçırmışım. 
Üçüncü
söz Milliyetçi Hareket Partisi Grubu adına Ankara Milletvekili Sayın Zühal
Topcu’ya aittir. 
LEVENT
GÖK (Ankara) – Yani ne yapıp edip kendi partinizi kayıracaksınız yani. 
BAŞKAN
– Sayın Gök, lütfen. 
Buyurun
Sayın Topcu. 
ZÜHAL
TOPCU (Ankara) – Evet, teşekkür ediyorum. 
Adaletinize
güvenmek istiyoruz, yani onu burada özellikle belirtmek istiyoruz. 
BAŞKAN
– Rahat olabilirsiniz. 
MHP
GRUBU ADINA ZÜHAL TOPCU (Ankara) – Sayın Başkan, değerli milletvekilleri;
Anayasa değişikliği teklifinin 3’üncü maddesi üzerine Milliyetçi Hareket
Partisi Grubu adına söz almış bulunuyorum. Hepinizi saygıyla selamlıyorum. 
Gençlik
konusu, bütün iktidarların ana konularından birini oluşturmaktadır. Tarihi
süreçte baktığımızda, bütün iktidarların özellikle gençliğin yetiştirilmesine
yönelik olarak birçok politikalar ürettiğine şahitlik ediyoruz. İşte, neden bu
gençlik politikaları ve gençlere yönelik yapılan yatırımlar önem arz ediyor
diye bakıldığında, bir ülkenin gelişmişlik düzeyinin gençliğine yapılan
yatırımlarla doğru orantılı olarak gittiğini biz biliyoruz. Çünkü, gelişmiş
ülkelerdeki gençliğe yapılan yatırımlara dikkatinizi çektiğinizde, eğitim seviyesinin
durumu, gençlerin yetiştirilme sürecine baktığımızda, inanın, bunların çok daha
paralel gittiğini, AR-GE çalışmalarının, yenileşme çalışmalarının bunlarla
paralel olarak sanayi üretimine dönüştüğüne de şahitlik ediyoruz. İşte, bu
açıdan bakıldığında, diyoruz ki, gerçekten, gençliğin yetiştirilmesi çok
önemli. Ben bir örnekle buna, özellikle 1965 yılında Hüseyin Nihal Atsız’ın
gençliğin yetiştirilmesine yönelik olarak yazdığı bir makaleyle, dönemin
Hükûmetini kurmak için görevlendirilen Suat Hayri Ürgüplü yönetiminin
programına yönelik olarak yaptığı eleştiriden bahsederek devam etmek istiyorum.
Şimdi, buradan baktığımızda, Suat Hayri Ürgüplü Hükûmeti kurduğu hükûmet
programında gençliğin milliyetçi olması gerektiği yönünde vurgu yapıyor yani
altının boş olduğu bir söylemi programlarına yerleştiriliyorlar. Hüseyin Nihal
Atsız da diyor ki: “Eğer siz gerçekten buna inanıyorsanız bu lafın, bu sözün
altının doldurulması gerekir ve bunun için de, bunu gerçekten uygulamak
istiyorsanız Anayasa’yla bunların değiştirilmesi…” Anayasa maddelerine bir
hüküm getirilebileceği yönünde de önerileri var. Yani, eğer gerçekten gençliğe
yönelik bir şeyler yapmak istiyorsanız yolunuz açık diye. Biz de Milliyetçi
Hareket Partisi olarak diyoruz ki: Eğer hamasetin ötesinde bir şeyler yapmak
istiyorsanız, Milliyetçi Hareket Partisi her zaman bu ülkenin gençliğinin
faydasına yönelik bütün programların arkasında durmuştur ve bundan sonra da
duracaktır. 
İşte,
gençlik denilince özellikle birçok şey söylüyoruz. İki kavramdan bahsedebiliriz:
Bir tanesi, metaforik anlamda gençliğe yüklediğimiz anlamlar, bir de şu anda
elimizde bulunan gerçek gençliğin durumu. Baktığımızda görüyoruz ki, metaforik
olarak o kadar çok şey söylüyoruz ki işte, “ülkemizin geleceği”, bilmem, “bütün
göz nurumuz, göz bebeğimiz”, “bütün yatırımlar onlar için” ama bunların altının
boş kaldığını görüyoruz. Gerçekten gençliğin durumuna baktığımızda hiç de öyle
olmadığını biraz sonra rakamlarla, istatistiklerle paylaşmak istiyorum.
Sosyolojik
olarak bakıldığında, bir toplumun enerjisi gençlik, bir toplumun umudu, itici
gücü gençliğimiz ama işte, bunun altyapısının doldurulması gerekmektedir.
Kalkınmanın, gelişmenin önemli unsuru gençlik ama zamanın ruhu açısından her
dönemin sosyal ve kültürel şartlarına göre de gençliğin yetiştirildiğini
biliyoruz. On dört yıldır Adalet ve Kalkınma Partisi iktidarda ve gençlik adına
yapılan çalışmalara da hep birlikte şahitlik ediyoruz.
Türk
tarihine baktığımızda, gençlik, toplumların her döneminde bir değer olarak
kabul edilmiştir ve bu kabullerin ve icraatların verdiği güçle, destekle Türk
gençliği de tarih yazmıştır aslında. Bu millet birçok zorluklarla karşı karşıya
kalmıştır ama asla hürriyetinden de vazgeçmemiştir. Çünkü, bu toplum bir bütün
olarak ele alındığında gençlerin şimdiye kadarki politikalarda hiçbir zaman
araçsallaştırılmadığını da tarih bize örneklerle vermektedir. Çünkü, Bilge
Tonyukuk’un önderliğinde, Dede Korkut’un tecrübesinde, Ahmet Yesevilerin vicdan
ve ahlakında, Akşemseddinlerin sabrında, Mustafa Kemal Atatürk’ün ve daha
nicelerinin önderliğinde ahlak, erdem, adalet ve daha birçok değeri bu toplumla
harç yaparak bu gençlik tarih yazmıştır. Türkiye Cumhuriyeti'nin kuruluşunda
aldıkları sorumluluğun oluşturduğu güvenle Mustafa Kemal Atatürk cumhuriyeti
gençlere emanet etmiştir ve Gençliğe Hitabe de bunun göstergesi ve nişanesi
olarak karşımızda durmaktadır. Peki, o zaman soruyoruz: Biz acaba gençlik için
ne yaptık, hangi vizyonu oluşturduk, hangi verdiğimiz sözleri tuttuk, hangi
programların uygulamalarını icraatlarla gerçekleştirdik? Yani bu açıdan
baktığımızda biraz eksikliklerin olduğunu biliyoruz. Cenab-ı Hak kusursuz ve
eksiksiz olarak bütün insanları yaratmaktadır; bunları geliştirmek de onların
sorumluluğunu alan siz yöneticilere düşmektedir ve aynı zamanda bu kararları
burada alan bu iradenin, millî iradenin temsilcisi olan bu Meclisin sorumluluğu
altındadır. Türkiye'ye baktığımızda özellikle sıfırla 30 yaş grubu arasındaki
oran, Türkiye nüfusunun yüzde 50’sini oluşturmaktadır ama gençlik
politikalarına baktığımızda gençlik politikalarının bu nüfusu karşılıksız
bıraktığına, başıboş bıraktığına da şahitlik ediyoruz. 15-24 yaş arası nüfusa
baktığımızda da 13 milyon gençten bahsedebiliyoruz. Peki, bu 13 milyon gencin
aslında bütün Türkiye nüfusuna oranı yüzde 17, Avrupa Birliğinin 28 ülkesine
baktığımızda bu oran yani genç nüfusun oranının yüzde 12 olduğunu
görebiliyoruz, bu da bizim elimizdeki büyük bir cevheri ifade ediyor.
İşte
bu toplumun, bu gençlerin bizlerden beklentileri var ama işsizlik oranlarına
baktığımızda işsizliğin yüzde 20 olduğunu, 800 binden fazla üniversite
mezununun açıkta kaldığını görebiliyoruz. Uyuşturucu bağımlılığı oranının
gittikçe yükseldiğine şahitlik ediyoruz ve 12 yaşa yükseldiğini de istatiksel
verilerde elde ediyoruz. O zaman diyoruz ki: Bu gençliğin bazı şeylere ihtiyacı
var ve bunları da net olarak tespit etmek lazım; nitelikli eğitim gibi -sanayi
4 devrimi geldi- norm ve değerlerin kazandırılması, beceri kazandırma, kendini
ifade edebilme, özgürce gelişebilme gibi bir sürü değerlere sahip olması
gerekiyor ve Uluslararası Yetişkin Becerilerinin Ölçülmesi Programı’nda elde
ettiğimiz verilere baktığımızda, Türkiye'nin 31 ülke arasında 29’uncu ve
30’uncu sıralarda olduğunu -talihsizce- görebiliyoruz. Yani demek ki gençlikle
ilgili olarak, gençlik politikaları ve icraatlarıyla ilgili olarak daha
katedilmesi gereken çok yol var. 
Bu
kürsüden daha önce çok kere tekrar ettik, PISA sonuçları ve TIMSS sonuçları
karnemiz zayıf. Yani dikkat edildiğinde, son dönemlerde, bırakın onları,
üniversite giriş sınavlarındaki karnemizin de zayıf olduğunu görebiliyoruz.
Daha Türkçeyi konuşamayan, 40 soruda ortalama olarak 20 sorunun yapılmadığı bir
dönemden geçebiliyoruz; dikkat edilmesi lazım.
Gençlik
kendini güvende hissetmek istiyor, geleceğe güvenle bakmak istiyor ve Türkiye
Cumhuriyeti devletinin garantisi ve güvencesi altında olmak istiyor. Bu
gençliğe gerçekten sahip olmamız lazım, onlara vizyon oluşturmamız lazım ve bu
ülkenin, bu devletin, bu yönetimin arkalarında olduğunu da söylememiz lazım. 
Milliyetçi,
ülkücü hareket bir gençlik hareketi olarak başladığı davasına Milliyetçi
Hareket Partisi olarak da gençlik politikalarındaki tutarlılığıyla devam
etmektedir. 
Arif
Nihat Asya’nın Fetih şiiriyle son vermek istiyorum sözlerime: 
“Yürü,
hâlâ ne diye oyunda oynaştasın? 
Fatih'in
İstanbul'u fethettiği yaştasın.”
Hepinize
saygılar sunuyorum. (MHP ve AK PARTİ sıralarından alkışlar) 
BAŞKAN
– Teşekkür ediyorum Sayın Topcu.
Birleşime
beş dakika ara veriyorum.
Kapanma Saati: 19.02
DÖRDÜNCÜ OTURUM
Açılma Saati: 19.11
BAŞKAN: Başkan Vekili Ahmet AYDIN
KÂTİP ÜYELER: Ömer SERDAR (Elâzığ), Özcan PURÇU (İzmir)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 55’inci Birleşiminin
Dördüncü Oturumunu açıyorum.
447
sıra sayılı Kanun Teklifi’nin görüşmelerine kaldığımız yerden devam ediyoruz.
Komisyon
ve Hükûmet yerinde.
Şimdi
söz sırası Adalet ve Kalkınma Partisi Grubu adına Ankara Milletvekili Yalçın
Akdoğan’a gelmiştir.
Sayın
Akdoğan, buyurun. (AK PARTİ sıralarından alkışlar) 
AK
PARTİ GRUBU ADINA YALÇIN AKDOĞAN (Ankara) – Sayın Başkan, değerli
milletvekilleri; Anayasa değişikliği teklifinin 3’üncü maddesiyle ilgili AK
PARTİ Grubu adına söz almış bulunuyorum. Yüce heyetinizi ve aziz milletimizi
sevgiyle selamlıyorum.
3’üncü
maddede seçmenin ve toplumun çok önemli bir bölümüyle ilgili bir siyasi
düzenleme gerçekleştiriyoruz. Milletvekili seçilme yaşı 25’ten 18’e düşürülüyor
bu maddede. Bugün itibarıyla Türkiye'de bu yaş kategorisinde yaklaşık 9 milyon
gencimiz var ve 2019 yılında bu sayının 13 milyon olacağı tahmin ediliyor.
18-25 yaş arasında bir gencin milletvekilliği yapıp yapamayacağı üzerinde çok
farklı değerlendirmeler farklı ülkelerde, farklı zamanlarda hep yapılagelmiştir
ama neticede, bugün baktığımızda, 40 ülkede 18-25 yaş grubunda gençlerin
milletvekili seçilebildiğini görüyoruz. Avrupa’da Almanya’dan Fransa’ya,
İspanya’ya, Hollanda’ya kadar, farklı kıtalarda, Kanada’ya kadar bu tür
uygulamaların olduğunu görüyoruz. Tabii, 18 yaş düzenlemesi için “Acaba erken
değil mi?” gibi birtakım sorgulamaların, soru işaretlerinin de toplumun bazı
kesimlerinde ortaya çıkabilmesi mümkündür. 
Değerli
arkadaşlar, yönetimde olan temel ilke ehliyet ve liyakattir. Ehliyet ve liyakat
sadece yaşın getirdiği bir tecrübeyle kazanılan bir durum da değildir. Nice
gençler vardır ki tarihin akışını değiştiren işler yapmışlardır ve çok büyük
başarılara imza atmışlardır. Mesela, Fatih Sultan Mehmet İstanbul’u 21 yaşında
fethetti. Kanuni 25 yaşında, II. Mahmut 23 yaşında padişah oldu, çok önemli
fütuhat gerçekleştirdi. Einstein 20’li yaşlarda fizikte devrim yaptı. Leonardo
da Vinci meşhur eserlerinden bazılarını yaptığında daha 21 yaşındaydı.
Alexander Graham Bell telefonu icat ettiğinde daha 30 yaşına girmemişti.
Napolyon 26 yaşında Fransız ordusuna komutan oldu. Peygamber Efendimiz Hazreti
Muhammed (AS) Usame Bin Zeyd’i 19 yaşında ordu komutanı yaptı. Usame bir dönem
bir kölenin, Zeyd’in oğluydu ve Arap da değildi ve komuta ettiği orduda çok
büyük sahabeler vardı; Hazreti Ömerler vardı, Hazreti Ebu Bekirler vardı. Yine,
Peygamber Efendimiz Muaz Bin Cebel’i 20’li yaşlarda Mekke’de kendi yerine vekil
bıraktı, 27 yaşında da Yemen’e vali atadı. Yani, dünya tarihinde, birçok genç
bu yaşlarda çok önemli başarılara imza atmışlardır. 
Burada
mesele şudur: 18 yaşına gelen herkes milletvekili olacak anlamına gelmiyor. Bu,
gençlere bir güven aşılamadır, bir umut, bir sorumluluk duygusu kazandırmaktır.
Ayrıca, işin bir de temsil boyutu var, toplumun 10 milyonluk bir kesimi.
“Bunları ben temsil ederim, kadınları da ben temsil ederim, gençleri de ben
temsil ederim.” Böyle bir yaklaşım doğru da değildir. Yani, bu büyük toplum
kesiminin kendi içinden çıkan fertler tarafından temsil edilebilmesi de önemli
bir demokratik nüve olacaktır diye düşünüyorum.
Değerli
arkadaşlar, paketin tümüyle ilgili de, Anayasa değişikliğinin geneli üzerinde
de birkaç değerlendirme yapmak istiyorum. Hükûmet etme sistemini
değiştiriyoruz. Bununla ilgili de, geçmişten bu yana bu konu tartışılır. Merhum
Özal, merhum Demirel, merhum Türkeş, merhum Erbakan hep bu konuya parmak
basmıştır. Yani, başkanlık sistemi üzerine birtakım tartışmalar olmuştur.
Ortada bir sorun var ve bir ihtiyaç var. Parlamenter sistemin işleyişinden
kaynaklanan bir mesele var ve bu konuda icraya kuvvet, sürat ve etkinlik
kazandırmak için bu konu hep gündeme getirilir. Kuvvetler ayrılığı önemlidir
ama yürütmenin tek elde toplanması, dağılmaması da ayrıca önemli bir değerdir.
Belki
şu denebilir: “Parlamenter sistemde krizler oluyor, istikrarsızlık oluyor ama
güçlü bir tek parti iktidarı olduğunda bu mesele aşılıyor, ne gerek var da bu
değişiklik yapılıyor?” Bundan yaklaşık yirmi yıl önce, daha AK PARTİ yokken bir
makale yazmıştım ve şunları söylemiştim: “Meclis çoğunluğuna sırtını vermiş,
vizyonu olan, güçlü bir siyasi iktidarın bugün birçok problemi çözmede başarılı
olabileceği doğrudur ancak anayasal değişikliklerle takviye edilmemiş,
bürokratik idari mekanizmada, yürütme-yasama-yargı üçlüsünde, topyekûn devlet
yönetim felsefesinde revizyona gidilmemiş bir ortamda iktidarın Meclis
çoğunluğuna dayanması da çok anlamlı olmayacaktır.” Bakın, bunu yirmi yıl önce,
AK PARTİ daha yokken söylemişim. Parlamenter sistem 1970’li yıllarda kriz
çıkardı mı? Çıkardı. 1990’lı yıllarda çıkardı, 2000’li yılların başında
çıkardı. Bugün, AK PARTİ iktidarından dolayı bu kriz kısmen aşılabilmiş
durumda. 
Halkın
Cumhurbaşkanını doğrudan seçmesine geçildi. Bu da sistemde bir değişikliktir,
yeni bir durumdur ve bugün, AK PARTİ’li bir Cumhurbaşkanı, AK PARTİ’nin
çıkardığı bir hükûmet olduğu için birtakım sıkıntılar yaşanmıyor. Halkın
doğrudan seçtiği bir Cumhurbaşkanı ve hükûmet denkleminde, bu denklemden AK
PARTİ’yi çıkardığınızda, başka krizlerin yaşanması da mümkündür. 
Rejim
meselesi konusu: Burada da bence zorlama birtakım yorumlar yapılıyor. Siyasal
sistem, rejim, düzen, bu gibi kavramlara muğlak birtakım anlamlar yükleyerek
ajite etmek de doğru bir yaklaşım değildir. Sistemler bellidir: Monarşi,
oligarşi, demokrasi, demokratik rejim, parlamenter sistem, başkanlık sistemi,
yarı başkanlık sistemi. Burada, rejimin, sistemin, düzenin değişmesi üzerinden
başka bir ajitasyon yapmak da doğru değildir. 
Bakın,
kendisini hep Türkiye’de rejimin bekçisi olarak niteleyenler… Bu millet hiçbir
zaman demokrasiye darbe vurmadı, darbe vuranlar hep demokrasinin, rejimin
bekçisi olarak kendisini lanse edenler oldu. Bu, önemli bir konudur. Tabii, şu
söyleniyor: Mesele, tamam, Hükûmet sistemini değiştirin, sorun yok, çok yetki
veriyorsunuz, işte güçlü, çok büyük güçler aktarılıyor vesaire ve Sayın
Cumhurbaşkanımız üzerinden bazı atıflar yapılıyor. 
Değerli
arkadaşlar, Tayyip Erdoğan meşruiyeti önemser yani halkın iradesine dayanır ve
hukuka uygun hareket eder ama Erdoğan, Sayın Cumhurbaşkanımız siyasi gücünü
kanun yaparak elde etmez, halkın sevgisinden alır ve sandıktan alır. (AK PARTİ
sıralarından alkışlar) Siz, kanun çıkararak hiçbir siyasetçiyi lider de
yapamazsınız, ona büyük bir siyasi güç falan da atfedemezsiniz, güçlü bir
lidere de dönüştüremezsiniz. Bu, kanun çıkarmakla, Anayasa değiştirmekle olacak
bir şey değildir. 
Bakın,
Tayyip Erdoğan’ın hiçbir makamı yoktu, koltuğu yoktu, sıfatı yoktu, hatta
siyasi yasaklıydı; o dönemde Türkiye'nin gündemini belirleyen bir siyasi
liderdi. Bu yüzden, güçlü lider, nükleer silahların şifrelerini elinde
bulunduran, süper güçlerin süper yetkiler verilmiş başkanı değildir, güçlü
lider tankların, savaş uçaklarının önüne halkı çıkarıp darbeleri püskürtebilen
liderdir. (AK PARTİ sıralarından alkışlar)
Daha
önce de cumhurbaşkanları, başbakanlar oldu, aynı yetkilere sahiptiler ama
hiçbiri bu darbeleri püskürtemedi. Önemli olan, o siyasi güçle demokrasiye
bağlı olarak, hukuka bağlı olarak hareket etmenizdir, bu önemlidir.
Burada
tabii, demokrasinin muhtevası önemli, bu bir kültür, iktidarda da olsanız
muhalefette de. Birtakım anlayışları da sorgulamak lazım o zaman.
İBRAHİM
ÖZDİŞ (Adana) – Kuvvetler ayrılığı nerede? Kuvvetler ayrılığı nerede?
YALÇIN
AKDOĞAN (Devamla) – Mesela şunu sorgulayalım: Siyasi alanda biz burada bir
düzenleme yapıyoruz, meşru dairede Meclis, siyaset kurumu bir düzenleme
yapıyor. Bunu, buradaki düzenlemeyi ihanet olarak adlandırmak bu demokrasiye
uygun düşer mi? Bunun adı “siyasi tekfircilik”tir. 
Hep
vardır, “Din elden gidiyor.”, “Vatan elden gidiyor.”, “Laiklik elden gidiyor.”
diyerek birileri birilerini tekfir eder, hainlikle suçlar, “gerici” der.
ERKAN
AYDIN (Bursa) – Gitmiyor mu kardeşim?
YALÇIN
AKDOĞAN (Devamla) - Kimse dinin de vatanın da laikliğin de rejimin de tek ve
gerçek sahibi olarak kendisini görerek başkalarının samimiyetini sorgulama
hakkına, hukukuna sahip değildir diye düşünüyorum.
İBRAHİM
ÖZDİŞ (Adana) – 2010 referandumunda da benzer şeyi söylediniz. 2010’da da
benzer şeyleri söylediniz.
YALÇIN
AKDOĞAN (Devamla) – Diğer bir anlayış da şudur: Devleti kutsal ve düzenlenemez
bir alan olarak kodlamaktır.
Sayın
Baykal çok değerli bir siyasetçi, devlet umuru görmüş bir kişi, bugün de
kendisiyle ilgili bir yazı yazdım. Şimdi, yazıya cevap hakkını kullanarak
Mecliste bir ilk olmasın diye onunla ilgili bir şeyler söyleyeceğim, belki
cevap hakkını kullanır. Şöyle bir cümle sarf etti konuşmasında: “Bu, siyaseti
devletin temeline sokmaktır.”
(Mikrofon
otomatik cihaz tarafından kapatıldı)
YALÇIN
AKDOĞAN (Devamla) – Burada, demokrasiye bakışta bir farklılık…
BAŞKAN
– Sayın Akdoğan, siz de tamamlayın lütfen bir dakikada.
YALÇIN
AKDOĞAN (Devamla) – Yoksa diğer milletvekilimizden bir iki dakika alabiliriz
belki.
BAŞKAN
– Diğer milletvekilimizden beş dakika alabilirseniz şahsı adına var bir tane.
MUSTAFA
ELİTAŞ (Kayseri) – Şahsı adına konuşmamızı…
YALÇIN
AKDOĞAN (Devamla) – Şimdi, bu “siyaseti devletin temeline sokmak”, burada
devletin temeline millet iradesi giremez, sirayet edemez gibi bir yaklaşıma
kapı açabilir. Bunu yanlış anladıysam Sayın Baykal düzeltebilir. Demokrasi, tam
da milletin, devletin temellerine ve işleyişine nüfuz edebildiği sistemin
adıdır. Bu devletin temellerini 23 Nisanda, 29 Ekimde millet kurmuştur; 15
Temmuzda da devletin temellerini millet kurtarmıştır. Bunun dışında kıymeti
kendinden menkul hiçbir güç yoktur. Meclis Avrupa’da birtakım kurullara üye
seçer, yargıya vesaire, bunun adı “demokratikleşme” olur; Türkiye’de Meclis
seçeceği zaman “siyasallaşma” denir ve kötü bir şey olarak takdim edilir; bu
çifte standarttır. 
Ve
son bir şey: Muhalefet çok sık “Gümrükten mal mı kaçırıyorsunuz kardeşim, nedir
bu acele? Acele işe şeytan karışır.” diyor.
(Mikrofon
otomatik cihaz tarafından kapatıldı) 
YALÇIN
AKDOĞAN (Devamla) – Bu, şeytanın uydurduğu bir safsatadır. Bizim kabul
ettiğimiz Rahmani olan versiyonu “Hayırlı işlerde acele ediniz.” sözüdür. Bu
hayırlı bir iştir, lazımdır. 
İBRAHİM
ÖZDİŞ (Adana) – Bu bir tek adam rejimidir. 
YALÇIN
AKDOĞAN (Devamla) – Türkiye Cumhuriyeti bugün yedi düvelle mücadele etmektedir.
Türkiye Cumhuriyeti’nin istiklali ve istikbali bu düzenlemeyi gerekli
kılmaktadır. 
İBRAHİM
ÖZDİŞ (Adana) – Bu bir rejim değişikliğidir. 
YALÇIN
AKDOĞAN (Devamla) – Bu bir antivirüs programdır. FETÖ’cülere karşı, darbecilere
karşı, vesayet odaklarına karşı millet iradesine dayanan bir sistemdir. (AK
PARTİ sıralarından alkışlar) 
BAŞKAN
– Teşekkür ediyorum Sayın Akdoğan. 
YALÇIN
AKDOĞAN (Devamla) – Bu değişikliğe tamamen destek oluyoruz. Sayın Bahçeli başta
olmak üzere MHP’li arkadaşlarımıza da çok teşekkür ediyorum. 
Hepinizi
hürmetle, muhabbetle selamlıyorum. (AK PARTİ sıralarından alkışlar) 
BAŞKAN
– Teşekkür ediyorum. 
Sayın
Baykal’ın ismi geçti, arzu ederse… 
ENGİN
ALTAY (İstanbul) – Evet, Sayın Baykal konuşacak. 
BAŞKAN
– Sataşmadan dolayı iki dakika süre veriyorum. 
Buyurun
Sayın Baykal. (CHP sıralarından alkışlar) 
VII.- SATAŞMALARA İLİŞKİN KONUŞMALAR
(Devam)
9.- Antalya Milletvekili Deniz Baykal’ın,
Ankara Milletvekili Yalçın Akdoğan’ın 447 sıra sayılı Anayasa Değişiklik
Teklifi’nin 3’üncü maddesi üzerinde AK PARTİ Grubu adına yaptığı konuşması
sırasında şahsına sataşması nedeniyle konuşması
DENİZ
BAYKAL (Antalya) – Değerli arkadaşlarım, bir sataşma olduğu kanısında değilim,
düzeltilmesi gereken bir şey de yok. Biraz önce Yalçın Bey’le baş başa sohbet
ettik. Bana açıkça ifade etti ki aleyhimde bir yazı yazmış. Sabahleyin eşi “Dün
akşam Deniz çok güzel bir konuşma yaptı, farkında mısın?” demiş, onun üzerine
“Acaba ben mi yanlış algıladım?” diye bir tereddüdün içine girmiş, benimle
açıkça bunu paylaştı ve “Bir noktada böyle bir değerlendirmem oldu.” dedi.
“Devletin temeline siyaseti sokmaya itiraz eder bir cümleniz vardır değil mi?”
dedi. “Hayır, böyle bir cümlem yok.” dedim. “Herhâlde sen şunu anladın: Devleti
parti devleti hâline getiriyorsunuz, yanlış olan budur.” Yoksa siyaset elbette
devletin temelinde olacak. Nasıl olacak? Millet siyaseti olarak olacak, millet olacak.
(CHP sıralarından alkışlar) Millet lehinde yaptığı değerlendirmeye çok teşekkür
ederim ama milleti temsil eden bir tek organ var: Türkiye Büyük Millet Meclisi,
millet işte bu. Yani bütün siyasi görüşler, her anlayış, her etnik köken, her
inanç hep beraber bir arada milletiz, biz milleti temsil ediyoruz. (CHP
sıralarından alkışlar) Ama, siz bu milleti yani egemenliği oluşturan, birlikte
oluşturan bu milleti bir yana bırakır da bir tek kişiye, bu milleti oluşturan
siyasetlerden birisini temel alarak ve o siyaseti bir tek kişinin şahsında
egemenliği milletin elinden yani hepimizin elinden alıp bir tek zihniyete,
anlayışa verirseniz siz…
(Mikrofon
otomatik cihaz tarafından kapatıldı) 
BAŞKAN
– Sayın Baykal, bir dakika daha açıyorum mikrofonu, tamamlayın.
DENİZ
BAYKAL (Devamla) – Söylemenize gerek kalmadan da açabilirsiniz Sayın Başkan.
MUSTAFA
ELİTAŞ (Kayseri) – Gelenektir Sayın Başkanım, gelenektir.
DENİZ
BAYKAL (Devamla) – Evet, tersinin uygulandığı olayları görüyoruz. 
Şimdi,
bunun gerçekleşmesi yani milletin bölünmeden, parçalanmadan millet iradesinin
yani egemenliğin… Ki devleti oluşturan bu. Siz onu parçalayıp da bir unsuru,
bir siyaseti, bir inancı, bir düşünceyi, bir kesimi yani yüzde 100’ün yerine
yüzde 50’yi ikame etmeye kalkarsanız parti devletine, parçalanmış egemenlik
devletine gidersiniz, siz milleti parçalayarak devleti oluşturursunuz. Bizim
söylediğimiz, elbette, devletin temelinde millet olacak, milletin egemenliği
olacak, bütün siyasetler olacak, hep beraber olacağız. Ama, bunu ayırıp, parçalayıp,
bölüp, onun içinden bir yüzde 50, tek şahıs çıkarıp, o tek şahsa onu bağlayıp,
sonra Meclisin ortak yetkilerini önemli bir ölçüde ona devredip onu etkisiz
kılarak siyaseti, saygın siyaseti, millete değer veren bir siyaseti hayata
geçirmiş olmazsınız.
(Mikrofon
otomatik cihaz tarafından kapatıldı) 
DENİZ
BAYKAL (Devamla) - Bugün karşı karşıya bulunduğumuz tehlike bu. Kimse kimseye
millet dersi vermesin. Bakın, tek partinin bütün milleti temsil ettiği dönemden
çok partili hayata geçince devletin de artık tek parti olarak hükmedemeyeceği
ortaya çıktı, yeni bir siyaset kuruldu. 
Geçenlerde
Sayın Adalet Bakanı bu kürsüye geldi “Biz 1930’lara gidiyoruz.” dedi. Ya, biz
1930’lardan 21’inci yüzyıla gitmeye çalışıyoruz, 21’inci yüzyıldan sen
“1930’lara gidiyorum.” diye övünüyorsun. (CHP sıralarından alkışlar) 
İMRAN
KILIÇ (Kahramanmaraş) - Milleti cahil yerine koymayalım.
DENİZ
BAYKAL (Devamla) - Bakın, birbirimize avukatlık yapmayalım, gerçeği görelim.
Gerçek, milletin iradesi giderek etkisizleştiriliyor. 
ABDULHAMİT
GÜL (Gaziantep) - Atatürk’ün kemiklerini sızlatıyorsunuz Sayın Baykal. Sayın
Baykal, Atatürk’ün kemikleri sızlıyor.
DENİZ
BAYKAL (Devamla) - Bu getirdiğiniz anayasa milletin iradesini etkisiz kılmaya
yönelik bir anayasa taslağıdır. 
(Mikrofon
otomatik cihaz tarafından kapatıldı) 
DENİZ
BAYKAL (Devamla) – Meclisi devreden çıkarmaya yönelik, Meclisi
etkisizleştirmeye dönük bir anayasa taslağıdır. Bunu burada “Vay, siyasete
karşısınız, millete karşısınız.” söylemiyle ortadan kaldırmanız, maskelemeniz
mümkün değildir. Bizim anlayışımız da ortadadır, uygulamamız da ortadadır. Tek
partiyle başladık, demokrasiye doğru gidiyoruz. Siz elinize aldığınız
demokrasiyi tek parti, tek adam rejimine doğru geriye döndürüyorsunuz.
Saygılar
sunuyorum. (CHP sıralarından alkışlar) 
BAŞKAN
– Teşekkür ediyorum Sayın Baykal.
YALÇIN
AKDOĞAN (Ankara) – Sayın Başkan…
BAŞKAN
– Sayın Akdoğan, yerinizden mi istiyorsunuz?
Size
de iki dakika süre veriyorum.
Lütfen,
bitirelim inşallah.
Buyurun.
10.- Ankara Milletvekili Yalçın Akdoğan’ın,
Antalya Milletvekili Deniz Baykal’ın sataşma nedeniyle yaptığı konuşması
sırasında şahsına sataşması nedeniyle konuşması
YALÇIN
AKDOĞAN (Ankara) – Sayın Başkan, değerli arkadaşlar; tabii, Sayın Baykal’la
ikimiz de siyaset bilimciyiz, düşüncelerimiz tamamen birbirinden farklı. Ben
ona sırf bilerek sataştım ki bugünkü yazıma cevap verebilsin. Tabii, Sayın
Baykal’ın konuşmasının hiçbir kısmına katılmıyoruz ama bu, hitabet açısından
bazı toplum kesimleri tarafından iyi bulunmuş olabilir yoksa muhtevaya katılma
anlamında bir şey değildir bu. 
CEYHUN
İRGİL (Bursa) - Neyine katılmıyorsunuz, söyler misiniz?
YALÇIN
AKDOĞAN (Devamla) – Burada, arkadaşlar, mesele şudur: Türkiye Büyük Millet
Meclisi, hukuki meşruiyet çerçevesinde, siyasi meşruiyet çerçevesinde Türkiye'nin
ihtiyacı olan -ki bugün Türkiye’nin ihtiyacı vardır, Türkiye'nin istiklali ve
istikbali için ihtiyacı vardır, karşılaştığı sıkıntılar açısından ihtiyacı
vardır, güçlü bir yürütmeye ihtiyacı vardır- bu düzenlemeyi...
İBRAHİM
ÖZDİŞ (Adana) – On dört yıldır iktidardasınız ne alaka! On dört yıldır tek
başınıza iktidardasınız. 
YALÇIN
AKDOĞAN (Devamla) - ...yapma hakkına sahiptir; bunu takdir makamı da yüce
milletimizdir, aziz milletimizdir, milletimiz buna karar verecektir. 
Burada,
tabii, sürem yetmediği için birçok şeye değinemedim. CHP’li konuşmacı, işte
“kirli pazarlıklar, vesaire” dedi. AK PARTİ’nin tarihinde kirli pazarlık hiçbir
zaman olmamıştır, kimseyle de pazarlık yapmadık. (AK PARTİ sıralarından
alkışlar, CHP sıralarından gürültüler)
CEYHUN
İRGİL (Bursa) – Dolmabahçe, Habur...
VELİ
AĞBABA (Malatya) – Yapma ya! Dolmabahçe, Oslo...
YALÇIN
AKDOĞAN (Devamla) – Ben, MHP’nin tarihinde de bir kirli pazarlık
hatırlamıyorum. (CHP sıralarından gürültüler)
BAŞKAN
– Arkadaşlar, lütfen...
Bakın,
Sayın Baykal’ı herkes dinledi, siz de dinleyin lütfen. 
YALÇIN
AKDOĞAN (Devamla) – Burada sürekli “uzlaşma, uzlaşma, uzlaşma” diyeceksiniz,
siyasi partiler uzlaşacak siz bunu ve bu düzenlemeyi ihanetle
adlandıracaksınız.
VELİ
AĞBABA (Malatya) – İsrail’le anlaşmayı unuttun mu, kan parası aldığını? 
YALÇIN
AKDOĞAN (Devamla) – Bu, kabul edilebilir bir yaklaşım değildir arkadaşlar, bu,
samimiyetsizliktir. Türkiye Büyük Millet Meclisi, Türkiye Cumhuriyeti’nin
ihtiyacı olan her türlü düzenlemeyi yapar ve korkmadan millete gidilir, millet
buna karar verir. 
VELİ
AĞBABA (Malatya) – İsrail’den kan parası aldığını unuttun mu? 9 kişinin kan
parasını unuttun mu?
YALÇIN
AKDOĞAN (Devamla) - Bugün de AK PARTİ birçok yetkiye sahiptir, Cumhurbaşkanı da
Başbakanı da ve Türkiye'nin lehine on dört yıldır kullanmaktadır. Hâlâ niyet
okuyarak, gizli gündem takipçiliği yaparak CHP bir yere varamaz. Siz bu kafayla
yüz yıl daha iktidar olamazsınız. 
CEYHUN
İRGİL (Bursa) – Mavi Marmara pazarlığı ne oldu, anlat bakalım!
YALÇIN
AKDOĞAN (Devamla) - Hepinizi sevgiyle selamlıyorum. (AK PARTİ sıralarından
alkışlar) 
CEYHUN
İRGİL (Bursa) – İsrail’le hangi pazarlığı yaptığını, onu anlat.
BAŞKAN
– Teşekkür ediyorum Sayın Akdoğan.
ENGİN
ALTAY (İstanbul) – Sayın Başkan...
BAŞKAN
– Sayın Altay...
ENGİN
ALTAY (İstanbul) – Sayın Akdoğan yani bizim iktidar olma süremize bir ömür
biçti, o milletin bileceği bir iş. Milletin iradesine çok açık bir
saygısızlıkta bulundu. 
YALÇIN
AKDOĞAN (Ankara) - Anayasa değişikliğine de millet gidecek, niye korkuyorsunuz?
ENGİN
ALTAY (İstanbul) – Biz de milletin vekiliyiz. Bir bu sataşması var. Bir de
seviyesizlikle itham etti. İkinci sataşması da budur efendim.
YALÇIN
AKDOĞAN (Ankara) – Yo, öyle bir şey yok. Öyle bir şey söylemedim. 
BAŞKAN
– Seviyesizlikle itham ettiyse buyurun.
Buyurun
Sayın Altay. (CHP sıralarından alkışlar)
İki
dakika süre veriyorum. 
Lütfen
toparlayalım, bu polemiği de bitirelim. 
11.- İstanbul Milletvekili Engin Altay’ın,
Ankara Milletvekili Yalçın Akdoğan’ın sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
ENGİN
ALTAY (İstanbul) – Siyasette pazarlık olmaz diye bir şey yok. Yapılan
pazarlıklar sizin siyasi ikbaliniz açısından şeffaf, temiz, faydalı, verimli
olabilir ama bizim baktığımız pencereden, yapılan pazarlıklar -o zaman da
söylediğimiz gibi- Türkiye'nin hayrına, milletimizin hayrına değildir. O zaman
da bir pazarlığınız için dedik ki: Beyninizin arka planında bir şey olmasın.
Millete hesap veremeyeceğiniz bir angajmanın içine girmeyin. Gerçekleri, verdiğiniz,
aldığınız her neyse milletin Meclisiyle paylaşın dedik. Bu sağduyu
içerisinde yaptığımız uyarılara kulaklarınızı tıkadınız, sonra geldiniz,
dediniz ki: “Bunlar bizi kandırdı.” İşte, böyle olunca da “Bu yaptığınız iş çok
temiz olmayan bir iştir.” diye de -arkadaşımız, kim söyledi bilmiyorum-
yaptığınız işlerle ilgili olarak “kirli pazarlık” ifadesi de kullanılır, hepsi
kullanılır. 
İki:
Kimin iktidar olacağına millet karar verir. 
İMRAN
KILIÇ (Kahramanmaraş) – Anayasaya da millet karar verir. 
ENGİN
ALTAY (Devamla) – Dün de söyledim: Egemenlik milletindir; millet, egemenliğini
bu Meclis marifetiyle yürütüyor. Siz, Adalet ve Kalkınma Partisi ve Milliyetçi
Hareket Partisi millete diyorsunuz ki: “Ey milletim, devletin bütün
anahtarlarını bir kişiye verin. Bir halkaya takın devletin bütün anahtarlarını,
bir kişiye verin.”
ŞAHİN
TİN (Denizli) – Öyle bir şey yok ya.
ENGİN
ALTAY (Devamla) – Öyle, bu teklif odur; bu teklif, Türkiye Büyük Millet
Meclisini baypas eden, sembolik hâle getiren bir tekliftir. Ben bu milletin, bu
milleti millet yapan Türkiye Büyük Millet Meclisini ortadan kaldıracak,
devletin bütün anahtarlarını bir kişiye verecek bir teklife sıcak bakacağına
inanmıyorum. Bunu hep birlikte ya burada ya milletin meydanlarında göreceğiz.
Devletin anahtarlarını bir kişiye verdiğiniz vakit -her zaman söylediğim gibi-
oradan demokrasi çıkmaz, oradan demokrasi çıkmaz, oradan dikta çıkar. 
MEHMET
METİNER (İstanbul) – Milleti millet yapan Türkiye Büyük Millet Meclisi
değildir.
ENGİN
ALTAY (Devamla) – Demokrasi, tepki ve protesto rejimidir. Kendisi bin kişiyle
hacca giderken 50 tane avukata su sıktıran, gaz sıktıran adamdan da demokrat
olmaz. (CHP sıralarından alkışlar) 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel
Başkanı İzmir Milletvekili Binali Yıldırım ve Grup Başkanvekilleri Kayseri
Milletvekili Mustafa Elitaş, Amasya Milletvekili Mehmet Naci Bostancı, Aksaray
Milletvekili İlknur İnceöz, Çanakkale Milletvekili Bülent Turan ve İstanbul
Milletvekili Mehmet Muş ile 310 Milletvekilinin Türkiye Cumhuriyeti
Anayasasında Değişiklik Yapılmasına Dair Kanun Teklifi (2/1504) ve Anayasa
Komisyonu Raporu (S. Sayısı: 447) (Devam)
BAŞKAN
– Madde üzerinde şahıslar adına son söz, İstanbul Milletvekili Erkan Kandemir’e
aittir. 
Buyurun
Sayın Kandemir. (AK PARTİ sıralarından alkışlar) 
ERKAN
KANDEMİR (İstanbul) – Sayın Başkan, değerli milletvekilleri; Anayasa
Değişikliği Teklifi’mizin 3’üncü maddesi üzerinde şahsım adına söz almış
bulunmaktayım. Genel Kurulu saygıyla selamlıyorum.
Değerli
milletvekilleri, umudun öznesi olabilenler, yarınlara dair hayalleri olanlar,
en önemlisi değişimin öncüsü olma cesaretini taşıyanlar tarih yazarlar. İşte bu
teklif, aslında bir tarih yazıyor. Bir, bütün, güçlü, istikrarlı, yarınlara
güvenle bakan bir Türkiye için tarihî bir tercihte bulunuyoruz. Milletin
taleplerine uygun, halkın kodlarıyla uyumlu, yarınlara güvenle bakmamıza vesile
olacak bir değişikliğin arifesindeyiz. 
Değerli
milletvekilleri, ben bu teklifin geneline baktığımda, doğrusu Sayın Baykal’ın
-ki çok da değer veririm- çok önemserim sözlerini, cümlelerini, tam onun aksini
görüyorum aslında. 
Bu
teklifi özetleyecek olsak üç şey söyleriz: Bir, millete güven. İki, vesayetin
alanının daraltılması, millî egemenliğin alanının genişletilmesi,
güçlendirilmesi. Üç, istikrar. Tüm bu toplam teklifin ruhunu aslında 3’üncü
maddede bulmak mümkün. Bu anlamda, bu maddeyle beraber getirdiğimiz 18
yaşındaki gençlerin seçilebiliyor olması teklifinin de çok anlamlı olduğunu
düşünüyorum. Yani, aslında biz diyoruz ki: Bu ülkenin gençlerine, cevherine
güveniyoruz. En somut örneği olarak da millete güveniyoruz diyoruz; en dinamik
unsur gençlere siyasetin öznesi olma fırsatının yolunu açıyoruz. Bir yandan da
siyasette seçmek ve seçilmek eşit derecede önemlidir diyoruz. Eğer 18 yaşında
bir gence seçme hakkını vermişsek, aile kurma yetisini vermişsek, o anlamda
güveniyorsak diyoruz ki: Evet, o genç, bu ülkeyi yönetebilecek kapasiteye de
sahiptir. 
Değerli
milletvekilleri, ülke ve millet olarak bizim için ne siyasi ne de ekonomik
krizler yıkıcı bir tehdit; bizim için asıl tehlike, coğrafyamızla ve
milletimizle ilgili tarihsel vizyonumuzu kaybetmemiz. Bu ülkenin tarihinde,
kuruluşunda, büyümesinde gençler var. 20’li yaşlarında ülke kuran, yöneten
Hazreti Aliler, Alparslanlar, Fatih Sultan Mehmetler, Mustafa Kemaller var. 15
Temmuz gecesi şehit olan 17 yaşındaki Abdullah Tayyip Olçaklar, 15 yaşındaki
Mutlu Can Kılıçlar, 18 yaşındaki Mustafa Karasakallar var. Bir idrak, bir
anlayış bu gençliğin sokaklara çıkmasını sağladı. Emin olun ki o idrakle bu
millete hizmet edecek milyonlarca genç var bu ülkede. Bu bir bakış açısı,
gencine güvenmek, önünü açmak, nesnesi olduğu tarihin öznesi hâline getirmek
meselesi gençleri; bir felsefe, bir bakış açısı. 
Değerli
milletvekilleri, ülkemizde üzerinde en çok konuşulan, hakkında süslü cümleler
kurulan toplum kesimidir gençlik fakat ne zaman gençlikle ilgili somut bir
ilerleme kaydedilecek olsa “ama”lı cümleler başlayıverir. Millete tepeden
bakanlar, milleti güvenilmez bulanlar gençlere hiç güvenmezler zaten. Bu
sebeple, vesayet anlayışının klişelerde boğulan, debdebeli söylemlerle başlayan
gençlik nutukları somutlaşmayan tavsiyelerle biter. Bu teklif, tümü üzerinden
düşünüldüğünde vesayete bir meydan okuma; işte, en somut örneği de bu madde.
Biz bu maddeyle 12,5 milyon gence siyasetin, seçilmenin yolunu açıyoruz. Sivil
siyasetin alanını genişletiyoruz. Gençleri çözümün bir parçası hâline
getiriyoruz. 
İşte,
fırsat aslında, hamaset ile hakikat arasında gidip gelen bir dilden çıkıp şu
gelen öneri vesilesiyle bir tavır gösterme fırsatı. 
Değerli
milletvekilleri, hepimizin bir hikâyesi var. Bizler kendi hikâyelerimizin
başrol oyuncusuyuz. Yarın çocuklarımız, torunlarımız, kızlarımız, evlatlarımız
yanlarımıza gelecekler ve bize soracaklar, 18 yaşında, 20 yaşında aday olmak
isteyenler diyecekler ki: “Bir tavsiyen var mı?” Ama bunun yanında mutlaka
diyecekler ki: “Evet, o Mecliste bir teklif gelmişti, benim seçilmem, kendimi
ifade etmem anlamında…”
(Mikrofon
otomatik cihaz tarafından kapatıldı)
ERKAN
KANDEMİR (Devamla) – Son cümlem Sayın Başkanım.
“…bir
fırsat bulmuştum, sen nerede durmuştun?” diye soracaklar bize.
Teşekkür
ediyor, Genel Kurulu saygıyla selamlıyorum. (AK PARTİ sıralarından alkışlar)
BAŞKAN
– Teşekkür ediyorum.
Sayın
milletvekilleri, böylece konuşmalar tamamlanmıştır.
Şimdi
on dakika süreyle soru-cevap işlemi gerçekleştireceğim. Bu sürenin ilk beş
dakikasını soru olarak, kalan beş dakikasını da cevap olarak kullanacağım.
Sırayla
söz veriyorum.
Sayın
Aydın, buyurun.
ERKAN
AYDIN (Bursa) – Teşekkür ederim Sayın Başkan.
Tarihe
not düşülmesi amacıyla soruyorum: Anayasalar bu konuda üstün bilgiye sahip
kişiler tarafından yapılır, anayasa profesörleri ya görüş bildirir ya da
kendilerinin anayasanın hazırlanmasında payları olur. Sizin getirdiğiniz
Anayasa değişikliğinin parti binasında yapıldığını biliyoruz. Tarihe geçmeleri
açısından, bu değişiklikte hangi hocalardan görüş alındı ya da hangi hocalar
yazımda pay sahibi? Kısaca, bu değişikliği kaleme alan isimleri teker teker
sayabilir misiniz? Hem halkımız bilsin hem de kayıtlara geçsin diye soruyorum.
BAŞKAN
– Sayın Tarhan…
TAHSİN
TARHAN (Kocaeli) – Teşekkür ederim Sayın Başkan.
Sayın
Bakan, soru önergelerine yanıt vermiyorsunuz. Burada size net, üstelik çoktan
seçmeli bir soru soracağım, yanıtını halkımız adına bekliyorum.
Aşağıdakilerden
hangisi Türkiye Cumhuriyeti Anayasası’na göre hükümleri değiştirilmeyen ve
değiştirilmesi teklif edilmeyen maddelerden değildir?
A)
Yasama yetkisinin devredilmezliği.
B)
Cumhuriyetin nitelikleri.
C)
Devletin şeklinin cumhuriyet olduğu. 
D)
Devletin bütünlüğü, resmî dili, bayrağı, millî marşı ve başkenti. 
E)
Hiçbiri.
BAŞKAN
– Sayın Yalçınkaya…
MUHAMMET
RIZA YALÇINKAYA (Bartın) – Teşekkür ederim Sayın Başkan.
Sayın
Bakan, bugün dayatmayla yapılmak istenen Anayasa değişikliği halk bir kişiyi
seçer, o da ülkeyi istediği gibi yönetir önerisidir, egemenliği halktan alıp
bir kişiye verme girişimidir. Yapılan teklif bir yönetim sistemi değişikliği
değildir. Gerçek yönetim sisteminde belirlenen yönetim esaslarıyla birlikte
birbirini dengeleyen ve denetleyen kurumların olması gerekmektedir. Verilen
teklifte ise bu unsurlar ve denetleme mekanizmaları olmadığından buna yönetim
sistemi değil, dense dense tek adam sistemi denir. Yasama, yürütme, yargı
kuvvetlerini fiilen tek kişinin elinde toplamaya yönelik olan bu değişiklik
egemenliğin millette kalmasının yolunu kapatmakta, Meclisi işlevsiz hâle
getirmektedir. Bu teklifle Cumhurbaşkanına gerekçe göstermeksizin Meclisi
feshetme yetkisi veriliyor. 
(Mikrofon
otomatik cihaz tarafından kapatıldı)
MUHAMMET
RIZA YALÇINKAYA (Bartın) – Bu anlayış, Kurtuluş Savaşı vermiş, gazilik unvanı
kazanmış, milleti temsil eden Meclisimizin sonunu hazırlayacaktır. Bunu nasıl
değerlendiriyorsunuz, içinize sindirebiliyor musunuz?
BAŞKAN
– Sayın Yılmaz…
Sayın
Erdem…
EREN
ERDEM (İstanbul) – Sayın Bakan, bugün İstanbul Milletvekilimiz Enis
Berberoğlu’na MİT tırları davası kapsamında ömür boyu hapis cezası isteyen bir
savcı sistemiyle karşı karşıya kaldık. Dosyanın içeriğinde hiçbir delil, hiçbir
belge, hiçbir ifade olmadığı hâlde bu siyasi talebi ortaya koyan bu savcı, bu
kadar siyasi iktidarın arzu ve amaçlarına dönük tutum izliyor iken getirdiğiniz
anayasayla yüksek yargı organlarının tamamını Cumhurbaşkanının ataması hâlinde
Türkiye Cumhuriyeti’nde siyaset yapan tüm milletvekillerinin müebbetle
yargılanacağı realitesini siz de doğru buluyor musunuz? Böyle bir gerçekle
karşı karşıya kalınacağını düşünüyor musunuz?
BAŞKAN
– Sayın Arslan…
KAZIM
ARSLAN (Denizli) – Anayasa’mızda yapacağınız 18 maddelik değişiklik sonucunda
getireceğiniz başkanlık sistemiyle ülkemizi terör kıskacından kurtaracak
mısınız; terör bitecek mi; işsizlik önlenecek mi; çiftçimizin ürünleri para
edecek mi; emeklinin geliri artacak mı; millî gelirde bir artış olacak mı;
yatırımlarımız, üretimimiz, ihracatımız artacak mı; dış ticaret açığımız
azalacak mı; ülkemizin dış borcu azalacak mı; basın özgürlüğü sağlanacak mı;
özgürlükleri artıracak mısınız; yargı bağımsız olacak mı; yargı tarafsız karar
verebilecek mi; vatandaşımızın can ve mal güvenliği sağlanacak mı; demokratik
bir ülke olacak mıyız; demokrasimiz güçlenecek mi; adalet adil bir şekilde
gerçekleşebilecek mi? Öyle anlaşılıyor ki bunların hiçbirisi değişmeyecek ve
iyileşmeyecek. O hâlde siz bu değişiklikleri neden yapıyorsunuz? Bu telaşa, bu
aceleye ne gerek var? Bu nedenle, görüşmekte olduğumuz Anayasa değişikliği
teklifini lütfen geri çekin.
Teşekkür
ederim.
BAŞKAN
– Evet, şimdi, soruları cevaplandırmak üzere sözü Sayın Bakana bırakıyorum.
Buyurun
Sayın Bozdağ.
ADALET
BAKANI BEKİR BOZDAĞ (Yozgat) – Anayasa değişikliklerinin veya yeni anayasa
yapımının nasıl olacağına ilişkin düzenleme bizim Anayasa’mızda yer almaktadır.
Bu düzenlemenin içerisinde “Anayasa yapılırken veya Anayasa değişiklikleri
yapılırken anayasacılara veya falanlara filanlara görüş sormazsanız bu anayasa
anayasa olmaz, anayasa değişikliği yapılamaz.” diye bir kural yok. Anayasa’ya
göre, Türkiye Büyük Millet Meclisinin üye tam sayısının üçte 1’inin yazılı teklifiyle
verilen bir Anayasa değişiklik önergesi Anayasa Komisyonunda görüşülür, kabulü
üzerine Genel Kurula gelir, Genel Kurulda 2 defa görüşülür, birinci görüşme ile
ikinci görüşme arasında kırk sekiz saat olur ve bir nisap aranır, bu nisap
bulunduğunda da değişiklik yapılmış olur. Anayasa’mızın aradığı kurallar
bunlardır. Tabii, bütün partiler anayasa hukuku profesörleriyle, iyi yetişmiş
hukukçularla istişare hâlindedir. AK PARTİ’nin istişare ettiği çok değerli
hukukçular var, milletvekillerimiz arasında anayasa hukuku profesörümüz var,
değerli hukukçular var, kendini ispat etmiş insanlar var. Milliyetçi Hareket
Partisi arasında da çok değerli hukukçular, siyaset adamları olduğu gibi
onların da istişare ettiği çok değerli anayasa hukukçuları ve hukuk adamları
var; bütün bunların hepsi istişareleri yapılarak gündeme getirilmiştir. Ayrıca,
Anayasa Uzlaşma Komisyonunda 24’üncü Dönemde bu konu müzakere edildi ve orada
da her partinin danışmanları vardı, anayasa hukuku profesörlerinden uzmanları
vardı; bu son derece önemli konu orada da geniş bir şekilde müzakere
edilmiştir. Danışılması gereken her kesimle danışmalar, istişareler en üst
düzeyde yapılmıştır. Komisyonda kimlerin çağrılacağı, kimlerin çağrılmayacağı
da komisyon başkanının takdirinde olan bir konudur. 
Tabii,
bu cumhuriyetin nitelikleriyle alakalı bir soru sordu Sayın Tarhan. Tabii,
çoktan seçmeli bir soru sordu, artık onun cevabını kendi biliyordur elbette ama
ben kendisine sadece şunu ifade edeyim: Bu değişiklik teklifinin içerisinde
devletin şeklinin cumhuriyet olduğunu değiştiren doğrudan veya dolaylı bir
ifade yoktur; bir. Cumhuriyetin niteliklerini değiştiren, doğrudan veya dolaylı
değiştiren veya zayıflatan bir madde yoktur, bir düzenleme yoktur; iki. Yine,
devletin resmî dili, başkenti, İstiklal Marşı, bayrağı, bunları değiştiren de
herhangi bir şey yoktur. Hiç kimse bu Anayasa değişiklik teklifi içerisindeki
maddeler arasında Anayasa’nın ilk 4 maddesini doğrudan…
GÜLAY
YEDEKCİ (İstanbul) – Boşuna hayal ediyorsunuz, cumhuriyeti size yıktırmayacağız
Sayın Bakan. 
ADALET
BAKANI BEKİR BOZDAĞ (Yozgat) - …veya dolaylı değiştiren bir hüküm olduğunu
iddia edemez; iddia etmesi bir abartıdan öte de bir anlam ifade etmez, aksine
bunlar cumhuriyetin niteliklerini, hem hukuk devleti niteliğini hem demokratik
devlet niteliğini güçlendirmektedir. Burada egemenliğin tek bir kişiye
verilmesi söz konusu değildir, egemenlik kayıtsız şartsız millete aittir ve
bugünkü Anayasa’mıza göre de egemenliğin nasıl kullanılacağı belli ve burada da
bir değişiklik söz konusu değildir. Şu anda yapılan şey nedir? Fark olarak
yasama ve yürütmenin birbirinden tam ayrılması, birbirine karşı bağımsız
olmasıdır. Yasamanın da yetkisini doğrudan halktan alması, yürütmenin de
yetkisini doğrudan halktan almasıdır. Şu anda nasıl? Yasama seçiliyor,
yasamanın içerisinden yürütme çıkıyor. Vatandaşın doğrudan yürütmeyi seçme
yetkisi yok. Egemenliği halka götürmek demek işte tam da bu, yürütmeyi de
doğrudan vatandaşa seçme yetkisi vermektir. Bu teklif esasında egemenliğin bir
tarafı eksik olan kısmını tamamlıyor, yasamayı doğrudan halkın seçip
belirlemesi gibi yürütmeyi de doğrudan halkın seçmesine imkân veriyor, yetki
veriyor.
CEYHUN
İRGİL (Bursa) – Madem yasamayı seçiyor, başsavcıları da halk seçsin. Valileri,
başsavcıları halk seçsin. 
ADALET
BAKANI BEKİR BOZDAĞ (Yozgat) – Daha güçlü bir yasama sağlıyor, daha güçlü bir
yasama denetimi sağlıyor. “Burada yasama denetimi yok.” demek, büyük bir
abartı, çarpıtma abartısıdır hem de. Meclis araştırması var, Meclis
soruşturması var, soru var, genel görüşme var; bunların hepsi denetim
yollarıdır, bunların hepsi işliyor.
LEVENT
GÖK (Ankara) – Hiçbiri işlemiyor. Doğruyu söylemiyorsunuz bir kere. 400 oyla
Meclis soruşturması, nerede görülmüş o? Halkı aldatıyorsunuz ya!
ADALET
BAKANI BEKİR BOZDAĞ (Yozgat) – Yine, yürütmenin siyasi sorumluluğu var,
yargısal denetimi var, bütün denetim mekanizmaları sonuna kadar açık. Olmayan
gensorudur; o da, sistemin doğası gereği buraya konulmamıştır. Bunun ikisi
arasındaki farkı çok iyi anlamamız gerektiğini ifade etmek isterim. 
(Mikrofon
otomatik cihaz tarafından kapatıldı) 
ÖMER
FETHİ GÜRER (Niğde) – Çarpıtıyorsun Sayın Bakan.
LEVENT
GÖK (Ankara) – Hiç de doğru söylemiyorsunuz. Bekir Bey, doğru söylemiyorsunuz.
Meclis soruşturması kaç oyla açılıyor, kaç oyla açılıyor?
ADALET
BAKANI BEKİR BOZDAĞ (Yozgat) – Sayın Başkan…
BAŞKAN
– Tamamlayın lütfen. 
ADALET
BAKANI BEKİR BOZDAĞ (Yozgat) – Meclisin fesih yetkisi Cumhurbaşkanına bu
teklifle verilmiyor, esasında mevcut Anayasa’nın 116’ncı maddesi
Cumhurbaşkanına Meclisi belli şartlar altında fesih yetkisi veriyor. 7 Haziran
seçimleri sonrası da bu uygulandı. 
MUHARREM
ERKEK (Çanakkale) – Parlamenter sistemlerde olur o. Sayın Bakan, Burhan
Kuzu’nun kitabını okumadınız mı siz?
ADALET
BAKANI BEKİR BOZDAĞ (Yozgat) – Şimdi ne getiriliyor? Meclise Cumhurbaşkanının
seçime götürme görevine seçime götürmek suretiyle son verme yetkisi
getiriliyor. 
MUHARREM
ERKEK (Çanakkale) – Yanlış bir şey işte. Başkanlık sisteminde olur mu böyle bir
şey? Yanlış.
ADALET
BAKANI BEKİR BOZDAĞ (Yozgat) – Eğer Cumhurbaşkanı Meclisi seçime götürürse
kendi seçimini de yenilemek müeyyidesiyle karşı karşıya getiriliyor. Esasında
bir denge, fren sistemi var, daha güçlendiriliyor ve Meclis korunuyor. (AK
PARTİ sıralarından alkışlar) 
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum Sayın Bakan. 
ÖMER
FETHİ GÜRER (Niğde) – Tayyip Erdoğan Başbakan olsaydı savunacak mıydın Sayın
Bakan?
BAŞKAN
– Sayın Kerestecioğlu, bir dakika süreyle 60’a göre…
Buyurun.
V.- AÇIKLAMALAR (Devam)
26.- İstanbul Milletvekili Filiz
Kerestecioğlu Demir’in, usul görüşmesi nedeniyle yaptığı konuşmasındaki bazı
ifadelerine ilişkin açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan. 
Az
önce yaptığım konuşmada -gizli oy ve usulle ilgili- Sayın Divan üyelerini
inciten bir sözüm olmuş. Onunla ilgili şöyle bir açıklama yapmak istiyorum.
Sözlerim şöyle: “Eğer Divan varsa burada, sadece başkanlık değilse istediğiniz,
o Divan üyelerinin de gördükleri bir usulsüzlük varsa bu usulsüzlüğü tespit
ettiklerinde şerh koyma hakları vardır. Aksi takdirde orada tuzluk gibi niye
oturuyorlar, Divan üyeleri neyi gözlüyorlar?” demişim. Aslında, bu, sadece
zaman zaman ironik olarak kullandığım bir laftır ama onları incitmek için
değil, aksine ben Divan üyelerinin daha işlevli insanlar olduğunu ifade etmek
için kullanmıştım. Bu sözü düzeltiyorum, geri alıyorum. Bunu ifade etmek
istedim. 
BAŞKAN
– Teşekkür ediyorum. 
FİLİZ
KERESTECİOĞLU DEMİR (İstanbul) – Tabii, buradaki arkasından gelen diğer
sataşmaları da sizin takdirinize bırakıyorum Sayın Başkan. 
BAŞKAN
– Teşekkür ediyorum Sayın Kerestecioğlu. 
Sayın
milletvekilleri, zaman zaman tabii ki ortamın geriliminden de olsa gerek her
birimizin ağzından istem dışı sözler sarf ediliyor olabilir; bunda bir kasıt
yoktur. Bu noktada istem dışı da olsa bu tür sözleri sarf ettikten sonra bunu
geri almak da, özür dilemek de bir erdemdir. 
Bu
bağlamda bizler de istem dışı birtakım ifadelerle birilerini incitmişsek özür
dileriz, geri alırız ama bu noktada tüm milletvekillerinin Meclisin mehabetine
zarar vermeyecek tarzda bir ifade, bir söylem geliştirmesi hepimizin ortak
arzusudur. 
Hassasiyetinizden
dolayı da teşekkür ediyorum. 
MAHMUT
TANAL (İstanbul) – Sayın Başkan… Sayın Başkan… 
BAŞKAN
– Sayın Tanal, ne oldu? 
Buyurun.
MAHMUT
TANAL (İstanbul) – Sayın Başkan, biraz önce Sayın Adalet Bakanı dedi ki: “Bu
tasarının hazırlanması…” 
BAŞKAN
– Sayın Tanal, bakın, buraya girmeyelim, herkese cevap yetiştirmek zorunda
değilsiniz. Lütfen… Lütfen… 
MAHMUT
TANAL (İstanbul) – Meramımı bir dinler misiniz. 
BAŞKAN
– Onun dediğiniz… 
CEYHUN
İRGİL (Bursa) – Dinleyin!
BAŞKAN
- Kamuoyu takdir edecek Sayın Tanal. 
MAHMUT
TANAL (İstanbul) – Sayın Başkan, meramımı bir dinler misiniz.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel
Başkanı İzmir Milletvekili Binali Yıldırım ve Grup Başkanvekilleri Kayseri
Milletvekili Mustafa Elitaş, Amasya Milletvekili Mehmet Naci Bostancı, Aksaray
Milletvekili İlknur İnceöz, Çanakkale Milletvekili Bülent Turan ve İstanbul
Milletvekili Mehmet Muş ile 310 Milletvekilinin Türkiye Cumhuriyeti
Anayasasında Değişiklik Yapılmasına Dair Kanun Teklifi (2/1504) ve Anayasa
Komisyonu Raporu (S. Sayısı: 447) (Devam)
BAŞKAN
– 3’üncü madde üzerinde beşi aynı mahiyette olmak üzere yedi önerge vardır. 
İlk
okutacağım beş önerge aynı mahiyettedir.
MAHMUT
TANAL (İstanbul) – Sayın Başkan… 
BAŞKAN
- Sayın Tanal, lütfen, istirham ediyorum.
Şimdi
önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan (2/1504) esas numaralı Kanun Teklifi’nin 3’üncü maddesinde yer alan
“şeklinde” ibarelerinin “olarak” olarak değiştirilmesini arz ve teklif ederiz.
 Hakan
Çavuşoğlu
 Bursa
Aynı
mahiyetteki diğer önergelerin imza sahipleri:
 Lütfiye İlksen Ceritoğlu Kurt
 Çorum
 Mustafa Yel
 Tekirdağ
 Ramazan Can
 Kırıkkale
 Hamza Dağ
 İzmir
MEHMET
DOĞAN KUBAT (İstanbul) – Sayın Başkan, geri çekiyoruz.
BAŞKAN
– Aynı mahiyetteki önergeler çekilmiştir.
Şimdi
diğer iki önergeyi okutuyorum:
Türkiye Büyük Millet Meclisi Başkanlığına
Genel
Kurulda görüşülecek olan 447 sıra sayılı Kanun Teklifi’nin 3’üncü maddesinin
teklif metninden çıkarılmasını arz ve teklif ederiz.

 Mizgin Irgat Meral
Danış Beştaş
 Bitlis Adana

Türkiye Büyük Millet Meclisi Başkanlığına
Görüşülmekte
olan 447 sıra sayılı Türkiye Cumhuriyeti Anayasası’nda Değişiklik Yapılmasına
Dair Kanun Teklifi’nin 3’üncü maddesinin Anayasa’ya aykırı olduğu gerekçesiyle
metinden çıkarılmasını arz ederiz.
 Engin Altay Levent Gök Özgür
Özel
 İstanbul Ankara Manisa

 Tekin Bingöl Ahmet
Haluk Koç Bülent Tezcan
 Ankara Ankara Aydın
BAŞKAN
– Son okuttuğum önerge Anayasa’ya aykırılık önergesi olup ilk işleme alıyorum.
Dolayısıyla Komisyona ve Hükûmete soruyoruz.
Sayın
Komisyon katılıyor mu?
ANAYASA
KOMİSYONU SÖZCÜSÜ MURAT ALPARSLAN (Ankara) - Katılamıyoruz Sayın Başkan.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde söz isteyen, Aydın Milletvekili Bülent Tezcan. 
Buyurun
Sayın Tezcan. (CHP sıralarından alkışlar)
BÜLENT
TEZCAN (Aydın) – Teşekkür ederim Sayın Başkan.
Sayın
Başkan, değerli milletvekilleri; bakın Anayasa değişiklik teklifini
görüşüyoruz. Bu konuda iktidar kanadının, AKP’nin bir ısrarı var bunu geçirme
konusunda, yasalaşması konusunda değişikliğin. Bugün doların geldiği rakam
3,93, en son aldığım, buraya çıktığımda daha da yükselmiş olabilir bilmiyorum
ama buraya çıkmadan önce 3,93 lira dolar kuru, euronun kuru 4,11 lira yani
döviz her gün hızlanıyor, ateşi yükseldi. Bu tartışmanın başladığı günden
itibaren döviz doludizgin, milletin zararı diplere vurmuş, perişan olmuş ama
biz ısrarla bu tartışmayı sürdürüyoruz. Ben bu ısrarı anlamıyorum. Bu
tartışmanın başladığı günden bu yana, yani hani bir söz vardı ya, 15 Temmuzdan
sonra bu tartışmayı yeniden gündeme getiren “Getirin teklifinizi görüşelim.”
sözü vardı ya, o sözün söylendiği günden bu yana dolardaki artış, dövizdeki
artış nedeniyle Türkiye’nin dış borcundaki artış en az 277 milyar lira, eski
parayla 277 katrilyon lira. Bu para bu milletin cebinden çıkıyor değerli
milletvekilleri, bu milletin cebinden çıkıyor. Sadece bir ısrar ve hırsın
bedeli bu milletin dış borcunun bu kısa süre içerisinde en az 277 katrilyon
lira artması demek; bu, doğacak çocuklarımızın da borcunu artıran ve geleceğini
ipotek altına alan bir anlayış. 
Şimdi,
bu anlayışı geçirmek için birçok şey yapılıyor “Hayırcı milletvekilleri var.”
deniliyor, “hayır” diyecek olanlar, rahatsız olanların olduğu söyleniyor.
Kulislerde bir söylenti var, ben ihtimal vermiyorum, ben milletvekillerimizin
de böyle bir söylentiye itibar edeceğini, şantaja itibar edeceğini
zannetmiyorum ama bu söylentiyi paylaşmakta da yarar var. Deniliyormuş ki “Eğer
bu Anayasa değişikliği geçmez ise AKP erken seçim yapar, dolayısıyla
milletvekilliğiniz de biter.” 
ŞAHİN
TİN (Denizli) – Bunlara girme, ucuz söylemler bunlar.
BÜLENT
TEZCAN (Devamla) – “Onun için bu Anayasa değişikliğinin geçmesi lazım.” 
Erken
seçim olmamasının güvencesini de şöyle koyduk diyorlarmış; geçici 21’inci
maddeye seçim tarihini “3 Kasım 2019” diye koymuşlar. Aslında âdetten değildir,
bu çok ilginç bir şey hiçbir Anayasa değişikliğine seçim günü konulmaz. “Bunu
koyma sebebimiz -tereddütlü milletvekillerine söylüyorlarmış- Anayasa’da bu
yazdığı için, bu geçtikten sonra AKP istese de erken seçim kararı alamaz.
Alması için Anayasa’yı değiştirmesi gerekir, bunun için de üçte 2 oy çokluğuna
ihtiyaç var. Mecliste de üçte 2’yi bulamaz.” diyorlarmış. 
Şimdi,
ben milletvekili arkadaşlarımızın buna itibar edeceğine ihtimal vermiyorum.
Kaldı ki, milletvekilliği koltuğu için demokrasinin feda edilebileceğini de
düşünmüyorum. Ama başka bir şey var, bir tuzağı anlatmakta yarar var. Eğer olur
da aklı karışan milletvekilleri varsa, bu bir tuzak, böyle bir şey yok. Bu
değişiklik geçse dahi altı ay sonra seçim yapmak üzere AKP yine karar alabilir,
hem de üçte 2’yle değil basit çoğunlukla, yani 139 kişiyle de karar alabilir;
bunu bilmenizde yarar var. Çünkü Anayasa’da erken seçimi düzenleyen madde,
77’nci madde. 77’nci madde, ilk seçim tarihinde yürürlüğe giriyor. O madde,
basit çoğunlukla erken seçim kararının alınabileceğini düzenliyor. Yani, bu
hüküm yürürlüğe girse bile mevcut 77’nci maddeye göre Meclisteki çoğunluk,
basit çoğunluk, AKP’nin mevcut çoğunluğu da erken seçim kararı almaya yeter.
Geçici 21’inci madde bunu önleyecek bir madde değildir. Bir tuzak var, bir.
2’ncisi:
Kaldı ki bir başka şifre var, anahtar var. “67’nci maddenin son fıkrası hükmü
uygulanmaz.” diye hüküm konuyor buraya. İki buçuk sene sonra yapılacak seçimde
67’nin son fıkrasındaki “Bir yıl içerisinde seçim kanunları uygulanmaz.”
hükmünü askıya almanın bir mantığı var mı seçim iki buçuk yıl sonra olacaksa?
Demek ki hazırlık belli. Yani, olur da tereddüt eden milletvekilleri varsa
onlara duyurulur.
Teşekkür
ediyorum, sağ olun. (CHP sıralarından alkışlar)
BAŞKAN
- Teşekkür ediyorum Sayın Tezcan.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum:
Türkiye
Büyük Millet Meclisi Başkanlığına
Genel
Kurulda görüşülecek olan 447 sıra sayılı Kanun Teklifi’nin 3’üncü maddesinin
teklif metninden çıkarılmasını arz ve teklif ederim.
Mizgin Irgat (Bitlis) ve
arkadaşları
BAŞKAN
- Komisyon önergeye katılıyor mu?
ANAYASA
KOMİSYONU SÖZCÜSÜ MURAT ALPARSLAN (Ankara) - Katılamıyoruz Sayın Başkan.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde söz isteyen Bitlis Milletvekili Mizgin Irgat.
Buyurun
Sayın Irgat. (HDP sıralarından alkışlar) 
MİZGİN
IRGAT (Bitlis) – Sayın Başkan, değerli milletvekilleri; Anayasa teklifinin
3’üncü maddesi üzerinde önergemiz adına söz aldım. 3’üncü madde bu teklifin
belki de en azından dışarıdan da en olumlu olarak görülen bir maddesi olarak
değerlendirildiğinde, bunu, AKP iktidarının yıllardır popülist çalışmalarının
bir örneği olarak değerlendirebiliriz diye düşünüyorum. Gerçekten buradan
tartışmak gerekir. Teklifin bir bütününü bir kenara bırakarak sadece ve sadece
bu maddeyi baz alarak biz olumlu bir düzenlemeymiş gibi ele alamayız. Teklifin
tamamına baktığımızda burada birçok genç arkadaşı getirsek dahi… Ki buradan tüm
genç arkadaşlardan özür dilerim, kendilerine dair değildir açıklamalarım,
buradaki politikalar ve yapılmak istenen siyasi işlerle ilgilidir. Düşünün ki
buraya getirdiğiniz sayısız genç arkadaşın işlevi ne olacak? Siz bir kere
Meclisin yetkilerini, Meclisin itibarını bu kadar zedelerken 18’den 78’e, yaş
ortalaması ne olursa olsun, hangi vekil bu Mecliste ne yapacak, nasıl siyaset
üretecek? Lider sultasını geçtik, Cumhurbaşkanı sultasına geçtik, hatta onu da
geçtik yasama, yürütme, yargıyı bir elde topladık; ayrıştırma yerine,
güçlendirmek yerine tek bir başkana, bir diktatöre teslim ettik. Genç olsa ne
olur, olmasa ne olur. 23 Nisanda koltuklara oturtulan çocukları hatırlatır bana
bu düzenleme. Bir günlüğüne çocuklar orada bir imaj yaratma, bir mesaj verme
adına nasıl oturtulursa bu Meclis de hiçbir çabası, hiçbir niteliği siyasete
yansımayan işlevsiz bir Meclis olacaktır. Dolayısıyla, bu düzenleme, bizim
açımızdan popülist, teklifin tamamı içerisinde değerlendirilen gereksiz bir
düzenlemedir. Halkların Demokratik Partisi, Türkiye siyasetini bir ivmeye, bir
noktaya taşımıştır; tarihinin en yüksek oranlı kadın temsiliyetini -yüzde
39’larda- burada temsil etmiştir. Hakeza bu Meclisin en genç vekilleri Halkların
Demokratik Partisinde şu an siyaseten temsil hakkını kullanıyor. Dolayısıyla,
değerli milletvekilleri, bizler, bu düzenlemeler ile teklifin bir bütününü hep
beraber değerlendirmemiz gerekiyor. Onun için teklifin bir bütünü halkların ve
Türkiye’nin bütün kesimini kucaklayan, gençlerini de kadınlarını da tüm
halklarını da kucaklayan tarihsel gerçekliğe uygun bir düzenleme değildir.
Yalçın
Akdoğan burada bir konuşma yaptı bugün. Kendisi konuşma yaparken ben şunu da
yapması gerektiğini düşünüyorum: Dolmabahçe mutabakatı yani birçok kesimin
farklı şekilde dile getirdiği ama bu ülkenin en önemli sorunlarının da
çözümünün odağını oluşturan bir ivmeyi, bir aşamayı kaydeden 28 Şubat 2015’e
dair anılarını, görüşmelerini de burada paylaşması gerektiğini düşünüyorum.
Dolmabahçe mutabakatı, bana 8 Şubat 1914’ü hatırlatır yani Ermeni meselesinin
siyasal anlamda reformlarla çözülmesi sürecini, ardından gelen baskılarla,
inkâr edilen süreci hatırlatır. Aynı iki tarih yani şubat aylarında yapılan bu
müzakerelerin ve görüşmelerin ardından ne oldu biliyor musunuz? Büyük bir
baskı, büyük bir intikam, büyük bir işsizlik, büyük bir cinayet süreci yaşandı.
Şu anda da 28 Şubat sonrasını hatırlayın, en büyük tutuklamalara, en büyük
isyanlara, en büyük uygulamalara, özellikle Sur’da, Cizre’de ve ardından gelen
15 Temmuz bahanesiyle ilan edilen OHAL uygulamalarına bakın. Oysa ki
mutabakatın metni burada, önümde; her bir maddesi bırakın bu taslağı,
Türkiye’nin yüz yıllık sorunlarına çözüm getirecek noktada. Demokratik siyaset
tanımına ve içeriğine dair, demokratik çözümün ulusal ve yerel boyutlarının
tanımlanmasına dair…
(Mikrofon
otomatik cihaz tarafından kapatıldı) 
MİZGİN
IRGAT (Devamla) – Başkan, bir dakika süre istiyorum. 
Sayın
Başkan, siz dinlemiyorsunuz ama bir dakika süre istiyorum. 
AYŞE
ACAR BAŞARAN (Batman) – Başkan, pozitif ayrımcılık kadınlara.
BAŞKAN
– Beş dakikalarda bir dakika süre vermiyorum, diğerlerinde de vermiyorum.
MİZGİN
IRGAT (Devamla) – Herkese verdiniz. 
BAŞKAN
- Ama tamamlayın, vereceğim, pozitif ayrımcılık yapıyorum. 
Buyurun,
tamamlayın lütfen. 
MİZGİN
IRGAT (Devamla) – Teşekkür ederim. 
Özgür
vatandaşlığın yasal ve demokratik güvenceleri adına demokratik siyasetin devlet
ve toplumla ilişkisi ve bunun kurumsallaşmasına dönük başlıklar, çözüm
sürecinin sosyoekonomik boyutları, çözüm sürecinde demokrasi-güvenlik
ilişkisinin kamu düzenini ve özgürlükleri koruyacak şekilde ele alınması
noktasında; kadın, kültür, ekolojik sorunların yasal çözümleri ve güvenceleri
noktasında; kimlik kavramı, tanımı ve tanınmasına dönük çoğulcu demokratik
anlayışın geliştirilmesi. Demokratik cumhuriyet bugün Türkiye’nin en büyük
sorunu. Ortak vatan ve milletin demokratik ölçülerle tanımlanması, çoğulcu
demokratik sistem içerisinde yasal ve anayasal güvencelere kavuşturulması; bütün
bu demokratik hamle ve dönüşümleri içselleştirmeyi hedefleyen yeni bir anayasa.
Dönemin
başbakan yardımcısı ve İmralı heyetinin altına imzasını attığı tarihsel bir
mutabakat metni.
(Mikrofon
otomatik cihaz tarafından kapatıldı) 
MİZGİN
IRGAT (Devamla) – Yani önümüzdeki sorunların çözümüne bizi götürecek en önemli
çalışmalardan ve süreçlerden birini bugün inkâr ederek getirdiğiniz bu
başkanlık sistemiyle bu süreci başarıyla sonuçlandıramayız. 
Teşekkür
ediyorum. (HDP sıralarından alkışlar) 
BAŞKAN
– Teşekkür ediyorum Sayın Irgat, süreniz doldu. 
ENGİN
ALTAY (İstanbul) – Sayın Başkan…
BAŞKAN
– Sayın Altay…
ENGİN
ALTAY (İstanbul) – Teşekkür ederim. 
Sayın
Başkan, görüyorum ve anlıyorum ki bir oylamaya geçiş hazırlığınız var, bir şey
demiyorum. Ama Sayın Başkan, bu sıralarda oturanlar aslan değil, aslanlar bir
yemek yer, bir hafta yemese de olur. 
BAŞKAN
– Aslan gibi milletvekilleri hepsi ya, maşallah. 
ENGİN
ALTAY (İstanbul) – Buradaki herkes insan. Saat şu anda sekiz çeyrek. 
ŞAHİN
TİN (Denizli) – Oylamayı yapacağız, oylamayı yapacağız. 
ENGİN
ALTAY (İstanbul) – Oylamaya geçin, geçmeyelim demiyorum efendim. Türkiye’de
normal yemek saati yedi, yedi buçuktur. 
ŞAHİN
TİN (Denizli) – Yapalım ondan sonra. Bir gün aç kalın. 
BAŞKAN
– Bir saniye, ben dinliyorum arkadaşlar, müdahale etmeyin Sayın Altay’a. 
Buyurun.

ENGİN
ALTAY (İstanbul) – Yani, önce insani olmak durumundayız. Yani, makul süre
geçti. Ben bekledim ki hani maddenin görüşmeleri biter, yemek yeriz, sonra
oylamaya geçeriz. Bunu anlamam mümkün değil. 
MUSTAFA
ELİTAŞ (Kayseri) – Ya, grup önerileriyle uzatmayın da insani bir çalışma
yapalım.
ŞAHİN
TİN (Denizli) – Oylamayı yapacağız. 
ENGİN
ALTAY (İstanbul) – Sizin bu konuda yani acıkan milletvekillerini tatmin edecek
bir açıklamanız var mı? Yemek arasını ne zaman vereceksiniz? 
BAŞKAN
– Sayın Altay, şu anda zaten bütün milletvekilleri burada ve görüşmeleri
tamamladık, oylamaya geçeceğiz, düzeni alacağız. Oyunu kullanan sayın
milletvekili gider yemeğini yer. 
ENGİN
ALTAY (İstanbul) – Öyle şey olur mu! Ben ne yapacağım?
BAŞKAN
- Kaldı ki o arada oylamadan sonra ara vereceğim, oylama biter bitmez yemek
arası vereceğim. 
ENGİN
ALTAY (İstanbul) – Sonucu açıkladıktan sonra verecek misiniz? 
BAŞKAN
– Evet, sonucu açıkladıktan sonra yemek arası vereceğim. 
Teşekkür
ediyorum hassasiyetiniz için ayrıca. 
Sayın
milletvekilleri, Mizgin Irgat ve arkadaşlarının önergesini oylarınıza
sunuyorum: Kabul edenler… Kabul etmeyenler… Önerge kabul edilmemiştir. 
Böylece
madde üzerindeki görüşmeler tamamlanmıştır. 
Şimdi,
sayın milletvekilleri, gizli oylamaya geçeceğiz. Bir kez daha gerekli uyarıları
yapacağım ben ama dün güzel bir sistem oturttuk. Sayın milletvekilleri
yerlerinde otursunlar, bir kalabalık oluşturmasınlar. Ad okunmak suretiyle,
inşallah, oylar kullanılacak. Hükûmet ve Komisyon sıralarında ve kürsü önünde
görevli arkadaşlar haricinde ve Başkanlık Divanı üyeleri haricinde lütfen kimse
kalmasın. Bütün gruplardan da istirham ediyorum, herkes grubuna sahip çıksın. 
Şimdi,
gizli oylamanın ne şekilde yapılacağını arz ediyorum: Komisyon ve Hükûmet
sıralarında yer alan kâtip üyelerden Komisyon sırasındaki kâtip üyeler
Adana’dan başlayarak Denizli’ye kadar, Denizli dâhil ve Diyarbakır’dan
başlayarak İstanbul’a kadar, İstanbul dâhil; Hükûmet sırasındaki kâtip üyeler
ise İzmir’den başlayarak Mardin’e kadar, Mardin dâhil ve Mersin’den başlayarak
Zonguldak’a kadar, Zonguldak dâhil adı okunan -sayın milletvekilleri, lütfen
yığılma yapmayalım, isimler okunmadan kesinlikle oy kullanmayalım-
milletvekilini ad defterinde işaretleyerek kendisine biri beyaz, biri yeşil,
biri de kırmızı olmak üzere üç yuvarlak pul ile bu oylamaya özel mühürlü zarf
vereceklerdir. Milletvekilleri Başkanlık kürsüsünün sağında ve solunda yer alan
kabinlerden başka yerde oylarını kullanamayacaklardır. Vekâleten oy kullanacak
bakanlar da yerine oy kullanacakları bakanın ilinin bulunduğu bölümde oylarını
kullanacaklardır. Bildiğiniz üzere, bu pullardan beyaz olanı kabul, kırmızı
olanı red, yeşil olanı çekimser oyu ifade etmektedir. Oyunu kullanacak sayın
üye, adını ad defterine işaretlettikten ve kâtip üyeden üç yuvarlak pul ile
oylamaya özel bastırılan mühürlü zarfı aldıktan sonra kapalı oy verme yerine,
kabine girecek, oy olarak kullanacağı pulu burada zarfın içerisine koyacak ve
diğer iki pulu ise ıskarta kutusuna atacaktır. Bilahare oy verme yerinden
çıkacak olan üye oy pulunun bulunduğu zarfı Başkanlık Divanı kürsüsünün önüne
konulan oy kutusuna atacaktır.
Sayın
milletvekilleri, şimdi gizli oylamaya Adana ilinden başlıyoruz. 
Buyurun.

(Oyların
toplanmasına başlandı)
BAŞKAN
– Sayın milletvekilleri, lütfen buralarda bekleme yapmayalım. 
(Oyların
toplanmasına devam edildi)
(Kürsü
önünde toplanmalar)
BAŞKAN
– Arkadaşlar, lütfen herkes yerine otursun bir. 
Sayın
milletvekilleri, durduralım şu anda, kâtip üyeler vermesin. 
Kâtip
üyeler, şu anda vermiyorsunuz, duruyorsunuz. Şu anda oylamayı durduruyoruz. 
Şu
kalabalığı boşaltalım. 
Sayın
milletvekilleri, lütfen şurayı boşaltalım. İdare amiri ve kâtip üyeler dışında
kimse kalmasın orada. Sayın milletvekilleri, açalım lütfen. 
(Kürsü
önünde toplanmalar)
BAŞKAN
– Sayın milletvekilleri, istirham ediyorum, şu anda oylamayı durdurduk, şu önü
boşaltalım, ondan sonra devam edeceğiz. 
İdare
amirleri, lütfen oradaki yığılmayı önleyelim.
Arkadaşlar,
hiç yakışmıyor, lütfen, sizi kendi yerlerinize davet ediyorum. 
Sayın
milletvekilleri, şu kalabalığı boşaltır mıyız ön tarafı! Sayın idare amirleri,
lütfen yardımcı olun arkadaşlara.
Arkadaşlar,
lütfen herkes şu alanı boşaltsın. Oturun lütfen, yorulmayın, ayakta kalmayın.
Lütfen
arkadaşlar, siz o alanı boşaltın sonra devam edeceğiz. 
(Kürsü
önünde toplanmalar)
BAŞKAN
– Değerli arkadaşlar, sayın idare amirleri ve sayın kâtip üyeler; Başkanlık
Divanı üyeleri dışında kimse burada kalmasın. Şu alanı da boşaltıyoruz ve
kaldığımız yerden devam ediyoruz. 
Evet
arkadaşlar, devam ediyoruz, Sayın Purçu, devam edin. 
(Oyların
toplanmasına devam edildi)
BAŞKAN
– Sayın milletvekilleri, oylama, gizli oylamadır; gizli oylamanın esasına göre
davrandığınız için teşekkür ediyoruz. 
(Oyların
toplanmasına devam edildi)
BAŞKAN
– Sayın milletvekilleri, yığılma yapmayalım lütfen, oyunu kullanan sayın
milletvekili hemen oy kutularının olduğu alanı boşaltsın. 
(Oyların
toplanmasına devam edildi) 
BAŞKAN
– Arkadaşlar, alanı boşaltalım lütfen, kürsü önünü, oylamaya gidecek sayın
milletvekillerinin bulunduğu mekânı da boşaltalım, sadece oy kullanacaklar
gitsin ve görevli arkadaşlar dışında kimse kalmasın orada lütfen. 
(Kürsü
önünde toplanmalar)
BAŞKAN
- Sayın milletvekilleri, şu alanı boşaltır mıyız lütfen. Bakın, oy kullanacak
sayın milletvekilleri var. 
(Oyların
toplanmasına devam edildi)
BAŞKAN
- Sayın milletvekilleri, şu alanı boşaltır mıyız lütfen.
(AK
PARTİ ve CHP milletvekillerinin kürsü önünde toplanmaları ve birbirlerinin
üzerine yürümeleri) 
BAŞKAN
- Oylamayı durduruyoruz, şu alanı boşaltıyoruz. Lütfen…
Sayın
milletvekilleri, istirham ediyorum, şu alanı boşaltalım lütfen. 
Sayın
milletvekilleri, bakın, oylamayı durduruyorum, lütfen şu alanı boşaltın.
Sayın
kâtip üyeler şu anda zarf ve pul vermeyin.
Şu
alanı boşaltalım, istirham ediyorum.
Sayın
kâtip üyeler, oylamayı durdurduk, zarf ve pul vermiyorsunuz. 
Sayın
milletvekilleri, lütfen, istirham ediyorum, şurayı boşaltalım. Şu alanda idare
amirleri, kâtip üyeler dışında kimse kalmasın. 
Arkadaşlar,
lütfen…
Sakin
olun arkadaşlar, lütfen…
Şu
alanı boşaltıyoruz.
Ama
bakın, hepinize diyorum, şu alanı boşaltın. 
Sayın
milletvekilleri, lütfen….
Şu
alanı boşaltın. 
Sayın
milletvekilleri, herkes yerine lütfen.
Sayın
milletvekilleri, hiç yakışmıyor.
Şu
alanı boşaltın, lütfen şu alanı boşaltın.
Sayın
kâtip üyeler ve idare amirleri, kutuları emanete alıyoruz. 
Birleşime
on dakika ara veriyorum.
Kapanma Saati: 20.28
BEŞİNCİ OTURUM
Açılma Saati: 21.02
BAŞKAN: Başkan Vekili Ahmet AYDIN
KÂTİP ÜYELER: Ömer SERDAR (Elâzığ), Özcan PURÇU (İzmir)
----0----
BAŞKAN
– Sayın milletvekilleri, Türkiye Büyük Millet Meclisinin 55’inci Birleşiminin
Beşinci Oturumunu açıyorum.
MEHMET
AKİF YILMAZ (Kocaeli) – Sayın Başkan, söz istiyorum.
BAŞKAN
– Sayın Yılmaz…
V.- AÇIKLAMALAR (Devam)
27.- Kocaeli Milletvekili Mehmet Akif
Yılmaz’ın, 447 sıra sayılı Anayasa Değişiklik Teklifi’nin 3’üncü maddesinin
oylaması sırasında yaşanan olaylarda İstanbul Milletvekili Engin Altay’ın
kendisine yönelik davranışına ilişkin açıklaması
MEHMET
AKİF YILMAZ (Kocaeli) – Değerli Başkanım, değerli milletvekilleri; az önce
bütün milletimizin gözü önünde çok nahoş sahneler yaşandı bu Mecliste,
videolardan izledik, MHP’nin CHP’nin kıymetli genel başkanları buradalar,
onların gözü önünde. Bizler AK PARTİ Grup Yönetim Kurulu olarak şahsım, yaşanan
hadisede kargaşanın artmaması adına araya girerek milletvekillerini ayırmaya
çalışırken CHP Grup Başkan Vekili yani burada CHP adına suhuleti sağlamakla
görevli Sayın Engin Altay, videolardan da izlediğim kadarıyla, arkamdan
kalleşçe saldırarak ve kafama vurarak bu noktada Sayın Genel Başkanının önünde
nahoş bir tablo sergilemiştir. (CHP sıralarından gürültüler, “Kalleş sizsiniz.”
sesleri) 
FATMA
KAPLAN HÜRRİYET (Kocaeli) – Kalleşsiniz, kalleş! 
MEHMET
AKİF YILMAZ (Kocaeli) – Bu hareketi şiddetle kınıyorum ve aziz milletimizi
saygıyla selamlıyorum. 
GÜLAY
YEDEKCİ (İstanbul) – Grup Başkan Vekilimize nasıl “kalleş” dersin sen? Biz de
seni kınıyoruz! 
BAŞKAN
– Sayın milletvekilleri, istirham ediyorum, bakın, her birimiz milletin değerli
oylarıyla buradayız ve milleti temsil ediyoruz. Bu milletin onuruna,
haysiyetine yakışır bir şekilde şu işi çözmemiz lazım. 
ENGİN
ALTAY (İstanbul) – Sayın Başkan…
BAŞKAN
– Sayın Altay, buyurun. 
ENGİN
ALTAY (İstanbul) – Çok üzgünüm, önce onu söyleyeyim. Sayın milletvekilinin
biraz önce yaptığı konuşmada şahsıma yönelik çok ağır, bayağı bir hakaret var,
hem buna cevap vermek hem de işin aslını Genel Kurula ve yüce millete izah
etmek için söz talep ediyorum. 
BAŞKAN
– İki dakika süreyle size sataşmadan dolayı söz veriyorum. 
Buyurun.
(CHP sıralarından alkışlar) 
VII.- SATAŞMALARA İLİŞKİN KONUŞMALAR
(Devam)
12.- İstanbul Milletvekili Engin Altay’ın,
Kocaeli Milletvekili Mehmet Akif Yılmaz’ın yaptığı açıklaması sırasında şahsına
sataşması nedeniyle konuşması
ENGİN
ALTAY (İstanbul) – Sayın Milletvekilim, öncelikle… İsmini de bilmiyorum sayın
milletvekilimin. (AK PARTİ sıralarından “Akif” sesleri) 
ALİ
ÖZCAN (İstanbul) – İsmi belli, sahibinin sesi. 
ENGİN
ALTAY (Devamla) – Akif Bey, çok üzgünüm ancak bu, şuna benziyor: Filmin başlangıç
bölümünü atlayıp ya da kompozisyonun giriş kısmını atlayıp gelişme ve sonuç
bölümünü buraya nakletmeye benziyor. 
MEHMET
AKİF YILMAZ (Kocaeli) – Sadece ayırıyorduk, bizim görevimiz o. 
ENGİN
ALTAY (Devamla) – Samimiyetle söylüyorum, bir evladım var, üzerine söylüyorum:
Sayın milletvekili, ben de kendisi gibi ortalığı yatıştırmaya çalışırken, belki
fark etmedi, önce beni bir tuttu. Dedim ki: Sen ne yapıyorsun? 
MEHMET
AKİF YILMAZ (Kocaeli) – Yüz yüze dahi gelmedik. 
ENGİN
ALTAY (Devamla) - Arkadaşlar, bu Parlamentoda çok hadise oldu, olmayaydı keşke.
Lakin hiçbirinde, hiçbir grup başkan vekiline el sürülmedi, bu böyle. 
MEHMET
AKİF YILMAZ (Kocaeli) – Biz ayırıyoruz. Seni ben orada görmüyorum, görmüyorum
bile seni orada.
ENGİN
ALTAY (Devamla) - Ben kendisine döndüm: “Bak, bana dokunamazsın, hoş olmaz.”
Israren iki eliyle bir beni de buradan aşağıya itekleyince… Ben de insanım,
karnım aç. Ben de kendisini tuttum, itekledim. Durum bundan ibarettir, başka
bir şey varsa namerdim. Olay bundan ibarettir. (CHP sıralarından alkışlar)
MEHMET
AKİF YILMAZ (Kocaeli) – Özür dilemen gerekir.
BAŞKAN
– Teşekkür ediyorum.
Şimdi,
sayın milletvekilleri, herkesi kendi grubunda, bulunduğu yerde şöyle oturmaya
davet ediyorum, oturalım arkadaşlar.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel
Başkanı İzmir Milletvekili Binali Yıldırım ve Grup Başkanvekilleri Kayseri
Milletvekili Mustafa Elitaş, Amasya Milletvekili Mehmet Naci Bostancı, Aksaray
Milletvekili İlknur İnceöz, Çanakkale Milletvekili Bülent Turan ve İstanbul
Milletvekili Mehmet Muş ile 310 Milletvekilinin Türkiye Cumhuriyeti
Anayasasında Değişiklik Yapılmasına Dair Kanun Teklifi (2/1504) ve Anayasa
Komisyonu Raporu (S. Sayısı: 447) (Devam)
BAŞKAN
- 3’üncü maddenin oylamasında az önce birleşime ara vermiştik. 
Şimdi
hiç kimsenin endişesi, kuşkusu olmasın, biz bu oylamayı tekrarlayacağız.
Kupalar burada, şu ana kadar kullanılan oy pulu ve zarfları, bunları kâtip üyelerin
denetiminde biz imha edeceğiz. Dolayısıyla yeniden, sıfırdan… (CHP sıralarından
gürültüler) Sayın milletvekilleri, istirham ediyorum… 
LEVENT
GÖK (Ankara) – Sayın Başkan, Fatma Hanım da bir şey söyleyecek, ondan sonra…
BAŞKAN
– Sayın Kaplan, buyurun, size de söz vereyim.
V.- AÇIKLAMALAR (Devam)
28.- Kocaeli Milletvekili Fatma Kaplan
Hürriyet’in, 447 sıra sayılı Anayasa Değişiklik Teklifi’nin 3’üncü maddesinin
oylaması sırasında yaşanan olaylarda Kayseri Milletvekili Mustafa Elitaş ile
Ankara Milletvekili Ahmet Gündoğdu’nun kendisine yönelik davranışlarına ilişkin
açıklaması
FATMA
KAPLAN HÜRRİYET (Kocaeli) – Sayın Başkanım, burada herkes gibi yapılan
haksızlıkları, hukuksuzlukları görüntülemek adına sadece elimde telefonla
oradaki görüntüleri…
AYŞE
SULA KÖSEOĞLU (Trabzon) – Senin işin milletvekilliği, oy kullanmak,
görüntülemek değil.
FATMA
KAPLAN HÜRRİYET (Kocaeli) – Lütfen dinler misiniz. (AK PARTİ sıralarından
gürültüler)
…kayda
alırken Adalet ve Kalkınma Partisi Grup Başkan Vekili Sayın Elitaş’ın…
AYŞE
SULA KÖSEOĞLU (Trabzon) – Böyle bir göreviniz mi var sizin ya?
FATMA
KAPLAN HÜRRİYET (Kocaeli) – …bana fiziki müdahaleye varacak kadar şiddetini
buradan kınıyorum. (AK PARTİ sıralarından gürültüler)
Ardından,
İdare Amiri Ahmet Gündoğdu telefonumu elimden gasbederek -bu gasp suçudur-
üzerime saldırması…
BÜLENT
TURAN (Çanakkale) – Ne yapıyordun telefonla orada?
FATMA
KAPLAN HÜRRİYET (Kocaeli) – Bakın, boğazım kıpkırmızı, boğazım şu anda
kıpkırmızı. 
Bu
kadar şiddeti içselleştiren AKP Grubunu, milletvekillerini kınıyorum! (CHP ve
AK PARTİ sıralarından gürültüler)
BAŞKAN
– Sayın milletvekilleri… 
FATMA
KAPLAN HÜRRİYET (Kocaeli) – Yere batsın Saray’ınız! Yere batsın anayasanız!
Yere batsın diktatörlüğünüz! (CHP ve AK PARTİ sıralarından gürültüler)
BAŞKAN
– Sayın Kaplan, bu kadar tahrike gerek yok. 
Burada
şu kabinlerin önüne kadar gelip kamerayla çekim yapmak -ne kadar- gizliliği
ihlal mi değil mi? O da ihlal. (AK PARTİ ve CHP sıralarından gürültüler) 
Sayın
milletvekilleri… 
MUSTAFA
ELİTAŞ (Kayseri) – Sayın Başkan…
BAŞKAN
- Sayın Elitaş, bir saniye… 
Arkadaşlar,
oturur musunuz lütfen. Bakın, sayın genel başkanlarınız burada. Herkes yerine
otursun burada. 
Arkadaşlar,
niye ayakta duruyoruz, lütfen… 
Oylamayı
biraz daha dikkatlice… İsmi okunmayan sayın milletvekillerine oy pulu ve zarfı
kâtip üyelerimiz vermeyecek. 
FİLİZ
KERESTECİOĞLU DEMİR (İstanbul) – İşte bu.
BAŞKAN
- Değerli arkadaşlar, oturabilir miyiz, lütfen… 
Sayın
Elitaş’a, evet, açıkça bir sataşmada bulunulmuştu.
Buyurun
Sayın Elitaş ama bitirelim şu polemiği lütfen. (AK PARTİ sıralarından alkışlar)

TANJU
ÖZCAN (Bolu) – Bir dakika ya, Fatma Hanım’a niye söz vermediniz o zaman.
VII.- SATAŞMALARA İLİŞKİN KONUŞMALAR
(Devam)
13.- Kayseri Milletvekili Mustafa
Elitaş’ın, Kocaeli Milletvekili Fatma Kaplan Hürriyet’in yaptığı açıklaması
sırasında şahsına sataşması nedeniyle konuşması
MUSTAFA
ELİTAŞ (Kayseri) – Sayın milletvekilleri, hepinizi saygıyla selamlıyorum.
Cumhuriyet
Halk Partisinin iki Sayın Genel Başkanı burada, biraz önce de bizim Genel
Başkanımız buradaydı, Milliyetçi Hareket Partisinin Sayın Genel Başkanı da
burada. 
MERAL
DANIŞ BEŞTAŞ (Adana) – Bizimki cezaevinde.
MUSTAFA
ELİTAŞ (Devamla) – Biraz önceki oylamada daha önceki, dünkü yaptığımız oylamaya
benzer bir usulün devam edeceğini anlaşmıştık, görüşmüştük. Fakat burada bir
anda bir yoğunluk oluştu, öbür tarafta farklı bir yoğunluk oluştu ve CHP’li bir
grup milletvekili arkadaş burada set oluşturmaya gayret etti. Ben oyumu
kullandım. Hanımefendi benim resmimi çekiyor, lütfen, beni çekmeyin dedim. “Hayır,
çekerim.” dedi. Yapamazsınız, lütfen beni çekmeyin dedim. “Ben çekerim.” dedi.
Hanımefendi, lütfen çekmeyin, yanlış yapıyorsunuz, ben buna izin vermem dedim.
Israrla çekti.
MUHARREM
ERKEK (Çanakkale) - Canlı yayındaydı Anayasa değişikliği görüşmeleri, canlı
yayındaydı, milletin huzurunda!
MUSTAFA
ELİTAŞ (Devamla) – Bakın, değerli arkadaşlar, bizim jandarmaya da ihtiyacımız
yok, müfettişe de ihtiyacımız yok. AK PARTİ Grubu imzasının arkasında. (AK
PARTİ sıralarından alkışlar) 
MUHARREM
ERKEK (Çanakkale) – Milletvekillerinize jandarmalık yapıyorsunuz ama!
MUSTAFA
ELİTAŞ (Devamla) – “İçeriye girin, şöyle yapın, böyle yapın.” Siz isteğiniz
şekilde oy kullanın, AK PARTİ Grubu İç Tüzük’ün ilgili maddesine göre uyulan
gizlilik neyse gizli oylama usulüne en uygun şekilde oylarını kullanmaktadır.
(AK PARTİ sıralarından alkışlar, CHP sıralarından gürültüler) 
KAZIM
ARSLAN (Denizli) – İçeri gir de kullan ya!
ÜNAL
DEMİRTAŞ (Zonguldak) – Hiç alakası yok! Hiç alakası yok!
BURCU
KÖKSAL (Afyonkarahisar) - Kabine girmiyorsunuz!
KAZIM
ARSLAN (Denizli) - Ya, kabinler niye konuldu oraya?
MUSTAFA
ELİTAŞ (Devamla) – Bakın, dün Çalışan Gazeteciler Günü’ydü. Burada öyle bir hâl
var ki herkes gazeteci olmuş. Koca kameralar var. Çıkın oraya, oradaki
arkadaşlara gidin, orada görevinizi yapın. 
KAZIM
ARSLAN (Denizli) – Kabinler niye kondu oraya?
MUSTAFA
ELİTAŞ (Devamla) - Bakın, olmayan şeyleri burada yapıyorsunuz.
KAZIM
ARSLAN (Denizli) – O zaman kaldırın kabinleri!
MUSTAFA
ELİTAŞ (Devamla) - Biz 50 milyon insandan oy almış genel başkanlara saygı
gösterelim, o genel başkanların huzurunda böyle yanlış işleri yapmayalım. 
Değerli
milletvekilleri, sonuçta millet karar verecek. Sizi de seçen, bizi de seçen bu
millet karar verecek. Onun için millete gitmekten hiç kimse gocunmasın. 
Genel
Kurulu saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ediyorum Sayın Elitaş. 
AHMET
GÜNDOĞDU (Ankara) – Sayın Başkan...
BAŞKAN
– Sayın Gündoğdu, istirham ediyorum...
AHMET
GÜNDOĞDU (Ankara) – Hayır, hayır, hayır... 
BAŞKAN
- Sayın Gündoğdu, lütfen...
AHMET
GÜNDOĞDU (Ankara) – Sayın Başkan, lütfen, ismim geçerek...
BAŞKAN
– Bakın, Sayın Elitaş gereken cevabı...
AHMET
GÜNDOĞDU (Ankara) – Hayır, ben idare amiriyim.
MUSTAFA
ELİTAŞ (Kayseri) – Başkan, “İdare amiri boğazımı sıktı.” dedi. 
AHMET
GÜNDOĞDU (Ankara) – Böyle şey olur mu?
BAŞKAN
– Buyurun, size de iki dakika süre vereyim. 
İsminizi
zikrederek...
14.- Ankara Milletvekili Ahmet
Gündoğdu’nun, Kocaeli Milletvekili Fatma Kaplan Hürriyet’in yaptığı açıklaması
sırasında şahsına sataşması nedeniyle konuşması
AHMET
GÜNDOĞDU (Ankara) – Değerli Başkan, değerli arkadaşlarım; yeni bir anayasa
yapıyoruz, hürriyetler sınırsız değildir.
Biz
Başkanlık Divanı üyesi olarak son oylamada defalarca bu milletvekili
hanımefendiye milletvekillerini tahrik ediyorsunuz yapmayın dedik. (CHP
sıralarından gürültüler)
FATMA
KAPLAN HÜRRİYET (Kocaeli) – Lafa bak, lafa!
AHMET
GÜNDOĞDU (Devamla) – Sabırlı ol. 
Arkasından,
grup başkan vekilimizin oy vermesini tacize varan yaklaşımla yine çekmeye devam
etti. 
KAZIM
ARSLAN (Denizli) – Açıkta oy kullanmayacaksın.
AHMET
GÜNDOĞDU (Devamla) – Sabırlı ol. 
Bizim
görevimiz burada kavga olmasını önlemek, benim görevim gasbetmek değil. Anayasa
Komisyonunda “evet” diyen milletvekillerinin, 316 milletvekilinin altına imza attığı
bu pakete “evet” demesini gasbetmeye çalışanlara engel oldum.
ALİ
ÖZCAN (İstanbul) – Boş kâğıda.
AHMET
GÜNDOĞDU (Devamla) – Bunun adı budur, başka alana çekmeyin. Kimse bu milletin
iradesini gasbedemez. (CHP sıralarından gürültüler)
Saygılar
sunuyorum. (AK PARTİ sıralarından alkışlar) 
ENGİN
ALTAY (İstanbul) – Sayın Başkan...
BAŞKAN
– Sayın Altay...
KAZIM
ARSLAN (Denizli) – Kaldırın bu kabinleri o zaman.
BAŞKAN
- Sayın milletvekilleri, sözcüleriniz konuşuyor zaten, lütfen her kafadan bir
ses çıkmasın. 
Şimdi
Sayın Altay’a söz veriyorum. 
V.- AÇIKLAMALAR (Devam)
29.- İstanbul Milletvekili Engin Altay’ın,
Ankara Milletvekili Ahmet Gündoğdu’nun sataşma nedeniyle yaptığı konuşmasındaki
bazı ifadelerine ilişkin açıklaması
ENGİN
ALTAY (İstanbul) – Sayın Başkan, Sayın Gündoğdu’yu dinlerken ibrete düştüm. Ne
demek gasp? Burada bir gasp yapılıyorsa Türkiye Büyük Millet Meclisi İçtüzüğü
gasbediliyor. (CHP sıralarından alkışlar) İç Tüzük’ün amir bir hükmü var. 
TAHİR
ÖZTÜRK (Elâzığ) – Hadi canım!
ENGİN
ALTAY (İstanbul) – Şimdi, Şimdi, Sayın Elitaş, bu oylamalar başlamadan -beraber
basın bürosunda, ben bir kanalda, o bir kanalda- konuşuyor, diyor ki:
“Milletvekilleri oyunu nasıl isterse öyle kullanır.” Bu işin fitilini aslında
Sayın Elitaş orada ateşledi. 
MUSTAFA
ELİTAŞ (Kayseri) – Elitaş kadar kafana taş düşsün. 
ENGİN
ALTAY (İstanbul) – Sayın Elitaş burada hâlâ şunu iddia ediyor: “Biz bildiğimiz
gibi oy kullanacağız.” Sen bildiğin gibi oy kullanacaksan… Yani, ettiğin bir
yemin var, bu yeminle, kendi kişiliğinle ilgili de kötü bir algı oluşturursun.
Yemin kıymetli bir şey. Anayasa’ya, ona dayanan İç Tüzük’e uyacağına yemin
ettin. Biz bir şey demiyoruz. İmzanıza sahip çıkın, sizin olsun, hayırlı
kademli olsun ama kural ve kaide var diyoruz. Orada hücreler var, orada kupalar
var, orada zarflar var. 
(Mikrofon
otomatik cihaz tarafından kapatıldı) 
ENGİN
ALTAY (İstanbul) – İşin gereğinin yapılmasını temin ve tesis etmek sizin
oradaki en asli görevinizdir. 
BAŞKAN
– Teşekkür ediyoruz Sayın Altay. 
ENGİN
ALTAY (İstanbul) - Bunu tekrar tekrar rica ediyorum: Bu hırstan, bu inattan
vazgeçilsin, kural kaide neyse yapılsın, imzanız sizin olsun. Olay bundan
ibaret. 
BAŞKAN
– Teşekkür ediyoruz. 
FİLİZ
KERESTECİOĞLU DEMİR (İstanbul) – Sayın Başkan…
FATMA
KAPLAN HÜRRİYET (Kocaeli) – Sayın Başkan… 
BAŞKAN
- Sayın Kerestecioğlu, size de bir dakika süreyle söz veriyorum.
Buyurun.
TANJU
ÖZCAN (Bolu) – Fatma Hanım da söz istiyor.
30.- İstanbul Milletvekili Filiz
Kerestecioğlu Demir’in, kimsenin şiddet uygulama hakkı olmadığına ve Mecliste
yaşanan şiddetin sokağa da yansıdığına ilişkin açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan. 
En
başından itibaren aslında çok basit bir kural olduğunu ve yapılabileceğini
ifade ettik yani buraya 8 kişi gelir, buraya 8 kişi gelir ve başka, ismi
okunmayan kimse de gelmez ve siz sürekli “Bu Meclisi ben yönetiyorum.”
diyorsunuz. Bunu sağlayabilecek olan da sadece sizsiniz yani bunu yapmak
elinizde olan bir şey. Bugün yaşanan şiddet nasıl yansıyor, biliyor musunuz?
Kimsenin kimseye, öyle “Tahrik mahrik etti.” diyerek, hele kadınlara karşı
şiddet uygulama hakkı hiçbir şekilde yok. (HDP ve CHP sıralarından alkışlar, AK
PARTİ sıralarından gürültüler) Bir kere bunu bir kenara koyalım. Erkeğe karşı
da yok, kadına karşı da yok. Siz, bakın, hâlâ aynı kaba üslupla ellerinizi
kaldırarak konuşuyorsunuz. 
ALİM
TUNÇ (Uşak) – Sen ne yapıyorsun? Ellerini sen de kaldırıyorsun. 
FİLİZ
KERESTECİOĞLU DEMİR (İstanbul) – Bugün İstanbul’da Kadıköy Moda’da bir kedi
barınağı yapmak istedi diye bir adam öldürüldü. 
(Mikrofon
otomatik cihaz tarafından kapatıldı)
ZEHRA
TAŞKESENLİOĞLU (Erzurum) – Ya, bunlar bozacının şahidi şıracı. İşte bu kadar!
FİLİZ
KERESTECİOĞLU DEMİR (İstanbul) – Tamamlayacağım…
BAŞKAN
– Tamamlayın Sayın Kerestecioğlu, lütfen.
FİLİZ
KERESTECİOĞLU DEMİR (İstanbul) – Üsküdar’da aynı şekilde, sadece bu soğuk
havada karların içerisinde kalmasın diye kedi barınağı yapmak isteyen gençler
linç edilmeye kalkıldı. İşte buranın şiddeti sokağa yansıyor, linç kültürü her
yere yansıyor. Bunu yapmamalıyız, buna hiçbirimizin hakkı yok. Toplum gerçekten
bir cehennemi yaşadığını düşünüyor bu anlamda. 
BAŞKAN
– Teşekkür ediyorum.
FATMA
KAPLAN HÜRRİYET (Kocaeli) – Sayın Başkan…
BAŞKAN
– Sayın Kaplan…
FATMA
KAPLAN HÜRRİYET (Kocaeli) – Kürsüden söz istiyorum çünkü açık, alenen sataşma
var. (AK PARTİ sıralarından gürültüler)
BAŞKAN
– Bir dakika…
FATMA
KAPLAN HÜRRİYET (Kocaeli) – Az önce ben yerimden söyledim… (AK PARTİ
sıralarından gürültüler)
Darbedilen
ben, konuşan siz kardeşim, istiyorum.
BAŞKAN
– Sayın Kaplan…
AHMET
GÜNDOĞDU (Ankara) – Hem tacizci hem de söz istiyor.
FATMA
KAPLAN HÜRRİYET (Kocaeli) – Kürsüden söz istiyorum.
BAŞKAN
– Bir saniye, bir saniye Sayın Kaplan. Niye öyle… 
Sakin
sakin konuşun. 
FATMA
KAPLAN HÜRRİYET (Kocaeli) – Bunlara söyleyeceksiniz, AKP Grubuna
söyleyeceksiniz.
BAŞKAN
– Konuşun, tamam, ben sizi dinliyorum. 
FATMA
KAPLAN HÜRRİYET (Kocaeli) – Sataşmadan dolayı söz istiyorum kürsüden. 
BÜLENT
TURAN (Çanakkale) – Hangi sataşma?
FATMA
KAPLAN HÜRRİYET (Kocaeli) – Az önce buradan ifade ettim ama AKP… Saldıranlar,
fiziki müdahalede bulunanlar oradan…
BAŞKAN
– Buyurun, size de iki dakika süre veriyorum. 
BÜLENT
TURAN (Çanakkale) – Hangi gerekçeyle Sayın Başkan?
BAŞKAN
– Buyurun Sayın Kaplan. (CHP sıralarından alkışlar)
VII.- SATAŞMALARA İLİŞKİN KONUŞMALAR
(Devam)
15.- Kocaeli Milletvekili Fatma Kaplan
Hürriyet’in, Kayseri Milletvekili Mustafa Elitaş ile Ankara Milletvekili Ahmet
Gündoğdu’nun sataşma nedeniyle yaptıkları konuşmaları sırasında şahsına
sataşması nedeniyle konuşması
FATMA
KAPLAN HÜRRİYET (Kocaeli) – Teşekkür ediyorum. 
Sayın
milletvekilleri, az önce yerimden de ifade ettim, kürsüden söz almadım. 
Daha
fazla büyümesini tabii ki istemiyoruz ancak mağdur edilen ben, müdahaleye
uğrayan ben… (AK PARTİ sıralarından gürültüler)
AHMET
GÜNDOĞDU (Ankara) – Ne işiniz vardı orada sizin, orada ne işiniz vardı? 
FATMA
KAPLAN HÜRRİYET (Devamla) – …fiziki müdahaleye uğrayan ben; konuşan siz…
AHMET
GÜNDOĞDU (Ankara) – Oy kullanırken ne işiniz vardı orada?
FATMA
KAPLAN HÜRRİYET (Devamla) – …gene mağdur olan siz, burada çıkıp bir sürü hikâye
anlatan gene siz. (AK PARTİ sıralarından gürültüler)
Arkadaşlar,
bir grup başkan vekiline yakışmıyor, bir kadına fiziki müdahalede bulunmak hiç
yakışmıyor. Buradan, bir kere daha sizi kınıyorum Sayın Elitaş. (AK PARTİ
sıralarından “Biz de seni kınıyoruz.” sesi)
İdare
Amiri, sizi de. 
AHMET
GÜNDOĞDU (Ankara) – Ne işiniz vardı sizin orada? Sizin kadın olmanız
başkalarına hakaret etme yetkisi mi veriyor? Niçin?
FATMA
KAPLAN HÜRRİYET (Devamla) – Resmen telefonu elimden gasbettiniz, fiziki
müdahalede bulundunuz. 
AHMET
GÜNDOĞDU (Ankara) – Hayır hayır, yalan söylemeyin. 
FATMA
KAPLAN HÜRRİYET (Devamla) – Bakın, boynumun hâlini görüyor musunuz? 
AHMET
GÜNDOĞDU (Ankara) – Yalan söylüyorsunuz. 
FATMA
KAPLAN HÜRRİYET (Devamla) – Boynumun hâlini görüyor musunuz?
AHMET
GÜNDOĞDU (Ankara) – Hiçbir fiziki müdahale yok! 
TAHİR
ÖZTÜRK (Elâzığ) – Yalan yalan! Yalancı!
FATMA
KAPLAN HÜRRİYET (Devamla) – Yalancı da sizsiniz. 
AHMET
GÜNDOĞDU (Ankara) – Hiçbir fiziki müdahale yok!
FATMA
KAPLAN HÜRRİYET (Devamla) – Burada insanları kandırmaya çalışıyorsunuz,
kınıyorum.
AHMET
GÜNDOĞDU (Ankara) – Siz gazeteci misiniz, milletvekili misiniz?
FATMA
KAPLAN HÜRRİYET (Devamla) – Bir kadına saldırabilecek kadar gözü dönmüş
olmanızı kınıyorum. 
AHMET
GÜNDOĞDU (Ankara) – Gözü dönmüş olan sizsiniz. “Evet”e tahammül edemiyorsunuz. 
FATMA
KAPLAN HÜRRİYET (Devamla) – Bir kadına bu kadar müdahale edebilecek kadar
başkanlık hırsına bürünmüş olmanızdan dolayı sizi kınıyorum. 
AHMET
GÜNDOĞDU (Ankara) – “Evet”e tahammül edemiyorsunuz, gözü dönmüş olan sizsiniz!
Kınıyorum sizi.
FATMA
KAPLAN HÜRRİYET (Devamla) – Bir kere daha söylüyorum: Yere batsın saraylarınız!
(CHP sıralarından alkışlar, AK PARTİ sıralarından gürültüler, sıra kapaklarına
vurmalar) Yere batsın başkanlığınız! (CHP sıralarından alkışlar, AK PARTİ
sıralarından gürültüler) 
AHMET
GÜNDOĞDU (Ankara) – Yazıklar olsun sana!
FATMA
KAPLAN HÜRRİYET (Devamla) – Yere batsın anayasanız! Yere batsın hırsınız! (CHP
sıralarından alkışlar, AK PARTİ sıralarından gürültüler, sıra kapaklarına
vurmalar) 
BAŞKAN
– Sayın Kaplan…
ADNAN
BOYNUKARA (Adıyaman) – Provokatör! Provokatör!
AYŞE
SULA KÖSEOĞLU (Trabzon) – Yakışmıyor, bir kadına yakışmıyor bunu yapmak. Hayır!
Bu ne ya!
BAŞKAN
– Sayın milletvekilleri, artık ben bu tartışmayı burada bitiriyorum, hiç
kimseye söz vermiyorum. Herkes…
ADNAN
BOYNUKARA (Adıyaman) – Hayret bir şey! Eline telefonu alan meydanda. Bir daha
gelin bakayım! (CHP sıralarından gürültüler)
MUSTAFA
ELİTAŞ (Kayseri) – Sayın Başkan…
BAŞKAN
– Sayın Elitaş…
MUSTAFA
ELİTAŞ (Kayseri) – Sayın Başkan, sayın genel başkanların önünde ben o
hanımefendiye, konuşan kişiye cevap vermeyi uygun bulmuyorum, milletime havale
ediyorum.
BAŞKAN
– Teşekkür ediyorum Sayın Elitaş.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel
Başkanı İzmir Milletvekili Binali Yıldırım ve Grup Başkanvekilleri Kayseri
Milletvekili Mustafa Elitaş, Amasya Milletvekili Mehmet Naci Bostancı, Aksaray
Milletvekili İlknur İnceöz, Çanakkale Milletvekili Bülent Turan ve İstanbul
Milletvekili Mehmet Muş ile 310 Milletvekilinin Türkiye Cumhuriyeti
Anayasasında Değişiklik Yapılmasına Dair Kanun Teklifi (2/1504) ve Anayasa
Komisyonu Raporu (S. Sayısı: 447) (Devam)
BAŞKAN
– Sayın milletvekilleri, şimdi, 3’üncü maddenin oylamasını tekrar yapacağız. 
AKİF
EKİCİ (Gaziantep) – Sayın Başkan…
BAŞKAN
– Gizli oylamanın ne şekilde yapılacağını ben size arz edeceğim.
AKİF
EKİCİ (Gaziantep) – Sayın Başkan, bu, alışkanlık hâline gelirse, yarın genel
seçimde vatandaş derse…
BAŞKAN
– Sayın Ekici, lütfen, yerinize oturur musunuz ya! Oturur musunuz. Genel
Başkanınız orada, ayıp be!
ADNAN
BOYNUKARA (Adıyaman) – Ya, yürü otur yerine, git otur yerine!
AKİF
EKİCİ (Gaziantep) – “Açık oy kullanacağım.” derse ne yapacağız?
BAŞKAN
– Genel Başkanınız orada, grubunuz orada, lütfen…
AKİF
EKİCİ (Gaziantep) – Vatandaş “Ben de açık oy kullanacağım.” derse ne
yapacaksınız? Bunu alışkanlık hâline getirirseniz…
BAŞKAN
– Sayın Ekici, lütfen…
İLYAS
ŞEKER (Kocaeli) – İlk defa geliyorsun be, nereden biliyorsun?
ADNAN
BOYNUKARA (Adıyaman) – Şeref yoksunu! Genel Başkanın gözüne girecek, müptezel!
BAŞKAN
– Sayın milletvekilleri, bakın, uzun süredir, on senedir bu Parlamentodayım; bu
Parlamentoda çok seçimler, çok oylamalar yapıldı, açık, gizli ama genel
başkanların, Başbakanın olduğu oturumlarda onların oluru olmadan hiçbir
milletvekili ayağa bile kalkmazdı. 
MUHARREM
İNCE (Yalova) – Yalancı!
BAŞKAN
– Bakın, ben burada konuşmamı tamamlamadan bile orada konuşuyorsunuz.
MUHARREM
İNCE (Yalova) – Ahmet, ben on beş yıldır buradayım… 
BAŞKAN
– Ben burada konuşmamı tamamlamadan orada konuşuyorsunuz.
MUHARREM
İNCE (Yalova) – Kendi genel başkanınıza bile saldırdınız, ne konuşuyorsun!
BAŞKAN
– Değerli arkadaşlar, oylamanın sıhhati, ortamın suhuleti için hepinizle
birlikte, güzel bir sistemde şu gizli oylamayı gerçekleştirelim. (CHP
sıralarından gürültüler)
NURHAYAT
ALTACA KAYIŞOĞLU (Bursa) – Gizli ama gizli!
FATMA
KAPLAN HÜRRİYET (Kocaeli) – Gizlilik mi kaldı?
BAŞKAN
– Teşekkür ediyorum, teşekkür ediyorum.
Şimdi,
şunu ifade ediyorum: Bir kez daha, ne kamera ne kamerasız…
KAZIM
ARSLAN (Denizli) – Herkes kabine girecek.
BAŞKAN
– …şu kürsüden sonrasına gerek Hükûmet gerek Komisyon sıralarında görevli
arkadaşlardan başka, Meclis Başkanlık Divanı üyelerinden başka hiç kimseyi
görmek istemiyorum.
KAZIM
ARSLAN (Denizli) – Herkes kabine girecek yalnız. 
ÜNAL
DEMİRTAŞ (Zonguldak) – Herkes kabine girecek.
BAŞKAN
– Arkadaşlar, tamamlıyorum ya, ne oluyor size! Ne oluyor size, lütfen… Biraz
sabırlı olun ya! Hepinizi dinliyorum ben.
Burada
oylamanın suhuleti için, sıhhati için ne gerekirse hep birlikte yapalım
diyoruz. Burada sadece ben değil… Yani sopayı alıp herkesin peşine mi
takılacağım ben, kusura bakmayın. Her grubun buna dikkat etmesi lazım, her
grubun. Her grup elinden geleni yapacak, kendi grubuna sahip çıkacak ve biz
burada, kabinlerde gizli oylama esasına uygun olarak bu oylamayı
gerçekleştireceğiz ve şunu özellikle ifade ediyorum: Sayın kâtip üyelerden de
buradan istirham ediyorum, adı okunmayan sayın milletvekiline pul
vermeyeceksiniz ve zarf vermeyeceksiniz. Burada da herkes yerinde otursun, adı
okundukça kalksın, oyunu kullansın. 
Değerli
arkadaşlar, gizli oylamanın ne şekilde yapılacağını bir kez daha arz ediyorum:
Komisyon ve Hükûmet sıralarında yer alan kâtip üyelerden Komisyon sırasındaki
kâtip üye Adana'dan başlayarak Denizli’ye kadar, Denizli dâhil ve
Diyarbakır’dan başlayarak İstanbul’a kadar, İstanbul dâhil; Hükûmet sırasındaki
kâtip üye ise İzmir'den başlayarak Mardin'e kadar, Mardin dâhil ve Mersin’den
başlayarak Zonguldak’a kadar, Zonguldak dâhil, adı okunan milletvekiline ad
defterinden işaretleyerek kendisine biri beyaz, biri yeşil, biri de kırmızı
olmak üzere üç yuvarlak pul ile bu oylamaya özel mühürlü zarf verecektir.
Oylamayı tekrarlattığımız için ayrı bir zarf verilecek. Milletvekilleri
Başkanlık kürsüsünün sağında ve solunda yer alan kabinlerden başka yerde
oylarını kullanamayacaklardır. Vekâleten oy kullanacak sayın bakanlar yerine oy
kullanacakları bakanın ilinin bulunduğu bölümde oylarını kullanacaklardır.
Beyaz kabul, kırmızı ret, yeşil çekimser oyu ifade etmektedir. Oyunu kullanacak
sayın üye adını ad defterine işaretlettikten ve kâtip üyeden üç yuvarlak pul
ile zarfı aldıktan sonra kapalı oy verme yerine girecek, oy olarak kullanacağı
pulu burada zarfın içerisine koyacak ve diğer iki pulu ise ıskarta kutusuna
atacaktır. Bilahare, oy verme yerinden çıkacak olan üye oy pulunun bulunduğu
zarfı Başkanlık Divanı kürsüsünün önüne konulan oy kutusuna atacaktır. Adı
okunmayan sayın milletvekiline pul ve zarf verilmeyecektir.
Adana
ilinden başlatıyorum gizli oylamayı.
(Oyların
toplanmasına başlandı)
(CHP
sıralarından “Dur.” sesleri)
ENGİN
ALTAY (İstanbul) – Yeter.
KÂTİP
ÜYE ÖMER SERDAR (Elâzığ) - Benim işime de mi karışıyorsunuz?
BAŞKAN
– Sayın milletvekilleri, istirham ediyorum…
(Oyların
toplanmasına devam edildi)
“Diyarbakır

Nursel
Aydoğan…(HDP sıralarından “Cezaevinde.” sesleri)
İdris
Baluken… (HDP sıralarından “Cezaevinde.” sesleri)
Çağlar
Demirel…(HDP sıralarından “Cezaevinde.” sesleri)
(Oyların
toplanmasına devam edildi)
NECATİ
YILMAZ (Ankara) – ByLockçular kabinlere girmiyor. 
EREN
ERDEM (İstanbul) - Sayın Başkan, niye müdahale etmiyorsunuz?
BAŞKAN
– Evet, sayın milletvekilleri, hassasiyetiniz için teşekkür ediyoruz. Gizli bir
şekilde kullanmaya devam ediyoruz. 
(Oyların
toplanmasına devam edildi)
“Hakkâri
Nihat
Akdoğan… (HDP sıralarından “Cezaevinde.” sesleri)
Selma
Irmak… (HDP sıralarından “Cezaevinde.” sesleri)
Abdullah
Zeydan… (HDP sıralarından “Cezaevinde.” sesleri)
(Oyların
toplanmasına devam edildi)
“Siirt
Yasin
Aktay…
Besime
Konca… (HDP sıralarından “Cezaevinde.” sesleri)”
(Oyların
toplanmasına devam edildi)
“Mardin
Gülser
Yıldırım… (HDP sıralarından “Cezaevinde.” sesleri)
(Oyların
toplanmasına devam edildi)
“İstanbul
Selahattin
Demirtaş… (HDP sıralarından “Cezaevinde.” sesleri)
(Oyların
toplanmasına devam edildi)
“Şırnak
Ferhat
Encu… (HDP sıralarından “Cezaevinde.” sesleri)
(Oyların
toplanmasına devam edildi)
“Van
Figen
Yüksekdağ Şenoğlu… (HDP sıralarından “Cezaevinde” sesleri)
(Oyların
toplanmasına devam edildi)
BAŞKAN
– Oyunu kullanmayan sayın üye varsa kullansın, özellikle kâtip üye arkadaşlar. 
Oyunu
kullanmayan sayın üye var mı? Yok.
Oy
verme işlemi tamamlanmıştır böylece. 
Görevli
arkadaşlardan oy kupalarını kaldırmalarını ve kâtip üyeler ile idare
amirlerimizin olduğu bölgeye getirmelerini istirham ediyorum.
Kâtip
üye arkadaşlarımız gelsinler.
(Oyların
ayrımı yapıldı)
BAŞKAN - Sayın milletvekilleri, Türkiye Cumhuriyeti
Anayasasında Değişiklik Yapılmasına Dair Kanun Teklifi’nin 3’üncü maddesinin
gizli oylama sonucu:
“Kullanılan oy sayısı : 485
Kabul : 341
Ret : 139
Boş : 
3
Geçersiz  : 
2

 Kâtip
Üye Kâtip Üye
 Özcan
Purçu Ömer Serdar
 İzmir Elâzığ”
Birleşime bir saat ara veriyorum. 
Kapanma Saati: 22.22
ALTINCI OTURUM
Açılma Saati: 23.22
BAŞKAN: Başkan Vekili Ahmet AYDIN
KÂTİP ÜYELER:
Ömer SERDAR (Elâzığ), Elif Doğan TÜRKMEN (Adana)
----0----
BAŞKAN – Sayın
milletvekilleri, Türkiye Büyük Millet Meclisinin 55’inci Birleşiminin Altıncı
Oturumunu açıyorum.
447
sıra sayılı Kanun Teklifi’nin görüşmelerine kaldığımız yerden devam ediyoruz. 
Komisyon
ve Hükûmet yerinde. 
Şimdi, 4’üncü maddeyi okutuyorum:

MADDE 4- 2709 sayılı
Kanunun 77 nci maddesi başlığıyla birlikte aşağıdaki şekilde değiştirilmiştir.
“C. Türkiye Büyük Millet Meclisi ve Cumhurbaşkanının seçim dönemi MADDE 77-
Türkiye Büyük Millet Meclisi ve Cumhurbaşkanlığı seçimleri beş yılda bir aynı
günde yapılır. Süresi biten milletvekili yeniden seçilebilir. Cumhurbaşkanlığı
seçiminde birinci oylamada gerekli çoğunluğun sağlanamaması halinde 101 inci
maddedeki usule göre ikinci oylama yapılır.”
BAŞKAN
– Madde üzerinde gruplar adına ilk söz, Milliyetçi Hareket Partisi Grubu adına
Bursa Milletvekili İsmet Büyükataman’a ait. 
Buyurun
Sayın Büyükataman. (MHP sıralarından alkışlar)
MHP
GRUBU ADINA İSMET BÜYÜKATAMAN (Bursa) – Sayın Başkan, değerli milletvekilleri;
447 sıra sayılı Türkiye Cumhuriyeti Anayasasında Değişiklik Yapılmasına Dair
Kanun Teklifi’nin 4’üncü maddesi üzerinde Milliyetçi Hareket Partisi Grubu
adına huzurunuzda bulunuyorum. Bu vesileyle heyetinizi en derin saygılarımla
selamlıyorum.
Sayın
milletvekilleri, milletimizin ve ülkemizin istiklali, istikbali ve istikrarı
için çok önemli, tarihî mahiyette görüşmeler yapıyoruz. 15 Temmuz hain darbe
teşebbüsünün ardından gelişen süreçte, üzerinde tartışılacak olan bu
değişikliklerin ülkemizin doğrudan bekasıyla ilgili olduğu ortadadır. 
2010
Anayasa referandumu ve Cumhurbaşkanının halk tarafından seçilmesiyle oluşan
fiilî durumun yarattığı yönetim anlayışı 15 Temmuz sonrasında Türkiye'nin
çözmesi gereken bir problem olarak karşımıza çıkmıştır. Söz konusu olan bu
gerçekten hareket eden Sayın Genel Başkanımız, Anayasa ve yasa ihlalleriyle
kangren hâline gelen yönetim sorunlarının ortadan kaldırılması amacıyla
Hükûmete halkın hakemliğine dayanan bir çıkış yolu sunmuştur. Netice
itibarıyla, iktidar partisi ile Milliyetçi Hareket Partisi arasında varılan
mutabakat sonucunda Türkiye’de hükûmet modelini yeni bir zemine oturtan Anayasa
değişikliği paketi hazırlanmıştır. Bu sürece girilmesinde 2014 yılında
Cumhurbaşkanının halkoyuyla seçilmesi sonrasında oluşan erkler belirsizliğinin
ve karmaşasının payı vardır. Bundan sonra rejim ve bilhassa Anayasa yamalı
bohçaya dönmüştür. Söz konusu süreç, sistemin revizyondan geçirilmesine, her
şeyin yeniden tarif edilmesine ve her erkin sınırlarının yeniden tespiti
ihtiyacına neden olmuştur. Bu gerçekten hareketle, siyasi tıkanıklığın
giderilmesi ve Cumhurbaşkanlığı makamının ve iktidarın çözüme sevk edilmesi için
zorlayıcı bir demokratik siyasi dalga yaratılması düşüncesi hasıl olmuştur.
Milliyetçi Hareket Partisi bunun için harekete geçmiştir. Madem yargı erki
mevcut Anayasa’nın verdiği yetkileri kullanarak üzerine düşeni yapamamaktadır,
o hâlde Parlamento devreye girmelidir.
İşte
bunun içindir ki Sayın Genel Başkanımız, milletin mercisi olan Parlamentonun
devreye girmesini, ardından da halkın reyine müracaat edilmesini meşru bir
çözüm yolu olarak göstermiştir. Mevcut defakto durum Türkiye’yi giderek büyüyen
bir siyasi istikrarsızlık tehlikesine sürükleyecektir. Yeni darbelere davetiye
çıkaran, yeni krizleri tetikleyen kronik bir politik atmosfer husule
gelecektir. Türkiye’de erkleri paylaşan kurumların da anayasal ve yasal
fonksiyonlarını icra etmesi gerekmektedir. Türkiye'nin yeni bir toplum
sözleşmesine ihtiyacı vardır ve sorumluluk hepimizin sırtındadır. 
Değerli
milletvekilleri, artık siyaset ve demokrasi hayatımızda her şey 15 Temmuz
sonrasına göre şekil alacak, bitmeyen tehditler, azalmayan tehlikeler ancak bu
şekilde göğüslenecektir. İş birliği kanallarını açık tutmalıyız. Hassasiyet
göstermemiz gereken önceliklerimiz vatandır, millettir, kardeşliğimizdir,
istiklalimizin akıbetidir. Anayasa, devlet-millet ilişkilerini demokratik
ölçülere göre düzenleyen, birlikte yaşamanın asgari kurallarını koyan ve
dengeleyen kapsayıcı bir toplum sözleşmesidir. Bizim Anayasa’ya bakışımızda
herhangi bir değişiklik, bir sapma veya farklı bir anlayışa savrulma yoktur.
Dün ne söylemişsek bugün de aynı çizgideyiz, dün nerede duruyorsak bugün de
aynı noktadayız. Özellikle, Anayasa’nın ilk 4 maddesinin değişmemesi,
değiştirilmesinin dahi teklif edilmemesi hususundaki ısrarımızı kayıtsız,
şartsız muhafaza ediyoruz. Bu çerçevedeki tutarlı ve sağlam irademizi yıllardan
beri samimiyetle koruyor ve sürdürüyoruz. Bizde siyasi bir kırıklık ve taviz
söz konusu değildir. Diyoruz ki: 15 Temmuzda vatan kaybının sınır hattına
gelmiştik, Allah muhafaza, işgale uğruyorduk, iç savaşa savruluyorduk, ilanı
yapılmamış bir Sevr’i, hatta daha acısını yaşayacaktık, devletimiz yıkılacaktı,
milletimiz paramparça olacaktı, bir vatandan, Türklüğün ve İslamiyet’in son
kalesi, son umudu olan bir vatandan olacaktık.
Sayın
milletvekilleri, maalesef, Türkiye devasa tehditlerin hedefindedir. Ülkemizi
Suriye ve Irak gibi etnik ve mezhep temelli bölme planları etrafta
dolaşımdadır. Peki, bu durumda ne yapmamız gerekirdi? Türk milliyetçileri
olarak ihmale kurban edilemez bir sorumluluğumuz vardır, o da Türkiye
Cumhuriyeti devletini hukuk sınırlarına ne pahasına olursa olsun tekrar
çekmektir. Yeni krizleri önlemek, gittikçe kabaran kaos dalgasını durdurabilmek
için devlet yönetiminde hukuk ve sistemik kuralları hâkim kılmak tarihî bir
görevimizdir. Tartışılan rejim değildir, olamayacaktır. Tartışılan, üzerinde
tahribat yapılan, tartışmalara ve uzlaşmaz fikir ayrılıklarına neden olan
hükûmet etme sisteminin niteliğidir. Bırakalım Türk milleti nasıl
yönetileceğine kendisi karar versin.
Sayın
milletvekilleri, fecir vakti ağaçlardan kalkan karga sürüleri nasıl sağa sola
telaşla kanat çırpıyorsa sisli ortamlarda pusuya yatanlar aynıdır. Hiçbir şey
yapmadıkları, hiçbir yaraya merhem olmadıkları hâlde haksız eleştiri ve haddi
aşan hakaretlere resmî geçit yaptıranlar da vardır. Bunlar sorumluluk almazlar,
inisiyatif üstlenmezler, yangın varsa benzin dökerler, yoksa kibrit çakanları
teşvik ve taltif ederler. Yalan, düzmece ve asılsız isnatlarla ilk 4 maddenin
kaldırılacağını, yürürlükteki rejimin son bulacağını hangi hakla, hangi
bilgiyle, hangi izanla iddia edebiliyorlar? İlk 4 maddenin
değiştirilebileceğini geçmişte fütursuzca söyleyenler bize ne anlatmaya
çalışıyor? 
Milliyetçi
Hareket Partisi olarak devletin çöküş sürecinde olduğunu görüyoruz. Etrafımız
ateş çemberine alınmış, terör örgütleri kanlı vardiyalarını peşi sıra giriyor,
canlı bombalar, bomba yüklü ölüm araçları aramızda dolaştırılıyor. Türkiye
bölünsün mü? Vatan elimizden kayıp gitsin mi? Ya onurlu ve huzurlu bağımsız bir
millet olarak yaşayacağız ya da küresel oyunlara boyun eğerek bölünme ve
parçalanma tuzağına düşeceğiz. Geleceği yeniden planlamak, devleti hukuki
tamiratla ayağa kaldırmak varken akılsızlığa niye kurban gidelim. Korkaklarla
zafere değil, bozguna yürünür. Türklüğün cevherini küresel dayatmalarla çembere
alma teşebbüsü önce millî vicdandan dönecektir. Büyük dava ve ülküler, kişisel
çıkar ve şahsi hesaplarla çelişir. Yürekte yeşeren sevdalar karşılıksızdır,
samimidir, çıkarsızdır, cüretlidir. Bizim için öncelik, ülkesi ve milletiyle
bölünmez bütünlüğümüzün ve bin yıllık kardeşlik hukukumuzun muhafazasıdır.
Türkiye sahipsiz ve kimsesiz değildir. Bizim için vatan deryadır, haşmettir,
dünden yarına akan hatıralar demetidir. Vatan teferruat değil esastır, geçici
heves değil bedeli kanla ödenmiş kalıcı ve kuşatıcı bir şuurdur. Türkiye, Türk
milletinin ebedi vatanı olarak var olacaktır.
Saygıdeğer
milletvekilleri, sözlerime son verirken, teklifin aziz milletimize hayırlar
getirmesini temenni ediyor, yüce heyetinizi en derin saygı, hürmet ve
muhabbetlerimle selamlıyorum. (MHP ve AK PARTİ sıralarından alkışlar)
BAŞKAN
– Teşekkür ediyorum Sayın Büyükataman.
Söz
sırası Halkların Demokratik Partisi Grubu adına Mardin Milletvekili Erol
Dora’ya aittir. (HDP sıralarından alkışlar) 
Buyurun
Sayın Dora.
HDP
GRUBU ADINA EROL DORA (Mardin) – Sayın Başkan, değerli milletvekilleri; Anayasa
değişiklik teklifinin 4’üncü maddesi üzerinde Halkların Demokratik Partisi
adına söz almış bulunuyorum. Genel Kurulu saygıyla selamlıyorum.
Değerli
milletvekilleri, “demokrasi”, “kuvvetler ayrılığı” gibi kavramların içlerinin
iyice boşaltıldığı bir teklifle karşı karşıya bulunuyoruz. Bunun yanında
“devletin yeniden inşası” gibi oldukça iddialı hedeflerden de sıkça söz
edildiğine şahit olmaktayız. Bu bağlamda, kamuoyunu olup biten duruma ilişkin
doğru bilgilendirmek gerekmektedir. Ülkenin yönetim biçiminde köklü
değişiklikler yapılması yönünde bir değişikliğe sadece iki partinin karar
vermesi durumu toplumun ortak iradesini yok saymaktadır. 
Değerli
milletvekilleri, gelişmiş demokrasilerde, anayasal düzenin devamlılığı
sırasında anayasa yapımı güç dengelerince değil, demokratik ilkeler yoluyla
belirlenir ve gerçekleştirilir. Bu anlamda, ya İsviçre örneğinde olduğu gibi
halk direkt olarak sürece dâhil edilir ya da Finlandiya örneğinde olduğu gibi
kurulu iktidar düzleminde tam uzlaşma yoluyla anayasa yenilenir. Bu çerçevede,
2011’de, Meclis bünyesinde kurulan Anayasa Uzlaşma Komisyonu marifetiyle
uzlaşma sağlamak suretiyle yeni bir anayasa yapmaya çalışıldı fakat dönemin
koşulları neticesinde başarılamadı ancak Türkiye demokrasi tarihi bakımından, uzlaşı
kültürünün denenmiş olması bakımından motivasyonu yüksek bir deneyim olduğunu
kabul etmeliyiz.
Değerli
milletvekilleri, bir ülkede yetkileri olabildiğince paylaştırırsanız, yerel
yönetimleri güçlendirirseniz, denge ve denetim mekanizmalarını sağlamlaştırırsanız
bu temel üzerinde demokratik bir rejimi inşa edebilirsiniz. Aksine, bir ülkede
tüm yetkileri tek bir kişide merkezîleştirirseniz, yerel yönetimleri yok
sayarsanız, denetim mekanizmalarını da işlevi olmayan güdümlü birer tabelaya
dönüştürürseniz işte o zaman da otoriter bir rejim inşa edersiniz; mesele bu
kadar basittir. 
Şimdi,
geldiğimiz noktada, AKP ve MHP 79 milyon yurttaşın ortak hukuku niteliğindeki
bir belge üzerinde son derece köklü değişiklikler içeren bir meseleyi sanki bu
konu 2 partinin iç meselesiymiş gibi ele almışlar ve ülkemizde otoriter bir
rejimin yolunu açacak bir teklifi çoğunluğun dayatması biçiminde
nitelendirilebilecek bir yöntemle önümüze getirmişlerdir. 
Sayın
Başkan, değerli milletvekilleri; şimdi, hep birlikte yaşadığımız ve son altı
aydır fütursuzca sürdürülen OHAL ilanlarının ardı ardına uzatıldığı belirsiz
bir süreçten geçmekteyiz. Halkın temel bilgi edinme kanallarının birçoğunun
lağvedildiği, gerçek bilgiye ulaşmanın sürekli engellendiği karanlık bir süreç
bu. Bu süreçte ifade hürriyeti yok, basın özgürlüğü yok, akademik özgürlük yok
ve adil yargılanma hakkı da bulunmamaktadır. 
Sayın
Başkan, değerli milletvekilleri; dokunulmazlıkların kaldırılması, eş
başkanlarımız başta olmak üzere 11 milletvekilimizin tutuklanması Parlamentomuza
vurulan en büyük darbe olmuştur. Anayasa’nın 83’üncü maddesinin üçüncü
fıkrasında yer alan “Türkiye Büyük Millet Meclisi üyesi hakkında, seçiminden
önce veya sonra verilmiş bir ceza hükmünün yerine getirilmesi, üyelik sıfatının
sona ermesine bırakılır.” amir hükmüne karşın eş başkanlarımız ve
milletvekillerimizin tutukluluğu hukuksuzca devam ettirilmektedir. Avrupa İnsan
Hakları Sözleşmesi ve Anayasa’mızca da olağanüstü hâl durumlarında dahi
korunması gereken çekirdek haklar yok sayılmış ve âdeta bir anayasasızlaştırma
sürecine girilmiştir. 
Değerli
milletvekilleri, bir anayasa yapım sürecinin en önemli öncülleri, olmazsa
olmazları ifade özgürlüğünün serbestçe kullanılması, medyaya erişim hakkı ve
kamu gücünü elinde tutan devlet organlarının tarafsızlığıdır. Medyaya eşit
erişim hakkı dâhil, düşünce ve ifade özgürlüğü, toplanma ve gösteri
özgürlükleri ile örgütlenme özgürlükleri hukuken ve fiilen ileri derecede
kısıtlanmış bulunmaktadır.
Değerli
milletvekilleri, günümüzde birçok çağdaş dünya anayasasında ve özellikle
demokratik olarak nitelendirdiğimiz ülkelerin anayasalarında, savaş,
sıkıyönetim, olağanüstü hâl gibi olağanüstü dönemlerde anayasanın
değiştirilemeyeceğine dair hükümler bulunmaktadır; örneğin, Fransa, İspanya ve
Portekiz anayasaları olağanüstü dönemlerde anayasa değişikliğini
yasaklamışlardır. Şu hâlde, sağlıklı bir anayasa tartışması için OHAL’in
kaldırılması öncelikli sorunumuz olmalıdır.
Değerli
milletvekilleri, getirilen düzenlemenin bir başkanlık sistemi olduğu
vurgulanmaktadır. Oysa, başkanlık sisteminin uygulanan tek demokratik örneği
olan ABD’de sert kuvvetler ayrılığı ve kuvvetlerin bağımsızlığı vardır.
Getirilen teklifte ise, Anayasa Mahkemesinin ve HSYK’nın oluşumu ve üyelerinin
belirlenmesini dikkate aldığımızda kuvvetlerin tek bir kişinin elinde
toplandığı açıkça görülecektir. 1789 Fransız İnsan Hakları Bildirgesi’nde
“Erkler ayrılığının bulunmadığı toplumlarda anayasa yoktur.” denilmektedir.
Evet, bu teklifle birlikte Türkiye’de aslında Anayasa rafa kaldırılmaktadır. 
Sayın
Başkan, değerli milletvekilleri; bu teklifle Cumhurbaşkanı tek başına 600
milletvekilinden oluşacak yasamayı yani Meclisi kontrol edecek bir yetkiye
sahip olmaktadır; öyle ki, Cumhurbaşkanı Meclisi feshedebilecektir. 79 milyonun
ortak emeği olan bütçenin nereye harcanacağı yetkisi Meclisin elinden alınıp
tek kişinin insiyatifine bırakılmaktadır. Cumhurbaşkanlığı kararnamesiyle
Meclisin yasama yetkisine de el konulmaktadır ve tüm bunları tek başına
yapabilecek bir Cumhurbaşkanı yasamanın denetiminden de azade kılınmaktadır.
Yine, Cumhurbaşkanı tek başına yargıyı istediği gibi şekillendirebilecektir.
Dolayısıyla yargı yürütmeyi denetleyemeyecek, yürütme ise yargıyı tek taraflı
olarak hem belirleyecek hem de denetleyecektir. Bu teklifle demokrasinin ve hukuk
devletinin göz bebeği olan “kuvvetler ayrılığı” kavramı siyaset
literatürümüzden çıkarılmaktadır. 
Sayın
Başkan, değerli milletvekilleri; üzerinde görüştüğümüz 4’üncü madde
Cumhurbaşkanlığı seçimleri ile milletvekilliği genel seçimlerinin aynı zamanda
yapılmasını öngörmektedir. Tabii, bu maddeyi Cumhurbaşkanının partisiyle olan
ilişiğinin kesilmeyeceği biçimindeki düzenlemeyle birlikte ele almak
gerekmektedir. Bu teklif yasalaşırsa Cumhurbaşkanı rahatlıkla meydanlara inip
kendi siyasi partisi için oy isteyebileceği için artık kâğıt üzerinde de olsa
Cumhurbaşkanlığının tarafsızlığından söz edilemeyecektir. Mevcut Siyasi
Partiler Yasası’na göre partiyi temsil yetkisi genel başkana aittir. Diğer
taraftan, Anayasa’da Cumhurbaşkanının Türkiye Cumhuriyeti’ni temsil ettiği
belirtilmektedir. Dolayısıyla bir kişinin hem partisini hem devleti temsil
etmesi ancak ve ancak bir parti devletinde mümkün olabilmektedir. Bu teklifle
21’inci yüzyılda Türkiye’ye önerilen, bir parti devleti rejimidir. İki seçimin
aynı zamanda yapılması, devlet başkanının aynı zamanda parti başkanı olarak
seçime katılması ve kendi partisi için oy istemesi, kendi partisinin
milletvekillerini belirleyecek olması seçimlerde eşitlik ve adil seçim
ilkeleriyle hiçbir biçimde bağdaşmayan bir durum yaratacaktır. 
Sayın
Başkan, değerli milletvekilleri; otoriter bir rejimi Türkiye’ye egemen kılmak
çok ciddi ekonomik neticeleri de beraberinde getirecektir. Tek kişinin
inisiyatifinde çıkarılacak kararnamelerin yaratacağı istikrarsızlık ve
güvensizlik, her an bir şirkete kayyum atanması kaygısı gerek yerli ve gerekse
yabancı yatırımcıları engelleyecektir. Bu durumda zaten tavan yapmış olan
işsizlik, genç nüfusun büyüklüğü dikkate alındığında yönetilemez boyutlara
ulaşacaktır. 
Sayın
Başkan, değerli milletvekilleri; Türkiye toplumunun acil ihtiyacı olan,
toplumsal barış için sivil, demokratik ve çoğulcu yeni bir anayasadır; çağdaş
dünyayla bağımızı koparan değil güçlendiren bir anayasadır. Evrensel ölçekte
önemli tecrübelerin neticesinde süzülerek biriken insanlığın ortak değerleri
çerçevesinde insan haklarına dayalı, demokratik, laik ve sosyal bir hukuk
devletinin yaşamsal kılınacağı bir anayasaya ihtiyacımız vardır. Bu bağlamda
iktidarı sınırlama belgesi olan anayasanın iktidarın aracı hâline getirilmesine
karşı durmak yasama erkinin üyesi bulunan tüm milletvekillerinin görevidir.
Bunu bir kez daha bütün Meclise tekrarlıyor, tekrar Genel Kurulu saygıyla
selamlıyorum. (HDP sıralarından alkışlar)
BAŞKAN
– Teşekkür ediyorum Sayın Dora.
Söz
sırası, Cumhuriyet Halk Partisi Grubu adına Çanakkale Milletvekili Muharrem
Erkek’e aittir. (CHP sıralarından alkışlar)
Sayın
Erkek, buyurun.
CHP
GRUBU ADINA MUHARREM ERKEK (Çanakkale) – Sayın Başkan, değerli milletvekilleri;
447 sıra sayılı Anayasa Değişikliği Teklifi’nin 4’üncü maddesi üzerine
Cumhuriyet Halk Partisi Grubu adına söz almış bulunmaktayım. Yüce Meclisi
saygıyla selamlıyorum.
Değerli
milletvekilleri, 4’üncü madde mevcut Anayasa’mızdaki 77’nci maddede yeni bir
düzenleme getiriyor. Bizim Anayasa’mızın Üçüncü Kısmı’nın başlığı “Cumhuriyetin
Temel Organları”dır, evet “Cumhuriyetin Temel Organları.” Hepimizin bildiği
gibi yasama, yürütme ve yargıdan bahsediyorum. Ve 77’nci madde de “Yasama
Organı” bölümünde yer almaktadır. Ama lütfen 77’nci maddenin üçüncü fıkrasını
okuyun, sizin getirdiğiniz üçüncü fıkra. Yürütmenin başı olacak Cumhurbaşkanı
seçimiyle ilgili bir düzenleme getiriyor. Düşünebiliyor musunuz, yasama
bölümünde yürütmenin seçimiyle ilgili bir hüküm. Yasa yapma tekniği açısından
son derece ciddi bir hata. Kuvvetler birliğini 77’nci maddede zaten siz
getirmişsiniz. 
Değerli
milletvekilleri, Türkiye Büyük Millet Meclisi Araştırma Merkezinin hazırladığı
Şubat 2016 tarihli çok önemli bir rapor var. Bu rapor hükûmet sistemlerine göre
parlamenter denetim yollarını anlatıyor. Anayasa Komisyonunda da bahsettim. Bu
çalışmada başkanlık, yarı başkanlık ve parlamenter sistemde yasama organının
yürütmeyi denetleme araçları demokratik ülke örnekleri üzerinden incelenmiş;
Meclisimizin sitesinde var, intranette, iç sahada. Çok önemli bir rapor, bütün
milletvekilleri mutlaka okumalı. Bu raporu okuduğumuz zaman, yüce Meclise
sunulan bu değişiklik teklifinde yasama organının ne kadar denetimsiz
bırakıldığı, ne kadar zayıflatıldığı açıkça görülecek değerli milletvekilleri. 
Peki,
bize sunulan teklif nasıl bir sistem öngörüyor? Başkanlık sistemi mi? Başkanlık
sistemi olamaz çünkü başkanlık sisteminde çok iyi biliyoruz ki en temel kural
–Burhan Kuzu Hocam da burada- Burhan Kuzu Hocamın kitabında da açıkça yazılı,
başkanlık sisteminde ne yasama organı yürütmeyi azledebilir ne de yürütme
yasama organı feshedebilir. Böyle bir şey mümkün değildir ama mevcut pakette
bunu getiriyorsunuz. Yürütmenin başı yaptığınız kişi hiçbir gerekçe göstermeden
Meclisi feshedebilecek; başkanlık sisteminde böyle bir şey mümkün değil. 
Yine,
başkanlık sistemlerinde yürütmenin başı olan kişinin yapacağı bütün üst düzey
atamalar Meclisin onayına tabi olmalıdır. Mevcut pakete göre, seçilen
Cumhurbaşkanı yani bir kişi valileri, kaymakamları, büyükelçileri, rektörleri, yüksek
yargıçları, bakanları, bütün üst düzey kamu görevlilerini atayacak ama Meclisin
onayı yok, herhangi bir organa danışması dahi gerekmiyor. Onun için, başkanlık
sisteminden bahsetmemiz mümkün değil. Başkanlık sisteminde kanun gücünde
kararname de çıkartamaz yürütmenin başındaki kişi, yasa çıkartmak için Meclise,
kongreye muhtaçtır, onunla birlikte çalışmak zorundadır. Yapacağı bütün
harcamalar Meclis tarafından kanunla yetkilendirilmelidir. Bunların hiçbiri yok
bu pakette. Hiçbir denetim, denge, fren mekanizması yok; onun için bu,
başkanlık sistemi olamaz. 
Peki,
bize sunulan ne? Bize sunulan paket değerli milletvekilleri, kesinlikle meşru
bir teklif değil. Neden değil? Şeklen legal gözüken bir yöntemle anayasal
düzenin özünü ortadan kaldırıyorsunuz ve ayrıca, otoriter bir sistemi
meşrulaştırmak istiyorsunuz. İşte, bunun için meşru değil; bunun için, üzerinde
çok ciddi düşünülmesi gerekiyor. Bunlar, Meclisin Araştırma Merkezinde iktidar
partisinin görevlendirdiği uzmanların hazırladığı raporlarda da var, Burhan
Kuzu Hocamın kitabında da var ama Burhan Kuzu Hocam, kendi kitabında yazdığı
bütün bilimsel gerçeklere rağmen, inandıklarına rağmen bu teklife “evet” diyor.
Enteresan. 
SIRRI
SÜREYYA ÖNDER (Ankara) - Ne belli(!)
MUHARREM
ERKEK (Devamla) - Sayın Başkan, değerli milletvekilleri; bir de Sayın Adalet
Bakanının tespitleri var. Anayasa değişiklik teklifinin tümü üzerinde yaptığı
değerlendirmede Sayın Adalet Bakanı çok enteresan tespitlerde bulundu. Bakın,
bizim ülkemizde yargının ve adaletin hazin tablosunun nedenini Adalet
Bakanımızı dinlediğimiz zaman anlıyoruz maalesef, üzücü bir tablo. Diyor ki
Adalet Bakanı: “Bu ülkede belediye başkanları, belediye meclis üyeleri, il
genel meclis üyeleri, bakanlar, Başbakan siyasi partisiyle ilişiğini kesiyor
mu, Cumhurbaşkanı neden kessin?” Değerli milletvekilleri, bu ülkede belediye
başkanları, belediye meclis üyeleri, bakanlar Türkiye Cumhuriyeti’ni temsil mi
ediyorlar, Türk milletinin birliğini temsil mi ediyorlar, tarafsızlık yemini mi
ediyorlar? Bu ülkede, seçilmiş kişiler arasında tarafsızlık yemini eden bir tek
kişi var, bir tek kişi. Milletvekili yemininde de tarafsızlık yok. Kim o kişi?
Seçilen Cumhurbaşkanı. “Üzerime aldığım görevi tarafsızlıkla yerine getirmek
için bütün gücümle çalışacağıma Büyük Türk Milleti ve tarih huzurunda, namusum
ve şerefim üzerine andiçerim.” diyor. Kim diyor? Seçilen Cumhurbaşkanı. 
DENİZ
BAYKAL (Antalya) - Hâkim atayacak, hâkim.
MUHARREM
ERKEK (Devamla) - Evet.
Belediye
meclis üyeleriyle nasıl kıyaslanabilir? Nasıl bir mantıktır, gerçekten anlamak
mümkün değil.
Diyor
ki Sayın Adalet Bakanı: “Atatürk dönemine dönüyoruz; 1921, 1924 Anayasalarına
dönüyoruz.” Hâlbuki 1921 Anayasası Mecliste yetkileri toplamıştır çünkü Millî
Kurtuluş Mücadelesi yapılacak. Meclis hükûmeti sistemidir. 1924 Anayasası’yla
da parlamenter sisteme geçiş yaşanmıştır. Ne ilgisi var sizin getirdiğiniz
paketle? Atatürk dönemine dönmenize gerek yok değerli milletvekilleri. Mustafa
Kemal Atatürk bize her zaman “Beni aşın, beni aşın; bana dönmeyin.” dedi. (CHP
sıralarından alkışlar)
Bakın,
“Kalıplaşmış bütün kuralları, dogmaları yıkın, aklın ve bilimin rehberliğinde
çağdaş uygarlığı yakalayın.” dedi. “Cumhuriyeti demokrasiyle taçlandırın.”
dedi. 
Atatürk
dönemine dönelim mi? Çok kısa bir hikâye: Yıl 1931, Mustafa Kemal Paşa
Cumhurbaşkanı, tek parti, tek adam dönemi. Dikili kasabasına gidiyor. Onu bütün
Dikili heyeti karşılıyor tabii ki. Karşılamayan bir tek kişi var, Dikili
hâkimi. Hâkimi sevmeyen heyetten bir iki kişi hemen bunu Paşa hazretlerine
gammazlıyor. Diyor ki: “Gazi Paşa hazretleri, bütün heyet burada, Dikili hâkimi
gelmedi.” Atatürk “Öyle mi? Gelmedi mi? O zaman biz hep beraber adliyeye
gidelim, sayın hâkimin çayını içelim. İşte, cumhuriyetin hâkimi böyle olacak.”
diyor. (CHP sıralarından alkışlar) Bakın, yıl 1931. Yıl 2016, Saray’da yüksek
yargı organlarının başkanları el pençe divan duruyor. İşte, Türkiye’yi
getirdiğiniz nokta bu. İşte, Adalet Bakanının yargısı bu. (CHP sıralarından
alkışlar)
BÜLENT
TEZCAN (Aydın) – Muharrem Bey, süreni beş dakika daha uzattık, devam et, beş
dakika daha uzattık.
MUHARREM
ERKEK (Devamla) – Değerli milletvekilleri, bakın, Türkiye'nin sorunu hükûmet
sistemi sorunu değil, Türkiye'nin sorunu demokrasi sorunu, demokrasi sorunu.
BAŞKAN
- Sayın Erkek, beş dakika da şahıslar adına var, emsal teşkil etmemek üzere
birleştiriyorum.
BÜLENT
TEZCAN (Aydın) – Onu da uzattık, helal olsun, devam.
MUHARREM
ERKEK (Devamla) – Peki, o zaman bir yudum su alayım.
Teşekkür
ederim. (CHP sıralarından alkışlar) 
BÜLENT
TEZCAN (Aydın) – Helal olsun. 
MUHARREM
ERKEK (Devamla) – Sayın Başkan, değerli milletvekilleri; samimi olmak
zorundayız. Bizim, millete karşı sorumluluğumuz var. Biz milletin haklarını
korumak için bu yüce Meclisin çatısı altında görev yapıyoruz. Bizim sorunumuz
sistem sorunu değil, bizim sorunumuz demokrasi sorunu. Demokrasi kültürünüz
yoksa, uzlaşma kültürünüz yoksa hiçbir sistemde başarılı olamazsınız. 
Bakın,
deniyor ki: “İstikrar, kalkınma.” İstikrar ve kalkınma arıyorsanız dünyada
yönetilen ülkelere bakın, parlamenter sistemle yönetilen Avrupa’daki ülkelere
bakın, bir de Latin Amerika’ya, Afrika’ya, Orta Asya’ya bakın. İstikrar ve
kalkınma nerede? 
MEHMET
METİNER (İstanbul) – Oralarda monarşi de var.
MUHARREM
ERKEK (Devamla) – Oralarda monarşiler saltanat sürüyor, hükûmet etmiyor, sembolik;
demokrasi gelişmiş.
MEHMET
METİNER (İstanbul) – Krallıklar da var.
HAYDAR
AKAR (Kocaeli) – Sen uyma oraya, bize anlat sen, anlamaz.
MUHARREM
ERKEK (Devamla) – Bakın, diyorsunuz ki: “Cumhurbaşkanını halk seçtikten sonra
yapacak bir şey yok.” Bakın Avrupa’ya, Cumhurbaşkanını halkın seçtiği
sistemlere; bakın Avusturya’ya, İrlanda’ya, İzlanda’ya, Bulgaristan’a,
Slovenya’ya, buralarda da cumhurbaşkanını halk seçiyor ama buralarda seçilen
cumhurbaşkanları ne diyor? “Beni halk seçti, tarafsız olacağım, partilerüstü
olacağım.” Bir örnek vereyim size: Avusturya’da, İrlanda’da, Slovenya’da halkın
seçtiği cumhurbaşkanının parlamentodan gelen yasayı veto ya da iade etme
yetkisi dahi yok. Onun için bu bir kültür meselesi. Samimi olmak zorundayız. 
“Fiilî
durum.” deniyor. Anayasa’ya aykırılık var, suç işleniyor. Bakın, değerli
milletvekilleri, seçilen Cumhurbaşkanı yeni bir fiilî durum yaratırsa,
Anayasa’yı, hukuku yine tanımazsa ne yapacağız? Ona uygun bir paket mi
hazırlayacağız, ona uygun yeni bir anayasa mı hazırlayacağız? (CHP sıralarından
alkışlar) Onun için bu paket meşru değil. Yasama ve yargıyı ayak bağı olarak
gören bir zihniyet, fiilî bir anayasasızlık ve hukuksuzluk dönemi yarattı. Bu
paket yürürlüğe girerse siz aynı zihniyetin Anayasa’ya, hukuka saygılı hareket
edeceğini düşünüyor musunuz? 
ŞAHAP
KAVCIOĞLU (Bayburt) – Düşünüyoruz.
MUHARREM
ERKEK (Devamla) – O zaman siz Türkiye’de yaşamıyorsunuz.
ŞAHAP
KAVCIOĞLU (Bayburt) – Nerede yaşıyoruz?
MUHARREM
ERKEK (Devamla) – Başka bir dünyada yaşıyorsunuz, sen. 
ŞAHAP
KAVCIOĞLU (Bayburt) – Hikâye anlatıyor.
MUHARREM
ERKEK (Devamla) – Bakın, gerçekleri görün. Bakın, bir ülkede ekonomi çökmüşse,
adalet çökmüşse, insanlar mutlu değilse, milyonlarca insan açlık, yoksulluk
sınırı altında yaşıyorsa, üniversite mezunları işsizse…
ŞAHAP
KAVCIOĞLU (Bayburt) – Sen Türkiye’de yaşamıyorsun, sen.
MUHARREM
ERKEK (Devamla) – …küçük çocuklara cinsel taciz dahi engellenemiyorsa
yurtlarda, insanlar özgür değilse, gazeteciler cezaevindeyse zaten o ülkede
demokrasi yoktur, bir demokrasi oyunu oynanıyordur, bir taklit vardır; onun
için gelin demokrasiyi geliştirelim. Sizin derdiniz demokrasi olsaydı
gerçekten, derdiniz demokrasi olsaydı gerçekten, on beş yıldır tek başına
yönetiyorsunuz, 12 Eylül darbe hukukunu mevzuatımızdan arındırmadınız, Siyasi
Partiler Kanunu’nu, Seçim Kanunu’nu değiştirmediniz, siyaseti
demokratikleştirmediniz, bunları yapmanız gerekirdi; bunları yapsaydınız
Türkiye’nin önünü açardınız. Onun için söylüyorum, bizim sorunumuz, hukuk
devleti sorunu, demokrasi sorunu, özgürlük sorunu; bu paket değil bizim
sorunumuz.
Bakın
değerli milletvekilleri, düşen bir çığda hiçbir kar tanesi olup bitenden
kendini sorumlu tutmazmış. Memleketimiz şu anda bir uçurumdan yuvarlanıyor.
Toplumsal barış ve huzurumuz hiçbir dönemde olmadığı kadar ciddi tehdit
altında. Peki, biz ne yapıyoruz? Biz kar taneleri değiliz. Eğer biz gerçekten
milletin vekilleriysek, milletin egemenliğini bu çatı altında korumak, bizim
birinci vazifemiz olmak zorunda. Burada, bakın, bütün partilerin aldığı oylara
bakın, yüzde 100’e yakın milletin iradesi var. Mevcut paket yürürlüğe girerse,
ikinci turda belki de yüzde 30’la seçilecek bir kişi, burada millî egemenliğin
üzerinde devleti şekillendirecek. Yasama organını belki de tanımayacak, bugün
tanımadığı gibi Anayasa’yı ve hukuku. O zaman ne yapacağız? 
Değerli
milletvekilleri, biz aklımızı, sağduyumuzu, vicdanımızı, adalet duygumuzu mu
kaybettik? Bir kişiye bu kadar yetki verilebilir mi hiçbir denetim olmadan?
Eğer yürütmeyi tek başlı yapmak istiyorsanız, yasama organının denetimini,
yargının denetimini artırmak zorundasınız, yoksa bir felakete gideriz, bir
felakete gideriz değerli milletvekilleri. 
Bakın,
başkanlık sistemi diye yola çıktınız, Özbudun’a parlamenter sisteme dayalı
anayasa hazırlattınız. Başkanlık sistemi diye yola çıktınız, kuvvetler
birliğini tesis eden bir paketle yüce Meclisin huzuruna geldiniz ve yarın da
millete bunu sunmak istiyorsunuz.
2010
referandumunda bu millet size güvendi, “evet” dedi. Peki, siz ne yaptınız?
Milletin bu güvenini, milletin verdiği yetkiyi kötüye kullandınız, yargıyı
çetelere teslim ettiniz, evet, 2010 referandumu. (CHP sıralarından alkışlar) Yine
aynı şey olacak, yine milletin verdiği yetkiyi… Eğer verirse ki ben vereceğine
inanmıyorum, kesinlikle inanmıyorum, millet egemenliğine sahip çıkacaktır.
Kuvvetler ayrılığını yok etmek demokrasiye ihanettir, egemenliği şahsileştirmek
cumhuriyete ihanettir. (CHP sıralarından alkışlar) 
Değerli
milletvekilleri, cumhuriyet asla ve asla yalnızca bir yönetim biçimi değildir,
hele hele bizim cumhuriyetimiz; bizim cumhuriyetimiz bir fazilettir, bir
erdemdir, aynı zamanda siyasi bir rejimdir; bizim cumhuriyetimiz, değerli
milletvekilleri, ulusal egemenliktir, ulusal egemenliktir. Onun için, biz,
sonuna kadar ulusal egemenliğimizi, istiklalimizi, demokrasimizi ve
cumhuriyetimizi koruyacağız, hem bu Meclis çatısı altında hem milletin
huzurunda. 
Teşekkür
ediyorum, saygılarımı sunuyorum. (CHP sıralarından alkışlar) 
BAŞKAN
– Teşekkür ediyorum Sayın Erkek. 
Gruplar
adına son konuşmacı, Adalet ve Kalkınma Partisi Grubu adına Karabük
Milletvekili Mehmet Ali Şahin. 
Buyurun
Sayın Şahin. (AK PARTİ sıralarından alkışlar) 
Buyurun.

AK
PARTİ GRUBU ADINA MEHMET ALİ ŞAHİN (Karabük) - Sayın Başkan, değerli
milletvekili arkadaşlarım; AK PARTİ Grubu adına görüşmekte olduğumuz kanun
teklifinin 4’üncü maddesi üzerindeki görüşlerimizi sizlerle paylaşmak için
huzurunuzdayım. Bu vesileyle tüm milletvekili arkadaşlarımı sevgiyle, saygıyla,
muhabbetle selamlıyorum. 
Biraz
önce konuşan arkadaşlarımızın da ifade ettiği gibi, üzerinde görüşmekte
olduğumuz kanun teklifinin 4’üncü maddesi mevcut Anayasa’nın 77’nci maddesinde
değişiklik öngörmektedir. 77’nci madde Türkiye Büyük Millet Meclisinin seçim
dönemini ifade eden bir başlıkla düzenlenmiş olan bir maddedir, aslında bu kanun
teklifinin belki de en önemli maddelerinden biridir getirilen yeni madde.
Çünkü, bu teklifle Türkiye Büyük Millet Meclisinin seçimleri cumhurbaşkanlığı
seçimleriyle aynı gün yapılacağı için 101’inci maddede düzenlenmiş olan
Cumhurbaşkanının seçimiyle ilgili düzenleme de buraya taşınmıştır. Biraz önce
Muharrem Bey burayı eleştirdi. Çünkü, eğer siz milletvekili seçimi ile
cumhurbaşkanlığı seçimini aynı gün yapacaksanız bunu birlikte yapmanın en
mantıki yolu, böyle bir düzenleme yapmaktır. 
Saygıdeğer
arkadaşlarım, peki ne değişiyor yeni maddede? Türkiye Büyük Millet Meclisinin
dönem süresi biliyorsunuz dört yıl şu anda. Bu süre şu anda bu değişiklikle beş
yıla çıkıyor. 
ÖMER
FETHİ GÜRER (Niğde) – Kim dörde düşürdü Sayın Bakanım?
GÜLAY
YEDEKCİ (İstanbul) – Değişikliği siz yapmıştınız değil mi, dörde siz
düşürmüştünüz?
MEHMET
ALİ ŞAHİN (Devamla) – Niçin dört yıldan beş yıla çıkarmak durumundayız?
ÖZKAN
YALIM (Uşak) – Peki, neden beşten dörde düşürdünüz?
MUSTAFA
ELİTAŞ (Kayseri) – 367 garabetinden. 
MEHMET
ALİ ŞAHİN (Devamla) – Çok teşekkür ederim. “Neden beşten dörde düşürdünüz?”
Evet, onu biz düşürdük. Çok teşekkür ederim, ben de tam bu soruya cevap
verecektim.
BURCU
KÖKSAL (Afyonkarahisar) – Niye düşürdünüz, niye çıkarmaya çalışıyorsunuz?
BAŞKAN
– Sayın milletvekilleri, müdahale etmeyelim lütfen.
MEHMET
ALİ ŞAHİN (Devamla) – Bundan on yıl kadar önce Türkiye Büyük Millet Meclisinin
iki dönem arasındaki süresi beş yılken biz on yıl kadar önce bir Anayasa
değişikliği paketi içerisinde bu süreyi dört yıla indirdik. Bu değişiklik 7
maddelik bir Anayasa değişikliğiydi, Cumhurbaşkanının halk tarafından
seçilmesini öngören bir kanun teklifiydi, bir Anayasa değişikliğiydi. Bunun
Türkiye Büyük Millet Meclisinden geçebilmesi için ve 367 oyla geçebilmesi için
sayımız yetmediğinden o sırada Parlamentoda bulunan Anavatan Partisiyle bir iş
birliği zarureti doğdu ve beş yıldan dört yıla indirme, Anavatan Partisi Genel
Başkanı Sevgili Dostum Erkan Mumcu Bey'in teklifi olarak bu metne girmiştir.
Siyaseti yakinen takip eden arkadaşlarımız hatırlayacaklardır, Sayın
Cumhurbaşkanımız Başbakanken yaptığımız yasal düzenlemelerden içine sinmeyen bu
düzenlemenin Parlamentonun görev süresinin beş yıldan dört yıla indirilmesi
olduğunu ifade etmiştir. Ben de aynı görüşteyim çünkü dönemin Cumhurbaşkanı bu
Anayasa değişikliğini veto edeceği izlenimini verdiği için biz mutlaka 367’nin
üstüne çıkması gerektiğini düşünüyorduk. Bunun için 352 milletvekilimiz vardı,
20 milletvekili de Anavatan Partisinin vardı, bu nedenle Anayasa’da bize destek
veren partinin bu talebini yerine getirdik. Şimdi bunu düzeltmenin fırsatı
doğdu. İşte şimdi Cumhurbaşkanlığı seçiminin süresi de beş yıldı, milletvekili
seçimi süresini de bu düzenlemeyle beş yıla çıkarıyoruz. Tabii, önemli bir
değişiklik de biraz önce ifade ettiğim gibi, Cumhurbaşkanı seçimiyle ilgili,
101’inci maddedeki düzenlemeyi de, seçim düzenlemesini de buraya getiriyoruz.
Artık, millî irade aynı gün hem yürütme organını hem de yasama organını seçmiş
olacaktır.
Değerli
arkadaşlarım, bunun ne gibi sonuçları olabilir, yani aynı gün seçimin yapılmış
olmasının, iki seçimin aynı gün yapılmış olmasının ne gibi sonuçları olabilir?
Bunun seçim ekonomisi bakımından birtakım faydaları olabilir ama artık eğer bu
teklif yasalaşırsa ve yürürlüğe girerse ve Cumhurbaşkanı da partili olacağı
için sanıyorum siyaset bakımından da önemli sonuçları olacak bir değişikliktir
bu. Dolayısıyla, 2019 3 Kasımında yapılması bu Anayasa’ya göre öngörülen
seçimlere doğru giderken tabii ki siyasi partiler kendi genel başkanlarının Cumhurbaşkanı
olmasını, Cumhurbaşkanı adayı olmasını arzu edeceklerdir. Öyleyse bu noktada
bazı siyasi partiler için böyle bir düzenleme risk oluşturuyor olabilir. Çünkü
genel başkanını Cumhurbaşkanı adayı olarak gösterdiğinizde, seçilemediği
takdirde, milletvekili olamayan bir genel başkan durumuna düşecektir. Bu,
siyasette yenileşmenin, yeni isimlerin siyasete girmesinin yolunu açacak, bana
göre siyasi sonuçları olacak olan önemli bir değişikliktir.
Şimdi,
saate baktım, zamanım da çok azalmış.
Şimdi,
biraz önce arkadaşlarımız, her iki muhalefete mensup arkadaşlarımız önemli
şeyler söylediler, diyorlar ki: “Bu teklif diktatörlük getirecek, tek adam
diktasını getirecektir. Niçin getirecektir? Çünkü Cumhurbaşkanı hem yürütmeyi
hem yasamayı hem de yargıyı eline geçirecektir.” Değerli arkadaşlarım, bir
kişinin Cumhurbaşkanı seçileceğine karar verecek olan milletin kendisidir,
millet karar verecek. Parlamentoda kimin çoğunluğu alacağına millet karar
verecektir.
Hâkimler
Savcılar Yüksek Kurulu bu yasayla Hâkimler Savcılar Kurulu hâline geliyor.
Peki, şu anda bu kurulun üyelerini kim seçiyor? 4 tanesini şu andaki Anayasa’ya
göre zaten Cumhurbaşkanı seçiyor. Şimdi, bu değişiklikle yine Cumhurbaşkanı 4
tanesini seçecek. Nereden seçecek arkadaşlar? Sokaktan mı seçecek? Kendi
partisinin il başkanlarından, ilçe başkanlarından mı atayacak? Hayır, birinci
sınıfa ayrılmış hâkim ve savcılar arasından seçecek. Kürsüde yer almış, on beş
yirmi yıl bu görevi yapmış olan hâkim ve savcılar arasından seçecek. 
MEHMET
METİNER (İstanbul) – Başkanım, ya millet seçmesini bilmezse(!)
MEHMET
ALİ ŞAHİN (Devamla) – Ayrıca, 7 tane üyeyi de Türkiye Büyük Millet Meclisi
seçecek. Nereden seçecek? Yargıtaydan seçecek, Yargıtay üyelerinden seçecek,
Danıştay üyelerinden seçecek, avukatlar arasından seçecek ve öğretim üyeleri
arasından seçecek. Nerede seçecek? Burada seçecek. Hangi çoğunlukla seçecek?
Değerli arkadaşlar, bakın, biz şu andaki Meclisteki çoğunluğumuza rağmen, ne
komisyonda ne Genel Kurulda istediğimiz kişiyi seçtirme imkânına sahip değiliz.
Dikkatlice okunduğunda orada getirilen oranlar, bizim tek başımıza istediğimiz
bir HSK üyesini, Hâkimler Savcılar Kurulu üyesini seçtirmek mümkün değildir;
mutlaka uzlaşma arayacağız, mutlaka siyasi partilerin bir araya gelerek en
isabetli isimleri seçmesi konusunda bir uzlaşma zemini yakalamaya çalışacağız.
ÜNAL
DEMİRTAŞ (Zonguldak) – Hâkimlerin, savcıların kendilerini seçme yeteneği yok mu
Sayın Bakanım, Sayın Başkanım? Hâkimler, savcılar niye kendilerini seçmiyorlar,
bir kişi seçiyor onları?
MEHMET
ALİ ŞAHİN (Devamla) – Değerli arkadaşlarım, bu paket yani 18 maddeden ibaret
olan bu Anayasa değişikliği paketi, inanıyorum ki ben siyasi kutuplaşmayı
azaltacak, uzlaşmayı hızlandıracak olan bir pakettir. Şimdi, yüzde 50’yi
geçerek oy almak kolay kolay mümkün mü arkadaşlar? Dolayısıyla, siyasi partiler
bu paket yürürlüğe girdiğinde merkeze yakın siyaset yapma ihtiyacını
duyacaklar, ittifak arayışları içerisinde olacaklar, başka siyasi parti
tabanlarıyla da ilişkiye geçme ihtiyacını duyacaklar. Böylece Türkiye'de var
olduğu iddia edilen kutuplaşmayı azaltıcı olan bir pakettir bu paket. Aynı
zamanda, biraz önce ifade ettiğim gibi, uzlaşmayı da teşvik edecek olan bir
pakettir.
O
bakımdan, ben bu paketin, getirilen 4’üncü maddenin yani 77’nci maddedeki
düzenlemenin ülke için yararlı sonuçlar doğuracağını, siyaset kurumunu daha da
güçlendireceğini ve ülkemizde bu yeni anlayışla millet egemenliğinin daha da
pekişeceğini düşünüyorum.
(Mikrofon
otomatik cihaz tarafından kapatıldı) 
MEHMET
ALİ ŞAHİN (Devamla) – O nedenle hem şahsi olarak hem de grup olarak hem bu
maddeye hem diğer maddelerine bütün olarak desteğimiz sonuna kadar devam
edecektir. Sonunda kararı verecek olan yine millettir. (AK PARTİ sıralarından
alkışlar) 
Değerli
arkadaşlarım, biraz önce de ifade etmiştim, deniyor ki: “Bu paket, bu Anayasa
değişikliği diktatörlük getirecek, diktatör seçeceğiz.” Değerli arkadaşlarım,
bu millet hiçbir diktatöre izin vermez. Bu millet diktatörlük getirecek olan
hiçbir yasal düzenlemenin arkasında durmaz. (AK PARTİ ve CHP sıralarından
alkışlar) Dolayısıyla, milletimize güveneceğiz, izah edeceğiz. Buradan
çıktıktan sonra millete gideceğiz, siz aleyhinde olan düşünceleri
söyleyeceksiniz, biz bu paketin faydalarını anlatmaya çalışacağız, en sonunda
millet kararını verecek.
MURAT
EMİR (Ankara) – Ama bizi kimse duymayacak.
ÜNAL
DEMİRTAŞ (Zonguldak) – Eşit şartlarda değiliz Sayın Başkanım, bizi
susturuyorsunuz, konuşturmuyorsunuz, eşit haklarda değiliz. 
MUSTAFA
ELİTAŞ (Kayseri) – Milletten kimse korkmayacak. 
MEHMET
ALİ ŞAHİN (Devamla) - O hâlde, millet kararını verecek olduğuna göre, bu kadar
stresli olmanın, tansiyonu yükseltmenin hiçbir anlamı yoktur. O nedenle, bu
görüşmelerin, buradaki görüşmelerin barış ve huzur içinde geçmesini diliyorum. 
Hepinize
saygılar sunuyorum. (AK PARTİ sıralarından alkışlar) 
BAŞKAN
– Teşekkür ediyorum Sayın Şahin. 
BURCU
KÖKSAL (Afyonkarahisar) – Adamları Meclise sokmadınız, kilometrelerce uzakta
durdurdunuz. 
BAŞKAN
- Şahıslar adına son söz, Şanlıurfa Milletvekili Kemalettin Yılmaztekin’e
aittir.
Buyurun
Sayın Yılmaztekin. (AK PARTİ sıralarından alkışlar) 
KEMALETTİN
YILMAZTEKİN (Şanlıurfa) – Sayın Başkan, kıymetli milletvekilleri; Anayasa
değişikliği paketinin 4’üncü maddesinde belirlenen Cumhurbaşkanının görev
süresi ve seçilme şeklinin yeniden düzenlenmesi hakkında söz almış
bulunmaktayım. Gazi Meclisi saygıyla selamlıyorum.
Söz
konusu maddeyle birlikte, Cumhurbaşkanlığı seçimlerinin beş senede bir aynı
günde yapılması ve seçmenlerin salt çoğunluğunun oyunun alınması şartları
getirilmektedir. Böylelikle, toplumun en az yarısından 1 fazlasının oyunu
alması gereken bir cumhurbaşkanının hem seçim süreci boyunca hem de görev
süresi içerisinde toplumun geneline hitap etmesi, kimseyi ötekileştirmeden
herkes için hizmetlerde bulunması bir zaruret olarak ortaya çıkacaktır. Bu
durum toplumda karşılığı olmayan ve ülkeye hiçbir faydası dokunmayan siyasi
yaklaşımlara güç kaybettirirken, milletin yanında saf tutan siyaset anlayışını
güçlendirecek, merkez siyaseti geliştirecektir. Bu da kutuplaştırmaların önüne
geçilerek toplumsal birlik ve beraberliğin altyapısını sağlamlaştıracaktır. 
Bu
noktada bir hususa da değinmek istiyorum: Bu sistemde oylar tartılmayacaktır,
oylar tüm demokrasilerde olduğu gibi sayılacaktır. Oyları tartma hevesinde
olanlar için geçerli olan Türkiye çok gerilerde kaldı. Açık oy, gizli
sayımlardan kalma günlerden 2019’un, 2023’ün Türkiye'si’ni yorumlamaya
kalkışanlar özledikleri o dönemlerin tarihte kalan utanç günlerine gömülüp
kalmaktan ileriye gidemeyeceklerdir. 
Değerli
milletvekilleri, bu topraklarda güçlü bir devlet yapılanmasının olmadığı fetret
dönemlerinde hep bu coğrafyanın insanları zulüm görmüş, başları ezilmiştir.
Tarih boyunca bu topraklarda kurulacak olan tahakküm, dünyayı yönetme arzusunun
bir kilidi olarak dünya siyasetinde yer edinmiştir. Anadolu’nun siyasi
düzeninin bozulduğu dünyada hep zulümler yaşanmış, hep mazlumların ahları
alınmıştır. Osmanlı’nın çökmesiyle işte tam da biz bunu yaşadık. Dünya
siyasetinin kodlarını stratejik üstünlüğüyle nevi şahsına münhasır olarak kendi
içerisinde barındıran Osmanlı’nın yıkılmasıyla bu kadim medeniyet kendi
içerisine kapatılmaya çalışıldı, güçlü bir devlet yapılanmasının bu topraklarda
hüküm sürmesi hep bir şekilde perdelemeye maruz bırakıldı. Bu süreç içerisinde
milletimize ve devletimize sistematik olarak bir aşağılık kompleksi psikolojisi
aşılandı. “Biz motor üretemeyiz.”, “Biz araba üretemeyiz.”, “Biz kendi millî
silahımızı üretemeyiz.”, “Kendi kendimize politika geliştiremeyiz.”, “Kendi
başımıza hareket edemeyiz.”, “Birilerinden icazet almadan adım atamayız.”
Birilerinin izni olmadan hamle yapamayız.” denildi, bazıları da inandı. Batılı
bir yazarın şöyle bir sözü var, aynen aktarıyorum: “Türkiye öyle bir devlet ki
solduğunda sulanmalı, boylandığında da budanmalı.” Bu tanımlama “Biz Türkiye’yi
bir uydu devleti olarak kullanalım, sömürelim ve kontrol altında tutalım.”
demektir. Bu Batılı yazarın sadece bu sözü bile devletimizin yıllar yılı
karşılaştığı saldırıları özetler niteliktedir. Tüm bu gerçekleri gözler önüne
serdikten sonra karşılaştığımız sistematik saldırılarla asıl yapılmak
istenenleri daha açık bir şekilde görebiliyoruz. Bugün maruz kaldığımız
saldırılar, on yılda Menderes’i asarak katledenlerin, on yılda Özal’ı
öldürenlerin, birkaç sene içerisinde Erbakan’a hükûmetten el çektirenlerin on
beş yıldır deviremedikleri, yıkamadıkları, yenemedikleri Erdoğan’a duydukları
tahammülsüzlüğün ve acziyetin adıdır. (AK PARTİ sıralarından alkışlar)
Dolayısıyla bu sistem, varolan istikrarı kurumsallaştırarak ülkemize yönelik
saldırıların amacına ulaşamaması sonucunu doğuracaktır inşallah. Parlamenter
sistemin bugüne kadar bizlere kazandırdıklarına baktığımızda elimizde koca bir
hiç olduğunu görürüz. Tek parti döneminin bitmesiyle 1950 yılında geçiş
yaptığımız parlamenter sistem ile bugüne kadar geçen altmış altı yıl içerisinde
Menderes, Özal ve Recep Tayyip Erdoğan liderliğindeki on yıllar süren
istikrarlı hükûmetleri geride bırakırsak her hükûmetin ortalama ömrünün yedi
sekiz ay olduğu gerçeği gözler önüne serilmektedir. Bölgemizde dengeler anlık
olarak değişirken, devletin sürekli olarak çevresinde yaşananlara güçlü
reflekslerle karşılık vermesi beklenirken, bizim parlamenter sistemin
romantizmi içerisinde hükûmet krizleri ve istikrarsızlıkla kaybedecek vaktimiz
olamaz. Parlamenter sistemin bize sunduğu imkânlarla ne yazık ki yıllar yılı
devletimizin enerjisi gelip geçici iç siyasi çekişmelerle eritilip heba
edilmiştir. Bugün, artık kadim tarihimizi de göz önünde bulundurarak dünyadaki
tüm mazlum ve mağdur toplulukların umudu olacak güçlü bir devlet teşekkülü icra
etmek durumundayız. Biz, bunu sağlamadığımız müddetçe Halep’te, Musul’da ve
İslam dünyasının çeşitli yerlerinde katledilen çocuklar için dünya hep sırtını
dönmeye devam edecektir. Adaletin güneşi Anadolu’dan yükselmedikçe zulme boğulan
topraklar karanlıkta kalmaya ne yazık ki mahkûm edilecektir. 
Dolayısıyla,
birilerinin sahte demokrasi havarisi kesilmesi ve demokrat rolü oynamaları
bizler için hiçbir şeyi değiştirmez. Biz inanıyoruz ki bir gün öncülüğünü
yaptığımız bu amansız mücadele bitecektir ve o gün bugünkü mücadelesinde zaafa
düşmeyenler galip geleceklerdir, diğerleri emin olun, mağlup olacaklardır. 
(Mikrofon
otomatik cihaz tarafından kapatıldı) 
TAHSİN
TARHAN (Kocaeli) – Nereye gideceğiz?
KEMALETTİN
YILMAZTEKİN (Devamla) – Yeni ve güçlü Türkiye kurulurken elini taşın altına
koymayanlar, rol yapanlar güzel günler geldiğinde bu mukaddes mücadelede yer
almamanın burukluğunu yaşayacaklardır. 
Bu
sebeple, biz onları bir kenara bırakmak ve yolumuza devam etmek zorundayız
diyor, yüce Meclisi saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ediyorum Sayın Yılmaztekin. 
Sayın
milletvekilleri, konuşmalar tamamlanmıştır. 
Şimdi,
on dakika süreyle soru-cevap işlemi gerçekleştireceğiz. Bu sürenin yarısı soru
yarısı da cevaba ayrılacaktır. 
Sayın
Gürer… 
ÖMER
FETHİ GÜRER (Niğde) – Sayın Bakan, AKP iktidarında on beş yılda yargıyla ilgili
kaç kanun çıkardınız? Çıkardığınızla yetinmeyip aynı kanunları kaç kere
değiştire değiştire devam ediyorsunuz? Bu çıkan kanunu da ileride değiştirmeyi
bugünden düşünüyor musunuz? 12 Eylül 2010 Referandumu 15 Temmuz sürecini
yaratmadı mı? Hâkimler ve Savcılar Yüksek Kurulunun yapısını değiştirerek bugün
terör örgütü olarak kabul edilen, o gün, siyasi iktidarınızla birlikte karar
ürettiğiniz cemaatin kontrolüne geçmedi mi? Balyoz, Ergenekon, casusluk gibi
kumpaslar kuruldu, Türk Silahlı Kuvvetlerini itibarsızlaştırma süreci
başlatıldı. 15 Temmuza eren sürecin başlangıcı, o dönemdeki muhalefetin,
yaratacağı sorunları anlatmasına rağmen, dinlemeyen iktidar çoğunluğu yani AKP
oylarıyla Meclisten geçirilmedi mi ve referandumla yasallaşan süreç başlamadı
mı? 2010 Anayasa değişikliğini savunan ve yasallaştıranlara akıl verenleri,
süreci biçimlendirenleri, 15 Temmuz sürecinin oluşmasında sorumluluklarını da
tarih yazacaktır.
(Mikrofon
otomatik cihaz tarafından kapatıldı)
ÖMER
FETHİ GÜRER (Niğde) – Bugünden yarına yine aynı olumsuzlukları yaratacak bir Anayasa
değişiklik tasarısı uygun mudur?
BAŞKAN
– Sayın Aydın…
ERKAN
AYDIN (Bursa) – Teşekkür ederim.
Sayın
Bakan, Türkiye'de yargı öyle vahim bir duruma geldi ki, suçlu ile masum iç içe
girdi. Cezaevindeki gazetecileri bırakın, hâlen 6 gazeteci on sekiz gündür
gözaltında. Gerekçe, savcının tatilde olması. Savcı tatilden döndü ama bir
türlü gazeteciler hâlen ifade veremedi. Bugün de bu siyasallaşan yargıdan
nasibini Milletvekilimiz Enis Berberoğlu aldı. Uğradığı iftira sonucu şüpheli
sıfatıyla çıktığı hâkim karşısında savunması da hazırlanmadan müebbet ceza
istemiyle savcı istekte bulundu. Arkadaşımızın geldiği nokta da adaletin
geldiği açık bir nokta. Biz de görüyoruz ki, ne adaletin ne de yargının vicdanı
kalmadı. Bu yargının neresinden tutup da düzeltmeyi düşünüyorsunuz? Aslında
düşünüyor musunuz?
BAŞKAN
– Sayın Özdemir…
SİBEL
ÖZDEMİR (İstanbul) – Teşekkür ederim Sayın Başkan.
Öncelikle,
görüşmelerin başladığı günden itibaren oylamada yaptığınız hukuksuzlukları
engellemeye çalışan vekillerimize yapılan fiziki saldırıları bir kez daha
kınıyorum. 
Sayın
Bakan, “Gizli oylama demek, kabine girip perdeyi kapatmak değil.” dediniz.
Anayasa'mıza göre -Anayasa değişikliği için şart koştuğu- gizli oylama nasıl
yapılır, lütfen açıklar mısınız? Artık hukuksuzluklarınızla yarattığınız her
türlü fiilî durumlara bir son veriniz. Ama değerli milletvekilleri, hiç şaşırtıcı
değil. Zaten bugün görüşmelerine devam ettiğimiz Anayasa değişikliğinin
gerekçesi de 2014 yılında seçilen bir Cumhurbaşkanının Anayasa'yı yok sayarak
yarattığı fiilî duruma ve hukuksuzluğa bir kılıf arama çabası değil mi?
Gerekçesi ayıplı, hazırlanması ayıplı, oylaması ayıplı olan bu Anayasa
değişikliği Parlamento tarihinde, arşivinde, raflarında ayıplı olarak yer
alacaktır, evet diyecek olan milletvekilleri de bu ayıba ortak olacaklardır.
BAŞKAN
– Sayın Köksal…
BURCU
KÖKSAL (Afyonkarahisar) – Teşekkür ederim Sayın Başkan.
Bir
yandan PKK, bir yandan FETÖ, üstüne IŞİD'le uğraşırken, öbür taraftan ekonomik
sıkıntılarla boğuşurken, işsiz sayımız 8 milyona dayanmışken, ülkede olağanüstü
hâlle hukuk askıya alınmışken böyle bir ortamda bir de ülkenin yönetim sistemini
altüst edecek Anayasa değişikliğine kalkışmak, referanduma götürmeye çalışmak
ne kadar doğrudur? Üstelik, kendi milletvekiliniz anayasa hukukçusu Burhan Kuzu
bile olağanüstü hâl döneminde anayasaların değiştirilmesi için uygun bir ortam
olmadığını kendi kitabında belirtmişken bu kadar ısrarınız neden? Bu teklifle
göklerden dolar mı yağdıracaksınız? Bu teklifle maaşını kaşıkla verip kepçeyle
aldığınız emeklinin, işçinin, memurun sorunlarını mı çözeceksiniz? Bu teklifle
on dört yıldır kepenklerini kapatmak zorunda kalan, aylardır sicil affıyla
oyaladığınız, borçlarla boğuşan, icralık olan esnafları ayağa mı
kaldıracaksınız? Bu teklifle kuruş kuruş para kazanan çiftçiye para mı
kazandıracaksınız? 
BAŞKAN
– Sayın Arık…
ÇETİN
ARIK (Kayseri) – Teşekkür ederim Sayın Başkan. 
Sayın
Başbakan Mecliste yaptığı konuşmasında “Vatandaşa itaat et, rahat et.” diyor.
Sayın Başbakan, keşke vatandaşa itaat etseniz. Vatandaşa itaatin başımızın
üstünde yeri var. Sanırım siz vatandaşa itaat ile Saray’a itaati birbirine karıştırıyorsunuz.
Zira, vatandaş güven istiyor, huzur istiyor, şehitler gelmesin istiyor, iş
istiyor, aş istiyor, dolar 4 lira olmasın istiyor. Eğer siz gerçekten vatandaşa
itaat edip rahat etmek isteseydiniz milletin bu taleplerine kulak verirdiniz,
bir kişiye koltuk sağlamanın peşinde koşmazdınız. Sayın Başbakan, siz Saray’a
itaat edip rahat etmenin peşindesiniz. Gelin, bir kez de olsa vatandaşa itaat
edin, milletin size emanet ettiği millî iradeyi bir kişiye ipotek etmeyin,
demokrasiye, cumhuriyete kıymayın.
Teşekkür
ediyorum. 
BAŞKAN
– Evet, soruları cevaplandırmak üzere şimdi sözü Adalet Bakanı Sayın Bekir
Bozdağ’a veriyorum. 
Buyurun
Sayın Bakan. 
ADALET
BAKANI BEKİR BOZDAĞ (Yozgat) – Sayın Başkanım, değerli milletvekili
arkadaşlarım; yargıyla ilgili Türkiye Büyük Millet Meclisi Genel Kurulunda kaç
kanun yasalaştı, buna dair bir rakam verme imkânım şu anda yok çünkü bunları
tek tek incelememiz, bakmamız gerekir. Ama, kanunlar toplumsal ihtiyaçları
karşılamak için Türkiye Büyük Millet Meclisi tarafından çıkarılmaktadır. Bir
kanun sorunu çözmek ve daha iyi alanı düzenlemek maksadıyla çıkarılıyor. Sorun
çözüldüğünde zaten mesele yok, daha iyisi olduğunda gene mesele yok. Ama,
çıkardığınız kanun eğer amaçladığınız sorunu çözmüyorsa, hedefi
gerçekleştirmiyorsa o zaman “Biz bu kanunu bir ay önce çıkarmıştık, bir sene
önce çıkarmıştık, aman bir daha çıkarmayalım.” demek de doğru değildir çünkü
Parlamento bugüne kadar çıkardığı binlerce kanun içerisinde o kanunlarda
defalarca, yüzlerce değişiklik yapmıştır. Her kanunda var, her dönemde bu var.
Bunlar tamamıyla ihtiyaçlarla alakalı bir husustur, bu zaman zaman yapılır.
Bir
başka konu, tabii Türkiye cezaevlerinde şu anda mesleği gazeteci olduğu hâlde
tutuklu olan insanlar var, hükümlü olan kişiler de var. Ama şunu çok net
söylüyoruz, her defasında da ifade ediyoruz: Türkiye cezaevlerinde salt
gazetecilik yaptı diye tutuklu hiçbir kimse yoktur. Eğer bir kişi -mesleği
gazeteci ama- diyelim ki uyuşturucuda suçüstü yapılmışsa yani mesleğinin
gazetecilik olması onun yargılanmasına, tutuklanmasına, mahkûm olmasına engel
olabilir mi? Bakın, adam öldürmekten içeride yatan gazeteciler var ama onları
kimse dile getirmiyor.
ALİ
ŞEKER (İstanbul) – Ne alakası var?
ADALET
BAKANI BEKİR BOZDAĞ (Yozgat) - Bakıyorum, içeride tutuklu gazeteci sayısı,
mesleği gazeteci olanların sayısı farklı ama dile getirilene bakıldığında,
onların içerisinden bazıları özellikle seçilip gündeme getiriliyor. Bu da tabii
bu yaklaşımın yanlış olduğunu göstermesi bakımından yeterlidir. Bakın, şu anda
Türkiye cezaevlerinde tutuklu veya hükümlü bulunan, mesleği gazetecilik olan
kişilere isnat edilen suçlara baktığımızda, anayasal düzeni zorla değiştirmeye
kalkışmak, silahlı terör örgütüne üye olmak, yağma, kasten öldürme, mühür
bozma, silahlı tehdit, hakaret, uyuşturucu madde ticareti, örgüt propagandası
yapmak, tehlikeli maddeleri taşımak… Bütün hepsini de yazmadı arkadaşlar. (CHP
sıralarından gürültüler) 
BARIŞ
YARKADAŞ (İstanbul) – Hüsnü Mahalli gazeteci değil mi Sayın Bakan?
ADALET
BAKANI BEKİR BOZDAĞ (Yozgat) – Tamam mı, bunlar önemli şeyler.
BARIŞ
YARKADAŞ (İstanbul) – Hüsnü Mahalli’nin iddianamesi bile yok. Ahmet Şık
terörist mi? Gazeteci, Sayın Bakan. 
ADALET
BAKANI BEKİR BOZDAĞ (Yozgat) - Onun için, hiç kimse gazetecilik yaptı diye
içeride değil. Onlarla ilgili bir suç isnadı var.
İBRAHİM
ÖZDİŞ (Adana) - Ahmet Şık ne yaptı?
BARIŞ
YARKADAŞ (İstanbul) – Ahmet Şık’ın suçu ne Sayın Bakan? 
ADALET
BAKANI BEKİR BOZDAĞ (Yozgat) - Bunları soruşturan savcılar var. 
BARIŞ
YARKADAŞ (İstanbul) – Akın Atalay’ın suçu ne? Hüsnü Mahalli’nin suçu ne?
ADALET
BAKANI BEKİR BOZDAĞ (Yozgat) - Bunlara ilişkin karar veren hâkimlikler,
mahkemeler var. Bunu özellikle ifade etmek isterim.
BARIŞ
YARKADAŞ (İstanbul) – Hüsnü Mahalli hangi suçu işledi? 
ADALET
BAKANI BEKİR BOZDAĞ (Yozgat) - Sayın Enis Berberoğlu…
BARIŞ
YARKADAŞ (İstanbul) – Ahmet Şık’a üç gün su verilmedi cezaevinde.
ADALET
BAKANI BEKİR BOZDAĞ (Yozgat) - Onun kararını ben vermeyeceğim, mahkeme verecek,
onun kararını onlar verecekler. 
BARIŞ
YARKADAŞ (İstanbul) – İddianame hazırlamıyorlar Sayın Bakan, iddianame
hazırlamıyorlar.
ADALET
BAKANI BEKİR BOZDAĞ (Yozgat) - Siz kendinizi mahkeme yerine koymayın, hâkim,
savcı yerine koymayın. 
BARIŞ
YARKADAŞ (İstanbul) – Sayın Bakan, iddianame hazırlamıyorlar. Hüsnü Mahalli
cezaevinde felç olma riskiyle karşı karşıya.
ADALET
BAKANI BEKİR BOZDAĞ (Yozgat) - Bunlara dair biz karar veremeyiz. Ben bunlara
dair karar verme yetkisine sahip değilim. Ben sadece soruşturma dosyalarında
hüküm giymişse hüküm verilmiş olan dosyalardaki isnatlardan bahsediyorum yoksa
onlarla ilgili kararı elbette biz vermeyeceğiz.
BARIŞ
YARKADAŞ (İstanbul) – Sayın Başkan, iddianame hazırlanmıyor, gazeteciler on
aydır cezaevinde.
ADALET
BAKANI BEKİR BOZDAĞ (Yozgat) - Sayın Enis Berberoğlu’yla ilgili husus: Şu anda
Anayasa’ya eklenen geçici maddeyle dokunulmazlığı kaldırılan fezlekelerden
biriyle ilgili süren bir yargılama var ve bu yargılamayla ilgili devam eden bir
süreç var. Yargılama devam ettiği için bizim buna bir şey söyleme imkânımız
yok. Yani, dokunulmazlığı kaldırılmadan kendisine yönelik başlatılmış bir
soruşturma şeyi, hani öyle ifade ediliyor, “Fezleke düzenlenmesi lazım. Böyle
bir şey olmadan nasıl yapılıyor?” deniyor; burada elimde bilgi notu.
Dokunulmazlığın kaldırılmasından sonra yürüyen bir süreç var ve yargılama
sırasında savcının verdiği bir mütalaa vardır. Bu, tamamen hukuk içinde ve
Anayasa’ya uygun biçimde yürüyen süreçtir. 
Gizli
oylama nasıl yapılır? Türkiye Büyük Millet Meclisi İçtüzüğü’nün 148’inci
maddesi gizli oylama usulünü düzenliyor: “Milletvekillerine, beyaz, yeşil ve
kırmızı renkte üç yuvarlak birden verilir. Bunlardan oy olarak kullanılacak
yuvarlak, bunun için gösterilen kutuya atılır. Diğer iki yuvarlak ayrıca
belirtilen yere bırakılır.”
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Bakan.
ADALET
BAKANI BEKİR BOZDAĞ (Yozgat) – Baktığınız zaman burada “Kabin kurulur. Kabine
girilir. Kabinde atılır.” diye… 
ENGİN
ALTAY (İstanbul) - E, kaldıralım.
ÜNAL
DEMİRTAŞ (Zonguldak) - Sayın Bakanım, kaldıralım o zaman.
MUHARREM
ERKEK (Çanakkale) – Kaldıralım.
ADALET
BAKANI BEKİR BOZDAĞ (Yozgat) - Bakın, bir şey söylüyorum. Burada esas nedir?
Oyun gizliliğidir.
BÜLENT
TEZCAN (Aydın) - İşte mesele o.
ADALET
BAKANI BEKİR BOZDAĞ (Yozgat) - Kullanılan yerin kabin olması değildir. Şimdi,
şöyle bir algı yaratılıyor: “Kabine girersen gizli oy kullanmış olursun.” Ya,
ben kabine girmeden gizli oy kullanamaz mıyım? Kullanabilirim, siz benim oyumu
görmedikten sonra bunun bir şeyi yoktur.
MUHARREM
ERKEK (Çanakkale) - Kabinleri kaldırın o zaman. 
ADALET
BAKANI BEKİR BOZDAĞ (Yozgat) - Oylar burada gizli kullanılıyor, herkes
gizliliğe riayet ediyor ancak Anayasa Mahkemesine sahte delil üretmek için
burada çabalar yapılıyor ama bunlar beyhude çabalar, oylar gizli kullanılıyor. 
ÜNAL
DEMİRTAŞ (Zonguldak) – Sayın Bakanım, kabinler ne işe yarıyor o zaman?
İBRAHİM
ÖZDİŞ (Adana) - Açık oy kullanın!
BAŞKAN
– Teşekkür ediyorum Sayın Bakan. 
ENGİN
ALTAY (İstanbul) – Sayın Başkan...
BAŞKAN
– Sayın Altay...
ENGİN
ALTAY (İstanbul) – Sayın Bakan grubumuza yönelik ağır bir ithamda bulundu Sayın
Başkan. Grubumuzu Anayasa Mahkemesine yönelik sahte delil üretmekle itham etti.
Sayın Başkan, söz talep ediyorum. 
BAŞKAN
– Peki.
İki
dakika süreyle sataşmadan söz veriyorum. 
Buyurun.
(CHP sıralarından alkışlar)
VII.- SATAŞMALARA İLİŞKİN KONUŞMALAR
(Devam)
16.- İstanbul Milletvekili Engin Altay’ın,
Adalet Bakanı Bekir Bozdağ’ın 447 sıra sayılı Anayasa Değişiklik Teklifi’nin
4’üncü maddesi üzerindeki soru-cevap işleminde yaptığı konuşması sırasında CHP
Grubuna sataşması nedeniyle konuşması
ENGİN
ALTAY (İstanbul) – Teşekkür ediyorum.
Sayın
Başkan, sayın milletvekilleri; sondan doğru başlarsak, Sayın Bakan kaç yıllık
hukukumuz var? Adalet Bakanı olarak Parlamentonun sayın üyelerini gizli oy
kullanmaya teşvik etmenizi yadırgadım.
MAHMUT
TANAL (İstanbul) – Açık oylamayı teşvik ediyor. 
ENGİN
ALTAY (Devamla) – Zira biraz önce yapılan oylamada Sayın Başbakan Binali
Yıldırım, benim görebildiğim, Türkiye Büyük Millet Meclisi Başkan Vekili Sayın
Ayşe Nur Bahçekapılı ve bir kısım AK PARTİ’li arkadaşlarım hakikaten İç
Tüzük’ün emrettiği şekilde amir hükümleri çerçevesinde oylarını kullandılar.
Kendilerini kutluyorum, teşekkür ediyorum. Burası kanun koyulan bir yerdir ama
Sayın Bakanın gizli oy için “Hücreye gerek yok, ona gerek yok, zarfa gerek
yok.” yorumu...
Bu
gizli oyla ilgili neydi Sayın Tanal o arkadaşımızın adı, kitap yazan? Bana bir
isim ver.
MAHMUT
TANAL (İstanbul) – Neziroğlu... Parlamento hukukuyla ilgili Şeref İba ve aynı
zamanda Neziroğlu. 
ENGİN
ALTAY (Devamla) – Sayın Bakan, Şeref İba’nın kitabının bir özetini okumanızı
tavsiye ederim, bir. 
Yani
biz Anayasa Mahkemesine sahte delil değil, somut delil... Biz üretmiyoruz siz
üretiyorsunuz. (CHP sıralarından alkışlar) Ben geçen de Anayasa Mahkemesini
zorda bırakmayın, adamlar aleyhinize kolay karar alamaz ama hukukçu
kimliklerinden de utanırlar, bunu yapmayın dedim. 
İki:
Sayın Bakan, cezaevinde 147 gazeteci var. Ben demiyorum ki gazeteci hiçbir
şekilde cezaevine girmesin, suç işlerse girer, bana ne ama yazdığından dolayı
kimsenin cezaevine girmemesi lazım özellikle sizin döneminizde, son dönemde.
Ya, dedim, şu 15 Temmuzu dünyaya doğru anlatamıyoruz, sizin yüzünüzden. Apar
topar bu kadar gazeteciyi içeri alırsanız dünyadaki 15 Temmuzla ilgili
şaibeleri temizlemek için biz uğraşıyoruz dedim. 
Üçüncüsü:
İstanbul Milletvekilimiz Sayın Enis Berberoğlu konusu iki dakikaya sığacak bir
konu değil, direkt yürütmenin yargıya müdahalesidir. 
(Mikrofon
otomatik cihaz tarafından kapatıldı) 
ENGİN
ALTAY (Devamla) - Yarın bu Parlamentoda kırk dakika İstanbul Milletvekili Enis
Berberoğlu’nu getireceğimiz bir grup önerisiyle burada tartışacağız. Umarım,
siz de o anda burada olursunuz. 
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkür ediyorum. 
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel
Başkanı İzmir Milletvekili Binali Yıldırım ve Grup Başkanvekilleri Kayseri
Milletvekili Mustafa Elitaş, Amasya Milletvekili Mehmet Naci Bostancı, Aksaray
Milletvekili İlknur İnceöz, Çanakkale Milletvekili Bülent Turan ve İstanbul
Milletvekili Mehmet Muş ile 310 Milletvekilinin Türkiye Cumhuriyeti
Anayasasında Değişiklik Yapılmasına Dair Kanun Teklifi (2/1504) ve Anayasa
Komisyonu Raporu (S. Sayısı: 447) (Devam)
BAŞKAN
– Sayın milletvekilleri, şimdi 4’üncü madde üzerinde yedi adet önerge vardır,
önergeleri okutuyorum: 
Türkiye Büyük Millet Meclisi Başkanlığına
Görüşülmekte
olan (2/1504) esas numaralı Kanun Teklifi’nin 4’üncü maddesi ile 2709 sayılı
Kanun’un değiştirilen 77’nci maddesinin üçüncü fıkrasında yer alan “maddedeki”
ibaresinin “maddede yer alan” olarak değiştirilmesini arz ve teklif ederiz. 
 Mehmet
Öntürk
 Hatay
BAŞKAN
- Aynı mahiyetteki önergelerin imza sahiplerini okutuyorum…
MEHMET
DOĞAN KUBAT (İstanbul) – Aynı mahiyetteki önergeleri çekiyoruz efendim. 
BAŞKAN
– Aynı mahiyetteki önergeler çekilmiştir. 
Diğer
önergeleri okutuyorum: 
Türkiye Büyük Millet Meclisi Başkanlığına
Genel
Kurulda görüşülecek olan 447 sıra sayılı Kanun Teklifi’nin 4’üncü maddesinin
teklif metninden çıkarılmasını arz ve teklif ederim. 5/1/2017
 Garo Paylan Dirayet
Taşdemir
 İstanbul Ağrı
Aynı
mahiyetteki önergenin imza sahipleri: 
 Nimetullah Erdoğmuş Meral
Danış Beştaş
 Diyarbakır  Adana
Türkiye Büyük Millet Meclisi Başkanlığına
Görüşülmekte
olan 447 sıra sayılı Türkiye Cumhuriyeti Anayasasında Değişiklik Yapılmasına
Dair Kanun Teklifi’nin 4’üncü maddesinin Anayasa’ya aykırı olduğu gerekçesiyle
metinden çıkarılmasını arz ederiz.
 Engin Altay Levent
Gök Özgür Özel
 İstanbul Ankara Manisa
 Tekin Bingöl Haluk
Koç  Mahmut Tanal
 Ankara Ankara İstanbul
BAŞKAN
– Son okuttuğum önergeye Komisyon katılıyor mu?
ANAYASA
KOMİSYONU SÖZCÜSÜ YUSUF BAŞER (Yozgat) – Katılmıyoruz Başkanım.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde söz isteyen İstanbul Milletvekili Mahmut Tanal. 
Buyurun
Sayın Tanal. (CHP sıralarından alkışlar)
MAHMUT
TANAL (İstanbul) – Sayın Başkan, değerli milletvekilleri; hepinizi saygıyla
selamlıyorum. 
Tabii,
burada “Cumhurbaşkanı seçimi ile Türkiye Büyük Millet Meclisi seçiminin aynı
gün yapılmasının sakıncası var mıdır, yok mudur?” sorusuyla konuya bakmak
lazım. Cumhurbaşkanı seçimi ile milletvekili seçimi aynı gün yapılırsa parti
genel başkanı olan Cumhurbaşkanı adayı aynı zamanda partisinin
milletvekillerini de belirleme imkânını bulacak. Burada hem aday gösterme
yetkisi nedeniyle milletvekillerini ismen belirleme imkânı olacak hem de aynı
anda yapılan seçimlerde seçmen Cumhurbaşkanı ile onun partisine oy vereceğinden
dolayı siyasi olarak da Meclis çoğunluğuna hâkim olacak. Böylece seçilen
Cumhurbaşkanı, fiilen yasama organının da çoğunluğunu belirleyip kontrol
edebilecek. Meclisin Cumhurbaşkanını denetleyebilmesi fiilen mümkün olmayacak,
bu da güçler ayrılığını yok edecek. Oysa, seçimlerin farklı zamanlarda
yapılması millî irade denetiminin işletilmesini de sağlar, ara denetim yolunu
da açar. Cumhurbaşkanını seçen irade, aradan bir süre geçtikten sonra
yönetimden memnun olmazsa vatandaşımız, Meclis seçiminde sandığa yansıtıp
iktidarı denetleyebilir. Aynı anda seçim, bu ara denetim yolunu ortadan
kaldırır. Getirilen düzenleme bir anlamda bir dayatma düzenlemesidir. Millete
“Kimi Cumhurbaşkanı seçiyorsan onun partisinin milletvekillerini de sen seç,
beş yıl olarak orada buna katlan.” anlamı çıkıyor. 
Şimdi,
bu düzenleme topluma ne getirir? Başkanlık sisteminde kazanan hepsini kazanır,
kaybeden her şeyi bitirir. Sayın Mehmet Ali Şahin Bey “Partiler arasında
diyaloğu getirir.” dedi. Aslında, bir yönde partiler arasındaki diyalog küçük
partilerin kapanması açısından, sadece Türk siyasi tarihinden… Sayın Burhan
Kuzu Bey’in de televizyon kanallarına dediği gibi 2 tane siyasi parti kalmış
olur. Yani, burada, doğru, 2 siyasi parti kalır. 2 siyasi partinin kalması,
diğerlerinin bitmesi açısından böyle alt zeminde bir taban olur. Ancak, halk
arasında bu, liyakat sistemini ortadan kaldıracağı için tüm devlet
kademelerine, yönetimine ancak partizanca bir siyasi partiye üye olanlar girebilecek
ki bu, toplumda neyi getirir? Toplumda demokratik siyaseti sıfırlar. Toplumda
çatışma potansiyeli yaratır. Toplumda kutuplaşma yaratır. Toplumda gerilimi
artırır ve bu aynı zamanda, siyasal kutuplaşmayı da artırır. Parlamenter
sistemde ne var? Parlamenter sistemde de daha uzlaştırıcı, daha ılımlaştırıcı,
daha ara bulucu bir tablo söz konusu.
Şimdi,
Ankara-İstanbul yolu trafiğe dar geliyorsa, bu yol gerçekten bozuksa bunu tamir
etmek, yolu genişletmek daha mı rasyonel, daha mı ekonomik, daha mı akılcı bir
yöntem; yoksa, bizim bu yolu komple iptal edip yeni yol yapmamız mı daha
mantıklı? Değerli arkadaşlar, ekonomik açıdan baktığınız gibi, hukuksal açıdan
da… 
İLKNUR
İNCEÖZ (Aksaray) – Bazen eskiyi tamir etmek yeniyi yapmaktan daha zordur. 
MAHMUT
TANAL (Devamla) – Siz gelirsiniz, burada konuşursunuz veya gidersiniz -gayet
rahat- Amerika’da sizin bir hocanız vardı ya, terör örgütünün lideri, o aklı
oradan alırsınız, bana oradan laf atmayınız. (AK PARTİ sıralarından gürültüler)
FATMA
BENLİ (İstanbul) – Hiç yakışmıyor ama hiç yakışmıyor size.
FUAT
KÖKTAŞ (Samsun) – Sen gittin, onların kapılarının önünde durdun ya.
MAHMUT
TANAL (Devamla) – O aklı gidersiniz, oradan alırsınız.
FUAT
KÖKTAŞ (Samsun) – TOMA’ların sularını sen yedin. 
MAHMUT
TANAL (Devamla) – Bu açıdan baktığımız zaman değerli arkadaşlar, bu, tamamen
ülkeyi diktaya götüren bir rejim. 
Şimdi,
bu Anayasa değişikliği geçerse ülkemizde ne olur? Anayasa’yla bir diktatör
yaratırız, her şeye dokunan ama kendisine dokunulmayan bir diktatör ortaya
çıkar. Demokratik rejimden tamamen ayrılıp otoriter bir rejim kurulur. Hiçbir
vatandaşın can ve mal güvenliği kalmaz. Can ve mal güvenliğinin olmadığı yerde
hukuk güvenliği olmaz, hukuk güvenliğinin olmadığı ülkede iktisadi güvenlik de
olmaz, iktisadi istikrar da olmaz. İktisadi istikrarın güvencesi, siyasi
istikrarın güvencesi hukuk güvenliğinden geçer değerli arkadaşlar. Demokrasi
özgürlüklerin güvencesidir, demokrasinin de aynı zamanda, güvencesi hukuk
devletidir. Kuvvetler ayrılığını ortadan kaldırdığınız zaman hukuk devleti
ortadan kalkar. Çünkü bu getirilen rejimle kuvvetler ayrılığı ortadan
kaldırılmış oluyor ve dolayısıyla, hukuk devleti ortadan kaldırılacağı için
gerçekten ülkeyi felakete götüren bir tekliftir. Bu teklifin aleyhinde oy
vereceğiz, sizlerin de destek vermenizi istirham ediyorum.
Teşekkür
ediyorum, saygılarımı sunuyorum. (CHP sıralarından alkışlar)
MEHMET
METİNER (İstanbul) – Hayhay, desteğimiz seninle!
BAŞKAN
– Teşekkür ediyorum Sayın Tanal. 
Önergeyi
oylarınıza sunuyorum…
III.- YOKLAMA
(HDP
sıralarından bir grup milletvekili ayağa kalktı)
FİLİZ
KERESTECİOĞLU DEMİR (İstanbul) – Sayın Başkan, yoklama talebimiz var.
BAŞKAN
– Oylama öncesi bir yoklama talebi var.
Sayın
Önder, Sayın Kerestecioğlu, Sayın Taşdemir, Sayın Yıldırım, Sayın Kaya, Sayın
Doğan, Sayın Baydemir, Sayın Erdoğmuş, Sayın Çelik, Sayın Aslan, Sayın
Adıyaman, Sayın Irgat, Sayın İrmez, Sayın Uca, Sayın Öcalan, Sayın Önlü, Sayın
Atalan, Sayın Becerekli, Sayın Toğrul, Sayın Dora.
Yoklama
için iki dakika süre veriyorum ve yoklama işlemini başlatıyorum.
(Elektronik
cihazla yoklamaya başlandı)
BAŞKAN
– Pusula veren sayın milletvekilleri salondan ayrılmasınlar.
(Elektronik
cihazla yoklamaya devam edildi)
BAŞKAN
– Toplantı yeter sayısı vardır.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel
Başkanı İzmir Milletvekili Binali Yıldırım ve Grup Başkanvekilleri Kayseri
Milletvekili Mustafa Elitaş, Amasya Milletvekili Mehmet Naci Bostancı, Aksaray
Milletvekili İlknur İnceöz, Çanakkale Milletvekili Bülent Turan ve İstanbul
Milletvekili Mehmet Muş ile 310 Milletvekilinin Türkiye Cumhuriyeti
Anayasasında Değişiklik Yapılmasına Dair Kanun Teklifi (2/1504) ve Anayasa
Komisyonu Raporu (S. Sayısı: 447) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Aynı
mahiyetteki diğer iki önergeyi okutuyorum:
Türkiye Büyük Millet Meclisi Başkanlığına
Genel Kurulda
görüşülecek olan 447 sıra sayılı Kanun Teklifi’nin 4’üncü maddesinin teklif
metninden çıkarılmasını arz ve teklif ederim. 5/1/2017
Dirayet Taşdemir (Ağrı)
ve arkadaşları
Aynı
mahiyetteki önergenin imza sahipleri:
Meral Danış Beştaş
(Adana) ve arkadaşları 
BAŞKAN
– Komisyon aynı mahiyetteki önergelere katılıyor mu?
ANAYASA
KOMİSYONU SÖZCÜSÜ YUSUF BAŞER (Yozgat) – Katılmıyoruz Başkanım.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Aynı mahiyetteki ilk önerge üzerinde söz isteyen Diyarbakır Milletvekili
Nimetullah Erdoğmuş.
Buyurun
Sayın Erdoğmuş. (HDP sıralarından alkışlar) 
NİMETULLAH
ERDOĞMUŞ (Diyarbakır) – Sayın Başkan, değerli milletvekilleri; hepinizi
saygıyla selamlıyorum.
21’inci
yüzyıl, 20’nci yüzyıl gibi olmayacak ve bu iki yüzyılın tam da kavşağındayken cumhuriyet
Türkiyesi bir asra ömrünü tamamlamak üzere merdiveni dayamış ve Orta Doğu âdeta
kaynayan bir kazan gibiyken bu şekilde volkanik homurtular sağırların bile
kulaklarını delip geçerken biz bugünkü Meclisimizde bir anayasa ihtiyacının,
zorunlu bir ihtiyacın gereği olarak bir tartışma yürütüyoruz. Bu tartışmanın
dünya genelindeki en büyük saiki yani dünyada bugün şahit olduğumuz ve
yaşadığımız bu tartışmaları tetikleyen iki ana akım var. Bunlardan bir tanesi,
özgürlükler için can atan bir sivil dünya ile özgürlükleri tehdit ve hıyanet
gören, ihanet gören egemen, hegemonik bir gücün şu anda baskısı altında
zamanımızı maalesef tüketiyoruz. 
Değerli
arkadaşlar, güç denince, tarihî olarak baktığımızda insanlık tarihini tabu
olarak en fazla tehdit eden ve putlaşan tehlikelerden, tehditlerden biri olarak
okunmalıdır. Dolayısıyla, biz gücü ikiye ayırırız ve somut örnek olsun diye de
iki örnekle tanımlarız. Birinci örnek, köleleştiren güçtür. Köleleştiren güç
tabudur, puttur ve tamamen sömürüye dayalıdır, aynen efendi ile köle arasındaki
ilişki gibidir bu. 
İkinci
güç ise olumlu olan ve insan merkezli, insanın hizmetine sunulan güçtür ki bunu
da öğretmenle öğrenci arasındaki ilişkiye benzetebiliriz. Bakınız, öğretmen ile
öğrenci arasında da bir üstünlük ilişkisi aslında var fakat öğrenci yetiştikçe
öğretmenle arasındaki o güç dengesi de değişiyor, o değişince de o güç tamamen
bir hizmete, bir eğitime ve bir katkıya dönüşüyor. Bugün, ülkemizi bekleyen
tehdit gücü maalesef birinci sınıf güç dediğimiz birinci bölümde izah etmeye
çalıştığım tabu olarak kendisini dayatan güçtür, böyle bir gücün şiddetle
karşısında olacağız; bu, tek kişinin gücü de olabilir, parti gücü de olabilir,
devlet gücü de olabilir. Eğer bu bir tabuya dönüşüyorsa bu tehlikedir,
tehdittir ve asla ve asla kabul edilecek bir güç değildir. Umarız ki önümüzdeki
süreçte bu tehdit olarak duran gücün öğretmen ile öğrenci dengesini düzenleyen
bir güce yani hayırlı bir güce dönüşmesi için biz birinci güce “hayır”, ikinci
gücün oluşması için de mücadelemizi sürdüreceğiz diyorum, hepinizi saygıyla
selamlıyorum. (HDP sıralarından alkışlar)
BAŞKAN
– Aynı mahiyetteki diğer önergede konuşacak olan Ağrı Milletvekili Dirayet
Taşdemir. 
Buyurun
Sayın Taşdemir. (HDP sıralarından alkışlar)
DİRAYET
TAŞDEMİR (Ağrı) – Sayın Başkan, değerli milletvekilleri; aslında, kadınlar
Türkiye’de yıllardır kadına yönelik şiddetle mücadele ediyor ve bu şiddetin
görünür kılınması için de epeyce kampanyalar yürütüyor. Evet, bizler sokakta,
evde, iş yerinde, cezaevinde kadına yönelik şiddetle çokça mücadele
geliştirdik, bunları çokça duyduk ama bugün Mecliste kadına da şiddet
uygulanabileceğini AKP milletvekilleri bir kez daha bize gösterdi. Açıkça şunu
söylemek isterim ki eğer şiddet, kadına yönelik şiddet Meclise kadar gelmiş ise
bizim bundan sonra sokakta, evde, iş yerinde ve cezaevlerinde yaşanan şiddete
ilişkin, şiddetle mücadele etmekte nasıl bir söz sahibi olacağız, bununla
mücadele yöntemlerini nasıl geliştireceğiz? Özellikle iktidar partisi
sıralarında oturan kadın vekillerin, bundan sonra, bugünden sonra bu Meclis
kürsüsünde şiddete ilişkin, kadına yönelik şiddete ilişkin söyleyeceği sözün de
bir anlamı olmayacağını düşünüyorum. Yani öyle ki, açıkçası, toplum bir şiddet
sarmalı içerisinde terbiye edilmeye çalışılıyor. Farklı düşünen, farklı görüş
belirten, sizin gibi olmayan, başka bir görüş ifade eden kim olursa olsun
aslında susturulmaya, bastırılmaya ve bir şekilde sözünü söyleme hakkı elinden
bu şiddet yöntemleriyle alınıyor. 
Bakın,
bir akademisyen Nuriye Gülmen, hukuksuz bir şekilde kanun hükmünde
kararnamelerle görevinden alındı. Nuriye Gülmen’in yaptığı tek şey, Yüksel
Caddesi’nde demokratik hakkını kullanarak oturma eylemini gerçekleştirerek
kendi işine geri dönmeyi talep etti, onlarca kez gözaltına alındı, bugün de
şiddet uygulanarak gözaltına alındı. 
Peki,
Nuriye Gülmen nasıl bir tehditti ki kendi hakkını ararken, hukuksuzluğa karşı
bu direnişi geliştirirken bugün gözaltında. Yine, özellikle Adalet Bakanının
bunu dinlemesini istiyorum. Sayın Bakan, dinlerseniz sevinirim. 
Yine,
bu şiddet örneklerinden bir tanesi ise Van M Tipi Cezaevinde Ferit Hasçelik
isimli bir tutsak Van M Tipi Cezaevinden T Tipi Cezaevine sevk edilirken çıplak
aramaya maruz kalıyor ve bu tutsak çıplak aramayı kabul etmediği için şiddete
uğruyor. Uygulanan şiddet ne biliyor musunuz? Aslında çokça Hizbullah
dosyalarında karşımıza çıkan “domuzbağı” denilen bir yöntem. Yani Ferit
Hasçelik’in elleri ve ayakları kelepçeleniyor, domuzbağı şeklinde bayılıncaya
kadar dövülüyor. Peki, biz bunu nasıl tanımlayacağız? Hükûmetin bu konuda
burada bir açıklama yapmasını da bekliyoruz. 
Açıkçası,
bir de şunu ifade etmek isterim ki bu şiddet sarmalı bugün başlamadı, 7
Hazirandan beri aslında toplum bir şekilde susturulmaya çalışılıyor. Bunun ilk
örneklerine partimize yönelik şiddet, tutuklama furyasıyla, kayyum atamalarıyla
bizler tanıklık ettik. 
Bakın,
siz, bu kürsüye çıkan her milletvekili ya da Hükûmet yetkilisi ilk önce şunu
söylüyor, diyor ki: “Biz halkın iradesini temsil ediyoruz, halk bize bu gücü
verdi, biz halk adına konuşuyoruz.” Ama öyle anlaşılıyor ki sizin halktan
kastettiğiniz ise sadece size oy veren, sizi tercih eden yani halk da bir
anlamda sizin kafanızda bölünmüş. Peki, bu akşam Tutak Belediyesi basıldı,
Tutak Belediyesine oy veren halkının iradesi gasbedildi ve eş başkanımız
görevden alınarak yerine bir kayyum atandı. Peki, siz hangi hakla, hangi
hukukla Tutak Belediyesinin iradesine el koyuyorsunuz? Şunu bir kez daha
söylemek isterim ki, bu halk sizi asla ve asla tercih etmeyecek. Şiddetle,
zorla, baskıyla siz onların fikirlerini değiştiremeyeceksiniz. 
Tekrar
hepinizi saygıyla selamlıyorum. (HDP sıralarından alkışlar) 
BAŞKAN
– Teşekkür ediyorum Sayın Taşdemir. 
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Önergeler kabul edilmemiştir.
Sayın
milletvekilleri, böylece 4’üncü madde üzerindeki görüşmeler tamamlanmıştır.
Şimdi
maddenin gizli oylamasına geçeceğiz.
Hükûmet
ve Komisyon sıralarını sadece görevli arkadaşlara bırakmanızı istirham
ediyorum. Meclis Başkanlık Divanı üyeleri haricinde -sayın milletvekillerimizin
affına sığınarak- bu alanda oy kullanma haricinde bulunmamanızı istirham
ediyorum. Milletvekillerimiz yerlerine buyursunlar. Ad okunduktan sonra
milletvekillerimiz oylarını kullanacak. Özellikle kâtip üyelere de önerim,
tavsiyem ad okunmayan sayın milletvekillerine zarf ve pul verilmemesi. 
Şimdi,
gizli oylamanın ne şekilde yapılacağını bir kez daha arz ediyorum: Komisyon ve
Hükûmet sıralarında yer alan kâtip üyelerden Komisyon sırasındaki kâtip üyeler,
Adana'dan başlayarak Denizli'ye kadar Denizli dâhil ve Diyarbakır'dan
başlayarak İstanbul'a kadar İstanbul dâhil; Hükûmet sırasındaki kâtip üyeler
ise İzmir'den başlayarak Mardin'e kadar Mardin dâhil ve Mersin'den başlayarak Zonguldak'a
kadar Zonguldak dâhil adı okunan milletvekilini ad defterinde işaretleyerek
kendisine biri beyaz, biri yeşil, biri de kırmızı olmak üzere üç yuvarlak pul
ile bu oylamaya özel mühürlü zarf verecektir. Milletvekilleri, Başkanlık
Kürsüsünün sağında ve solunda yer alan kabinlerden başka yerde oylarını
kullanamayacaklar. Vekâleten oy kullanacak bakanlar da yerine oy kullanacakları
bakanın ilinin bulunduğu bölümde oylarını kullanacaklardır. Bildiğiniz üzere,
bu pullardan beyaz olanı kabul, kırmızı olanı ret, yeşil olanı çekimser oyu ifade
etmektedir. Oyunu kullanacak sayın üye, adını ad defterine işaretlettikten ve
kâtip üyeden üç yuvarlak pul ile oylamaya özel bastırılan mühürlü zarfı
aldıktan sonra kapalı oy verme yerine girecek, oy olarak kullanacağı pulu
burada zarfın içerisine koyacak ve diğer iki pulu ise ıskarta kutusuna
atacaktır. Bilahare oy verme yerinden çıkacak olan üye oy pulunun bulunduğu
zarfı Başkanlık Divanı kürsüsünün önüne konulan oy kutusuna atacaktır.
Oylamada
adı okunmayan sayın milletvekiline pul ve zarf verilmeyecektir. 
Şimdi
gizli oylamaya Adana ilinden başlıyoruz.
(Oyların
toplanmasına başlandı)
VELİ
AĞBABA (Malatya) – Kabinlere girsinler kabinlere.
BAŞKAN
– Arkadaşlar, buralar boş, kontrol altında; rahat olun. Adı okunmayana
verilmiyor zarf.
Buyurun.

(Oyların
toplanmasına devam edildi)
BAŞKAN
– Arkadaşlar, yığılma yapmayalım, bekleme yapmayalım lütfen. Oyunu kullanan
sayın milletvekilleri alanı açsın. 
(Oyların
toplanmasına devam edildi)
BAŞKAN
– Kâtip üyeler, görevli arkadaşlar oylarını kullandılar mı?
Oyunu
kullanmayan sayın üye var mı? Herkes oy kullandı. 
O
hâlde oy verme işlemi tamamlanmıştır. 
Şimdi
oy kupalarını kaldıralım.
Kâtip
üyelerimizi, idare amirlerimizi, Başkanlık Divanı üyelerimizi buraya davet
ediyorum.
Başkanlık
Divanı üyeleri haricindeki arkadaşlarımız da rahat rahat otursunlar
koltuklarında, biraz sabrınızı zorlayacağız, inşallah yakın zamanda da sonucu
açıklayacağız. 
(Oyların
ayrımı yapıldı) 
BAŞKAN
– Sayın milletvekilleri, Türkiye Cumhuriyeti Anayasasında Değişiklik
Yapılmasına Dair Kanun Teklifi’nin 4’üncü maddesinin gizli oylama sonucu:
“Kullanılan oy
sayısı : 486
Kabul : 343
Ret : 139
Boş : 
2
Geçersiz  : 
2
 Kâtip Üye Kâtip
Üye
 Özcan Purçu Mustafa
Açıkgöz
 İzmir Nevşehir”
Birleşime on
dakika ara veriyorum. 
Kapanma Saati: 01.43
YEDİNCİ OTURUM
Açılma Saati: 01.53
BAŞKAN: Başkan Vekili Ahmet AYDIN
KÂTİP ÜYELER:
Mustafa AÇIKGÖZ (Nevşehir), Özcan PURÇU (İzmir)
----0----
BAŞKAN
– Sayın milletvekilleri, Türkiye Büyük Millet Meclisinin 55’inci Birleşiminin
Yedinci Oturumunu açıyorum.
447
sıra sayılı Kanun Teklifi’nin görüşmelerine kaldığımız yerden devam ediyoruz. 
Komisyon
ve Hükûmet yerinde. 
LEVENT
GÖK (Ankara) – Sayın Başkan…
BAŞKAN
– Sayın Gök, söz talebiniz var.
Açalım
arkadaşlar Sayın Gök’ün mikrofonunu, iki dakika süre verelim.
LEVENT
GÖK (Ankara) – Bir talebim olsun da ondan sonra bakarsınız.
BAŞKAN
– Buyurun.
LEVENT
GÖK (Ankara) – Teşekkür ederim Sayın Başkan.
Sayın
Başkan, dün saat 14.00’te başlayan görüşmelerde şu anda saat sabahın ikisi, tam
on iki saattir çalışan bir Meclis çalışma takvimini hep beraber yürütüyoruz.
Anlaşılıyor ki iktidar partisi, bu getirmiş olduğu Anayasa teklifinin gündüz,
sabah, akşam, gece tartışılarak bir an önce geçirilmesini ve bu konuda da bir
acelecilik içerisinde olduğu kanısını uyandıran bir gayret içerisinde. Elbette,
halkın menfaatlerine olan her konuda biz sabahlara kadar çalışalım ama birçok
maddesi 2019’da yürürlüğe girecek bir Anayasa teklifinin de burada bir
dayatmayla, saatlerce, bir angarya oluşturacak şekilde görüşülmesinden büyük
bir… Arkadaşlarımızın, herkesin, çalışanların fiziki yorgunluğu da dikkate
alınarak tam bir angarya oluşturduğunu düşünüyoruz. Bu nedenle, bu saat
itibarıyla çalışılmasını usule ve Anayasa’ya aykırı buluyoruz. Dolayısıyla,
eğer Sayın Başkanlığınız çalışmalara devam kararı yönünde bir görüş
içerisindeyse bir usul tartışması açarak bu konuyu tartışmak istiyoruz.
TUFAN
KÖSE (Çorum) – Angarya yasak, angarya.
BAŞKAN
– Sayın Gök, çok teşekkür ediyorum.
Yalnız,
daha önce de bu Parlamento çok kere çalıştı, birlikte de sabahladığımız anlar
oldu. Dolayısıyla, bir süre daha çalışıp…
LEVENT
GÖK (Ankara) – Biz usul tartışması açıyoruz Sayın Başkanım.
Aleyhte…
BAŞKAN
– Peki. 
MUSTAFA
ELİTAŞ (Kayseri) – Lehte, Sayın Başkan, açıyorsanız, lehte…
MEHMET
DOĞAN KUBAT (İstanbul) – Lehte…
ENGİN
ALTAY (İstanbul) – Aleyhte…
BAŞKAN
– Lehte, Sayın Elitaş, Sayın Kubat; aleyhte, Sayın Gök, Sayın Kerestecioğlu.
BARIŞ
YARKADAŞ (İstanbul) – Sayın Başkan, angaryaya döndü, gerçekten zorla
çalıştırılıyoruz.
TAHSİN
TARHAN (Kocaeli) – İnsan haklarına aykırı.
BARIŞ
YARKADAŞ (İstanbul) – İnsan haklarına aykırı, herkes o yüzden geriliyor,
gergin, sinirli, yorgun bir şekilde…
BAŞKAN
- Tutumum lehinde ilk söz, Sayın Mustafa Elitaş’a aittir.
Buyurun
Sayın Elitaş.
X.- USUL HAKKINDA GÖRÜŞMELER (Devam)
2.- 447 sıra sayılı Anayasa Değişiklik
Teklifi’nin görüşmelerinin bir angarya oluşturacak kadar uzun saatler devam
ettirilmesinin çalışma usul ve esaslarına aykırı olup olmadığı hakkında
MUSTAFA
ELİTAŞ (Kayseri) – Sayın Başkan, değerli milletvekilleri; bugün saat 14.00’te Türkiye
Büyük Millet Meclisi Genel Kurulu açıldı, bir saatlik süreyle gündem dışı
konuşmalar ve sisteme giren arkadaşlarımızın -konuyla- gündem dışı yaptıkları
görüşmeler çerçevesinde görüşmeler gerçekleşti, arkasından iki siyasi
partimizin grup önerisi görüşmeleri oldu. 
Biliyorsunuz,
bu Anayasa değişikliği Türkiye Büyük Millet Meclisinden geçtikten sonra, her
zaman ifade ettiğimiz gibi, ister 550 milletvekili “evet” desin, ister 450
milletvekili “evet” desin, 330’u geçtikten sonra iradenin gerçek sahibi olan
milletin önüne götürmek için elimizden gelen gayreti gösteriyoruz. Biz bu
Anayasa değişikliği teklifini bir an önce bu ülkenin gerçek sahibinin takdirine
sunabilmek için, onların kanaatlerini alabilmek için, onların önüne götürmek
için gayret gösteriyoruz. Benim tavsiyem şudur ki, Anayasa değişiklik
teklifiyle hakikaten çok önemli bir değişikliği yapıyoruz. Hükûmet etme
sistemini yenileyen, Türkiye'nin daha çağdaş bir sisteme gitmesi için gayret
gösteren, Parlamentonun gücünü artıran bu sistemle ilgili muhalefet partisi
itirazlarını yapabilir.
BÜLENT
TEZCAN (Aydın) – Rejim, rejim, Sayın Başkan.
MUSTAFA
ELİTAŞ (Devamla) – Halka gidip -çünkü halka gideceği kesin olan bir durum- bu
değişiklikle ilgili onların takdirine müracaat etmek doğru bir iş.
AYTUĞ
ATICI (Mersin) – Nereden biliyorsun?
TUFAN
KÖSE (Çorum) – Başkan, yarın engel mi var, yarın?
MUSTAFA
ELİTAŞ (Devamla) –Yarınla ilgili bir problem yok, şu anda yarındayız zaten.
Cumhuriyet Halk Partili milletvekili arkadaşları biz burada zorla tutmuyoruz,
AK PARTİ’li milletvekili arkadaşlar da burada zorla durmuyor. Yani bakarız,
milletvekili arkadaşlarımız burada, görüşmelerden sonra zaten oylamalar
yapılacak, oylamalar konusunda hiç kimse kimseyi zorla burada tutamaz. Nasıl ki
oylamaların gizliliği varsa, milletvekillerinin de iradesinin serbestiyeti var.
Niye grup başkan vekilleri “Burada durun.” dediği zaman 133 milletvekili burada
durmak için kendilerine görev addediyor? Doğru bir şey çünkü bu sistem parti
sistemi yani siyasi partiler üzerine oluşmuş bir sistem. Onun için, değerli
arkadaşlar, biraz sonraki yapılacak görüşmelerden sonra yapılacak oylamalarda
milletvekili arkadaşlarımız oylamalara ister katılır ister katılmaz, takdir
değerli milletvekillerinin. 
TUFAN
KÖSE (Çorum) – Bırakmayalım devam edelim o zaman, bir madde daha geçirelim.
MUSTAFA
ELİTAŞ (Devamla) – Gündeme alınmış ve gündem çerçevesinde de… Sayın Başkan, ki
aslında şikâyet etmesi gereken Meclis Başkan Vekili ama Meclis Başkan Vekili
orada on iki saattir büyük bir tahammülle…
TUFAN
KÖSE (Çorum) – Efendim ara vermeyelim.
MUSTAFA
ELİTAŞ (Devamla) – …ve tahammül sınırlarını aşan konuşmalara rağmen, büyük bir
basiretle Türkiye Büyük Millet Meclisini yönetiyor, ona da yardımcı olalım,
devam kararı vermiş zaten. Kendisini de tebrik ediyorum, Sayın Başkan,
performansınız için. 
TUFAN
KÖSE (Çorum) – Ara vermeyelim işte, ara vermeyelim.
MUSTAFA
ELİTAŞ (Devamla) – Yüce heyetinizi saygıyla selamlıyorum. (AK PARTİ
sıralarından alkışlar) . 
BAŞKAN
– Teşekkür ediyorum Sayın Elitaş. 
Şimdi,
tutumum aleyhinde ilk söz, Sayın Levent Gök’e aittir.
Buyurun
Sayın Gök. (CHP sıralarından alkışlar) 
LEVENT
GÖK (Ankara) – Sayın Başkan, değerli milletvekilleri; aşağı yukarı on iki saati
bulan bu çalışma süresi içerisinde neyi zorlayacağız değerli arkadaşlar? Yani her
maddenin görüşülmesi sırasında dolar 10 kuruş artıyor, her maddede. 1 Kasımda
Sayın Bahçeli’nin bu başkanlık teklifini gündeme getirdiğinde dolar kuru 3,11
lira, şu anda dolar kuru bugün 3,90’a çıktı değerli arkadaşlarım ve Türkiye’nin
1 Kasım 2016’dan itibaren dolardaki dış borcu şu anda 277 milyar liraya ulaştı.

Değerli
arkadaşlarım, bu acele niye? Her şey yanlış. Terör var, yolsuzluk var. Halka
gidelim, “Terör konusunda AKP doğru mu yapıyor?” diye soralım. Yolsuzluklar
konusunda 4 bakanın daha hesabı kapanmamış, yolsuzlukları götürelim halka
soralım. (CHP sıralarından alkışlar) Ne bu, bu acelecilik niye? Onları
kapatalım. 2019’da yürürlüğe girecekse pek çok maddesi bu telaş niye değerli
arkadaşlar? Fikrî dünyamızın berrak olmasında, dinlenerek, daha zinde çalışarak
burada görüşmelerin yürütülmesinde yarar yok mu? Yani, bunu basın izliyor,
stenograflar burada, bütün Meclis personeli burada; herkesi AKP kilitlemiş,
çalışın, çalışın, çalışın. Niçin çalışın? Bir kişi başkan olsun! Değerli
arkadaşlarım, yani bir kişiye mi endeksli yürüteceğiz, 80 milyonun çıkarlarına
göre mi yürüteceğiz? 
Bakın,
önceki haftalarda 200 maddelik bir kanunu burada Cumhuriyet Halk Partisinin
yapıcı önerileriyle geçirdik hep beraber. Toplumun yararına olan konularda
varız ama bu konu bu kadar da illa dayatmayla geçecek bir konu değil ki. Enine
boyuna tartışılması gereken maddeler olduğu daha Anayasa teklifinin Komisyon
aşamasında ortaya çıktı. Paçavraya döndü metin. Birçok maddenin yanlış
yazıldığını, aranızdaki anlaşmazlık yüzünden geri çekildiğini hepimiz
biliyoruz. 
Sayın
Başbakan geçenlerde açıklama yapıyor, yanlışım varsa lütfen bağışlayın beni,
“Ben hukuktan, anayasadan pek anlamam, benim işim inşaatçılık, elektrik
mühendisliği ya da başka şeyler, yollar yaparım ben.” diyor ama bu Anayasa’yı
da anlamak lazım değerli arkadaşlar. Başbakan gerçi önceki gün itiraf etti ve
bir veda konuşması yaptı, “Bay bay.” dedi herkese, “Bu Anayasa değişikliği
Başbakanlığı kaldırıyor yani beni ilga ediyor.” dedi. Sayın Başbakan bunu
anlamış ama daha halkımız pek çok maddeyi anlamadı. 
İMRAN
KILIÇ (Kahramanmaraş) – Halkımız her şeyi biliyor, halkımız her şeyi biliyor.
LEVENT
GÖK (Devamla) – O nedenle burada sağlıklı çalışma koşulları yoktur. Angarya
yasaktır. 
Sayın
Başkan, sizin de dinlenmeye ihtiyacınız var. Zaman zaman sinirleniyorsunuz,
tanıdığımız Ahmet Aydın’ın ötesine geçiyorsunuz. Kendinize de haksızlık
etmeyin. Hep beraber dinlenelim, yarın gelin güzel bir çalışmayı beraber
gösterelim diyorum. 
Hepinize
iyi geceler diliyorum. (CHP sıralarından alkışlar)
BAŞKAN
– Çok teşekkür ediyorum Sayın Gök. 
BARIŞ
YARKADAŞ (İstanbul) – Sayın Başkan, Anayasa’nın 18’inci maddesi angaryayı
yasaklıyor, şu anda vekillere angarya vardır. 
ZEHRA
TAŞKESENLİOĞLU (Erzurum) – Angarya mı millet için çalışmak? Millet için
çalışmak mı angarya?
BAŞKAN
– Tutumum lehinde ikinci söz Sayın Kubat’a aittir. 
Buyurun
Sayın Kubat. (AK PARTİ sıralarından alkışlar)
MEHMET
DOĞAN KUBAT (İstanbul) – Değerli Başkanım, esasen usul tartışmasına konu
edilemeyecek bir konuyu gündeme getirdi sayın grup başkan vekilimiz; saygı
duyarım. 
Şimdi,
değerli arkadaşlar, çalışma saat ve günlerimiz İç Tüzük 54’te düzenlendi.
Biliyorsunuz, 3 Ocakta biz bir grup önerisi getirdik ve 19’uncu madde gereğince
burada görüşüldü, Meclisin 24 Ocağa kadarki çalışma gün ve saatleriyle
gündemini düzenledik. Ve burada geçen hafta da Anayasa değişikliğine ilişkin
teklif gündeme alındı, bu çalışmaların da sürdürülmesi… Zaten sizler de
biliyorsunuz. 
Şimdi,
bir arkadaşımız “Anayasa’da angarya yasak.” dedi. Evet, doğru angarya yasak
Anayasa’da. Angarya, bir kimseye ya da bir topluluğa hiçbir ücret ödemeksizin,
zorla ve baskıyla iş yaptırma anlamına geliyor. Elhamdülillah, biz burada
millete hizmet için meccanen de olsa çalışırız ama aziz milletimiz bize
maaşımızı da veriyor. 
TUFAN
KÖSE (Çorum) – Efendim, niye bir madde? Bir madde daha, iki madde yapalım!
ÜNAL
DEMİRTAŞ (Zonguldak) – Saraya hizmet, millete değil bu. 
MEHMET
DOĞAN KUBAT (Devamla) – Elhamdülillah, zorla ve baskıyla, biraz önce Sayın
Elitaş’ın da söylediği gibi, hiç kimse zorla, baskıyla burada durmuyor. Burada
eğer görüşülen kanuna katkı vermek istiyorsanız…
ÜNAL
DEMİRTAŞ (Zonguldak) – Millete hizmet ederiz her zaman, saraya değil. 
MEHMET
DOĞAN KUBAT (Devamla) – …eleştiri hakkı kutsaldır saygı duyarım. Ama, değerli
arkadaşlar, bugün saat ikide Meclisi açtık, saat altı buçukta maddeye geçtik…
GÜLAY
YEDEKCİ (İstanbul) – Hiç geçmesek de olurdu. Bunları hiç görüşmesek daha güzel
olurdu. Teklifi olduğu gibi geri çekin. Vatana ihanettir bu. 
MEHMET
DOĞAN KUBAT (Devamla) – …saat onu yirmi geçe bir madde yaptık; on biri yirmi
geçe açtık, saat iki olmuş, bir madde yaptık. 
Değerli
arkadaşlar, muhalefetin eleştiri hakkı var ama kusura bakmayın, bu Meclisin de
gündemine uygun biçimde çalıştırılması, gündemindeki işleri de görüşmesi
gerekiyor.
BARIŞ
YARKADAŞ (İstanbul) – Sarayın gündemi bu, sarayın.
ÜNAL
DEMİRTAŞ (Zonguldak) – Sarayın gündemi bu, sarayın. 
MEHMET
DOĞAN KUBAT (Devamla) – Onun için, bunu bir angarya olarak değerlendiren
arkadaşlarıma söylüyorum…
TUFAN
KÖSE (Çorum) – Efendim, konu önemli, devam edelim!
MEHMET
DOĞAN KUBAT (Devamla) – …bu bir angarya değil, millete hizmet asla angarya
olarak değerlendirilemez. (AK PARTİ sıralarından alkışlar) 
BARIŞ
YARKADAŞ (İstanbul) – Saraya hizmet bu, saraya.
MEHMET
DOĞAN KUBAT (Devamla) – Bizim yetmiş dakikada normalde 1 madde görüşmemiz
lazım.
BARIŞ
YARKADAŞ (İstanbul) – Millete canımız feda ama siz Saray için bu angaryayı
yaptırıyorsunuz.
MEHMET
DOĞAN KUBAT (Devamla) – Tamam, eleştiri yapılır, usul tartışması açılır vesaire,
bir buçuk saat diyelim. 4 saat bir madde sürer mi Allah aşkına arkadaşlar ya? 
BARIŞ
YARKADAŞ (İstanbul) – Şipşak mı yapacağız Sayın Başkan, şipşak mı yapalım? Bir
maddenin dört sene sürmesi lazım. Böyle anayasa mı olur?
MEHMET
DOĞAN KUBAT (Devamla) – Bu saate kadar iş neden gecikiyor biraz da bunu değerli
muhalefetteki temsilcilerimiz düşünsün. Onun için aziz milletimize 316
milletvekillimizin imzasıyla bir teklifte bulunmuşuz ve biz bunu bir an önce
kanunlaştırıp, yine egemenliğin sahibi olan millete götürme arzusundayız.
Milletimiz için biz burada yirmi yedi saat, kırk sekiz saat aralıksız çalıştık;
bugün de çalışırız inşallah diyorum. 
Sizleri
saygılarımla selamlıyorum. (AK PARTİ sıralarından alkışlar)
BAŞKAN
– Teşekkür ediyorum Sayın Kubat.
BARIŞ
YARKADAŞ (İstanbul) – Orman kanunu çıkarıyorsunuz orman kanunu. Hangi kanundan
bahsediyorsun Başkan?
LEVENT
GÖK (Ankara) – Sayın Başkan…
BAŞKAN
– Sayın Gök…
LEVENT
GÖK (Ankara) – Efendim, kayıtlara geçmesi açısından konuşuyorum. Sayın Kubat
şöyle bir hesap yapıyor, 1 Anayasa maddesinin geçmesi için yetmiş dakikalık bir
süre öngörmüşler. 
Sayın
Kubat, Anayasa yapma işi ciddi bir iştir. Bütün ülkelerde anayasalar yıllarca
süren çalışmalarla hazırlanmıştır. Böyle bir tablo içerisinde bir yetmiş
dakikaya sığdırmak konuyu… 
BAŞKAN
– Teşekkür ediyorum Sayın Gök, herhâlde bitti.
LEVENT
GÖK (Ankara) – Sayın Başkan, son cümlemi toparlayayım. 
Böyle
bir tablo içerisinde bir anayasa maddesini yetmiş dakikalık bir sınır içerisine
koymak Anayasa yapım çalışmalarının iktidar tarafından ne kadar hafife
alındığının çok temel bir göstergesidir. Bunu da kayıtlara geçmesi açısından
söyledim.
BAŞKAN
– Teşekkür ediyorum. 
Şimdi,
tutumum aleyhinde ikinci ve son söz Sırrı Süreyya Önder’in. 
Buyurun
Sayın Önder. (HDP sıralarından alkışlar) 
SIRRI
SÜREYYA ÖNDER (Ankara) – Sayın Başkan, değerli arkadaşlar; önce, Sayın Levent
Gök’e açık bir sataşmayla başlamak istiyorum. Gerçeklere uygun bir beyanda
bulunmadı, “Dolar her gün 10 kuruş yükseliyor.” dedi, yanlış…
LEVENT
GÖK (Ankara) – Maddede.
SIRRI
SÜREYYA ÖNDER (Devamla) – Yanlış çünkü dolar yükselmiyor Türk lirası değer
kaybediyor; bunun böylece kayıtlara geçmesini istiyorum. 
İMRAN
KILIÇ (Kahramanmaraş) – Sevinin! 
SIRRI
SÜREYYA ÖNDER (Devamla) – Niye sevinecekmişiz, olan yoksula oluyor. Bu tarz
enflasyon en vahim hırsızlıktır; fukara, garip gurebanın her gün cebindeki para
100 lira iken alım gücü ondan 10 kuruş eksiliyor. Buna kim sevinebilir? Buna
ancak doları çok olanlar sevinebilir, eurosu çok olanlar sevinebilir. 
İMRAN
KILIÇ (Kahramanmaraş) – Sizlerin sevindiğini biz görüyoruz.
SIRRI
SÜREYYA ÖNDER (Devamla) – Biz ay başını zor getiriyoruz. O yüzden hiç sevinecek
bir hâlimiz yok. İktisattan da anlarız, iktisatçıyım ben. 
Şimdi,
gelelim ikinci meseleye: Yedi gün yirmi dört saat çalışmaya hazırız. Bizim
parti olarak görüşümüz bu. Bu çalışmayı angarya saymayız, yedi gün yirmi dört
saat, gücümüz kudretimiz nereye yeterse fakat buradan bir rahmet, bereket ve
bir demokratikleşme çıkacaksa. Oysa ortada böyle bir durum söz konusu değil.
Niye? Eksik olan, burada çok çalışma ya da kısa sürede çıkarma meselesi değil;
eksik olan, Meclis iradesinin önemli ölçüde darbe almış olmasıdır. Bu Meclisin
11 vekili siyasi saiklerle rehin tutulmaktadır. Esas çalışmaya mâni hâl budur. 
Son
olarak Levent Gök’e bir daha açık bir sataşmada bulunmak istiyorum; o da şu:
“Yarın çalışalım.” talebi doğru bir talep değil, bu teklifin komple geri
çekilmesi olmalıydı bu şartlar altındaki talep. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ediyorum Sayın Önder. 
LEVENT
GÖK (Ankara) – Efendim, kendisi zaten ifade etti “Sataştım.” diye. Ben de izin
verirseniz… 
MUSTAFA
ELİTAŞ (Kayseri) – Sayın Başkan, içinde sadece “sataşma” geçti. 
BAŞKAN
– Bu bir espriydi Sayın Gök. 
SIRRI
SÜREYYA ÖNDER (Ankara) - Yo, espri değil, yalan söyledi.
LEVENT
GÖK (Ankara) – İzin verin ben de hemen bir değerlendireyim. 
BAŞKAN
– Sayın Gök… 
LEVENT
GÖK (Ankara) – Efendim, ama çok ciddi bir sataşmada bulundu Sayın Önder. Lütfen
izin verin, ben de cevap vereyim. 
BAŞKAN
– Neyse. 
Ben
sataşma olarak görmüyorum ama bu kadar ısrar ettikten sonra emsal teşkil
etmemek üzere iki dakika süre vereceğim size. 
Buyurun.

VII.- SATAŞMALARA İLİŞKİN KONUŞMALAR
(Devam)
17.- Ankara Milletvekili Levent Gök’ün,
Ankara Milletvekili Sırrı Süreyya Önder’in usul görüşmesi nedeniyle yaptığı
konuşması sırasında şahsına sataşması nedeniyle konuşması
LEVENT
GÖK (Ankara) – Sayın Başkan, değerli milletvekilleri; Sayın Sırrı Süreyya Önder
adımdan da açıkça bahsederek doların yükselmediğini, Türk parasının değerinin
düştüğünü ifade etti, benim böyle bir cümle kurmam gerektiğinden bahsetti.
Aslında ekonomik açıdan bakıldığı zaman doğru bir değerlendirme. Ancak değerli
arkadaşlar, asla benim iç dünyam, fikrî dünyam, fikrî düşüncem Türk parasının
değerinin düşmesine izin veren bir anlayış içerisinde değil. (CHP sıralarından
alkışlar) Ben Türk parasının, Türk ulusumuzun her zaman değerli olduğunu
düşündüğüm için bilhassa özellikle o cümleyi kullandım. Yani doların artışı
evet elbette Türk lirasının düşüşünü bir noktada getiriyor ama biz hiçbir zaman
Türk parasının değerinin düşmesini içimize dahi sindiremeyiz. O yüzden
dilimizin ucuna getirip telaffuz dahi edemiyoruz. (CHP sıralarından alkışlar)
Bizim milliyetçilik anlayışımız böyledir Sayın Süreyya Önder. Bu nedenle, biz
ülkemizin değerleri konusunda o kadar hassas olduğumuz için bu lisanı
kullanmayı tercih ettim. Ama anlattığınızda da bir gerçeklik var, elbette bu
bileşik kaplar gibi, bir taraf yükselince diğer taraf düşüyor. Ama yine benim
tercihim Türk lirası karşısında doların değer kazandığı görüşü olacaktır. Ben
Türk lirasının değer kaybetmesini savunan bir anlayış içerisinde değil,
benimseyen bir anlayış içerisinde değil tam tersine Türk lirasının değer
kazanmasını talep eden bir milletvekili olarak karşınızda bulunmak isterim her
zaman.
Hepinize
saygılar sunarım. Sağ olun. (CHP sıralarından alkışlar) 
BAŞKAN
– Teşekkür ediyorum.
X.- USUL HAKKINDA GÖRÜŞMELER (Devam)
2.- 447 sıra sayılı Anayasa Değişiklik
Teklifi’nin görüşmelerinin bir angarya oluşturacak kadar uzun saatler devam
ettirilmesinin çalışma usul ve esaslarına aykırı olup olmadığı hakkında (Devam)
BAŞKAN
– Sayın milletvekilleri, aziz milletimiz için yüce Meclisimizin ve siz değerli
milletvekillerimizin yaptığı hiçbir çalışma angarya sayılmaz. Bunun altını
özellikle çizmek istiyorum.
Yine,
alınan karar gereğince bugünkü birleşimin 356 sıra sayılı Kanun Tasarısı’nın
görüşmelerinin tamamlanmasına kadar devam etmesi benimsenmiştir ve bu kararı da
Genel Kurul aldı. Genel Kurul kararıyla belirlenen çalışma süresi karşısında
Başkanlık Divanı olarak birleşimi sona erdirme yetkimiz söz konusu değildir. Bu
çerçevede Genel Kurul çalışmalarına devam edeceğiz. Dolayısıyla tutumumda bir
değişiklik yoktur.
IX.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
2.- Adalet ve Kalkınma Partisi Genel
Başkanı İzmir Milletvekili Binali Yıldırım ve Grup Başkanvekilleri Kayseri
Milletvekili Mustafa Elitaş, Amasya Milletvekili Mehmet Naci Bostancı, Aksaray
Milletvekili İlknur İnceöz, Çanakkale Milletvekili Bülent Turan ve İstanbul
Milletvekili Mehmet Muş ile 310 Milletvekilinin Türkiye Cumhuriyeti
Anayasasında Değişiklik Yapılmasına Dair Kanun Teklifi (2/1504) ve Anayasa
Komisyonu Raporu (S. Sayısı: 447) (Devam)
BAŞKAN
- 5’inci maddeyi okutuyorum:

MADDE
5- 2709 sayılı Kanunun 87 nci maddesi aşağıdaki şekilde değiştirilmiştir.
“MADDE
87- Türkiye Büyük Millet Meclisinin görev ve yetkileri, kanun koymak,
değiştirmek ve kaldırmak; bütçe ve kesinhesap kanun tekliflerini görüşmek ve
kabul etmek; para basılmasına ve savaş ilânına karar vermek; milletlerarası
andlaşmaların onaylanmasını uygun bulmak, Türkiye Büyük Millet Meclisi üye
tamsayısının beşte üç çoğunluğunun kararı ile genel ve özel af ilânına karar
vermek ve Anayasanın diğer maddelerinde öngörülen yetkileri kullanmak ve
görevleri yerine getirmektir.”
BAŞKAN
- Madde üzerinde gruplar adına ilk söz Milliyetçi Hareket Partisi Grubu adına
Erzurum Milletvekili Kamil Aydın’a aittir.
Buyurun
Sayın Aydın. (MHP sıralarından alkışlar)
Süreniz
on dakikadır.
MHP
GRUBU ADINA KAMİL AYDIN (Erzurum) - Sayın Başkan, değerli milletvekilleri;
Türkiye Cumhuriyeti Anayasasında Değişiklik Yapılmasına Dair 447 Sıra Sayılı
Kanun Teklifi’nin 5’inci maddesi üzerinde Milliyetçi Hareket Partisi Grubu
adına söz almış bulunmaktayım. Yüce Meclisi saygıyla selamlıyorum.
Sayın
milletvekilleri, çeşitli siyasal sistemlerde daha kuramsal ve teknik
tanımlamaları olmasına rağmen aklımızda kalan en net ifadesiyle halkın kendi
kendini idare etmesidir demokrasi. Antik Yunan’dan günümüze kadar hızlı bir
tekâmül içerisinde olan “demokrasi” kavramı ve uygulamaları dikkate
alındığında, merkezinde güçlü bir demokrasi algısı ve kültürüne ihtiyaç olduğu
görülmektedir. Bu algının ve kültürün en açık tezahürü ise uygulayıcıları
açısından halkın istek, dilek ve beklentilerini dikkate almaktır. 
Sayın
milletvekilleri, çeşitli ülkelerde olduğu gibi demokratik, laik, sosyal bir
hukuk devleti olan Türkiye Cumhuriyeti devletinde de halk adına öncelenen en
önemli husus güvenlik ve refahtır. 1808’de başlayan Türk demokrasi serüveni
çeşitli vesilelerle tadilat ve değişikliklere maruz kalmıştır. Özellikle 12
Eylül sonrası Kenan Evren’in, konumunu güçlendirme adına, geniş yetkiler içeren
anayasasının çoğu maddelerinin birçok defa değişikliğe uğradığına tanıklık
etmiş bulunmaktayız. 
Demokrasi
serüvenimizin ta başından beri sıklıkla görülen yetki ve sorumluluk
tartışmaları günümüze kadar farklı sıklık ve şiddetle gündeme gelmiştir.
Dolayısıyla, iki başlılık durumu yakın siyasi tarihimizde Özal-Demirel,
Demirel-Çiller, Gül-Erdoğan ve son kertede de Erdoğan-Davutoğlu yönetimlerinde
vuku bulmuştur. Gecenin bu gergin saatlerinde bir tanesini özellikle rahmetli
Levent Kırca’nın o güzel repliğiyle hatırlatmak isterim. Seçimlerde Süleyman
Demirel’in en büyük vaatlerinden bir tanesi, gündeme getirdiği şey “Başbakan
olmaya hak kazanırsam Çankaya’ya çıkmayacağım, görevi almayacağım.” demişti.
Gerçekten bunu çok iddialı söylemişti. Daha sonra durum vuku bulunca, çıkmak
zorunda kalınca, epey bir tartışmalar sonrası, gazeteciler Çankaya ziyareti
sonrası sordu: “Efendim, Sayın Özal’ın elini sıktınız ama” dediler. O da
kendine özgü esprili bir tavırla dedi ki: “Ne yapacaktım? Elini uzattı elini
sıktım.” Dolayısıyla, gerçekten yakın siyasi tarihimize baktığımızda bu tür
örnekleri sıklıkla yaşamış bulunmaktayız.
Bugün
gelinen noktada ise Türkiye'nin içinde bulunduğu ağır siyasi şartların
sistematik bir tıkanıklığa neden olduğunu görmekteyiz. Türkiye'nin içinde
bulunduğu bu tıkanıklık gerçekten zamanla bir kaosa doğru sürüklemektedir. Yani
demokrasinin olmazsa olmaz iki önemli odak noktası güvenlik ve refah sekteye
uğramaya başlamıştır. Diğer bir ifadeyle terör artık şehir merkezlerine inmiş,
canlı bombalarla binlerce şehidimize neden olmaya başlamıştır ve bu durum gerek
içerde gerekse dışarıda güvenlik, refah, ekonomik ve diplomatik birtakım
krizlere de neden olmuştur. Bu duruma bir de 15 Temmuz FETÖ kalkışması
eklenince Türkiye bir beka sorununa sürüklenmiştir. İşte, MHP, kurumsal kimliği
gereği bir kez daha ismiyle müsemma davranarak inisiyatif alma sorumluluğunu
duymuştur aynen geçmişte olduğu gibi çünkü hatırlayacaksınız, yine böyle zor
şartlarda, 1980 öncesinde, terörün büyük bir ivme kazandığı bir dönemde,
Meclisin bir Başkanlık seçimiyle tıkanıklığa uğradığı bir dönemde, Milliyetçi
Hareket Partisi o dönemde de her zaman ülkesi ve ilkeleri gereği “Milletin ve
ülkemin çıkarları” demesi hasebiyle o tıkanıklığı Cumhuriyet Halk Partili bir
Meclis Başkanı adayına oy vererek aşmıştır. Benzer tavrını yine 2010
referandumunda da ortaya koymuştur. Bütün bunları yaparken aynı cenahta olduğu
diğer siyasi partilerle kirli ya da temiz hiçbir pazarlığın içinde olmamıştır
çünkü inandığı dava ve idealler, pazarlığı değil, kirli ya da temiz
pazarlıkları değil, gizli anlaşmaları değil, ülkesini karşılıklı sevmeyi
emrettiği için bunları yapmak zorunda kalmıştır. Bugünlerde büyük bir terör
saldırısı sonrasında bile ortak bir metne imza atamayacak duruma geldiğimizde
günlerde Milliyetçi Hareket Partisi her zaman önceleyici olmuştur, sorun
çözmede ön almayı yeğlemiştir. 
Hukuk
açısından da bakıldığında, geçmişte bazı adalet bakanlarının partizanca tavrı
sorgulandığında aynen şu ifadeleri söylemesiyle yani “Ne yapsaydık, milliyetçi,
ülkücü savcılar mı atasaydık?” demesiyle seçimle gelen HSYK’nın, maalesef, bir
FETÖ yapılanmasına ön açacak bir atama yapması arasında ne fark vardır?
Demokrasi açısından ikisi de, bu her iki tavır da, her iki partizan tavır da
izaha muhtaç bir tavırdır. O zaman tek sorumlu olarak sistemi görmektense bir
an önce demokrasinin kurallı bir yaşama, kurallı bir idare etme şekli olduğuna
odaklanmak zorundayız. İşte, bu kertede MHP bir kez daha kırk sekiz yıllık
siyasi yaşamı boyunca hep yapıcı ve ülkenin birliğinin, beraberliğinin, üniter
yapısının yani Anayasa’da bugün ilk 4 maddede ete kemiğe bürünmüş hâlinin adı
olmuştur. Bunu parti tüzüğünde de programında da ve seçim beyannamelerinde de
açık bir şekilde belirttiği şekliyle uygulamaya çalışmaktadır. En kısa ve öz
tanımıyla, milletini ve onun değerlerini sevmek ve onun iradesine saygı duymak
şiarıyla hareket eden Milliyetçi Hareket Partisi, bir taraftan milliyetçilik ve
öte yandan demokrasi vuslatını siyasi alana taşıyıp uyumlu bir terkip hâline
getiren bu hareket, millete rağmen siyasetin adresi olmamıştır. Çünkü, biz
milletin vekilleri böyle hayati konularda temsil ettiğimiz halkı bir tarafa
bırakmaktan çok, tam aksine, vekalet ettiğimiz asli unsur olarak doğrudan
millete gitmeyi yeğleriz. Bunu bir şekilde yaparken, gerçekten, burada gerçek
hakem hüviyetiyle milletin kararını çok dikkate almak zorundayız. Millete
rağmen siyasetin yapılmadığını yakın Türk siyasi tarihinde defalarca gördük.
Çünkü bu tür uygulamaların, 367 garabeti gibi, günümüze kadar hangi siyasi
tıkanıklara neden olduğunu iyi biliyoruz. Çünkü gerçekten o 367 garabeti
yaşanmasaydı belki bugün buralarda şu meseleleri çok fazla gündeme
getirmeyecektik. 
Sayın
milletvekilleri, çok açık ve net bir şekilde Milliyetçi Hareket Partisi adına
ifade etmek isterim ki bu durumlarda demokrasinin olmazsa olmaz unsuru veya
paydaşı millettir, halkın kararıdır. Dolayısıyla, özellikle bu teklifin
Mecliste görüşülmesi sonucu halkın iradesine başvurmak, onu hakem kılmak olması
gerekendir ve onların kararı da kararımızdır ve baş üstünde kabul edilmesi gereken
bir durumdur diyorum, hepinizi en derin saygılarımla selamlıyorum. (MHP ve AK
PARTİ sıralarından alkışlar) 
BAŞKAN
– Teşekkürler Sayın Aydın. 
Söz
sırası Halkların Demokratik Partisi Grubu adına Batman Milletvekili Ayşe Acar
Başaran’a aittir. 
Buyurun
Sayın Acar Başaran. (HDP sıralarından alkışlar) 
AYŞE
ACAR BAŞARAN (Batman) – Önce sistemi ayarlamak gerekiyor. 
BAŞKAN
– Sistemde problem olduğunu söylediniz yani siz de.
Buyurun.

HDP
GRUBU ADINA AYŞE ACAR BAŞARAN (Batman) – Maalesef Başkan, bu saatte canlı yayın
olmadığı için kendi sistemimizi kurmamız gerekti, bu işi de ben yaptığım için
biraz. Neyse…
Sayın
Başkan, değerli milletvekilleri; gecenin bu saatinde Anayasa değişikliğini
görüşüyoruz. Evet, bence de angarya değil, konuşmamız gerekiyor doğrudur ama
bunu konuşurken birkaç saat önceki manzaralarla birlikte konuşmamamız
gerekiyor. Gerçekten, üç dört saat önceki manzaradan eğer halkın seçilmişleri
bunlarsa halk ne yapar ya da nasıl bir boyutta halk arasında bir karşıtlık, bir
çatışma ortamı oluşur, onu da bence bir daha düşünüp ona göre adım atmak
gerekiyor. Özellikle, kadına karşı bir şiddetin uygulanması da gerçekten utanç
verici Meclis adına ve bence Meclisteki bütün kadınlar adına da utanç verici
bir olaydı. 
Ayrıca,
bugün Anayasa’yı konuşuyoruz, halkın iradesinin ne kadar önemli olduğunu kaç
gündür konuşuyoruz ama halkın iradesiyle seçilmiş olan, içerisinde eş genel
başkanlarımızın da olduğu 11 milletvekili arkadaşımız burada yok. Onlar
olmadığı müddetçe de bu Anayasa değişikliğinin ya da bu getirmek istediğiniz
sistemin ya da yaptığınız işin hiçbir meşruiyeti halk nezdinde de olmayacak
çünkü halkın temsilcisi, halkın adına söz söyleyenler bugün burada yok. En kısa
zamanda önce bunun giderilmesi gerekiyor, o giderildikten sonra gerçekten biz
burada sağlıklı bir şekilde bu değişiklik ya da her neyse, adına ne diyorsanız
-rejim değişikliği ya da sistem değişikliği her neyse- onun üzerinde
konuşabiliriz arkadaşlar. 
Evet,
birkaç günlük konuşmada bir de en çok dikkatimi başka bir şey daha çekti.
Özellikle, iktidar ve imza sahiplerinden bu kürsüyü en fazla kullananlar
erkekler oldu, hatta yüzde 99 oranında erkekler bu kürsüyü kullandı. Yani, bu
sistemin ne kadar eril olduğunun bir başka göstergesi maalesef. Yani, bu
sistemi kalkıp savunabilecek bir kadının olmadığının ya da kadınların bu sistem
içerisinde kendini ifade edebilecekleri bir noktanın olmadığının bence bir
göstergesi bu iki günlük görüşmeler sırasında özellikle kadınların hiçbirinin
ya da çoğunun bu kürsüyü kullanmamasından da ortaya çıkıyor.
Yine,
seçilme yaşının 18’e indirilmesiyle ilgili olarak bugün bazı konuşmalar
yapıldı. Evet, biz özellikle seçilme yaşının 18’e indirilmesiyle ilgili ilk
teklifi veren parti olarak burada bulunuyoruz. Biz hiçbir zaman seçilme yaşının
18’e indirilmemesi, gençlerin burada temsiliyetinin olmaması konusunda bir
görüş beyan etmeyeceğiz, etmedik de. Ki parti politikalarımızda da özellikle
gençlerin ve kadınların her düzeyde temsiliyeti için bizim tüzüğümüzde özel
maddeler var arkadaşlar. Ama, bu, şu anki mevcut getirdiğiniz düzenleme bizim
açımızdan sizin hiçbir samimiyetinizin olmadığının net göstergesidir. Çünkü,
şöyle yapmışsınız: Gerçekten şu anda fecaat bir değişiklik ya da tasarı
önümüzde, onun üzerine konuşuyoruz. Onun içerisine birkaç tane güzel şey koyarak
bu tasarının halk nezdinde ya da toplum nezdinde kabul oranını yükselttiğinizin
net bir göstergesi. Ama, burada yine gençlerin sesi ve sözü yok. Eğer gerçekten
gençlerin temsiliyetine bu kadar önem veriyorsanız bence bu yaptığınız
değişiklikle ilgili “Gençler ne düşünüyor?” diye çıkıp topluma bir daha
sormanız ya da gençlere bir daha sormanız gerekiyor. Çünkü, laikliği savundu
diye, kendi görüşünü ifade etti diye gençlerin tutuklandığı bir süreçten
geçiyoruz biz. Onun için de kesinlikle “Biz burada gençlerin iradesini buraya
yansıtıyoruz.” deme hakkınızın olmadığını düşünüyorum
Yine,
biz özellikle Komisyonda da çokça belirtmiştik bir istikrarsızlık ortamının
olduğunu, bir kaos ortamının olduğunu. Halkın birlik ve beraberliği için bu
rejim değişikliğinin şart olduğunu söylüyorsunuz. Evet, sistemde bazı
aksaklıklar, eksiklikler olabilir, doğrudur ama bunun tek bir alternatifi yok
arkadaşlar, sadece şu anda sizin “Cumhurbaşkanlığı sistemi” dediğiniz ama
literatürde bilimsel olarak baktığınızda diktatörlüğe eş değer olan bu sistem
gerçekten bu halkın derdine derman olacak mı? Bakın, üç yıl içerisinde biz iki
sistemin ya da iki düşüncenin ya da iki görüşün kısa fragmanlarını izledik, bir
çözüm sürecinde birlik, beraberlik ya da bütün kesimlerin, bütün halkların bir
arada yaşayabileceği adımların atıldığı bir süreci yaşadık. Bu iki yıl süren
bir süreçti. Bunun Türkiye'deki yansımasına bir bakalım; huzur vardı, ekonomik
istikrar vardı, hak ve özgürlüklerde ciddi anlamda düzelmeler vardı.
Eksiklikleri ve yanlışlıklarıyla söylüyorum ben bunları. Bir de başkanlık
sisteminin fragmanına bakalım: Özellikle 15 Temmuz darbe girişiminden sonra,
Allah’ın lütfu olarak gördüğünüz o darbe girişiminden sonra bir bakın ne oluyor
Türkiye'de? Her gün parti binalarımızın basıldığı, her gün kendine “muhalif”
diyen, sizin söylediğiniz görüşlere katılmayanların gözaltına alındığı,
tutuklandığı, hedef gösterildiği bir dönem. Her gün, bugün de dâhil -Ağrı’nın
bir ilçesinde belediyeye kayyum atandı- belediyelere kayyum atandığı bir
süreçte, her gün milletvekillerinin tutuklandığı ve tutuklanma tehlikesiyle yüz
yüze bırakıldığı bir süreç, işte buda bu başkanlık sisteminin fragmanı. Ve
yine, doların anbean yükseldiği ama doların yükselmesine de basın ambargosu
koyduğunuz bir süreç. Bakın, doların ne kadar yükseldiğini acaba halk biliyor
mu? Biliyor mu? Hayır. Çünkü gazeteler doların Türk TL’si karşısında ne kadar
yükseldiğini bile artık vermiyor. Niye? Çünkü siz bir istikrar ortamı olduğunu
ya da şu anki mevcut durumda bu Anayasa görüşmelerinin, bakın bu getirmek
istediğiniz rejimin isminin bile geçmesinin ekonomide nasıl bir çalkantıya
neden olduğunu, nasıl Türk lirasında değer kaybına neden olduğunu
açıklayabilecek durumda değilsiniz. Onun için orada da bir basın ambargosu
konulduğunu görüyoruz. Her gün her yerde maalesef bombaların patladığı,
insanların hayatını kaybettiği, dış politikada her gün oraya giden askerlerin
hayatını kaybettiği ve büyük bir bataklığa saplandığımız bir süreçte, işte bu
“başkanlık” dediğiniz ya da her neyse, sizin “Cumhurbaşkanlığı” dediğiniz ama
bizim “tek adam rejimi” dediğimiz işte o sistemin fragmanıdır bu arkadaşlar.
Peki, bundan nasıl bir sonuç çıkacağını düşünüyorsunuz siz? Sizin janjanlı
paketlerle, kaplarla sardığınız bu değişiklik halka gittiğinde gerçekten toplumsal
huzuru, barışı, istikrarı mı sağlayacak yoksa şu andaki fragmanın çok daha kötü
bir film versiyonunu, gerçek ya da kâbus versiyonunu mu yaşayacağız? 
Gerçekten
eğer burada toplumsal barışı istiyorsak, eğer gerçekten bu ülkede istikrar
istiyorsak, eğer gerçekten bu ülkede başka darbe teşebbüslerinin olmasını
istemiyorsak yapacağımız tek şey vardır, daha çok demokrasi ama demokrasiyi de
sizin tanımladığınız şekilde söylemiyorum ben. Bakın, Dolmabahçe mutabakatının
ilk maddesi demokratik siyasetin tanımı ve içeriğiydi; çok önemli, çok
değerlidir çünkü bizim önce demokrasiyi tanımlamamız gerekiyor, önce siyaseti
tanımlamamız gerekiyor. Eğer biz demokrasiyi çoğunluğun azınlığa tahakkümü
olarak ele alır ve yüzde 50,1 oranla seçilecek kişinin bütün ülkedeki tek tek
bütün vatandaşlarla ilgili karar alabileceği ve hiçbir şekilde denetim
mekanizmasının olmadığı bir sistem olarak düşünüyorsak orada büyük yanılgı
içerisindeyiz; bunun adı demokrasi falan değildir. Ya da siyaseti, biz eğer
halkı koyun olarak ve kendimizi de çoban olarak görürsek, bunun adı da siyaset
değildir arkadaşlar. Siyaset, halkların kendilerine yaşayabilecekleri bir
sistem oluşturma çabasıdır. Eğer siz doğru tanımlamalar yapmazsanız, doğru
yerden başlamazsak eğer, varacağımız sonuç, işte yaptığınız bu tek adam
rejimiyle bütün ülkede daha büyük kaos ortamlarını, her an darbe tehlikeleriyle
karşı karşıya kalınabilecek ortamları, insanların kendini var hissetmediği,
kendini içerisinde hissetmediği sistemleri oluşturmaktan öteye
gidemeyeceksiniz. 
Bu
Anayasa’nın, değişikliğin neresinde kadın var; gençler neresinde, Aleviler
neresinde? Ermeniler, Ezidiler, bütün farklılıklar buranın neresinde? Burada
tek bir kişiyi siz baz alıyorsunuz ve şunu da söyleyeyim: Evet, tek bir kişi
için bir düzenleme yapıyorsunuz ama insanlar fanidir, ölümlüdür. Peki, ondan
sonra gelecek kişi ne yapacak? Çılgının biri geldi ve bütün ülkeyi çılgınlığa
sürükledi, buna engel olabilecek bir mekanizmamız var mı elimizde? Yok. 
Onun
için biz tek tek maddeler üzerinden konuşmuyoruz, bu Anayasa değişikliğinin
tümü tek adam rejimine götürecektir bizi, daha büyük kaoslara götürecektir.
(Mikrofon
otomatik cihaz tarafından kapatıldı) 
AYŞE
ACAR BAŞARAN (Devamla) – Başkan, kadınlar için iki dakika ek süre istiyorum. 
BAŞKAN
– Bir dakikada toparlayın lütfen.
Buyurun.
AYŞE
ACAR BAŞARAN (Devamla) – Bence herkesin tek tek ilerisini de düşünerek, sadece
bugün birini, bir şahsı korumak adına bütün ülkeyi uçuruma sürükleyecek bir
düzenlemeden en kısa zamanda vazgeçerek, aklıselime dönerek bu Anayasa
değişikliği ya da bu rejim değişikliği ya da bu tek adam sistemi oluşturma
çabasından vazgeçmesi gerekiyor. Bu ülkeye aydınlık gelecekler bırakabiliriz
hep beraber, o güçte ve o yeterlilikte olduğumuza inanıyorum. En kısa zamanda
Meclisteki bütün arkadaşların bu hatadan vazgeçebileceklerini umuyorum en
azından, düşünüyor ve umuyorum en azından. 
Tekrar
hepinizi saygıyla selamlıyorum. (HDP sıralarından alkışlar) 
BAŞKAN
– Teşekkür ediyorum Sayın Başaran. 
Şimdi
söz sırası Cumhuriyet Halk Partisi Grubu adına Manisa Milletvekili Sayın Özgür
Özel’e aittir.
Sayın
Özel, sizin şahıslar adına da söz talebiniz var. Grupların muvafakatiyle, emsal
teşkil etmemek üzere onu da birleştiriyorum; süreniz on beş dakikadır.
Buyurun.
(CHP sıralarından alkışlar) 
CHP
GRUBU ADINA ÖZGÜR ÖZEL (Manisa) – Teşekkür ederim Sayın Başkanım.
Sizi
ve değerli milletvekillerimizi saygıyla selamlarım. Anayasa değişikliğinin
5’inci maddesi, Anayasa’mızın 87’nci maddesi, Türkiye Büyük Millet Meclisinin
görev ve yetkilerini düzenleyen madde üzerinde grubumuz adına söz almış
bulunuyorum. 
Değerli
milletvekilleri, öncelikle, söze, şu anda ne yapmakta olduğumuzun farkında olup
olmadığımızı sormakla başlamak isterim. Arkamızda bir yazı var, bu Mecliste
çokça atıf yapılan ve çokça gösterilen bir yazı: “Egemenlik kayıtsız şartsız
milletindir.” 
Değerli
milletvekilleri, bu yazı Meclisin tasarımını yapan iç mimarın “Burada bir
boşluk oldu, buraya bir yazı güzel olur.” diye yazdığı bir yazı değildir. Bu
yazı, 19 Mayısta canı pahasına, köhne bir gemiyle Kurtuluş Savaşı’nın işaret
fişeğini atmak üzere yola çıkan Gazi Mustafa Kemal’in, cumhuriyeti kuran Gazi
Mustafa Kemal’in 22 Haziran 1919’da Amasya Genelgesi’nde ortaya koyduğu
“Hâkimiyet bilakayduşart milletindir. Egemenlik kayıtsız şartsız milletindir.”
diye milletin gönlüne yazdığı yazıdır. (CHP sıralarından alkışlar) Bu söz,
Atatürk’ün Amasya’dan Erzurum’a, Balıkesir’den Alaşehir’e, Sivas’tan Ankara’ya
uzanan kurtuluş mücadelesinde ülkenin hem kurtuluşunu yüreklendirdiği, organize
ettiği hem de kuruluşunun temellerini attığı bu kongreler zincirinin sonunda, o
gün daha kâğıda dökülmeyen Anayasa’mızı tek bir cümleyle özetleyen
Anayasa’mızın temel direğidir. Bugün akşam siz bu yazıyı Meclisin duvarından
silmeye kalkıyorsunuz. Egemenlik kayıtsız şartsız milletindir. (CHP
sıralarından alkışlar) 
Bugün
tüm kuvvetleri, tüm yetkileri, tüm güçleri bir kişiye, bir makama vermek üzere
buradasınız. Şunu açıkça söyleyelim: Bu kadar çok yetkiyle, bu kadar bir yerde
toplanmış güçle her şeyi yapabilirsiniz, her şeyi ama her şeyi yapabilirsiniz
ama bir tek şeyi yapamazsınız, bu kadar fazla yetki ve güçle devleti
yönetemezsiniz. Çünkü, devlet yönetimi kuvvetlerin ayrılığına, birbirini
denetimine, kuvvetlerin birbirini dengelemesine ve fren mekanizmalarına dayanan
son derece önemli, son derece ciddi bir iştir. İki yıldır hem Sayın Bahçeli’nin
ifadeleri -son dönemde, 10 Ekimden beri- hem de sizin temel savununuz, ülkede
fiilî bir başkanlık sistemi var. Kontrolsüz bir güç, denetimsiz, dengesiz,
frensiz ve yanlış üstüne yanlış yapıyor dış politikada, güvenlikte, ekonomide.
Siz eğer böyle bir dengesiz, denetimsiz sistemi hayata geçirirseniz ülkenin
içinde bulunduğu duruma, son bir yılda, bir buçuk yılda yaşadığı felaketler
zincirine hiç kimse şaşırmaz, dünya siyaset tarihi de şaşırmıyor zaten, benzer
örneklerle dolu.
Bu
yetkiler, bu fiilî durum, istenen her şeyi yapabilme hâli, bu muktedirlik her
şeyi çözüyorsa terörü, akan kanı, gelen şehitleri, anaların gözyaşını ya da
dizginlenemeyen doları niye durdurmuyorsunuz? Memleketteki yangını, mutfaktaki
yangını, anaların, babaların yüreklerindeki yangını durdurmuyorsanız eğer
bugünkü yetkilerinizi Anayasa’ya yazsanız ne olur, yazmasanız ne olur? Ama eğer
şu soruya verecek bir cevabınız yoksa kusura bakmayın size de şunu sorarlar:
“Yoksa bütün bu olanla bitenle, bugün bu ülkeye yaşattıklarınızla iki yıldır
bir rejimi tüketiyor ve yeni bir rejimi mi üretiyorsunuz?” Bu sorunun muhatabı
olursunuz. (CHP sıralarından alkışlar)
Bugün,
burada egemenliği halktan alıp tekrar bir saraya vermenin telaşı içindesiniz.
Oysa 23 Nisan 1920 iradesi, 29 Ekim 1923 iradesi, kurucu irade, gerçek kurucu
irade, egemenliği bir şahıstan, bir aileden, bir hanedandan alıp buraya, bu
Meclise, halka getirmişti. Şimdi, bir tali kurucu iktidar olma iddiası
kendisini asli kurucu iktidarın yerine koyup birleştirdiği, birleştirdiğini
iddia ettiği güçlerle asli kurucu iktidar yetkisiyle verilmiş bir kararı
ortadan kaldırmaya çalışıyor.
Arkadaşlar,
bu madde Meclisin elindeki yetkinin Meclisten yani halktan alınıp saraya ve bir
kişiye verilme maddesidir. Size şunu sormak isterim: Biz vatandaşa gidip
emaneti alırken 1 Kasımda vatandaşa bunu söyledik mi? Biz gidip de vatandaşa
“Sen bana yetkiyi ver, senin yerine dört yıl yasama ve denetim görevi
yapacağım, bu dört yılın sonunda emaneti sana geri getireceğim, demokrasi
budur.” mu dedik, yoksa “Ben, bir yılı biraz geçtikten sonra yetkilerimin en
temel kısımlarını birisine emanet edip senin karşına emaneti birilerine
bırakmış olarak geleceğim.” diye mi söyledik? Esas tartışma budur. Eğer, bu
tartışmaya verecek müspet bir cevabınız yoksa sizin emaneti aldığınız kişiler
bunu emanete ihanet sayacaklardır, bunu asla unutmayın. 
Pazartesi
günü burada tarihî anlar yaşandı. Bir Başbakan ibret alınması gereken bir
konuşma yaptı, siyasi tarihin en büyük tutarsızlığı, siyasi tarihin en büyük
çelişkisiyle hepimizin huzurlarındaydı. Meclisi ikna edebilirse, altında
birinci imzacısı olduğu o pakete oy vermeye Meclisi ikna edebilirse kendisini
yok edecekti ve bize de şunu söylüyordu: “Evet, oy verin ve işlevsizleşin,
ortadan kalkın, yetkilerinizi devredin, beni de yok edin.” Meclisi kendi
ayağına kurşun sıkmaya, kendi kendine bir sivil darbe yapmaya, Meclisi kendi
kendini imhaya davet ediyordu. Öyle bir süreçte bunları yaptı ki biz kendisine
şunu söylemiştik: “Gelin, bunu televizyonlar açıkken halkın gözünün içine baka
baka tartışalım.” Aslında, çok güvenilir bir kaynak pazar günü gazetelere
Başbakanın konuşmayı kendisinin yapacağını, televizyonların açılacağını
söylemiş, bir saygıdeğer eski bakan da bunu basınla paylaşmakta beis
görmemişti. Gazeteler yazdı: “Televizyonlar açılacak, Başbakan gelecek, pazartesi
günü her şeyi millet izleyecek.” Pazartesi olduğunda televizyonun kapalı
kalacağını öğrendik. Bu durumun niye böyle olduğunu çözmeye çalışırken Sayın
Başbakan bize gayet güzel anlattı, dedi ki: “Bir gemide 2 kaptan olmaz, yoksa
gemi batar.” Geminin ana salonundaki televizyonu ikinci kaptan açmak istemiş,
birinci kaptan “Kapalı kalacak.” demişti. Bir “Açılsın.”, bir “Kapansın.”
derken televizyon kapanmış, ikinci kaptan buraya çıkmış “Bir gemide 2 kaptan
olmaz.” demişti. Çareyi televizyonu kapatmakta, ikinci kaptanı da denize
atmakta buldunuz. (CHP sıralarından alkışlar) 
AYŞE
SULA KÖSEOĞLU (Trabzon) – Ne güzel demagoji yapıyorsunuz ya! Allah Allah.
ÖZGÜR
ÖZEL (Devamla) - Ama gemiler 4 kaptanla gider, yeter ki kaptanların hepsi
yetkisini, sorumluluğunu bilsin, birbirinin işine, birbirinin sorumluluk
alanlarına müdahale etmesinler. Bu gemiyi yüzdüremediğiniz doğru, ikinci
kaptanın boğazını bundan altı ay önce sıktığınız, onu da denize attığınız
doğru, yeni ikinci kaptana denize kendisini atlamaya ikna ettiğiniz de doğru
ama gemi doğru gitmiyor. (CHP sıralarından alkışlar) Geminin içinde hepimiz
varız, vatandaş var, emeklisi, işçisi, çiftçisi, memuru var ve siz bu gemiyi
batırmaya doğru götürüyorsunuz, buna izin vermeyeceğiz arkadaşlar. (CHP
sıralarından alkışlar)
ŞAHAP
KAVCIOĞLU (Bayburt) – Siz hayatınızda gemi kullandınız mı?
ÖZGÜR
ÖZEL (Devamla) – Burada yapılan iş, Gazi Meclisin yapmadığını yapmaktır, burada
talep edilen yetki, Gazi’nin talep etmediklerini talep etmektir. Gazi Mustafa
Kemal’in kalbinin üzerindeki o köstekli saat olmasaydı Anafartalar
Muharebesi’nde şehit düşmüş olacaktı. Kendi hayatı pahasına verilmiş bir
kurtuluş ve arkasından tüm hayatın feda edilerek taçlandırıldığı bir kuruluş
mücadelesinin kahramanı o. Bu ülke için hayatını ortaya koymuş birisi. Savaştan
sonra sordu yabancı gazeteci: “Ekselansları, İngiliz tipi bir krallık mı,
Amerikan tipi bir başkanlık mı, yoksa padişahlığa devam mı edeceksiniz?” dedi.
Gazi’nin cevabı beklenenden de ilerideydi: “Biz, milletle el ele kol kola
yetkiyi saraydan aldık, Meclise getirdik, o yüce Meclis ne görev verirse onun
emrinde o görevi yapacağız.” Bugün, Atatürk’ün kendine talep etmediği yetkileri,
Gazi Meclisin kurucusuna, kahramanına, mareşaline, Gazi Mustafa Kemal Atatürk’e
teklif etmediği, vermediği yetkileri bir talep mekanizması ve ona karşı bunu
kabul eden bir iktidar grubu ve ona destek veren bir Parlamento grubuyla karşı
karşıyayız. İşte, tarihî çelişkiniz, işte, karşı karşıya olduğunuz tarihî
sorumluluk bundan ibarettir.
15
Temmuz akşamı darbeciler başarılı olsaydı eğer, OHAL olacak, görevden almalar
olacak, tutuklamalar olacak, dernekler, gazeteler kapanacak, gazeteciler,
akademisyenler tutuklanacak, KHK’lar yayınlanacak ve Amerika’daki bir meczup,
Amerika’daki bir molla bir uçaktan inip, Humeyni gibi gelip başımıza geçecekti.
Biz 15 Temmuzda kendi canımızı da ortaya koyarak, evlatlarımızın canını da
ortaya koyarak Türk ulusu olarak direndiysek o Amerika’dan o molla gelip,
başımıza geçip, bütün yetkileri eline alıp göstermelik bir Meclisle tek adam
olmasın diye direndik. Bugün onunla aynı hedefe farklı yollardan yürüdüğünü,
yolda aldatıldığını söyleyen birisine bu yetkileri vermeyeceğiz, vermemelisiniz
arkadaşlar. (CHP sıralarından alkışlar) 
SAĞLIK
BAKANI RECEP AKDAĞ (Erzurum) – Millet verecek, millet verecek. Senin gücün
yetmez ona. 
ÖZGÜR
ÖZEL (Devamla) – Bilmelisiniz ki bu işte eninde sonunda vicdanlar kazanacak.
Seçildiğiniz bölgelerde, illerde, gittiğiniz kahvelerde bir lokma ekmeğini
sizinle yer sofrasında paylaşan, size umut bağlamış, size güvenmiş, size yetki
vermiş, sorununu çözün, güvenliğini sağlayın, karnını doyurun diye size inanmış
vatandaşın, köylümüzün gözünün içine bakamayacak durumdasınız. Bu yüzden şuna
inanıyoruz ki burada aklıselim hâkim olacak, burada vicdan kazanacak. Ama
olmazsa halkımız sandıkta vicdan terazisinde sizi tartacak ve sizi mahkûm
edecek arkadaşlar. (CHP sıralarından alkışlar) 
İMRAN
KILIÇ (Kahramanmaraş) – Tarttı bizi, tarttı; sizi de tartar. Millet anlayacak
neyin ne olum olmayacağını.
ÖZGÜR
ÖZEL (Devamla) – Çok eminsiniz, çok. 
12
Eylül 2010’da, burada, kendinden çok emin Adalet ve Kalkınma Partililer,
inanmış ve adanmış, bugünkü Adalet Bakanı gibi kendinden çok emin kişiler bu
ülkenin çıkış yolunun yeni anayasa düzenlemesi olduğunu, HSYK düzenlemesiyle,
Anayasa Mahkemesi düzenlemesiyle yapılanların vesayetleri yıkacağını, yeni bir
Türkiye kuracağını anlatırken, bizler, Cumhuriyet Halk Partili hatipler, size
“Yapmayın arkadaşlar, yanlış yapıyorsunuz. Yaptığınız iş, önce adaleti,
yürümekte olan siyasi davalar üzerinden baktığınızda da daha sonra Silahlı
Kuvvetleri ve bürokrasimizi bir cemaate emanet eder. Felaketi çağırıyorsunuz.”
diyorduk. O gün çok emindiniz, müttefikleriniz vardı. Onlardan bazısı, şimdi
Parlamentoda da bulunan bir siyasi partinin bir kısmı boykot ediyor, bir kısmı
“Yetmez ama evet.” diyordu. Bir siyasi parti propaganda yapmayarak bizi
“Hayır.” cephesinde sizin karşınızda yalnız bırakmıştı. Sizin en kuvvetli
müttefikinize ise bir balkon konuşmasında, okyanus ötesine, muhterem Hoca
Efendi’ye teşekkürler yolluyordunuz. O gün “Yanlış yapıyoruz.” dediğimizde
inanmayan sizler, bugün “Rabb’im ve milletim beni affetsin.” diyerek o günkü
yanlışını söylüyorlar. 
Burada
size bütün inanmışlığımla, bütün adanmışlığımla, o gün 1 katsa bugün 10 kat,
100 kat üzerinden söylüyorum ki eminim, namusum ve şerefim üzerine size
söylüyorum ki yanlış yapıyorsunuz, yanlış yapıyorsunuz, yanlış yapıyorsunuz!
(CHP sıralarından alkışlar) Yapmakta olduğunuz iş -12 Eylül 2010 referandumu-
burayı vuran F16’yı, askerlerimizi şehit eden silahlara konan mermiyi, tanklara
konan mazotu doldurmuştu. Bugün verdiğiniz yetkiler bu ülkenin sonunu
getiriyor. Siz bugün Türkiye Cumhuriyeti Anayasası’nda bu yüce Meclisin
yetkilerini değiştirerek -“Yapmayın, yarın sabaha bırakın.” dedik- televizyon
kapalıyken, göz görmeden kendi kendinizi imha etmeye çalışıyorsunuz. Biz buna
izin vermeyeceğiz. Biz, halkın gözlerinin içine baka baka bu maddenin burada
konuşulmasını temin etmek için, gerekirse yirmi dört saat çalışmak için ama
halka bunu sınırsız olarak anlatmak için, halkın kürsüsünü başkasına vermemeniz
için halkın kürsüsünü sizden koruma altına alıyoruz arkadaşlar. (CHP
sıralarından alkışlar) Yaşasın, hâkimiyet kayıtsız şartsız milletindir.
Milletin kürsüsüne sahip çıkıyoruz, milletin kürsüsünü sizlerden koruyoruz. 
(CHP
milletvekillerinin kürsü önünde toplanmaları, alkışlar) 
ÖZGÜR
ÖZEL (Devamla) - Bu görüşmeleri bu gece tamamlamayacağız. 
Teşekkür
ediyorum, saygılar sunuyorum.
Grubumuzla
gurur duyuyorum. 
BAŞKAN
– Sayın milletvekilleri, burası bir tiyatro alanı değil, burası bir sahne
değil. Ciddi bir iş yapıyoruz, millet adına bir iş yapıyoruz. Bu kürsü milletin
kürsüsüdür. 
Lütfen,
sayın milletvekilleri, herkes yerini alsın.
Sayın
milletvekilleri, demokrasi anlayışımız bu olmasa gerek.
Birleşime
beş dakika ara veriyorum.
Kapanma Saati: 02.51
SEKİZİNCİ OTURUM
Açılma Saati: 03.18
BAŞKAN: Başkan Vekili Ahmet AYDIN
KÂTİP ÜYELER: Ömer SERDAR (Elâzığ), Özcan PURÇU (İzmir)
----0----
BAŞKAN
– Sayın milletvekilleri, Türkiye Büyük Millet Meclisinin 55’inci Birleşiminin
Sekizinci Oturumunu açıyorum.
447
sıra sayılı Kanun Teklifi’nin görüşmelerine kaldığımız yerden devam ediyoruz. 
Komisyon
ve Hükûmet yerinde. 
(AK
PARTİ ve CHP milletvekillerinin kürsü önünde toplanmaları, gürültüler)
BAŞKAN
- Sayın milletvekilleri, istirham ediyorum, herkes kendi grubunun bulunduğu
yere çekilsin.
ENGİN
ALTAY (İstanbul) – Şimdi, bu, gücü gücü yetene mi olacak yani? Biz bir
demokratik tavır koyduk. 
BAŞKAN
- Şunu özellikle ifade edeyim...
(AK
PARTİ ve CHP milletvekillerinin kürsü önünde toplanmaları, gürültüler) 
BAŞKAN
- Sayın milletvekilleri, lütfen yerinize...
(AK
PARTİ ve CHP milletvekillerinin kürsü önünde toplanmaları, gürültüler)
BAŞKAN
- Bakın, değerli arkadaşlar, bu kürsü Kurtuluş Savaşı’nda dahi işgal edilmedi.
Bombaların altında hep birlikte direndik. Ne olursunuz, herkes bulunduğu yere,
herkes bulunduğu gruba çekilsin. 
Şimdi,
değerli arkadaşlar, madde üzerinde söz sırası Adalet ve Kalkınma Partisi Grubu
adına Kahramanmaraş Milletvekili Mahir Ünal’a aittir. 
Buyurun
Sayın Ünal. (AK PARTİ sıralarından alkışlar) 
Telsiz
mikrofonunuz var.
(AK
PARTİ ve CHP milletvekillerinin kürsü önünde toplanmaları, gürültüler)
AYKUT
ERDOĞDU (İstanbul) – Ahmet, biri ölürse sorumlusu sensin.
BAŞKAN
– Sorumlusu burayı işgal edenlerde. 
TACETTİN
BAYIR (İzmir) - İşgal yok. 
(AK
PARTİ ve CHP milletvekillerinin kürsü önünde toplanmaları, gürültüler)
BAŞKAN
- Süreniz on dakikadır. 
AK
PARTİ GRUBU ADINA MAHİR ÜNAL (Kahramanmaraş) – Değerli Başkan, sayın
milletvekilleri; öncelikle...
(AK
PARTİ ve CHP milletvekillerinin kürsü önünde toplanmaları, gürültüler)
MAHİR
ÜNAL (Devamla) - Sayın milletvekillerimiz, buyurun, siz isterseniz yerlerinize
geçin. 
BAŞKAN
– Sayın Ünal’a şahsı adına olan söz talebini de ekliyorum. 
On
beş dakika süre veriyorum. 
Buyurun.

MAHİR
ÜNAL (Devamla) – Değerli milletvekilleri… 
(AK
PARTİ ve CHP milletvekillerinin kürsü önünde toplanmaları, gürültüler)
UĞUR
AYDEMİR (Manisa) – Arkadaşlar, Meclis başladı çalışmaya, hadi! 
MAHİR
ÜNAL (Devamla) - …bu yüce Mecliste dört yıl grup başkan vekilliği yaptım ve bu
kürsüye her geldiğimde büyük bir heyecanla geldim çünkü bu Gazi Meclisin
mehabeti ve temsil ettiğimiz büyük Türk milletinin üzerimizdeki sorumluluğu… 
ENGİN
ÖZKOÇ (Sakarya) – Yalan!
(AK
PARTİ ve CHP milletvekillerinin kürsü önünde toplanmaları, gürültüler)
MAHİR
ÜNAL (Devamla) - …bizi her defasında daha çok heyecanlandırdı. Bu Meclis
özellikle 15 Temmuz günü bütün milletin iradesine sahip çıkıldığı Meclistir.
(Gürültüler)
ENGİN
ÖZKOÇ (Sakarya) – Yapmayın! Milleti millete kırdırmayın!
MAHİR
ÜNAL (Devamla) - Bu kürsü kutsal bir kürsüdür. Bu kürsü dokunulmazlığı olan bir
kürsüdür.
(AK
PARTİ ve CHP milletvekillerinin kürsü önünde toplanmaları, gürültüler)
ENGİN
ÖZKOÇ (Sakarya) – Bu milleti birbirine kırdırmayın! Burada şov yapmayın!
MAHİR
ÜNAL (Devamla) - Bu Meclis demokrasinin merkezi olan Meclistir. Millî iradenin
tecelligâhı olan bu Meclis kutsal bir Meclistir. 
(AK
PARTİ ve CHP milletvekillerinin kürsü önünde toplanmaları, gürültüler)
ENGİN
ÖZKOÇ (Sakarya) – Yanlış yapıyorsunuz!
BAŞKAN
– Sayın milletvekilleri, yerlerinize lütfen. Lütfen yerlerinize geçin.
MAHİR
ÜNAL (Devamla) – Değerli milletvekilleri…
(AK
PARTİ ve CHP milletvekillerinin kürsü önünde toplanmaları, gürültüler)
ÜNAL
DEMİRTAŞ (Zonguldak) – İnsanları kırdırıyorsunuz birbirine!
MAHİR
ÜNAL (Devamla) - …her biriniz, her birimiz temsil ettiğimiz bu aziz millete
karşı sorumluyuz. Bu sorumluluk Anayasa ve Türkiye Büyük Millet Meclisi
İçtüzüğü’yle belirlenmiştir. Bizim, Anayasa’nın ve İç Tüzük’ün dışında hareket
etmemiz beklenemez. (AK PARTİ sıralarından “Bravo” sesleri, alkışlar) 
ENGİN
ÖZKOÇ (Sakarya) – Yanlış yapıyorsunuz! Yapmayın! Milleti birbirine kırdırmayın!
Burada şov yapmayın!
MUSTAFA
YEL (Tekirdağ) – Siz kırdırıyorsunuz lan!
(AK
PARTİ ve CHP milletvekillerinin kürsü önünde toplanmaları, gürültüler)
MAHİR
ÜNAL (Devamla) – Hele hele, bu Mecliste Anayasa’ya uygun, demokrasimize uygun…
ENGİN
ÖZKOÇ (Sakarya) – Yazıktır, millete yazık! Sizin yaptıklarınız doğru değil!
ABDULLAH
BAŞCI (İstanbul) – Bağırma! Delirtme beni!
BAŞKAN
– Sayın milletvekilleri, yerlerinize lütfen. Herkes yerine otursun. 
MAHİR
ÜNAL (Devamla) - …her türlü düzenlemeye uygun bir şekilde getirilmiş yasal bir
hak kullanılırken….
(AK
PARTİ ve CHP milletvekillerinin kürsü önünde toplanmaları, gürültüler)
BAŞKAN
– Kürsü hatibe aittir. Lütfen herkes yerine otursun.
ENGİN
ÖZKOÇ (Sakarya) – Milleti birbirine kırdırmayın! 
MAHİR
ÜNAL (Devamla) - …bu şekilde bir kürsü işgali kabul edilemez. 
(AK
PARTİ ve CHP milletvekillerinin kürsü önünde toplanmaları, gürültüler)
ENGİN
ÖZKOÇ (Sakarya) – Milleti birbirine düşürmeyin! Mahvoluruz! Yapmayın, vatanın
evlatlarını birbirine düşürmeyin!
MUSTAFA
ATAŞ (İstanbul) – Ya bağırma, bağırma!
MAHİR
ÜNAL (Devamla) – Öncelikle, milletvekili arkadaşlarımı sükûnete davet ediyorum
(CHP sıralarından “Yuh!” sesleri, gürültüler) ve bu yüce Meclisi hürmetle
selamlıyorum. (AK PARTİ sıralarından alkışlar, “Bravo!” sesleri) 
BAŞKAN
– Teşekkür ediyorum Sayın Ünal. 
(AK
PARTİ ve CHP sıralarından karşılıklı laf atmalar, gürültüler)
EJDER
AÇIKKAPI (Elâzığ) – Bırakın gelsinler! Bırakın gelsinler!
BAŞKAN
– Sayın milletvekilleri, soru-cevap işlemi yok.
5’inci
madde üzerinde beşi aynı mahiyette olmak üzere yedi önerge vardır. İlk
okutacağım beş önerge aynı mahiyettedir. 
(AK
PARTİ ve CHP milletvekillerinin kürsü önünde toplanmaları, gürültüler,
alkışlar)
BAŞKAN
– Aynı mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 2/1504 esas numaralı Kanun Teklifi’nin 5’inci maddesi ile 2709 sayılı
Kanun’un değiştirilen 87’nci maddesinde yer alan “öngörülen” ibaresinin
“belirtilen” olarak değiştirilmesini arz ve teklif ederiz.
 Salih
Fırat 
 (Adıyaman)

MEHMET
DOĞAN KUBAT (İstanbul) – Aynı mahiyetteki önergelerimizi çekiyoruz. 
(AK
PARTİ ve CHP milletvekillerinin kürsü önünde toplanmaları, gürültüler)
BAŞKAN
– Aynı mahiyetteki önergeler çekilmiştir. 
(AK
PARTİ ve CHP sıralarından karşılıklı laf atmalar, gürültüler)
BAŞKAN
– Son okutacağım önerge Anayasa’ya aykırılık önergesi. 
İki
ayrı önergeyi okutuyorum:
Türkiye Büyük Millet Meclisi Başkanlığına
Genel
Kurulda görüşülecek olan 447 sıra sayılı Kanun Teklifi’nin 5’inci maddesinin
teklif metninden çıkarılmasını arz ve tekli ederim.
 Meral Danış Beştaş  Hüda
Kaya
 Adana İstanbul
(AK
PARTİ ve CHP milletvekillerinin kürsü önünde toplanmaları, gürültüler)
Türkiye Büyük Millet Meclisi Başkanlığına
Görüşülmekte
olan 447 sıra sayılı Türkiye Cumhuriyeti Anayasasında Değişiklik Yapılmasına
Dair Kanun Teklifi’nin 5’inci maddesinin Anayasa’ya aykırı olduğu gerekçesiyle
metinden çıkarılmasını arz ederim.
 Engin Altay  Levent
Gök  Özgür Özel 
 İstanbul  Ankara
 Manisa
 Ahmet Haluk Koç  Tekin
Bingöl  Ali Şeker
 Ankara  Ankara
 İstanbul
(AK
PARTİ ve CHP milletvekillerinin kürsü önünde toplanmaları, gürültüler)
BAŞKAN
– Komisyon, katılıyor musunuz okunan önergeye?
ANAYASA
KOMİSYONU SÖZCÜSÜ MURAT ALPARSLAN (Ankara) – Katılamıyoruz Sayın Başkan.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde söz isteyen İstanbul Milletvekili Ali Şeker…
(AK
PARTİ ve CHP milletvekillerinin kürsü önünde toplanmaları, gürültüler)
BAŞKAN
– Gerekçeyi okutuyorum…
AYTUĞ
ATICI (Mersin) – Bir dakika Başkan, ben konuşacağım.
BAŞKAN
– Ali Şeker’i davet ettim, gelmedi.
Gerekçeyi
okutuyorum:
Gerekçe:
Türkiye
Cumhuriyeti Anayasası’nda değişiklik öngören teklifin tümü kuvvetler
ayrılığını, demokratik cumhuriyeti ve hukuk devletini ortadan kaldıran bir
düzenlemedir. Bu hâliyle, Anayasa’mızın değiştirilmesi teklif dahi edilemeyen
ilk dört maddesine aykırı olup bu hâliyle tamamen geri çekilmelidir. Bu
çerçevede, yukarıda belirtilen maddenin teklif metninden çıkarılması talep
edilmektedir. 
BAŞKAN
– Gerekçesini okuttuğum önergeyi oylarınıza sunuyorum… (CHP sıralarından “Yuh!”
sesleri)
(AK
PARTİ ve CHP milletvekillerinin kürsü önünde toplanmaları, gürültüler)
ÖZGÜR
ÖZEL (Manisa) – Konuşacağız, konuşacağız. 
ENGİN
ALTAY (İstanbul) – Başkan, benim önergem var ya! 
ÜNAL
DEMİRTAŞ (Zonguldak) – Önergemiz var. 
BAŞKAN
– Kabul edenler… Kabul etmeyenler…
ÖZGÜR
ÖZEL (Manisa) – Konuşacağız, hakkımız var. (AK PARTİ sıralarından “Otur
yerine!”, “Provokatörsün!” sesleri)
BAŞKAN
– Önerge kabul edilmemiştir. (AK PARTİ sıralarından alkışlar)
Diğer
önergeyi okutuyorum: 
Türkiye Büyük Millet Meclisi Başkanlığına
Genel
Kurulda görüşülecek olan 447 sıra sayılı Kanun Teklifi’nin 5’inci maddesinin
teklif metninden çıkarılmasını arz ve teklif ederim.
Meral Danış Beştaş
(Adana) ve arkadaşları
BAŞKAN
– Komisyon önergeye katılıyor mu? (AK PARTİ ve CHP sıraları arasında karşılıklı
laf atmalar)
ANAYASA
KOMİSYONU SÖZCÜSÜ MURAT ALPARSLAN (Ankara) – Katılmıyoruz Sayın Başkan.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Sayın Başkanım.
(AK
PARTİ ve CHP milletvekillerinin kürsü önünde toplanmaları, gürültüler)
BAŞKAN
– Önerge üzerinde Hüda Kaya, İstanbul Milletvekili…
LEVENT
GÖK (Ankara) – Sayın Başkan, bir ara verin, böyle çalışma mı olur?
ALİ
İHSAN YAVUZ (Sakarya) – İsteyin ara verelim, isteyin vermeyelim; var mı böyle
bir şey!
BAŞKAN
– Gerekçeyi okutuyorum: 
Gerekçe:

Parlamento
yetkilerini azaltan ve Parlamentonun yürütme üzerindeki denetim görevini
neredeyse elinden alan bu düzenlemenin tasarı metninden çıkarılması elzemdir.
Milletvekillerini işlevsiz kılarak halk iradesinin gerçek anlamda tesisinin
engellenmesine dönük diğer değişiklik hükümleriyle birlikte
değerlendirildiğinde tek kişinin hâkimiyetine dayalı bir sistemin inşa
edileceği açıktır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. (AK PARTİ sıralarından alkışlar)
Böylece
görüşmeler tamamlanmıştır. (CHP sıralarından gürültüler)
Birleşime
on dakika ara veriyorum.
Kapanma Saati: 03.27
DOKUZUNCU OTURUM
Açılma Saati: 03.55
BAŞKAN: Başkan Vekili Ahmet AYDIN
KÂTİP ÜYELER: Ömer SERDAR (Elâzığ), Özcan PURÇU (İzmir)
----0----
BAŞKAN
– Sayın milletvekilleri, Türkiye Büyük Millet Meclisinin 55’inci Birleşiminin
Dokuzuncu Oturumunu açıyorum.
447
sıra sayılı Kanun Teklifi’nin görüşmelerine kaldığımız yerden devam ediyoruz. 
Komisyon
ve Hükûmet yerinde. 
Bir
önceki oturumda madde üzerindeki görüşmeler tamamlanmıştı.
Şimdi
5’inci maddenin gizli oylamasına başlayacağız.
ENGİN
ALTAY (İstanbul) – Sayın Başkan…
MUSTAFA
ELİTAŞ (Kayseri) – Sayın Başkan, başladınız işleme.
BAŞKAN
– Buyurun Sayın Altay.
ENGİN
ALTAY (İstanbul) – Sayın Başkan, biz bu maddeyi Parlamentonun kendisini fesih
ve yok etmesi olarak algılıyoruz. Bu nedenle, bu maddenin gecenin üçünde değil,
gündüz gözüyle milletin gözünün önünde görüşülmesini arzu ediyoruz. (AK PARTİ
sıralarından gürültüler) 
BAŞKAN
– Sayın milletvekilleri, lütfen…
ENGİN
ALTAY (İstanbul) – Bu sebeple, bu tura mahsus, Parlamentonun feshedilmesine
imkân veren bu tura mahsus bu oylamaya katılmıyoruz. [AK PARTİ sıralarından
alkışlar (!)]
BAŞKAN
– Teşekkür ediyoruz.
Sayın
milletvekilleri, şimdi gizli oylamanın ne şekilde yapılacağını arz ediyorum…
MUSTAFA
ELİTAŞ (Kayseri) – Sayın Başkan…
BAŞKAN
– Sayın Elitaş, lütfen bitirelim artık, oylamaya başladık.
MUSTAFA
ELİTAŞ (Kayseri) – Az önceki yapılan iş, on beş yıldır parlamenterim, bugüne
kadar böyle bir şiddeti görmedim. 
Anayasa’nın
bu değişiklik maddesi Cumhuriyet Halk Partisinin veya bir başka partinin
diyeceğiyle değil, millî irade ne derse o olacak. Parlamento feshedilmiyor,
Parlamento güçleniyor. (AK PARTİ sıralarından alkışlar)
BAŞKAN
– Teşekkür ediyoruz.
Sayın
milletvekilleri, Komisyon ve Hükûmet sıralarını boşaltıyoruz, sadece görevli
arkadaşlarımız ve Başkanlık Divanı üyelerimiz olacak.
Şimdi
ad okumak suretiyle sayın milletvekillerine biri beyaz, biri yeşil, biri de
kırmızı olmak üzere üç yuvarlak pul ve bu madde için hazırlanmış olan özel bir
zarf verilecektir. Milletvekilleri Başkanlık kürsüsünün sağında ve solunda yer
alan kabinlerden başka yerde oy kullanmayacaklardır. Bu pullardan hangisinin ne
anlama geldiğini çok tekrar ettik, biliyorsunuz, tekrara kaçmayacağım. 
Dolayısıyla,
oylamanın sıhhati için bütün milletvekillerinden istirham ediyoruz, şu alanı
boş tutacaklar.
Şimdi
gizli oylamaya Adana ilinden başlıyoruz.
(Oyların
toplanmasına başlandı)
BÜLENT
TEZCAN (Aydın) – Sayın Başkan, bakın, yine bir önceki oylamadan tamamen
ayrılındı. Böyle bir şey yok. Yani kavga oldu diye usul değişecek mi? Böyle bir
şey yok. 4,4 çağıracaksınız, arka arkaya niye okunuyor? (Gürültüler)
BAŞKAN
– Arkadaşlar...
BÜLENT
TEZCAN (Aydın) – Arka arkaya okuma yok, demin siz ilan ettiniz; dörder dörder
çağıracaksınız.
BAŞKAN
– Sayın milletvekilleri, usulüne uygun gizli oylamaya gösterdiğiniz
hassasiyetten dolayı teşekkür ediyoruz. Lütfen oylamayı usulüne uygun bir
şekilde devam ettirelim. Teşekkür ediyorum.
(Oyların
toplanmasına devam edildi)
BAŞKAN
- Evet, kâtip üyelerimiz, görevli arkadaşlarımız oy kullandı mı? Kullanmışlar.
Oyunu
kullanmayan sayın üye var mı?
ZİYA
PİR (Diyarbakır) - Var, var, Selahattin Demirtaş var.
BAŞKAN
- Evet, sayın milletvekilleri, oy verme işlemi tamamlanmıştır. 
Oy
kupaları kaldırılsın. 
Başkanlık
Divanı üyelerimizi de buraya rica ediyorum. 
(Oyların
ayrımı yapıldı)
BAŞKAN
– Türkiye Cumhuriyeti Anayasasında Değişiklik Yapılmasına Dair Kanun
Teklifi’nin 5’inci maddesinin gizli oylama sonucu:
“Kullanılan
oy sayısı: 354
Kabul : 343
Ret : 
7
Boş : 
3
Geçersiz
 :  1

 Kâtip
Üye Kâtip Üye
 Ömer
Serdar Zihni Açba
 Elâzığ Sakarya” 
(AK PARTİ sıralarından alkışlar) 
Birleşime
beş dakika ara veriyorum. 
Kapanma Saati: 04.31
ONUNCU OTURUM
Açılma Saati: 04.33
BAŞKAN: Başkan Vekili Ahmet AYDIN
KÂTİP ÜYELER: Ömer SERDAR (Elâzığ), Zihni AÇBA (Sakarya)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 55’inci Birleşiminin Onuncu
Oturumunu açıyorum.
447 sıra sayılı
Kanun Teklifi’nin görüşmelerine devam ediyoruz. 
Komisyon? Yok.
Ertelenmiştir. 
3’üncü sırada
bulunan 443 sıra sayılı Kanun Tasarısı ile Sanayi, Ticaret, Enerji, Tabii
Kaynaklar, Bilgi ve Teknoloji Komisyonu Raporu’nun görüşmelerine başlayacağız.
3.- Serbest Bölgeler Kanunu ile Bazı Kanun
ve Kanun Hükmünde Kararnamelerde Değişiklik Yapılmasına Dair Kanun Tasarısı
(1/666) ile Sanayi, Ticaret, Enerji, Tabii Kaynaklar, Bilgi ve Teknoloji
Komisyonu Raporu (S. Sayısı: 443)
BAŞKAN –
Komisyon? Yok.
Ertelenmiştir. 
4’üncü sırada
yer alan 439 sıra sayılı Kanun Tasarısı ile Dışişleri Komisyonu Raporu’nun
görüşmelerine başlayacağız.
4.- Türkiye Cumhuriyeti ile Rusya
Federasyonu Arasında Cezai Konularda Karşılıklı Adli Yardımlaşma ve Suçluların
İadesi Anlaşmasının Onaylanmasının Uygun Bulunduğuna Dair Kanun Tasarısı
(1/650) ve Dışişleri Komisyonu Raporu (S. Sayısı: 439)
BAŞKAN –
Komisyon? Yok.
Ertelenmiştir.
Bundan sonra da
komisyonların bulunamayacağı anlaşıldığından, kanun tasarı ve teklifleri ile
komisyonlardan gelen diğer işleri sırasıyla görüşmek için 12 Ocak 2017 Perşembe
günü, alınan karar gereğince saat 14.00’te toplanmak üzere birleşimi
kapatıyorum.
Hayırlı sabahlar
diliyorum. (AK PARTİ sıralarından alkışlar) 
Kapanma Saati: 04.34




(x) 447 S.
Sayılı Basmayazı 9/1/2017 tarihli 53’üncü Birleşim Tutanağı’na eklidir.




