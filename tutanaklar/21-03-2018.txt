



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 75’inci
Birleşim
 21
Mart 2018 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet Aydın’ın, 21
Mart Dünya Down Sendromu Farkındalık Günü’ne ilişkin konuşması
2.- Oturum Başkanı TBMM Başkan Vekili Ahmet Aydın, 21 Mart
Nevruz Bayramı’nı kutladığına, 23’üncü Dönem Ankara Milletvekili Ahmet Deniz
Bölükbaşı’na Allah’tan rahmet dilediğine ve 21 Mart Âşık Veysel’in ölümünün
45’inci yıl dönümüne ilişkin konuşması 

IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İzmir Milletvekili Necip Kalkan’ın, Türkiye’de nüfusa
ilişkin gündem dışı konuşması
2.- Mardin Milletvekili Erol Dora’nın, 21 Mart “Nevroz
Bayramı’na” ilişkin gündem dışı konuşması
3.- İstanbul Milletvekili Didem Engin’in, 21 Mart Dünya Down
Sendromu Farkındalık Günü’ne ilişkin gündem dışı konuşması

V.- AÇIKLAMALAR
1.- Niğde Milletvekili Ömer Fethi Gürer’in, Hükûmetin patates
çiftçisinin sorunlarıyla ilgili düzenleme yapması gerektiğine ilişkin
açıklaması
2.- Kocaeli Milletvekili Tahsin Tarhan’ın, son günlerde
İstiklal Marşı’nın tartışma konusu yapılmasına ilişkin açıklaması
3.- Bursa Milletvekili Erkan Aydın’ın, 23’üncü Dönem Ankara
Milletvekili Deniz Bölükbaşı’na Allah’tan rahmet dilediğine, 21 Mart Nevruz
Bayramı’na ve halktan para toplayan kaç şirket olduğunu ve bunlara nasıl izin
verildiğini öğrenmek istediğine ilişkin açıklaması
4.- Bursa Milletvekili Nurhayat Altaca Kayışoğlu’nun, Uludağ
Üniversitesi Rektörü Yusuf Ulcay’ın faşist, baskıcı, zorba uygulamalarına
ilişkin açıklaması
5.- Kahramanmaraş Milletvekili İmran Kılıç’ın, 21 Mart Dünya
Down Sendromu Farkındalık Günü’ne, üç ayların başlamasına, Nevruz’a ve 21 Mart
Uluslararası Irk Ayrımı ile Mücadele Günü’ne ilişkin açıklaması
6.- Hatay Milletvekili Serkan Topal’ın, Hükûmetin taşeronla
ilgili yaptığı düzenlemede binlerce kişinin açıkta kaldığına ilişkin açıklaması
7.- İstanbul Milletvekili Osman Boyraz’ın, 21 Mart Âşık
Veysel’in ölümünün 45’inci yıl dönümüne ilişkin açıklaması
8.- İstanbul Milletvekili Sibel Özdemir’in, 21 Mart Nevruz
Bayramı’na ve 21 Mart Dünya Down Sendromu Farkındalık Günü’ne ilişkin
açıklaması
9.- Kayseri Milletvekili Sami Dedeoğlu’nun, 21 Mart Nevruz
Bayramı’na ilişkin açıklaması
10.- İzmir Milletvekili Mustafa Ali Balbay’ın, 21 Mart
Nevruz Bayramı’na, 21 Mart Tayfun Talipoğlu’nun 1’inci, Âşık Veysel’in 45’inci
ölüm yıl dönümlerine, 23’üncü Dönem Ankara Milletvekili Deniz Bölükbaşı’na
Allah’tan rahmet dilediğine ve 21 Mart Dünya Down Sendromu Farkındalık Günü’ne
ilişkin açıklaması
11.- Edirne Milletvekili Okan Gaytancıoğlu’nun, AKP’nin
hayvancılık politikasının tamamen iflas ettiğine ilişkin açıklaması
12.- Uşak Milletvekili Özkan Yalım’ın, Uşak Devlet Hastanesi
ve Uşak Üniversitesi Diş Hekimliği Fakültesinde muayene için randevu
taleplerinin çok geç karşılanmasına ve Van Erciş Devlet Hastanesinin durumuna
ilişkin açıklaması
13.- Mersin Milletvekili Serdal Kuyucuoğlu’nun, 21 Mart
“Nevroz Bayramı’na” ve akaryakıt fiyatlarının yüksekliğine ilişkin açıklaması
14.- Adana Milletvekili Zülfikar İnönü Tümer’in, işsizlik
sorununun arttığına ve öğretmenler ile sağlıkçılara verilen atama sözünün
yerine getirilmediğine ilişkin açıklaması
15.- Mersin Milletvekili Hüseyin Çamak’ın, Birleşmiş
Milletler İnsan Hakları Yüksek Komiserliğinin Hükûmete OHAL'i bitirme çağrısı
yaptığına ve 21 Mart Nevruz Bayramı’na ilişkin açıklaması
16.- Adana Milletvekili İbrahim Özdiş’in, Danıştay
Başkanının kızı Gonca Hatinoğlu’nun Elâzığ Hâkimliğine atanmasının üzerinden
yirmi dört saat geçmeden Yargıtay tetkik hâkimliğine atanmasına ilişkin
açıklaması
17.- Sivas Milletvekili Ali Akyıldız’ın, 21 Mart Nevruz
Bayramı’na, Hazreti İmam Ali’nin doğum gününe ve 21 Mart Âşık Veysel’in ölümünün
45’inci yıl dönümüne ilişkin açıklaması
18.- Kayseri Milletvekili İsmail Tamer’in, 21 Mart Nevruz
Bayramı’na, üç ayların başlamasına, 25 Mart Muhsin Yazıcıoğlu’nun ölümünün
9’uncu yıl dönümüne, 21 Mart Âşık Veysel’in ölümünün 45’inci yıl dönümüne ve 21
Mart Dünya Down Sendromu Farkındalık Günü’ne ilişkin açıklaması
19.- Samsun Milletvekili Erhan Usta’nın, Türk askerinin
Afrin’de sevinçle karşılandığına, 23’üncü Dönem Ankara Milletvekili Deniz
Bölükbaşı’na Allah’tan rahmet dilediğine, 21 Mart Nevruz Bayramı’na, 21 Mart
Dünya Down Sendromu Farkındalık Günü’ne ve 21 Mart Âşık Veysel’in ölümünün
45’inci yıl dönümüne ilişkin açıklaması
20.- İstanbul Milletvekili Filiz Kerestecioğlu Demir’in, 21
Mart Âşık Veysel’in ölümünün 45’inci yıl dönümüne, 21 Mart Dünya Down Sendromu
Farkındalık Günü’ne ve 21 Mart “Nevroz Bayramı’na” ilişkin açıklaması
21.- Sakarya Milletvekili Engin Özkoç’un, 23’üncü Dönem
Ankara Milletvekili Deniz Bölükbaşı’na Allah’tan rahmet dilediğine, 21 Mart
Nevruz Bayramı’na, 21 Mart Âşık Veysel’in ölümünün 45’inci yıl dönümüne, 21
Mart Dünya Down Sendromu Farkındalık Günü’ne ve 18-25 yaş arasındaki gençleri
sigortasız çalıştırabilme imkânı getiren düzenlemeye ilişkin açıklaması
22.- Aksaray Milletvekili İlknur İnceöz’ün, Genel Kurulu
ziyaret eden Nevşehir’den gelen Down sendromlulara “Hoş geldiniz.” dediğine,
Afrin’de ÖSO’yla birlikte operasyon gerçekleştiren Türk Silahlı Kuvvetlerinin
bölgede huzur ve güveni sağladığına, 21 Mart Nevruz Bayramı’na, 21 Mart Dünya
Down Sendromu Farkındalık Günü’ne, 23’üncü Dönem Ankara Milletvekili Deniz
Bölükbaşı’na Allah’tan rahmet dilediğine ve 21 Mart Âşık Veysel’in ölümünün
45’inci yıl dönümüne ilişkin açıklaması
23.- Afyonkarahisar Milletvekili Burcu Köksal’ın,
Afyonkarahisar’ın Dinar ilçesinde kentsel dönüşüm nedeniyle evlerini TOKİ’ye
verenlerin durumuna ilişkin açıklaması
24.- Adana Milletvekili Muharrem Varlı’nın, 23’üncü Dönem
Ankara Milletvekili Deniz Bölükbaşı’na Allah’tan rahmet dilediğine ilişkin
açıklaması
25.- İstanbul Milletvekili Filiz Kerestecioğlu Demir’in,
iktidar milletvekillerini Genel Kurul salonunda bulunma sorumluluğuna davet
ettiğine ilişkin açıklaması 
26.- İstanbul Milletvekili Garo Paylan’ın, muhalefetin
önerilerine kulak verilerek ortak akılda buluşmanın bütün vatandaşların hayrına
olduğuna ilişkin açıklaması
27.- Giresun Milletvekili Bülent Yener Bektaşoğlu’nun, 21
Mart Nevruz Bayramı’na, 21 Mart Dünya Down Sendromu Farkındalık Günü’ne ve
Ordu-Giresun Havaalanı’nda uçuşların düzenli hâle getirilmesini ve sefer
sayılarının artırılmasını istediğine ilişkin açıklaması
28.- Sakarya Milletvekili Engin Özkoç’un, ülkenin menfaatine
olan konularda doğru bir bakış açısıyla birlikte hareket etmenin çok isabetli
olduğuna ilişkin açıklaması
29.- İstanbul Milletvekili Mahmut Tanal’ın, Düzce’nin Hecinler
köyündeki çöp sorununa ilişkin açıklaması
30.- Bilim, Sanayi ve Teknoloji Bakanı Faruk Özlü’nün,
İstanbul Milletvekili Mahmut Tanal’ın yaptığı açıklamasındaki bazı ifadelerine
ilişkin açıklaması
31.- İzmir Milletvekili Zekeriya Temizel’in, 533 sıra sayılı
Kanun Tasarısı’nın 73’üncü maddesinin eşitlik ve adalet ilkelerine aykırı bir
düzenleme olduğuna ilişkin açıklaması

VI.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu ziyaret eden Nevşehir’den
gelen Down sendromlu vatandaşlara “Hoş geldiniz.” denilmesi

VII.- ÖNERİLER 
A) Siyasi Parti Grubu Önerileri
1.- HDP Grubunun, Van Milletvekili Lezgin Botan ve
arkadaşları tarafından, Türkiye'de “Nevroz” kutlamalarına yönelik geçmişten
günümüze yasaklayıcı politikaların neden olduğu sorunların ve “Nevroz
Bayramı'nın” festival havasında kutlanabilmesi için
alınması gereken önlemlerin belirlenmesi amacıyla 20/3/2018 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin
ön görüşmelerinin, Genel Kurulun 21 Mart 2018 Çarşamba günkü birleşiminde
yapılmasına ilişkin önerisi
2.- CHP Grubunun, Türkiye Büyük Millet Meclisi gündeminin
“Genel Görüşme ve Meclis Araştırması Yapılmasına Dair Öngörüşmeler” kısmında
yer alan, genç işsizliğin nedenleri ve önlenmesine yönelik çalışmaların
değerlendirilmesi amacıyla Türkiye Büyük Millet Meclisi Başkanlığına verilmiş
olan (10/1817) esas numaralı Meclis Araştırması Önergesi’nin ön görüşmelerinin,
Genel Kurulun 21 Mart 2018 Çarşamba günkü birleşiminde yapılmasına ilişkin
önerisi


VIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı (1/914) ile Plan ve
Bütçe Komisyonu Raporu (S. Sayısı: 533)
2.- Katma Değer Vergisi Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı (1/926) ile
Plan ve Bütçe Komisyonu Raporu (S. Sayısı: 535)

IX.- OYLAMALAR
1.- (S. Sayısı: 533) Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın oylaması

X.- YAZILI SORULAR VE CEVAPLARI
1.- Niğde Milletvekili Ömer Fethi Gürer'in, patent, faydalı
model ve endüstriyel tasarım tescili sayılarına ilişkin sorusu ve Bilim, Sanayi ve Teknoloji Bakanı Faruk
Özlü’nün cevabı (7/22195)
2.- Niğde Milletvekili Ömer Fethi
Gürer'in, TÜBİTAK tarafından Kamu Projeleri Destekleme Programı kapsamında
desteklenen proje sayısına ilişkin Başbakandan sorusu ve Bilim, Sanayi ve Teknoloji Bakanı Faruk Özlü’nün cevabı (7/23646)
3.- İstanbul Milletvekili Mustafa Sezgin
Tanrıkulu'nun, Helal Akreditasyon Kurumu ihalelerine ilişkin Başbakandan sorusu ve Ekonomi Bakanı Nihat Zeybekci’nin cevabı (7/23676)
4.- İstanbul Milletvekili Mustafa Sezgin
Tanrıkulu'nun, KOSGEB ihalelerine ilişkin Başbakandan sorusu ve Bilim, Sanayi ve Teknoloji Bakanı Faruk
Özlü’nün cevabı (7/23695)
5.- İstanbul Milletvekili Mustafa Sezgin
Tanrıkulu'nun, Bilim, Sanayi ve Teknoloji Bakanlığı ihalelerine,
Bilim, Sanayi ve Teknoloji Bakanlığı
ihalelerine, 
İlişkin Başbakandan soruları ve Bilim, Sanayi ve Teknoloji Bakanı Faruk Özlü’nün cevabı (7/23708), (7/24048)
6.- Gaziantep Milletvekili Akif
Ekici'nin, 2002-2017 yılları arasında gerçekleşen asansör kazalarına ve asansör
sistemlerinin denetimine ilişkin sorusu ve
Bilim, Sanayi ve Teknoloji Bakanı Faruk Özlü’nün cevabı (7/23814)
7.- Bursa Milletvekili Nurhayat Altaca
Kayışoğlu'nun, hizmet sektörünün KOSGEB desteklerinden yararlanmasına,
KOBİ Gelişim Destek Programıyla ilgili
sonuçların açıklanmasının ertelenmesine,
İlişkin soruları ve Bilim, Sanayi ve Teknoloji Bakanı Faruk Özlü’nün cevabı (7/24198), (7/24199)
8.- Ağrı Milletvekili Dirayet Dilan
Taşdemir'in, bir personel hakkındaki iddialara ve yapılan işlemlere ilişkin sorusu ve Türkiye Büyük Millet Meclisi Başkan Vekili
Ahmet Aydın’ın cevabı (7/24613)
9.- Manisa Milletvekili Tur Yıldız
Biçer'in, bir personel hakkındaki iddialara ve yapılan işlemlere ilişkin sorusu ve Türkiye Büyük Millet Meclisi Başkan Vekili
Ahmet Aydın’ın cevabı (7/24614)
21 Mart 2018 Çarşamba
BİRİNCİ OTURUM
Açılma Saati: 14.02
BAŞKAN: Başkan
Vekili Ahmet AYDIN 
KÂTİP ÜYELER:
Mustafa AÇIKGÖZ (Nevşehir), Mehmet Necmettin AHRAZOĞLU (Hatay)
----- 0 -----
BAŞKAN
– Türkiye Büyük Millet Meclisinin 75’inci Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, Türkiye’de nüfus hakkında söz isteyen İzmir Milletvekili Necip
Kalkan’a aittir. 
Sayın
Kalkan, bir saniyenizi alayım.
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet Aydın’ın, 21
Mart Dünya Down Sendromu Farkındalık Günü’ne ilişkin konuşması
BAŞKAN
– Çok değerli konuklarımız aramızdalar. 
Bugün
malum Dünya Down Sendromu Farkındalık Günü. Az önce Meclis Başkan Vekilimiz
Sayın Yaşar Tüzün’le birlikte ziyaret ettiler bizi. (Alkışlar)
Türkiye
Down Sendromu Derneği Söz+1 Özsavunuculuk Grubu Meclisi ziyaret etti. Tokat,
İstanbul, Ankara, İzmir’den gelen 8 genç kardeşimiz buradalar, taleplerini
ilettiler. Onları kutluyoruz, tebrik ediyoruz, mütebessim yüzlerini her zaman
görüyoruz. Asla ve asla kötülük düşünmeyen, insancıl yaklaşımlarını takdir
ediyoruz ve bütün bu farkındalığa –bu, bir farklılık değil; bu, bir
farkındalık- herkesin de aynı hassasiyetle yaklaşmasını diliyoruz. 
Sayın
Kalkan, buyurun. (AK PARTİ sıralarından alkışlar)
Süreniz
beş dakikadır.
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İzmir Milletvekili Necip Kalkan’ın, Türkiye’de nüfusa
ilişkin gündem dışı konuşması
NECİP
KALKAN (İzmir) – Muhterem Başkanım, değerli milletvekilleri, kıymetli
misafirlerimiz; hepinizi saygıyla sevgiyle selamlıyorum, sizlere de hoş
geldiniz diyorum. 
Efendim,
elime bir davetiye geçti İzmir’de. İzmir’deki davetiyenin adı “Yaşlılara Saygı
Haftası”. “Yaşlı” kelimesini anahtar alarak etrafı bir inceledim ve TÜİK
raporlarına baktım. Türkiye İstatistik Kurumuna göre, Türkiye'nin nüfusu 2017
yılında 80 milyon 810 bin kişi ve 1 milyon kadar da nüfusumuz artmış. Bu artan
nüfusumuzu da incelediğimizde, Türkiye’de 0-14 yaş arası tam 19 milyon 33 bin
kişi var; 15-24 yaş arası 16 milyon 983 kişi var yani demek istiyorum ki
Türkiye’de 0 ile 24 yaş arası 35 milyon kişi –Allah ömür versin, sağ- yaşıyor. 
Pekâlâ,
dünyaya baktığımızda ayrı bir tablo görüyoruz. İşte, ben bu tablo ile
Türkiye’yi mukayese etmek istiyorum. Türkiye, toplam nüfus anlamında dünyada
19’uncu sırada bulunuyor ve bu gençlerin yanında 7 milyona yakın yaşlı
nüfusumuz var. Yaşlı nüfusa baktığımızda, Danimarka, Finlandiya gibi birçok
Avrupa ülkesinden fazla yaşlı nüfusa sahibiz. Türkiye’de de yaşlı nüfusun en
fazla olduğu iller Sinop, Kastamonu, Artvin, Çankırı; en düşük olduğu iller ise
Şırnak, Hakkâri ve Van. İşte, bu tablo bize gösteriyor ki Türkiye genç bir nüfusa
sahip ama aynı zamanda, yaşlanma eğilimi gösteren, diğer bir ifadeyle, yaşlı
nüfus sayısının ve oranının yükselmekte olduğu bir ülkedir. Bu durum, ülkemizde
kalkınmaya dayalı olarak değişen doğurganlık, ölümlülük ve doğumda beklenen
yaşam süresindeki iyileşmekten kaynaklanıyor. Bu açıdan, ülkemizde yaşlı
nüfusun yaşam standartları, bakımı, refahı konularında sosyal politikaların
belirlenmesi zamanı gelmiştir. Türkiye genç nüfusa şimdilik sahip ama yirmi
yedi yıl sonra geri saymaya başlayacak bu şekilde gider ise, bunun altını
çizmek istiyorum. Günümüzde yaşlı nüfusun refahının artırılmasıyla ilgili
ileriye dönük tedbirleri almamız lazım, eğitim politikasını ayarlamamız lazım.
Sağlık sistemi üzerinde önemli etkileri olacaktır, yaşlılıkla beraber birçok hastalık
da oluşacaktır, bunların planlanması lazım. 
Efendim,
benim söylemek istediğim şu: Türkiye’de yılda yaklaşık 1 milyon 300 bin bebek
doğuyor, 400-450 bin kişi ölüyor ve günde 3.600 doğum ve 1.200 ölüme denk
geliyor. Yirmi yedi yıl sonra bizim sayılarımız… Türkiye’de 2017 yılında 15-64
yaş aralığında 55 milyon insan varken 2080 yılında bu sayının 63 milyon olması
bekleniyor. Özellikle, Türkiye’de 1950 yılında ortalama yaşam süresi 46 yaş
idi, 2000 yılında 66’ya çıktı, 2015’te 78 yaş ortalamasına geldi; bugün
Türkiye’de kadınlarımızda 80,7 yaş ortalaması, erkeklerde 75,3 yaş ortalaması
var. Bugünlerde 65 yaşındaki insana “yaşlı, ihtiyar” demek mümkün mü? Ömür
uzuyor. Türkiye’de ömrün uzaması… On beş yıldır iktidardayız, on beş yıldır da –kimse
alınmasın- Türkiye’de insan ömrü 3,3 yıl artmış. Ben buradan arkadaşlarıma
sesleniyorum: Ömrünüzün artmasını istiyorsanız bir on beş yıl daha bize
iktidarı verin, üç buçuk sene daha ömrünüz artsın. (AK PARTİ sıralarından
alkışlar) Bunu açıkça söylüyorum çünkü rakamlar bunu gösteriyor, ben
söylemiyorum. Afganistan’da hâlen ortalama yaşam süresi 42, Japonya’da da 81.
Ömrümüz uzuyor. Ömrümüzün uzamasının tedbirlerini almamız lazım. Genç nüfus
azalacak -yaşlı nüfusumuz- bundan yirmi yedi sene sonra geriye doğru gelecek. Benim
söylemek istediğim: Bizim iktidarımızda insanın ömrü uzuyor. 
Takdir
sizin diyor, hepinize saygılar sunuyorum. (AK PARTİ sıralarından alkışlar)
BAŞKAN
– Teşekkür ediyorum.
Gündem
dışı ikinci söz, Nevruz hakkında söz isteyen Mardin Milletvekili Erol Dora’ya
aittir.
Sayın
Dora, buyurun. (HDP sıralarından alkışlar)
2.- Mardin Milletvekili Erol Dora’nın, 21 Mart “Nevroz
Bayramı’na” ilişkin gündem dışı konuşması
EROL
DORA (Mardin) – Sayın Başkan, değerli milletvekilleri; “Nevroz Bayramı”
nedeniyle gündem dışı söz almış bulunmaktayım. Bu vesileyle Genel Kurulu
saygıyla selamlıyorum.
Ben
de kıymetli misafirlerimizi sevgi ve saygıyla selamlıyorum ayrıca.
Konuşmama
başlamadan önce, Eş Başkanlarımız Sayın Selahattin Demirtaş, Sayın Figen
Yüksekdağ ve bütün tutuklu milletvekillerimizin “Nevroz Bayramı”nı kutluyor ve
kendilerini saygıyla selamlıyorum.
Kuşkusuz,
dünyanın pek çok yerinde halkların ortak geçmişlerini ve geleneklerini
yaşatmaları, bunun için bayram, şölen ve benzeri etkinliklerle çeşitli
kutlamalar yapmaları tarihin en eski çağlarından beri söz konusudur. Nitekim,
bu tür ortak etkinlikler ve ritüeller halkların birlikte yaşama kültürlerini
pekiştirmekte ve ortak bir hafızayı da oluşturmaktadır. Elbette bunun uluslar bazında
anlamı büyüktür. Her ulus veya halk grubu sahip olduğu kültürel
zenginlikleriyle kişilik kazanır, evrensel kültüre zenginlik katar. Halk
gruplarının sahip oldukları kültürel zenginlikler günlük yaşamlarının da manevi
gıdasıdır.
Sayın
Başkan, değerli milletvekilleri; 21 Mart günü Orta Doğu halkları başta olmak
üzere dünyanın farklı halkları tarafından “Nevroz Bayramı” olarak
kutlanmaktadır. Yüzlerce hatta binlerce yıldır Mezopotamya ve Orta Doğu
halkları tarafından yeni gün olarak kabul edilen bu bayram Kürtler, Farslar,
Türkler, Türkmenler, Arnavutlar, Gürcüler gibi birçok halk tarafından kutlanan
geleneksel yeni yıl ya da doğanın uyanışı ve bahar bayramıdır.
Değerli
milletvekilleri, “Nevroz Bayramı”nın tarihi milattan önceki döneme
dayanmaktadır. Efsaneye göre Demirci Gâve zulme karşı isyan etmişti, bu yüzden
o günden bu yana “Nevroz Bayramı” sadece Kürt halkı için değil, bütün bölge
halkları için önemli bir gün olarak kabul edilmekte, özgürlük festivali olarak
yüzlerce yıldır kutlanmaktadır. Mezopotamya halkları “Nevroz Bayramı”nı her yıl
baskı ve engellemelere rağmen kutlamaya devam etmektedir. Özellikle 1990’lı
yıllardan itibaren “Nevroz Bayramı” Türkiye’de kitlesel kutlamalara sahne
olmuştur. Diyarbakır başta olmak üzere diğer birçok ilde de görkemli
festivallerle kutlanmaya başlanmıştır ancak ne yazık ki bazı yıllarda “Nevroz
Bayramı” kutlamalarının yasaklanması, çok sayıda ölüm ve acılara da sebep
olmuştur. Oysa “Nevroz”un bayram olarak kabul edilmesi ve bunun yasalarla da
desteklenmesinin halklara barış ve kardeşlik adına verilecek bir armağan
niteliğinde olacağı şüphe götürmez bir gerçekliktir. Hâlihazırda ülkenin birçok
şehrinde kitlesel olarak kutlanan bu bayramın yasaklamalar olmaksızın özgürce
ve hak ettiği biçimiyle kutlanması özlenen ve beklenen bir olgudur. 
Değerli
milletvekilleri, Orta Doğu’da pek çok ülkede resmî bayram olarak kabul edilen
“Nevroz Bayramı” Birleşmiş Milletler Genel Kurulu tarafından da 2010 yılında
dünya bayramı olarak kabul edilmiştir. Yine Birleşmiş Milletler Eğitim, Bilim
ve Kültür Örgütü UNESCO tarafından da dünyanın en eski manevi geleneği olarak
kabul edilmiştir. Unutulmamalıdır ki ortak hafızalarda yer alan böylesi önemli
günlerin halkları birleştirici gücü oldukça büyüktür. 
Birçok
ülkede resmî tatil olan 21 Martın ve dolayısıyla “Nevroz”un, bu bağlamda
bugünün ülkemizde de tatil ilan edilmesi, halkların da bir arada yaşam umudunu
perçinlemesi adına anlamlı ve bir o kadar da önemli olacaktır. 
Değerli
milletvekilleri, maalesef bu seneki “Nevroz” kutlamaları öncesi yine ülkenin
dört bir yanında onlarca kişi gözaltına alındı, Afrin’de ise “Nevroz
Bayramı”nın sembolü olan Demirci Gâve’nin heykeli ÖSO tarafından yıkıldı. Oysa
bir tarafın acısı diğer tarafın mutluluğuna dönüşmüşse orada kardeşlikten ve
barıştan söz etmek mümkün değildir. Acıda ve sevinçte ortaklaşmayan toplumların
hem bugünü hem yarını karanlıklar ve belirsizlikler içinde yitip gitmekte,
kurulan taziye çadırlarında ülkenin geleceği heba edilmektedir. Bu gidişata bir
an evvel son vermek hepimizin görev ve sorumluluğudur. 
Bu
düşüncelerle bu yılki “Nevroz Bayramı”nın ülkemiz için yeni bir başlangıç, yeni
bir gün ve gerçek bir barışa vesile olmasını temenni ediyor, bütün
halklarımızın “Nevroz Bayramı”nı en içten dileklerimle kutluyorum. Tekrar Genel
Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ediyorum. 
Gündem
dışı üçüncü söz, 21 Mart Down Sendromu Farkındalık Günü münasebetiyle söz
isteyen İstanbul Milletvekili Didem Engin’e aittir. 
Buyurun
Sayın Engin. (CHP sıralarından alkışlar) 
3.- İstanbul Milletvekili Didem Engin’in, 21 Mart Dünya Down
Sendromu Farkındalık Günü’ne ilişkin gündem dışı konuşması
DİDEM
ENGİN (İstanbul) – Sayın Başkan, sayın milletvekilleri; bugün 21 Mart Down
Sendromu Farkındalık Günü. Down sendromlu bireylerimiz bugün Mecliste bizlerle
birlikte. Onlara şöyle güçlü bir alkışla hep birlikte hoş geldiniz diyebilir
miyiz. (Alkışlar) Hoş geldiniz, iyi ki geldiniz, iyi ki bizimlesiniz, iyi ki
varsınız. 
Biraz
sonra Sağlık, Aile, Çalışma ve Sosyal İşler Komisyonunda Down sendromlu
bireylerimizin mücadele hikâyelerini, azimlerini, gelecekle ilgili
düşüncelerini, hayallerini dinleyeceğiz. 
Down
sendromuyla ilgili çalışmaya ilk karar verdiğimde, geçen yıl ağustos ayında,
Down Sendromu Derneğinden görüşme talep ederek onları ziyaret ettim. Down
sendromlu çocukları olan ailelerin kurmuş olduğu ve çok güzel çalışmalar yapan
bir dernek. Yaşadıkları zorlukları, çocuklarının geleceği için düşüncelerini
bire bir onlardan dinledim. Sonrasında, yaklaşık altı ay süren bir çalışma
nihayetinde şubat ayında Meclis Başkanlığına kapsamlı bir araştırma önergesi
sundum. Down sendromu konusunda Mecliste bir komisyon kurulmasını ve çözüm
önerilerinin tüm partilerin el ele vereceği ortak bir platformda
geliştirilmesini talep ettim. Bu önergemin Meclisin tozlu raflarında kalmaması
ya da reddedilmemesi için “change.org” üzerinden
“MeclisteDownSendromuKomisyonuKurulsun” etiketiyle bugün -tişörtümde de
gördüğünüz etiket- bir imza kampanyası başlatmıştım. Bu imza kampanyasına 70
binden fazla yurttaşımız imza verdi ve her geçen dakika, her geçen saniye imza
veren sayısı artıyor. İmza veren, duyuruyu sosyal medya hesaplarında paylaşan
tüm duyarlı yurttaşlarımıza hassasiyetleri ve destekleri için gönülden
teşekkürlerimi sunuyorum. Video çekip paylaşan Down sendromlu bireylere,
çocuklarının fotoğraflarını güzel dilekleriyle ve dualarıyla ileten tüm
annelere ve babalara gönülden teşekkür ediyorum. (CHP sıralarından alkışlar)
Umuyorum önümüzdeki hafta bu komisyonu ortak önergemizle, oy birliğiyle
Mecliste kurabiliriz. Tüm siyasi partilerden bu konuda müspet, olumlu yanıtlar
geldiğini belirtmek isterim. 
Biliyorsunuz,
Down sendromu bir hastalık değil, bir kromozom farklılığı. Ülkemizdeki yaklaşık
70 bin Down sendromlu birey ve aileleri bizden pek çok konuda çalışma
bekliyorlar. Her sene tekrar tekrar rapor çilelerinin son bulması, Down
sendromu kan testiyle belli olup sonradan değişmediği için tanı konulduktan
hemen sonra raporun otomatik ve süresiz verilmesi, böylelikle doğumun hemen
ardından başlaması gereken erken eğitime ve fizyoterapiye erişimlerine imkân
sağlanması, Türkiye genelinde Down sendromu haritası hazırlanarak konuyla
ilgili veri eksikliğinin bir an evvel giderilmesi ve hizmetlerin de bu
doğrultuda planlanması, örgün eğitim içinde kalarak nitelikli, etkin
bütünleştirme eğitiminin sunulması, bakımevi ve rehabilitasyon merkezlerinin
kapasitelerinin artırılması, çocukların ihtiyaç analizi yapılarak ihtiyaç
duydukları saat kadar rehabilitasyon desteği verilmesi, çalışan anne babalara
destek olunması, toplumumuzdaki ön yargıların kırılması için farkındalık
programlarının geliştirilmesi, Down sendromlu bireylerimizin iş hayatına etkin
katılımlarının sağlanması gibi çok sayıda alanda bizden destek bekliyorlar. 
Araştırma
komisyonu kurulursa konunun uzmanlarını, sivil toplum kuruluşu temsilcilerini,
Down sendromlu bireyleri ve ailelerini Meclise davet ederek hep birlikte
görüşlerini alabileceğiz ve sonucunda da iktidar ve muhalefet milletvekilleri
hep birlikte el ele vererek bu sorunların çözümü için rapor hazırlayacağız.
Tabii rapor hazırlandıktan sonraki görevimiz de hep birlikte bu rapordaki
önerilerin hayata geçmesi için uygulamayı takip etmek olacak. 
Down
sendromlu bireylerimizle gurur duymalıyız; sanatta, sporda, iş hayatında,
toplumsal hayatımızın her alanında Down sendromlu bireylerimiz çok başarılılar.
Onların azimleri, cesaretleri, mücadeleleri ve başarılarıyla gurur duymalıyız,
onlara güvenmeli ve inanmalıyız.
Sadece
Down sendromlu bireylerimiz değil, otizmli bireylerimiz, kas hastası
bireylerimiz gibi diğer tüm engelli alanlarında da ayrı ayrı çalıma
komisyonları kurarak seslerini duymalı ve çözüm üretmeliyiz. 
Yüce
Meclisi saygıyla selamlıyorum. (CHP ve HDP sıralarından alkışlar)
BAŞKAN
– Teşekkür ediyorum Sayın Engin. 
Aynı
dileklere bizler de katılıyoruz.
III.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Ahmet Aydın’ın, 21
Mart Nevruz Bayramı’nı kutladığına, 23’üncü Dönem Ankara Milletvekili Ahmet
Deniz Bölükbaşı’na Allah’tan rahmet dilediğine ve 21 Mart Âşık Veysel’in
ölümünün 45’inci yıl dönümüne ilişkin konuşması 
BAŞKAN
– Sayın milletvekilleri, ülkemizin, bölgemizin ve dünyanın pek çok yerinde
kardeşlik için, tam anlamıyla millî birlik ve beraberlik için kaybedecek bir
gün değil, bir ana bile tahammülümüzün olmadığı bu güzel bahar gününün, Nevruz’un
milletimizin, bölgemizin ve dünyanın geleceğine hayırlar getirmesini temenni
ediyoruz. Nevruz ateşinin Anadolu’dan bölgemize, bölgemizden tüm cihana
yayılarak insanlığı sarması ve kucaklaması hepimizin ortak temennisidir. Bu
güzel toprakların havasını teneffüs eden, ideallerini ve ortak geleceğini
paylaşan herkesin bayramı olan Nevruz, bunu bozmak isteyen gafillere de
verilebilecek en anlamlı cevap olacaktır. Ayrılığın değil kavuşmanın, kavganın
değil barışın ve sevginin bayramı olan Nevruz birlik ve beraberliğimizi
perçinleyecek, güzel günleri getirecektir. Bu vesileyle, Türkiye’mizin,
milletimizin ve gönül coğrafyamızın Nevruz Bayramı’nı en içten dileklerimizle
kutluyor, barış, huzur ve mutluluklar getirmesini temenni ediyorum. 
Sayın
milletvekilleri, dün acı bir haber aldık. Milliyetçi Hareket Partisi 23’üncü
Dönem Ankara Milletvekili Sayın Ahmet Deniz Bölükbaşı’nın vefat haberiydi.
Yarın saat 11.00’de Mecliste cenaze töreni olacak haberini aldık. Bu vesileyle,
kendisine Allah’tan rahmet diliyoruz. Milliyetçi Hareket Partisi camiasına ve
tüm sevenlerine de başsağlığı diliyoruz. 
Yine
bugün, Down Sendromu Farkındalık Günü. Az önce buradaydı kardeşlerimiz. Down
sendromu bir hastalık değil, genetik bir farklılıktır. Dünya farklılıklarla
güzeldir. “Gerçek dostlar kromozom saymaz.” derler. Aslında Down sendromu bir
eksiklik değil, artı 1 fazlalıktır, bunu bilmemiz gerekiyor. Down sendromlu
çocukların insani değerleri son derece yüksektir. Pozitiftirler, yalan, riya
nedir bilmezler, yürekleri sevgi doludur ve sevgileri karşılıksızdır. Yine,
buradan, öyle zannediyorum ki tüm siyasi parti gruplarımızın da mutabakatıyla,
yarın, inşallah, bu konuyla ilgili ortak bir Meclis araştırması önergesi
verilecektir. Bu konudaki duyarlılıkları, hassasiyetlerinden dolayı da tüm
siyasi parti gruplarımıza da ayrıca teşekkür ediyorum. 
Yine,
değerli milletvekilleri, halk müziğimizin efsane ismi, gönül gözüyle gören
büyük usta Aşık Veysel’in ölüm yıl dönümü. Vefatının üzerinden kırk beş yıl
geçmesine rağmen biz onu unutmadık. İnsana olduğu kadar toprağa da büyük bir
sevgiyle bağlı olduğunu “Gözlerim görseydi, toprağı tanıyamazdım, sizin gibi
basar geçerdim.” sözleriyle…
Burada
ben özellikle Aşık Veysel’in bir iki dizesini sizlerle paylaşmak istiyorum.
Bize çok şeyler öğretmiştir, gönül gözüyle görmüştür: 
“Beni
hor görme kardeşim
Sen
altınsın ben tunç muyum
Aynı
vardan var olmuşuz
Sen
gümüşsün ben sac mıyım
Topraktandır
cümle beden
Nefsi
öldür ölmeden
Böyle
emretmiş yaradan
Sen
kalemsin ben uç muyum
Tabiata
Veysel âşık
Topraktan
olduk kardaşık
Aynı
yolcuyuz yoldaşık
Sen
yolcusun ben bac mıyım.”
Sevgili
milletvekilleri, değerli milletvekilleri; gerçekten bizim önemli simalarımız,
önemli isimlerimiz var; onları günü geldiğinde de anmadan geçemiyoruz. Bize çok
önemli nasihatleri de oluyor, bir yaşanmışlıkları var. Bu vesileyle de bu ölüm
yıl dönümünde Âşık Veysel’i de bir kez daha rahmet ve şükranla yâd ediyorum.
Şimdi,
sisteme giren sayın milletvekillerine… Bugün tabii, önemli bir gün; Down
sendromu var, Âşık Veysel var, nevruz var. Dilerseniz, bugün 20 kişiye söz
verelim. (AK PARTİ ve CHP sıralarından alkışlar)
Evet,
sisteme giren sayın milletvekillerine, 60’a göre bir dakika süreyle söz
vereceğim.
Buyurun
Sayın Gürer, sizinle başlıyoruz.
V.- AÇIKLAMALAR
1.- Niğde Milletvekili Ömer Fethi Gürer’in, Hükûmetin
patates çiftçisinin sorunlarıyla ilgili düzenleme yapması gerektiğine ilişkin
açıklaması
ÖMER
FETHİ GÜRER (Niğde) – Teşekkürler Sayın Başkan.
Niğde
ve Nevşehir’de binlerce ton patates depolarda beklemektedir. Patates
üreticileri için tehlike çanları çalmaktadır. Patates çiftçileri icralıktır.
Bunun yanında çiftçide para olmadığı için esnaf da mağdur duruma düşmüş
durumdadır. Çiftçilerin ve esnafların borçlarının mutlaka ötelenmesi gerekiyor.

Ayrıca,
Hükûmet patates çiftçisiyle ilgili dış satım için teşviki artırmalı, bunun
yanında patates çiftçisinin elinde bulunan ürün alınarak kamu kuruluşları ve
belediyelerde ve benzer kuruluşlar eliyle bir an önce tüketilmelidir. Aksi
takdirde gelecek yıl patates çiftçisinin ekim yapabilme şansı kalmamaktadır.
Bölgede patates önemli bir gelir kaynağıdır. Bu anlamda gittiğimiz her yerde
sorun büyük ölçüde açık ve net görülmektedir. Hükûmetin patates çiftçisiyle
ilgili düzenleme yapması çağrısını yineliyorum yoksa çiftçilik giderek bölgede
sorun olacağı gibi ekim yapılamayacaktır.
Teşekkür
ediyorum.
BAŞKAN
– Sayın Engin’in yerine Sayın Tarhan…
2.- Kocaeli Milletvekili Tahsin Tarhan’ın, son günlerde
İstiklal Marşı’nın tartışma konusu yapılmasına ilişkin açıklaması
TAHSİN
TARHAN (Kocaeli) – Teşekkür ediyorum Sayın Başkan.
Türk
milletinin kahramanlık ve zafer duygularıyla beslenmiş, dünya devletlerinin
marşları arasında en anlamlısı olan İstiklal Marşı’mız ne yazık ki son günlerde
tartışma konusu hâline gelmiştir. Kocaeli Büyükşehir Belediyesinin düzenlediği
organizasyonda saygı duruşunun yapılmadığı, tef ve saz eşliğinde söylenerek
millî bilinçten uzak bir şekilde vatandaşlara dayatılmaya çalışıldığı
görülmüştür. 
Her
konuda millî ve yerli olmaktan bahsedenlere seksen sekiz yıldır aynı şekilde
söylenen millî marşımızın şarkı veya türkü olmadığını hatırlatıyor, AKP Kocaeli
milletvekillerini açıklama yapmaya davet ediyorum. 
BAŞKAN
– Sayın Aydın…
3.- Bursa Milletvekili Erkan Aydın’ın, 23’üncü Dönem Ankara
Milletvekili Deniz Bölükbaşı’na Allah’tan rahmet dilediğine, 21 Mart Nevruz
Bayramı’na ve halktan para toplayan kaç şirket olduğunu ve bunlara nasıl izin
verildiğini öğrenmek istediğine ilişkin açıklaması
ERKAN
AYDIN (Bursa) – Teşekkür ederim Sayın Başkan.
Bugün
kaybettiğimiz değerli diplomat Deniz Bölükbaşı’na Allah’tan rahmet, yakınlarına
başsağlığı diliyorum. 
Bugün
21 Mart, baharın müjdecisi Nevruz Bayramı; bu döngünün de ülkemize ve tüm
toplumlara barış ve mutluluk getirmesini diliyorum. Ancak geleceğimize umutla
bakamıyoruz, etrafımız dolandırıcılık çeteleriyle dolu. Yüksek kâr vaadiyle
binlerce insanı milyonlarca lira dolandıran Çiftlik Bank’ın ardından bir vurgun
haberi de Anadolu Farm isimli bir uygulamadan geldi. Kayseri merkezli firmanın
bünyesinde bulanan Anadolu Farm’ın 44 bin üyeden bir yılda 200 milyon lira
topladığı öğrenildi. Üyelere yapılan ödemeler firma hakkında inceleme
başlatılınca durduruldu. 
İlgili
bakanlığa soruyorum: Halktan para toplayan kaç şirket var? Bunlara nasıl izin
veriliyor ve bunların arkasında kimler var? 
BAŞKAN
– Sayın Eseyan?.. Yok. 
Sayın
Kayışoğlu…
4.- Bursa Milletvekili Nurhayat Altaca Kayışoğlu’nun, Uludağ
Üniversitesi Rektörü Yusuf Ulcay’ın faşist, baskıcı, zorba uygulamalarına
ilişkin açıklaması
NURHAYAT
ALTACA KAYIŞOĞLU (Bursa) – Teşekkür ediyorum. 
Gün
geçmiyor ki Uludağ Üniversitesinde okuyan gençlerimiz Rektör Ulcay’ın gerici,
faşist, baskıcı, zorba uygulamalarıyla karşı karşıya kalmasın. Her biri
kanunlarımızdaki tanıma ve Yargıtay içtihatlarına göre suç örgütü olan tarikat,
cemaat mensubu, bilim dışı, akıl dışı kişilere paneller düzenletiyor, kutsal,
dinî duyguları şahsi menfaatlerine alet eden kişilere üniversitede konferanslar
verdiriyor; bu da yetmiyormuş gibi “Abdülhamitsiz Yüz Yıl” adlı etkinliğe
katılmaları için Emir Sultan KYK’de kalan erkek öğrenciler oda oda gezilerek
tehdit ediliyor. Tek tek isimleri alınıp etkinliğe katılımın zorunlu olduğu
aksi hâlde başlarının belaya gireceği belirtilip isim, soy isim, telefonları
alınıp fişleniyor. Buradan sesleniyorum: Siyaset yapmak istiyorsan istifa et,
AKP il başkanı ol ya da akıllı ol. (CHP sıralarından alkışlar) 
BAŞKAN
– Sayın Benli yerine Sayın Kılıç…
5.- Kahramanmaraş Milletvekili İmran Kılıç’ın, 21 Mart Dünya
Down Sendromu Farkındalık Günü’ne, üç ayların başlamasına, Nevruz’a ve 21 Mart
Uluslararası Irk Ayrımı ile Mücadele Günü’ne ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkan.
Bugün
Dünya Down Sendromlular Günü’dür. 
Üç
aylardayız. Yarın akşam da Regaip Gecesi’ni idrak edeceğiz. 
Yine
ilkbaharın başlangıcı olan nevruzdayız. Nevruz aynı zamanda gece ile gündüzün
eşit olduğu bir gündür ve Uluslararası Irk Ayrımı ile Mücadele Günü. Irkçılık,
mezhepçilik, meşrepçilik insanlığa zarar veren davranışların başında
gelmektedir. Kavim ve kabileler hâlinde yaratılışımızın hikmeti tanışmamız ve
güzelliklerde yarışmamız içindir. Üstünlük takva yani insanlık değerlerini
kuşanmayladır, soy, sop, kabile ve sülaleyle değil. Hiçbirimiz aile, soy, ırk
ve rengimizi kendimiz seçmedik. Tercih imkânının olmadığı bir hususta birbirine
üstünlük kurmaya çalışmak, arızi kazanımları üstün ve seçkin olma sebebi kabul
etmek hiçbir şekilde geçerli değildir. Bu tür mensubiyetlerimiz asıl büyük
aidiyetimiz olan insanlığımızı ve insanlık değerlerimizi gölgelememelidir, ne
ırk farkı ne renk farkı ne dil farkı. Biz beniâdemiz, nevi beşeriz. Zihni
fukara olanın aklı ukala olur. Az önce Meclis Başkanlık makamından söylenen
Âşık Veysel’in dizeleri de bu gerçeği ne güzel dile getiriyor.
BAŞKAN
– Teşekkür ediyorum.
Sayın
Topal…
6.- Hatay Milletvekili Serkan Topal’ın, Hükûmetin taşeronla
ilgili yaptığı düzenlemede binlerce kişinin açıkta kaldığına ilişkin açıklaması
SERKAN
TOPAL (Hatay) – Teşekkür ediyorum Sayın Başkan.
Hükûmetin
taşeronla ilgili düzenlemesinde binlerce kişi açıkta kaldı maalesef. “1 milyon
200 bin kişiye kadro vereceğiz.” dediniz ancak kamuda, KİT’lerde hizmet alım
sözleşmesi kapsamı dışında kalanlar taşeron olarak kaldı. Taşeron olan tüm
çalışanlar kadroya alınmalıdır. Taşeron kamuda ve KİT’lerde sona
erdirilmelidir. Bizleri arayan binlerce taşeron sizi aramıyor mu? Neden
seslerini duymuyorsunuz? Neden emekçileri mağdur ediyorsunuz? Bir kez daha
söylüyoruz. Tüm taşeronlara kadro. Tüm taşeronlara kadro.
BAŞKAN
- Teşekkür ediyorum.
Sayın
Boyraz.
7.- İstanbul Milletvekili Osman Boyraz’ın, 21 Mart Âşık Veysel’in
ölümünün 45’inci yıl dönümüne ilişkin açıklaması
OSMAN
BOYRAZ (İstanbul) – Teşekkür ediyorum.
“Yine
bahar geldi bülbül sesinden,
Seda
verip seslendin mi yaylalar?
Çevre
yanın lale, sümbül bürümüş, 
Gelin
olup süslendin mi yaylalar?” 
Tıpkı
şairin ifade ettiği gibi, aziz milletimizin Nevruz Bayramı’nı kutluyor, birlik
beraberlik ve kardeşliğimizin pekişmesine de vesile olmasını Cenab-ı Allah’tan
niyaz ediyorum.
Yine
“Dost, dost diye nicesine sarıldım/ Benim sadık yârim kara topraktır.” “Gün
ikindi, akşam olur/ Gör ki başa neler gelir.” “Beni hor görme kardeşim/ Sen
altın mısın, ben tunç muyum?” ve daha niceleri hafızalarımızda yer edinen,
Anadolu kültürünü özümsemiş ve bu değerleri de gönül gözüyle derlemiş, en yalın
hâliyle de söze döküp Türk milletinin müstesna gönlünde yer edinmiş Âşık
Veysel’i, ölüm yıl dönümü münasebetiyle bir kez daha rahmetle, minnetle
anıyorum.
Yaşadığı
tüm olumsuzluklara, sıkıntılara rağmen, umudunu yitirmemiş, derdini, sevincini,
hasretini 7 yaşında eline aldığı sazıyla yıllarca söylemiş ve söylediği her
sözde dilden dile, nesilden nesile, gönülden gönüle Anadolu insanının gönlünde
yer edinmiştir. Bir kez daha rahmet ve minnetle anıyorum, mekânı cennet olsun.
(AK PARTİ sıralarından alkışlar) 
BAŞKAN
– Sayın Özdemir...
8.- İstanbul Milletvekili Sibel Özdemir’in, 21 Mart Nevruz
Bayramı’na ve 21 Mart Dünya Down Sendromu Farkındalık Günü’ne ilişkin
açıklaması
SİBEL
ÖZDEMİR (İstanbul) – Teşekkür ederim Sayın Başkan.
Öncelikle
baharın gelişini müjdeleyen nevruzla birlikte içinde bulunduğumuz sıkıntılardan
ve ayrışma siyasetinden kurtulmayı, ülkemizin birlik, beraberlik, dostluk ve
huzur içinde olmasını diliyor, 21 Mart Nevruz Bayramı’nı kutluyorum.
Değerli
milletvekilleri, bugün aynı zamanda 21 Mart Down Sendromu Farkındalık Günü.
Farklı illerden Meclise gelen Down Sendromu Derneği yöneticileri ve Down
sendromlu gençlerimizle İstanbul Milletvekilimiz Sayın Didem Engin öncülüğünde
bugün bir basın açıklaması yaptık. Eşit, bağımsız bireyler olarak özgür
yaşamlarının teminatı olan istihdam olanaklarının artırılması, sosyal yaşam ve
eğitim ihtiyaçlarının karşılanması ve yaşamlarının kolaylaştırılması amacıyla
bizde de -Mecliste- Down sendromu komisyonu kurulması taleplerini ilettiler.
Parlamentoda görev yapan milletvekilleri olarak bizler de Down sendromu başta
olmak üzere, tüm engelli bireylerimizin talep ve ihtiyaçlarının
karşılanacağının sözünü verdik ve bu bilgiyi tekrar sizlerin huzurunda sunmak
istiyorum.
BAŞKAN
– Sayın Ünal’ın yerine Sayın Dedeoğlu...
9.- Kayseri Milletvekili Sami Dedeoğlu’nun, 21 Mart Nevruz
Bayramı’na ilişkin açıklaması
SAMİ
DEDEOĞLU (Kayseri) – Nevruz, Orta Asya’dan Balkanlara kadar tüm farklılıkları
aşarak geçmişine sahip çıkma ve geleceğini birlikte inşa etme iradesini ifade
eder. Tabiatın dirilişiyle uzun zamandır mücadelesini verdiğimiz kardeşlik ve
huzuru bir arada olan bir coğrafya olması tek dileğimizdir.
Yaşadığımız
coğrafyanın her gecen gün biraz daha kıskaca alındığı bir dönemde 18 Mart
sabahı Zeytin Dalı Harekâtı kapsamında Afrin’e girişimiz yeni bir baharın
müjdeleyicisi bizlere. Tüm dünya demokrasi, hak, özgürlük, hoşgörü gibi
kavramların uygulamasını bizzat bizden görmüş oldu.
“Yaradılanı
severiz yaratandan ötürü.” diyen bir millet olarak, sadece coğrafyamızda değil,
tüm dünyadaki mazlum ve mağdurların yanında olacağız, nevruz ateşini
Anadolu’dan yakacağız.
Kardeşliğin,
dostluğun sembolü olan nevruz günü kutlu olsun.
Genel
Kurulu saygıyla selamlıyorum. 
BAŞKAN
– Sayın Balbay…
10.- İzmir Milletvekili Mustafa Ali Balbay’ın, 21 Mart
Nevruz Bayramı’na, 21 Mart Tayfun Talipoğlu’nun 1’inci, Âşık Veysel’in 45’inci
ölüm yıl dönümlerine, 23’üncü Dönem Ankara Milletvekili Deniz Bölükbaşı’na
Allah’tan rahmet dilediğine ve 21 Mart Dünya Down Sendromu Farkındalık Günü’ne
ilişkin açıklaması
MUSTAFA
ALİ BALBAY (İzmir) – Teşekkür ediyorum Sayın Başkan. 
Öncelikle
bütün Orta Asya, Ön Asya ve Balkanlardaki milyonlarca insanın kutladığı nevruz
-yeni gün- kutlu olsun diyorum.
Kaybedişimizin
birinci yılında sevgili Tayfun Talipoğlu’nu saygıyla sevgiyle anıyorum.
Âşık
Veysel’i, gözüyle ve kalbiyle gören büyük ozanı saygıyla sevgiyle anıyorum.
Gerçekleri
söylemesiyle bildiğimiz yurtsever Deniz Bölükbaşı’yı saygıyla anıyoruz, mekânı
cennet olsun diyoruz. 
Sayın
Başkan, bugün Down Sendromu Farkındalık Günü. Buradan iktidar partisinin milletvekillerine
seslenmek istiyorum: 7 Mayıs 2005’te bir yasa çıktı, bütün engellilerin devlet
kurumlarından eşit yararlanmasını sağlayan bir yasa. Yedi yıllık bir süre
getirildi ve 2012’de bütün devlet kurumları engellilere hitap edecekti. 2012’de
üç yıl ertelendi, 2015’te üç yıl daha ertelendi. Ayıptır diyorum. Engellilere,
onlara bakanlara sadece bir miktar para verip, onlara sadece seçmen gözüyle
bakmak, sadece birazcık merhamet göstermek yetmez diyorum. Engellilerin en çok,
merhametten çok aramızda olmaya, eğitime ihtiyaçları var diyorum. 
BAŞKAN
– Sayın Gaytancıoğlu…
11.- Edirne Milletvekili Okan Gaytancıoğlu’nun, AKP’nin
hayvancılık politikasının tamamen iflas ettiğine ilişkin açıklaması
OKAN
GAYTANCIOĞLU (Edirne) – Teşekkür ederim Sayın Başkan. 
AKP’nin
hayvancılık politikası artık tamamen iflas etmiştir. Et fiyatlarını düşüremeyen
AKP, üreticiyi desteklemek yerine çözümü ithalatta görüyor. Son yedi yılda 6
milyar doları aşan dövizi canlı hayvan ve et ithalatına veren AKP mantığı,
nedense bu paranın yarısını bile çiftçiye vermiyor. Hayvancılıkta en önemli
maliyet olan yem fiyatları enflasyonun çok üzerinde arttı. Neden acaba? Çünkü
dolar artıyor. Bir zamanlar üretici bir tarım ülkesi olan Türkiye, yem ham
maddeleri olan buğday, arpa ve mısırda net ithalatçı, başka bir deyişle, yemin
yüzde 45’i ithal ham maddeyle elde ediliyor. Maalesef, artık yem fiyatları ile
süt fiyatları eşitlendi. Böyle hayvancılık yapılmaz. Kısacası, inekler ithal,
yem ithal, saman ithal, AKP yerli ve millî. 
BAŞKAN
– Sayın Yalım…
12.- Uşak Milletvekili Özkan Yalım’ın, Uşak Devlet Hastanesi
ve Uşak Üniversitesi Diş Hekimliği Fakültesinde muayene için randevu
taleplerinin çok geç karşılanmasına ve Van Erciş Devlet Hastanesinin durumuna
ilişkin açıklaması
ÖZKAN
YALIM (Uşak) – Teşekkür ederim Sayın Başkan. 
İlk
sorum Sayın Sağlık Bakanına. İlk başta şunu belirtmek istiyorum: Uşak Devlet
Hastanesine ve de Uşak Diş Hastanesine bir hasta muayene için gittiğinde ve
randevu talep ettiğinde, maalesef, verilen tarih üç buçuk, dört ay sonrası. Ben
buradan o randevuyu veren sayın doktora veya memura sesleniyorum: Siz bir
hastaneye gittiğinizde üç ay sonrasına randevu verildiğinde ağrıyan dişinizle
sizi baş başa bırakmış olacaklarının özellikle altını çiziyorum. 
Diğer
taraftan, geçen hafta şeker fabrikalarının kapatılmaması için doğu illerini
ziyaretimizde Van Erciş Devlet Hastanesini gördük. Van’daki birçok
vatandaşımızın, 174 bin kişinin yaşadığı yerdeki bu devlet hastanesinin
görüntüsünü özellikle paylaşmak istiyorum. Buradan Van milletvekillerine,
Van’daki Sayın Valiye ve de Erciş’in Kaymakamına sesleniyorum: Hasta
olduklarında bu devlet hastanesine gidiyorlar mı? Bu soruyu özellikle
kendilerine soruyorum ve de bütün milletvekillerini göreve davet ediyorum. 
Teşekkür
ederim. 
BAŞKAN
– Sayın Basmacı yerine Sayın Kuyucuoğlu…
13.- Mersin Milletvekili Serdal Kuyucuoğlu’nun, 21 Mart
“Nevroz Bayramı’na” ve akaryakıt fiyatlarının yüksekliğine ilişkin açıklaması
SERDAL
KUYUCUOĞLU (Mersin) – Teşekkür ederim Sayın Başkan. 
Sözlerime
başlarken Türk dünyasının ve halkların “Nevroz Bayramı’nı” kutluyorum. 
Sayın
Bakan, dünyada en yüksek akaryakıt fiyatı Türkiye'dedir. Bu nedenle, hava ve
deniz taşımacılığı faaliyetinde bulunanlara ÖTV’siz akaryakıt temin edilmesi
imkânı sağlanmıştır. Oysa, ulaşım alanında bir başka rekabet de kara
taşımacılığında yaşanmaktadır. Özellikle şehir içi ulaşımın vazgeçilmez bir
parçası olan taksici, minibüsçü ve kamyoncu esnafımızın en büyük maliyeti
şüphesiz akaryakıttır. Bu nedenle taksici ve kamyoncu esnafımıza da tıpkı deniz
ve hava ulaşımında olduğu gibi ÖTV’siz akaryakıt temin etme imkânı sağlamak
için bir çalışmanız var mıdır? Böyle bir çalışma çok geniş bir kesimi mutlu
edecektir, taşıma ve ulaşımı ucuzlatacaktır.
Teşekkür
ederim.
BAŞKAN
– Sayın Tümer…
14.- Adana Milletvekili Zülfikar İnönü Tümer’in, işsizlik
sorununun arttığına ve öğretmenler ile sağlıkçılara verilen atama sözünün
yerine getirilmediğine ilişkin açıklaması
ZÜLFİKAR
İNÖNÜ TÜMER (Adana) – Sayın Başkan, üniversite mezunlarımızın sayısı hızla
artarken işsizlik oranı da aynı paralelde artış göstermektedir.
Üniversitelerden mezun olan milyonlarca insan atama yapılmaması nedeniyle derin
bir travmaya, birçok gencimiz de intihara sürüklenmektedir. 2017 yılının Ekim
ayı sonu itibarıyla öğretmenler ve sağlıkçılara verilen atama sözü de yerine
getirilmemiştir. Ayrıca, ataması yapıldığı hâlde güvenlik soruşturması
bahanesiyle bekletilen binlerce insanımız göreve başlayacağı günü iple
çekmektedir. 
Kadınlar,
gençler, engelliler kamu kurumlarında yeterli oranda istihdam edilmemektedir. 
2017
yılı sonuna kadar söz verilmesine rağmen, bugüne kadar atamaların yapılmamış
olması vicdanları yaralamaktadır. Atamaların bir an önce gerçekleştirilmesi,
hak ettiği hâlde bekleyen üniversite mezunlarının göreve başlatılması
gerektiğine olan inancımla bakanları bu konu üzerinde daha hassas davranmaya
davet ediyorum.
BAŞKAN
– Sayın Kuyucuoğlu yerine Sayın Çamak…
15.- Mersin Milletvekili Hüseyin Çamak’ın, Birleşmiş
Milletler İnsan Hakları Yüksek Komiserliğinin Hükûmete OHAL'i bitirme çağrısı yaptığına
ve 21 Mart Nevruz Bayramı’na ilişkin açıklaması
HÜSEYİN
ÇAMAK (Mersin) – Teşekkür ederim Sayın Başkan.
Dün,
Birleşmiş Milletler İnsan Hakları Yüksek Komiserliği bir rapor yayınlayarak
Türkiye Hükûmetine OHAL'i bitirme çağrısı yaptı. OHAL’in insan hakları
ihlallerine, keyfî gözaltı, işkence ve kötü muamelelere sebep olduğu, ifade ve
toplanma haklarını yok ettiği vurgulandı. Hükûmet bu uyarıları dikkate alacağı
yerde, bilinen söylemle karşı açıklama yayınladı. “Sıralanan ihlaller ülkemizde
yaşanmamaktadır.” diyemeyenler kendilerine yönelen her türlü eleştiriyi,
uyarıyı bir kez daha terör yaftasıyla bertaraf etmeye çalıştı. Uluslararası bir
kuruluş temsilcisini, Zeyd El Hüseyin’i dahi terörle damgalamıştır. Hükûmeti
açıklamaları noktasında sorumlu davranmaya, hem ulusal hem de uluslararası
uyarı ve eleştirileri dikkate almaya davet ediyorum. 
Tüm
halkımızın Nevruz’unu kutluyorum.
Teşekkür
ederim.
BAŞKAN
– Sayın Özdiş…
16.- Adana Milletvekili İbrahim Özdiş’in, Danıştay
Başkanının kızı Gonca Hatinoğlu’nun Elâzığ Hâkimliğine atanmasının üzerinden
yirmi dört saat geçmeden Yargıtay tetkik hâkimliğine atanmasına ilişkin
açıklaması
İBRAHİM
ÖZDİŞ (Adana) – Teşekkür ediyorum Sayın Başkan.
Sorum
Sayın Başbakana: Atanamayan yüz binlerce öğretmen, sağlık emekçisi varken, her
4 gençten 1’isi sokakta işsiz gezerken Danıştay Başkanının kızı Gonca Hatinoğlu
Elâzığ hâkimliğine, yirmi dört saat geçmeden de Yargıtay tetkik hâkimliğine
atandı. Gonca Hatinoğlu’nun daha önceleri de Cumhurbaşkanlığında uzman olarak
çalıştığı, eşinin de AKP’ye yakınlığıyla bilinen Rönesans Holdingin bir
şirketinde yönetici olduğu belirtiliyor. Torpilin böylesine “Yuh!” diyoruz. 
AKP
il başkanlıklarının İŞKUR gibi çalıştığı da hepimizin malumu. İş arayan bir
genç, CV doldurmadan önce AKP’den bir tanıdık bulmaya çalışıyor. Atanamayan
öğretmenlerin, işsiz gençlerimizin, asgari ücretle çalışan işçimizin, asgari
ücretin bile altında maaş alan emeklilerimizin yüzüne nasıl bakacaksınız sayın
Hükûmet üyeleri?
Teşekkür
ediyorum Sayın Başkan.
BAŞKAN
– Sayın Akyıldız…
17.- Sivas Milletvekili Ali Akyıldız’ın, 21 Mart Nevruz
Bayramı’na, Hazreti İmam Ali’nin doğum gününe ve 21 Mart Âşık Veysel’in
ölümünün 45’inci yıl dönümüne ilişkin açıklaması
ALİ
AKYILDIZ (Sivas) – Teşekkür ediyorum Sayın Başkan.
Bugün
Sultan Nevruz Bayramı’mız, öncelikle Sultan Nevruz Bayramı’mız mübarek olsun.
Ayrıca, bugün Hazreti İmam Ali’nin de doğum günü. Tabii, bununla birlikte,
burada zamanım yetmediği için sayamayacağım bir sürü güzelliklerin de yaşandığı
bir gün bugün. 
Tabii,
bunlarla birlikte, bugün ayrıca büyük ozanımız Âşık Veysel’imizin de 45’inci
ölüm yıl dönümü. Yaşam ne kadar gerçekse ölümden sonra dillerde, gönüllerde
yaşamak da o kadar gerçektir. Bir insanı ölümünden sonra yaşatan, bıraktığı
eserleridir; âşığı yaşatan ise dillerde dolaşan türküleridir. Büyük ozan Âşık
Veysel, sazıyla sözüyle doğanın ve insanın tüm güzelliklerini anlatırken
bilginin önemini de ozan duyarlılığıyla anlatmıştır. Bilgisizliğin çağlar
boyunca milletleri nasıl karanlıklara sürüklediğini türküleriyle dile
getirmiştir. Âşık Veysel Şatıroğlu, Anadolu’nun bağrı yanık sazının güçlü bir
teli, dilimiz Türkçesinin en güzel sözü, halkımızın duygu ve düşüncelerinin en
güçlü sesidir. 
(Mikrofon
otomatik cihaz tarafından kapatıldı) 
ALİ
AKYILDIZ (Sivas) – Sayın Başkanım, torpil istiyorum.
BAŞKAN
– Sivas’a bir torpil yapalım.
Buyurun
Ali Bey, tamamlayın lütfen.
ALİ
AKYILDIZ (Sivas) – O, yatağından taşan Kızılırmak’tır. O, Beserek Dağı’nın
lalesi, sümbülüdür, süsüdür. O, kara toprağın sadık yâridir. O aşktır, inançtır,
dosttur, kadere isyandır. Onun gönül gözüdür, onun gözüyle baktığımızda, onun
adımlarıyla yürüdüğümüzde daha yaşanır kılabiliriz dünyayı. İşte o zaman sabah
rüzgârında salınamayan salkım söğüdün sessizliğini, habersiz vuran kırağının
gülde bıraktığı acıyı, sılayı özleyen âşığın yürek yangınını, yaşam ile ölümün
döngüsünü, toprak ile insanın can yoldaşlığını ve güneşi bile üşüterek ölümleri
çoğaltan savaşların anlamsızlığını duyumsayabiliriz. 
Teşekkür
ediyorum.
BAŞKAN
– Teşekkür ediyoruz.
Son
olarak, Sayın Tamer, buyurun.
18.- Kayseri Milletvekili İsmail Tamer’in, 21 Mart Nevruz
Bayramı’na, üç ayların başlamasına, 25 Mart Muhsin Yazıcıoğlu’nun ölümünün
9’uncu yıl dönümüne, 21 Mart Âşık Veysel’in ölümünün 45’inci yıl dönümüne ve 21
Mart Dünya Down Sendromu Farkındalık Günü’ne ilişkin açıklaması
İSMAİL
TAMER (Kayseri) – Teşekkür ediyorum Başkanım.
Mart
ayının sonu özellikle bizim için önemli diyoruz, Türk dünyasının Nevruz
Bayramı’nı bu anlamda kutluyorum. Yine üç ayların başlangıcı olarak görüyoruz,
tüm İslam âleminin üç aylarını kutluyorum. 
Ayrıca,
benim için de önemli olan, Şarkışlalı Muhsin Yazıcıoğlu’nun 25 Martta ölüm yıl
dönümü. Bu Anadolu’nun bağrından kopan alp yiğidi ölümünde rahmetle, minnetle
anıyoruz. 
Yine,
ayrıca, Âşık Veysel Şarkışlalı. Çok söylendi, halk ozanı Âşık Veysel’i de
45’inci ölüm yıl dönümünde anıyorum. 
Ayrıca
bugün Down Sendromu Farkındalık Günü. “Down sendromlu” demek aslında bu
çocuklarımız “1 fazla” demektir; insanlarda 46 kromozom var, 23 tanesi
erkekten, 23 tanesi bayandan gelir, 21’inci kromozomun fazlalığı demektir.
Bunlar çok sempatiktir, dürüsttür, duygusaldır, hiç yalan söylemezler.
Dolayısıyla, bu çocuklarımız için önemli bir gündür diyorum.
Teşekkür
ediyorum, sağ olun Başkanım.
BAŞKAN
– Teşekkür ediyorum.
Sisteme
giren sayın grup başkan vekillerine iki dakika süreyle söz veriyorum. 
Buyurun
Sayın Usta.
19.- Samsun Milletvekili Erhan Usta’nın, Türk askerinin
Afrin’de sevinçle karşılandığına, 23’üncü Dönem Ankara Milletvekili Deniz
Bölükbaşı’na Allah’tan rahmet dilediğine, 21 Mart Nevruz Bayramı’na, 21 Mart
Dünya Down Sendromu Farkındalık Günü’ne ve 21 Mart Âşık Veysel’in ölümünün
45’inci yıl dönümüne ilişkin açıklaması
ERHAN
USTA (Samsun) – Teşekkür ediyorum Sayın Başkan. 
Dünkü
konuşmamda da ifade etmiştim, Türk askeri, Türk ordusu Afrin’de sevinçle
karşılanmıştır. Sivil halk şeker ve pirinç dökerek hem Özgür Suriye Ordusu
mensuplarını hem de Türk askerini karşılamıştır. Bugün, yine, sabah saatlerinde
Türk Silahlı Kuvvetlerinin bir paylaşımından öğrenmiş bulunuyoruz ki Afrin’de 9
köyde 18 terörist Türk Silahlı Kuvvetlerine halk tarafından teslim edilmiştir.
Bu şunu göstermektedir ki terör varlık mücadelesini halka zulmederek
gerçekleştiriyor ve Afrin halkı Türk ordusunu bir kurtarıcı olarak görüyor,
hatta orada Melek Salih teyze “Biz sizi çok bekledik. Siz neredeydiniz?” diye
bizim askerimizi kucaklayarak sevincini paylaşmıştır. Türk ordusu, her zaman
zalimin karşısında, mazlumun yanında olmuştur; Türk Bayrağı’nın dalgalandığı
her yerde güven ve huzuru temsil eder.
Sayın
Başkan, bu sabah 23’üncü Dönem Ankara Milletvekilimiz Türk Dışişlerinin
yetiştirdiği değerli diplomatımız, değerli bürokrat Ahmet Deniz Bölükbaşı’nın
vefat haberiyle sarsıldık. Kendisi bir süredir tedavi görüyordu. Ömrünü Türk
dünyasına veren Sayın Bölükbaşı’nı rahmetle anıyoruz. Başta kederli ailesi
olmak üzere camiamıza ve bütün sevenlerine başsağlığı diliyorum. 
Bugün
idrak ettiğimiz Nevruz hepimizin coşkuyla kutladığı bir bahar bayramıdır. Çok
şükür bir bahar mevsimine daha ulaşmanın sevinç ve huzuru yürekleri
ısıtmaktadır. Nevruz Bayramı’mız kutlu olsun. 
Nevruz
Bayramı baharın dirilişi, Orta Asya’dan Balkanlara milletimizin ezelden ebede
nabız atışıdır. Türklerin en eski tarihinden günümüze kadar varlığını sürdüren
Nevruz-Ergenekon Bayramı bütün unsurlarıyla, âdet ve gelenekleriyle esasında
bir Türk bayramıdır. Türk dünyasının her köşesinde büyük şenliklerle kutlanan
bu bayram Türk topluluklarında millî birliği güçlendiren, dayanışmayı artıran,
birlik ve beraberliği pekiştiren bir unsurdur. Nevruz coşkusu Türk yaratılış
efsanelerinde de yer bulmuştur.
(Mikrofon
otomatik cihaz tarafından kapatıldı)
BAŞKAN
– Toparlayalım lütfen.
Buyurun.
ERHAN
USTA (Samsun) – Bahar bayramı Nevruz, baharın gelişiyle doğaya gelen
canlanmayı, toprağa ve bitkilere yürüyen yeni yaşam ile bereketi simgeler, bu
yönüyle Ergenekon Destanı içerisinde de yer alır.
Dört
bir yanımızın çevrili olduğu bir anda bozkurdun öncülüğünde Ergenekon’dan çıkan
Türk milleti yine her yanımızı saran şer ittifakını, terör damarlarını bozkurt
öncülüğünde yıkıp eritmekte ve zor günlerden çıkışımızda yine Türk
milliyetçiliği önderlik etmektedir. Bu mücadelede yer alan herkesi şükranla yâd
ediyorum. 
(Mikrofon
otomatik cihaz tarafından kapatıldı) 
ERHAN
USTA (Samsun) – Sayın Başkan, bitiriyorum. 
BAŞKAN
– Buyurun.
ERHAN
USTA (Samsun) – Bugün aynı zamanda 21 Mart Dünya Down Sendromu Farkındalık
Günü. Unutmayalım ki Down sendromu bir hastalık değil, bir farkındalıktır. Tüm
Down sendromlu kardeşlerimize ve ailelerine saygı ve sevgilerimizi iletiyorum.
Bizim de konuyla ilgili grup önerimiz var, gelecek hafta umuyorum ki bütün
partilerin ortak bir kararıyla bir komisyon kurulacaktır.
21
Mart, aynı zamanda, türküleri ve şiirleriyle Anadolu insanının gönlünde taht
kuran değerli ozanımız Âşık Veysel’i kaybettiğimiz gündür. Vefatının kırk
beşinci yılında kendisini saygıyla, rahmetle anıyorum ve sözlerimi onun şu
dizeleriyle bitirmek istiyorum. “Muhabbetin canda haslardan hastır,/ Avutur
Veysel'i bir şen piyestir,/ Türk adı babamdan bana mirastır,/ Daha bundan başka
adı neyleyim./ Vatan bizim, ülke bizim, el bizim,/ Emin ol ki her çalışan kol
bizim,/ Ay yıldızlı bayrak bizim, mal bizim,/ Söyle Veysel öğünerek, överek.”
Çok
teşekkür ederim.
BAŞKAN
– Teşekkür ediyorum.
Sayın
Kerestecioğlu, buyurun.
20.- İstanbul Milletvekili Filiz Kerestecioğlu Demir’in, 21
Mart Âşık Veysel’in ölümünün 45’inci yıl dönümüne, 21 Mart Dünya Down Sendromu
Farkındalık Günü’ne ve 21 Mart “Nevroz Bayramı’na” ilişkin açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan.
Bugün
Âşık Veysel'in ölüm yıl dönümü. “Dostlar beni hatırlasın.” diyen ve hep
hatırladığımız Âşık Veysel'i dostları unutmadı, bir kez daha saygıyla anıyoruz.
Evet
Down Sendromu Farkındalık Günü aynı zamanda bugün, Meclisi de ziyaret ettiler
arkadaşlarımız. Down sendromlu tüm arkadaşlarımızın, tüm yurttaşlarımızın
önündeki bütün engeller kalksın ve bunu biz kaldıralım, kaldırmaya öncülük
edelim, gelecek hafta o ortak önergeyi getirelim, yolları açık olsun hepsinin
diyorum.
Bugün
tahriklere kapılmayacağım, “Nevroz Bayramı” ve gerçekten aslında herkesin hep
birlikte coşkuyla kutlaması gereken bir bayram bugün. Mezopotamya’da,
Kafkaslarda, Doğu Akdeniz'de, Ön Asya'da kutlanan; Kürt halkının “Nevroz”u,
Azerilerin “Novruz”u, Farsların “Noruz”u, Türklerin “Nevruz”u, her halkın
farklı efsane ve hikâyelerle andığı ama herkes için umudu, iyiliği, barışı
simgeleyen bir bayram bugün. Aslında, gerçekten, bugünün, 21 Martın tatil
olması gerekiyor. Bununla ilgili biz birçok kez önerilerde bulunduk, kanun
teklifi de verdik. Çünkü özellikle, kutlamalara baktığımız zaman da, hafta
içerisine denk gelen bir günde o kutlamalara her şeye rağmen insanlar coşkuyla
katılıyor ve gerçekleştiriyor ama normal olarak, 1 Mayısın da olduğu gibi,
başka günlerin de olduğu gibi bugünün de tatil olması gerekiyor ki baharı
müjdeleyen ve aynı zamanda, özellikle Kürtler için Kral Dahhak’a karşı direnişi
ve özgürlüğü temsil eden bugünün coşkuyla ve bir arada kutlanabilmesi daha
fazla mümkün olsun. 
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen.
Buyurun.
FİLİZ
KERESTECİOĞLU DEMİR (İstanbul) – Engellemelere çok fazla girmeyeceğim bugüne
gerçekten bizim açımızdan da aslında gölge düşürmemek için ama maalesef her yıl
olduğu gibi bu yıl da engellemeler oldu. İşte “Sadece gününde, 21 Martta
kutlanacak.” dendi, hafta sonuna yapılacak başvuruların hemen hepsi reddedildi.
Bunun dışında da, özellikle, dün itibarıyla da 78 kişi daha kutlamalardan önce,
bizim “Nevroz” komitemizden de insanlar dâhil olmak üzere gözaltına alındılar.
Hani, 1990’lı yıllarda yasaklanan “…”(x)
“Yaşamak direnmektir.” sözü 2018’de de yine yasaklandı. Hatta, Ankara Valisinin
“Sembolik de olsa ateş yakılması mümkün değil.” sözleri üzerine devreye girmek
zorunda kaldık. Gerçekten, hani “Bir kibritiniz de mi yok Sayın Vali?” diye
sormak istiyorum. Ateşsiz “Nevroz” olmaz, bunu herkes bilir. Bunu devlet
törenlerinde o takım elbiselerle olduğu gibi değil ama gerçekten belki bir gün
Mecliste de halaylarla ve hep birlikte kutlamamız mümkün olur diyorum.
(Mikrofon
otomatik cihaz tarafından kapatıldı)
FİLİZ
KERESTECİOĞLU DEMİR (İstanbul) – Son cümlem Sayın Başkan.
BAŞKAN
– Tamamlayın lütfen. 
FİLİZ
KERESTECİOĞLU DEMİR (İstanbul) – Tekrar, “Nevroz Bayramı”mız kutlu olsun. 
BAŞKAN
– Teşekkür ediyorum. 
Sayın
Özkoç, buyurun. 
21.- Sakarya Milletvekili Engin Özkoç’un, 23’üncü Dönem
Ankara Milletvekili Deniz Bölükbaşı’na Allah’tan rahmet dilediğine, 21 Mart
Nevruz Bayramı’na, 21 Mart Âşık Veysel’in ölümünün 45’inci yıl dönümüne, 21
Mart Dünya Down Sendromu Farkındalık Günü’ne ve 18-25 yaş arasındaki gençleri
sigortasız çalıştırabilme imkânı getiren düzenlemeye ilişkin açıklaması
ENGİN
ÖZKOÇ (Sakarya) – Teşekkür ediyorum Sayın Başkan. 
MHP
Milletvekilimiz Ahmet Deniz Bölükbaşı’na Allah’tan rahmet diliyoruz,
yakınlarına başsağlığı diliyoruz. 
Nevruz
Bayramı tüm Türkiye’de heyecanla kutlanıyor, hepimizin bayramı ve bu bayramın
da az önce de ifade edildiği gibi diğer bayramlar gibi gerçekten bütün
insanların gönlünce kutlayabilmesi için tatil olması gerekir ve bütün
insanlarımızla kardeşlik ilkeleri içerisinde, gönül rahatlığıyla bu bayramı
kutlayabilmemiz gerekir. 
Âşık
Veysel’in ölümünün 45’inci yılı. “Kürt’ü, Türk’ü ne Çerkez’i /Hep Adem’in oğlu
kızı/ Beraberce şehit, gazi/ Yanlış var mı ve neresi?” diyerek gönül gözüyle
baktığı güzel ülkemizin güzel insanlarına kardeşlik söylemleriyle hayata veda
etmiş birisidir. Onu bugün bir kere daha anarken sözlerini sadece sözde değil
gönüllerde de yaşatmamız gerektiğini bir kere daha ifade etmek istiyorum. 
Down
sendromlu kardeşlerimizin o güzel yüzlerini nerede görsem onların ne kadar
insanca baktıklarını ve ne kadar sevgiyle dolu olduklarını görüyor, bir kere
daha onların bu hayata kattıkları renkler için şükrediyorum. İyi ki onların o
güzel yüzleri ve güzel gönülleri bu dünyamızı renklendiriyor, bizleri barışa,
sevgiye, güzelliğe çağırıyor. Bizden daha akıllı olan beyinlerine, bizden daha
güzel olan yüreklerine şükran borçluyum. Onlar için yapacağımız, bütün siyasi
partilerin birlikte yapabileceği her şeye büyük bir katkı sağlayacağımızı ve
bunu sevgiyle yapacağımızı bir kere daha ifade etmek istiyorum. 
Sayın
Başkan, değerli milletvekilleri; dün 67’nci maddeyi görüşürken ara vermek
durumunda kaldık. 67’nci madde 18 ve 25 yaş arasında gençler için sigortalı işe
giriş belgesi, işe başlatıldığı… 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen.
ENGİN
ÖZKOÇ (Sakarya) – Teşekkür ediyorum Sayın Başkan.
İşe
başlatıldığı gün Sosyal Güvenlik Kurumuna bildirilmesi hâlinde sigorta
başlangıcından önce bildirilmiş sayılmasını öngörüyor. Yani yasa diyor ki:
“İşverenler, siz 18-25 yaş arasındaki gençlerimizi sigortasız
çalıştırabilirsiniz. Bir ihbar ya da denetim olursa ‘Daha bugün çalışmaya
başladı, biz de bildirimimizi yapıyorduk.’ dersiniz ve yırtarsınız.”
Devlet
yurttaşına, çalışan insanına böyle bir haksızlık yapmamalı, bu şekilde bir
pazarlık içerisinde yer almamalı. Vicdanlarımız sızlamalı. Zaten çocuklarımız
işsiz, TÜİK’e göre 5 gencimizden birisi iş arıyor. Çocuklarımızın hiçbir
tanesinin işverenle pazarlık edecek gücü, sigortada diretecek imkânı yok. Anne
babalarının yanına sığınmış, harçlık parasına muhtaç durumdalar. Siz bu
çocuklarımızın köle gibi karın tokluğuna, güvencesiz çalışmasına yol
açmamalısınız.
İşin
kötüsü, 25 yaşından sonra karın tokluğuna bile zor iş buluyorsunuz. Hangi
işveren 18-25 yaş arasında bir genci sigortasız, güvencesiz, 3 kuruşa
çalıştırmak varken 26 yaşındaki birini işe alır?
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen.
ENGİN
ÖZKOÇ (Sakarya) – Teşekkür ederim
Bir
daha söylüyorum: Bu düzenlemeyle çocuklarımızın her türlü haktan mahrum, bir
işverenin iki dudağı arasında köle gibi çalıştırılmasına yol açmış olursunuz.
Nerede kaldı insanca, onurlu yaşam? Nerede kaldı bizim emek vererek
büyüttüğümüz evlatlarımızın aydınlık gelecek umudu? Evlatlarımızın baharını
karartmayın. Çocuğunuzla, güvenle… Aldığınız talimatla el kaldırmayın. Bu işin
vebali sizin üzerinize, almayın. Veysel’in gönül gözüyle görün, çocuklarımıza
sahip çıkın. 
BAŞKAN
– Teşekkür ediyorum.
VI.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu ziyaret eden Nevşehir’den
gelen Down sendromlu vatandaşlara “Hoş geldiniz.” denilmesi
BAŞKAN
– Bu arada, Nevşehir’den yine Down sendromlu güzel yürekli kardeşlerimiz
geldiler, hoş geldiniz diyoruz. (Alkışlar)
Sayın
İnceöz, buyurun.
V.- AÇIKLAMALAR (Devam)
22.- Aksaray Milletvekili İlknur İnceöz’ün, Genel Kurulu
ziyaret eden Nevşehir’den gelen Down sendromlulara “Hoş geldiniz.” dediğine,
Afrin’de ÖSO’yla birlikte operasyon gerçekleştiren Türk Silahlı Kuvvetlerinin
bölgede huzur ve güveni sağladığına, 21 Mart Nevruz Bayramı’na, 21 Mart Dünya
Down Sendromu Farkındalık Günü’ne, 23’üncü Dönem Ankara Milletvekili Deniz
Bölükbaşı’na Allah’tan rahmet dilediğine ve 21 Mart Âşık Veysel’in ölümünün 45’inci
yıl dönümüne ilişkin açıklaması
İLKNUR
İNCEÖZ (Aksaray) – Sayın Başkan, değerli milletvekilleri; ben de Nevşehir’den
gelen Down sendromlu kardeşlerimize tekrar hoş geldiniz diyorum, bugün gelen
bütün misafirlerimize. 
Sözlerime
özellikle Afrin Operasyonu’ndan başlamak istiyorum, Afrin başarısından
bahsederek devam etmek istiyorum. Afrin başarısından rahatsız olanlara,
özellikle orada yağma endişesi yaşayanlara, Afrin’e kimler yerleşecek endişesi
duyanlara, Türk Bayrağı’nın dalgalanmasından kaygı duyanlara Mehmetçik’imiz bir
mesaj göndermiş, Türk Silahlı Kuvvetleri yayınladı. Türk Silahlı Kuvvetleri,
dün, Zeytin Dalı Harekâtı kapsamında teröristlerden temizlenen, yeniden sivil
halkın dönüşlerine açılan Afrin ilçe merkezinden yeni görüntüleri kamuoyuyla paylaştı.
Afrin’deki görüntüler. “Afrin bugün daha huzurlu.” mesajıyla verilen
görüntülerde, Türk askerlerinin almış olduğu güvenlik önlemleri, denetimler
burada çok net görünüyor. 20 Ocak tarihinde başlayan Zeytin Dalı Harekâtı’nın
58’inci gününde Afrin ilçe merkezine girildi ve başarılı bir şekilde ÖSO’yla
birlikte operasyonu gerçekleştiren Türk Silahlı Kuvvetleri bölgede huzur ve
güveni sağladı. 
Bu
son paylaşılan görüntülere baktığımızda, özellikle bu bölgede huzurun, güvenin,
güven ortamının ve istikrar ortamının yeniden tesis edilmesine yönelik, halkın,
oradaki insanımızın yüzünün nasıl tebessümlerle güldüğü ve bugüne kadar
operasyonun niye bu kadar geciktiğine dair sitemlerin edildiği, “Allah’a şükür,
Türk ordusu bizi zulümden kurtardı.” “Türk askeri geldi, camide ezan okunmaya
başladı.”, bir başka hanım kardeşimizin “Bekledik sizi, niye daha erken
gelmediniz, niye beş yıl önce gelmediniz? Kocamı öldürdüler.” sözleri gerçekten
yürekleri dağlamış, Zeytin Dalı Harekâtı’nın gerekliliğini, meşruluğunu görmek istemeyenler
bu görüntülere baksın, bölge halkının sevinç çığlıklarına kulak versin. Herkes
görsün ve kabul etsin ki PKK, YPG bir terör örgütüdür. Sivil halkı kalkan
olarak kullanmak isteyen, sivil halkın kaçmasına izin vermemek için oralarda
çukurlar kazmış, hain, acımasız, hiçbir kutsalı olmayan bir terör örgütüdür,
bunu, buradan bir kez daha ilan ediyoruz. 
Sayın
Başkan, değerli milletvekilleri; Nevruz ve Bahar Bayramı 21 Mart itibarıyla.
İçinde bulunduğumuz hafta, aynı zamanda Dünya Ormancılık Günü, Dünya Su Günü,
Dünya Meteoroloji Günü, bahar başlangıcı nevruz, her biri baharı
müjdelemektedir. Yüzyıllardan bu yana kutlanan nevruz…
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın lütfen.
İLKNUR
İNCEÖZ (Aksaray) – …hepimizin ortak değeri, hepimizin ortak bayramıdır. Bizler
dili, dini, mezhebi, inancı, etnik kökeni ve siyasi görüşü ne olursa olsun
birlikte güçlü Türkiye’yiz. Birlik, beraberlik ve kardeşliğimizin pekişmesine
vesile olması temennisiyle bütün vatandaşlarımızın, bütün kardeşlerimizin
nevruzunu kutluyorum.
Biraz
evvel de misafirlerimize seslenirken söyledik; bugün 21 Mart Dünya Down
Sendromu Farkındalık Günü. Evet, eksiklikleri yok, fazlalıkları var; daha
içten, daha sıcak, daha dost, daha çok insanlar. Down sendromlu kardeşlerimizin
o sıcacık gülümsemesi eşliğinde Dünya Down Sendromu Farkındalık Günü’nü
kutluyorum. Tüm Down sendromlu evlatlarımıza, kardeşlerimize ve ailelerimize
buradan selamlarımızı gönderiyoruz.
Burada
bir de vefat var, Deniz Bölükbaşı. 23’üncü Dönemde de beraber Parlamentoda
görev yaptık. Milliyetçi Hareket Partisine ve yakınlarına, sevenlerine
başsağlığı diliyorum, Allah rahmet eylesin diyorum.
Yine,
âşık geleneğinin son temsilcilerinden, gönül gözüyle gören son usta Âşık
Veysel’in de vefatının 45’inci yılında kendisini saygı ve rahmetle anıyoruz.
Teşekkür
ediyoruz.
BAŞKAN
– Teşekkür ediyorum.
Gündeme
geçiyoruz.
BURCU
KÖKSAL (Afyonkarahisar) – Sayın Başkan, bölgemle ilgili 60’a göre bir söz
talebim var. Çünkü biz günlerdir de yollardayız. Onun için, müsaade ederseniz
-önemli bir konu- pek kısa bir söz talebim var.
BAŞKAN
– Bugün biraz fazla müsamahakâr oldum.
BURCU
KÖKSAL (Afyonkarahisar) – Ama yaklaşık iki haftadır biz sürekli yollardayız.
Onun için…
BAŞKAN
– Peki, 60’a göre en son size de söz verelim de…
Buyurun.
23.- Afyonkarahisar Milletvekili Burcu Köksal’ın,
Afyonkarahisar’ın Dinar ilçesinde kentsel dönüşüm nedeniyle evlerini TOKİ’ye
verenlerin durumuna ilişkin açıklaması
BURCU
KÖKSAL (Afyonkarahisar) – Teşekkürler Sayın Başkan.
Seçim
bölgem Afyonkarahisar ili Dinar ilçesinde kentsel dönüşüm nedeniyle evlerini
TOKİ’ye verip karşılığında 113 bin liraya konut almayı kabul eden ve 2012
yılında bu şekilde sözleşme imzalayan 51 konut sahibi, ne yazık ki bugün konut
tesliminde kendilerinden 220-230 bin lira arasında bedel istenince mağdur
olmuştur. Başlangıçta 113 bin lira bedelle sözleşme imzalandığı hâlde konut
tesliminde niçin 220-230 bin lira gibi bedel istenmektedir? Dinar’da daha önce
de benzer bir sıkıntı yaşanmıştır. Dinarlının TOKİ çilesi ne zaman bitecek,
mağduriyet ne zaman giderilecektir? 
BAŞKAN
– Teşekkür ediyorum. 
Başkanlığın
Genel Kurula sunuşları vardır. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
VII.- ÖNERİLER 
A) Siyasi Parti Grubu Önerileri
1.- HDP Grubunun, Van Milletvekili Lezgin Botan ve
arkadaşları tarafından, Türkiye'de “Nevroz” kutlamalarına yönelik geçmişten
günümüze yasaklayıcı politikaların neden olduğu sorunların ve “Nevroz
Bayramı'nın” festival havasında kutlanabilmesi için alınması gereken önlemlerin
belirlenmesi amacıyla 20/3/2018 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 21 Mart 2018 Çarşamba günkü birleşiminde yapılmasına ilişkin
önerisi
Türkiye Büyük Millet Meclisi Başkanlığına
Danışma
Kurulu 21/3/2018 Çarşamba günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Filiz
Kerestecioğlu Demir
 İstanbul

 Grup
Başkan Vekili 
Öneri:

20
Mart 2018 tarihinde Van Milletvekili Sayın Lezgin Botan ve arkadaşları
tarafından verilen 7177 sıra numaralı Türkiye'de “Nevroz” kutlamalarına yönelik
geçmişten günümüze yasaklayıcı politikaların neden olduğu sorunların ve Nevruz
Bayramı'nın festival havasında kutlanabilmesi amacıyla Türkiye Büyük Millet
Meclisine verilmiş olan Meclis araştırması önergesinin diğer önergelerin önüne
alınarak görüşmelerinin 21/3/2018 Çarşamba günkü birleşiminde yapılması
önerilmiştir.
BAŞKAN
– Halkların Demokratik Partisi grup önerisi üzerinde öneri sahibi olarak
İstanbul Milletvekili Filiz Kerestecioğlu konuşacaktır. 
Buyurun
Sayın Kerestecioğlu. (HDP sıralarından alkışlar) 
HDP
GRUBU ADINA FİLİZ KERESTECİOĞLU DEMİR (İstanbul) – Sayın Başkan, değerli
milletvekilleri; öncelikle, cezaevinde bulunan başta Figen Yüksekdağ ve
Selahattin Demirtaş olmak üzere tüm tutuklu vekillerimizin, gazetecilerin ve
siyasallaşmış yargının rehin aldığı tüm mahpusların Nevruz Bayramı’nı
kutlayarak sözlerime başlamak istiyorum. 
Mezopotamya’da,
Kafkaslar’da, Doğu Akdeniz’de ve Ön Asya’da kutlanan, Kürt halkının
“Nevroz”unu, Azerilerin “Novruz”unu, Farslıların “Noruz”unu, Türklerin
“Nevruz”unu, her halkın farklı hikâye ve efsanelerle andığı ama herkes için
barışı, umudu, iyiliği müjdeleyen bayramımızı kutluyorum. 
Değerli
arkadaşlar, baharı müjdeleyen bu gün özellikle etnolojik olarak Kürt halkı için
özgürlüğü, direnişi, kötülüğe karşı iyiliğin savaşını simgeler. Tolstoy’un ünlü
kitabı “İnsan neyle yaşar?” diye sorar, yanıt ise “iyilik”tir, “İnsan iyilikle
yaşar.” Her toplumun hafızasında iyiliğin kötülüğü galebe çaldığı hikâyeler
vardır, işte insan bu hikâyelerle yaşar. 
ÖSO’nun
Afrin’e girer girmez kurşuna dizip devirdiği Demirci Gâve efsane o dur ki
“Dahhak” adında zalim bir kralla mücadele etmiştir ve halk Dahhak’ın her gün
yılanlarını beslemek için öldürdüğü çocukları saraydan kaçırmayı başarır. Gâve
ise bu çocuklarla birlikte bir gün saraya yürür ve zalim kralı öldürür. Gâve o
gün civardaki tepelerde ateşler yakarak halkla birlikte özgürlüğü kutlar. İşte
Kürt halkı da devletsiz bir ulus olarak yaşadıkları acıları bu hikâyede bulur,
yeniden yaşar, her yıl “Nevroz”da özgürlük ve barış için umut dolar. 
Bu
hikâyeler tüm dünyada anlatılır. “Zalim hükümdar” deyince üstüne alınanı da
iyilik ile kötülüğün savaşını duymak istemeyeni de çoktur ama böylesi
bayramlarla, hikâyelerle savaşmak da boşunadır arkadaşlar. Ne acıdır ki Kürt
halkı Türkiye için bir utançtır ki aslında, “Nevroz”u kutlamak için âdeta her
yıl bir savaş vermek zorunda kalıyor. Gerçekten onlarca insan gözaltına
alınıyor. Geçen sene, özellikle Diyarbakır’da kutlanacak olan “Nevroz”da
herkesin gözü önünde, üzeri çıplak olmasına rağmen arama noktasında polis
tarafından açılan ateşle yaşamını yitiren İnönü Üniversitesi Güzel Sanatlar
Fakültesi Müzik Bölümü öğrencisi sevgili Kemal Kurkut’u da anmak ve ailesine
tekrar başsağlığı dilemek istiyorum. Kemal’i vuran polis hâlen görev başında ve
aile hâlen adalet bekliyor. Aynı şekilde, “Nevroz”da kaybettiğimiz -gerek 92’de
gerek 2008’de ya da daha başka yıllarda- çok sayıda insanın hiçbiri için de
etkin bir soruşturma ve kovuşturma yürütülmedi maalesef. 
Evet,
bugün “Nevroz” dedik, Hazar kıyılarının, Kafkasların, Doğu Akdeniz’in ama ille
de Kürtlerin bayramı çünkü, evet, baharı müjdeleyen bu bayram onlar için aynı
zamanda, özgürlük ve direniş anlamına geliyor. 
Şimdi,
biz istiyoruz ki baharın gelişiyle doğanın canlanarak yaşamın bereketlenmesini
simgeleyen 21 Mart Nevruz Bayramı’na sadece bir gün için kutlama izinleri
verilmesin. Nevruz Bayramı zaten başlı başına tatil olsun ki bunun için
verdiğimiz kanun teklifleri de var, bu teklifler kabul edilsin, Mecliste kabul
edildikten sonra bir bayram olarak, resmî tatil olarak görülsün. Ama bunun
dışında da “Sadece 21 Martta olacak.” diyerek ya da tıpkı işte, Ankara
Valisinin yaptığı gibi “Ateş yakmayacaksınız.” diyerek ateşsiz kutlanmayacak
bir bayramı sırf engellemek için birtakım girişimlerde bulunulmasın. 
“Nevroz”
hepimizin bayramı, hepimizin halayı, hepimize kutlu olsun.
Saygılar
sunarım. (HDP sıralarından alkışlar)
BAŞKAN
– Teşekkür ediyorum.
Gruplar
adına, Milliyetçi Hareket Partisi Grubu adına Muğla Milletvekili Mehmet Erdoğan
konuşacaktır.
Sayın
Erdoğan, buyurun. (MHP sıralarından alkışlar)
MHP
GRUBU ADINA MEHMET ERDOĞAN (Muğla) – Sayın Başkan, değerli milletvekilleri;
sözlerimin başında, bugün Hakk’a yürüyen değerli diplomat, devlet adamı, eski
Genel Başkan Yardımcımız, 23’üncü Dönem Ankara Milletvekilimiz Sayın Deniz
Bölükbaşı’na Allah’tan rahmet, acılı ailesine, sevenlerine ve camiamıza
başsağlığı diliyorum. 
Sayın
Başkan, değerli milletvekilleri; HDP grup önerisi üzerinde Milliyetçi Hareket
Partisi Grubu adına söz almış bulunmaktayım. Bu vesileyle yüce heyetinizi
saygıyla selamlıyorum. 
Yine,
sizlerin ve ekranları başında bizleri izleyen aziz Türk milletinin Nevruz
Bayramı’nı en içten dileklerimle kutluyorum.
Kadim
Türk kültürünün geleceği aydınlatan kutlu meşalelerinden olan, kardeşliğin ve
huzurun adı Türk’ün bayramı nevruz, tüm Türk-İslam coğrafyasında binlerce
yıldır olduğu gibi bu yıl da coşkuyla kutlanmaktadır. 
Sayın
Başkan, değerli milletvekilleri; nevruz arınmanın, yeni güne uyanmanın
başlangıcıdır. Nevruzu temsil eden ateş de bir temizliktir. Ocak başında oturup
sohbet etmek birliğin, birleşmenin sembolüdür. Ne yazık ki zaman zaman bazıları
birleşmenin, kardeşliğin sembolü olan nevruzu ayrışmanın bir figürü hâline
getirmeye, PKK ve diğer terör örgütlerinin terör propagandasına malzeme etmeye
çalışmışlardır. Bu güzel günü kötü emellerine alet etmek isteyenlere ne aziz
Türk milleti ne de devletimiz bugüne kadar fırsat vermemiştir. Nevruzu bundan
sonra da istismar etmek isteyenlere geçmişte olduğu gibi fırsat verilmesini
kimse asla kabul edemez. Şükürler olsun ki o günler eskide kalmıştır, fitne
odakları her zaman olduğu gibi yine kaybetmiştir. Millî şuur galip gelmiştir,
dün olduğu gibi bugün de Türk milletinin kadim bayramı nevruz, sahibi Türk
milleti tarafından gurur ve layıkıyla kutlanmaktadır; yarın kutlanacak ve
yarınlara taşınacaktır. Nevruz hain ellerin fitne masallarına meze edilemeyecek
kadar Türk’tür. Bu vesileyle Sayın Genel Başkanımız Devlet Bahçeli’nin nevruzla
ilgili şu sözlerini tekrar dile getirmek istiyorum: “Nevruz Türk’tür, Turan’dır,
heyecandır, hedeftir. Türkiye’nin kardeşlik ve dayanışma güvencesidir.” 
Bu
duygularla bu güzel günde, bu kutlu çatının altında aziz Türk milletinin Nevruz
Bayramı’nı bir kez daha kutluyor, yüce heyetinizi ve ekranları başında bizleri
izleyen aziz milletimizi saygı ve muhabbetle selamlıyorum. (MHP sıralarından
alkışlar) 
BAŞKAN
– Teşekkür ediyorum.
Cumhuriyet
Halk Partisi Grubu adına İstanbul Milletvekili Mustafa Sezgin Tanrıkulu
konuşacak.
Buyurun
Sayın Tanrıkulu. (CHP sıralarından alkışlar)
CHP
GRUBU ADINA MUSTAFA SEZGİN TANRIKULU (İstanbul) – Sayın Başkan, değerli
milletvekilleri; doğudan batıya neredeyse bütün kültürlerde ve neredeyse bütün
kuzey yarım kürede baharın başlangıcı olarak kutlanan Nevruz Bayramı’nı ben de
kutluyorum, bütün yurttaşlarımızın Nevruz Bayramı’nı kutluyorum, bütün
halkların Nevruz Bayramı’nı kutluyorum. 
“Nevroz”
evet yeni gündür, baharın başlangıcıdır. Her kültür kendi efsanesine göre
kutlar. Türkiye’de Türkler, Kürtler, Türkmenler, Azeriler, bu coğrafyanın bütün
halkları Mezopotamya’da bu bayramı bir barış günü olarak, bir yeniden doğuş
günü olarak, bir özgürlük günü olarak kutlarlar ve bin yıldır bu coğrafyada
kutlanan bu bayram da kutlanmaya devam edecek. Ancak kendi tarihimizde bu
coğrafyada “nevroz”un bizler üzerinde bıraktığı çok ağır travmalar da var, çok
yakın zamanlarda henüz izi sürülmemiş büyük ölümler var. Bugün bile yaşanan bu
ortam içerisinde travmatik bir biçimde bu bayramın yasaklandığını, izne
bağlandığını, sınırlandığını görüyoruz. Oysa bu bayramı hep beraber kardeşlik,
birlik, barış gününe dönüştürebilirdik ama maalesef mümkün olmadı. Bana göre de
bu günün, 21 Martın tüm Türkiye’de bayram olması lazım, tatil olması lazım; bu
amaçla verdiğim yasa teklifi vardı, 16 Şubat 2016’da burada görüşüldü, “Tüm
halkların kendi kültürüne göre kutlaması için bayram olsun.” dedik ama maalesef
Adalet ve Kalkınma Partisi çoğunluğu neredeyse oy birliğiyle bunun bayram
olarak kutlanmasını istemedi ve yasallaşmadı, gündeme gelemedi. 
Bugünlerde
bizleri derinden üzen, hele hele “nevroz” öncesinde derinden üzen başka bir
olay da yaşandı. Evet, “nevroz” her halkın, her kültürün tarihinde başka bir
efsaneyle anılır ama Kürtlerde de Demirci Gâve’nin bir zalim olan imparator
Dahhak’a karşı halkının özgürlük mücadelesinin önderi olmasıyla anılır, bizim
çocukluğumuzdan beri bu efsane anlatılır, her tarafta bu anlatılır. 20 Martı 21
Marta bağlayan gece boyunca her yerde, dağlarda ateşler yakılır ve bir
özgürlüğün meşalesi olarak kutlanır. Ne oldu? Tam da bugünlerde, bir iki gün
önce Afrin’de Afrin meydanında Kürtler bakımından ve bu coğrafyanın efsanesi ve
kültürü bakımından önemli olan Gâve’nin heykeli cihatçı Özgür Suriye Ordusu
tarafından ilk önce kurşunlandı, sonra yakıldı yıkıldı ve daha sonra da secde
edildi. Bu görüntülerin Kürtler üzerinde hangi etkiyi bıraktığını tarih
gösterecek ama bunları koruyan ve kollayanları da hiç kimse affetmeyecek. 
Ben,
tekrar, tüm yurttaşlarımızın, halkların, insanların Nevruz Bayramı’nı
kutluyorum, kutlu olsun diyorum, barışın ve adaletin konuşulduğu gün olsun ve
“nevroz” “…”(x) olsun
diyorum. (CHP ve HDP sıralarından alkışlar) 
BAŞKAN
– Teşekkür ediyorum. 
Gruplar
adına son söz Adalet ve Kalkınma Partisi Grubu adına Ardahan Milletvekili Orhan
Atalay’a aittir. 
Sayın
Atalay, buyurun. (AK PARTİ sıralarından alkışlar) 
AK
PARTİ GRUBU ADINA ORHAN ATALAY (Ardahan) – Değerli Başkanım, çok kıymetli
milletvekili arkadaşlarım; ben de hepinizi saygı ve sevgiyle selamlıyorum. 
Nevruzun
bütün toplumlara, bütün halklara, özellikle ülkemize hayırlara vesile olmasını
niyaz ediyorum. 
İnsanlığın
zifirî bir karanlıkta tir tir üşüdüğü bir dünyada yeni bir güne, yeni bir
güneşe, yeni bir ışığa ve yeni bir ateşe ne kadar muhtaç olduğu ortada. 
Değerli
arkadaşlar, bütün kültürlerde iyilikler ışıkla, nurla, kötülükler de karanlıklarla,
zulümâtla simgelenir, anlatılır çünkü ışık, iyiliği, barışı, adaleti,
kardeşliği, hak ve hukukun üstünlüğünü, refahı, insanca, kardeşçe, hakça
paylaşmayı, dayanışmayı, birlikte var olmayı ve yarınlara birlikte yürümeyi
temsil eder. Karanlıklar ise her türlü kötülüğü, kavgayı, haksızlığı, ötekini
yok etmeyi, savaşı, ırkçılığı, sömürüyü, emperyalizmi, düşmanlığı, kini,
çatışmayı, ötekisini ret ve inkâr etmeyi ifade eder. 
Nevruzu
esasında bu bağlamda konuşacak, düşünecek olursak her türlü kötülükten iyiliğe
yönelmek, dinî ifadeyle tövbe etmektir. Kölelikten özgürlüğe, zulümden adalete,
yokluk, yoksulluktan refaha, düşmanlıktan dostluğa, savaştan barışa çıkışı
ifade eder nevruz. Nevruz aynı zamanda değişimi, farklılığı, yenilenmeyi,
yeniliği, icat etmeyi ve yenilikleri keşfetmeyi de ifade eder. Çünkü yeni
şeyler, yeni sözler, yeni yollar icat etmek bizim yarınlarımızı kurtaracak
yegâne usuldür, metodolojidir. Bundan olsa gerek ki değerli düşünür, ünlü sufi
Mevlâna şöyle der:
“Her
gün bir yerden göçmek ne iyi, 
Her
gün bir yere konmak ne güzel,
Bulanmadan,
donmadan akmak ne hoş,
Dünle
beraber gitti cancağızım,
Ne
kadar söz varsa düne ait,
Şimdi
yeni şeyler söylemek lazım.”
Çünkü
bugün kendisini yenilemeyen, yeni şeyler düşünemeyen, yeni şeyler konuşamayan,
yeni şeyler denemeye cesaret edemeyen birey ve toplumların kaderi yarınlara
yenilmek olacaktır. Bu, bireyin de, toplumun da kaderidir. Dolayısıyla
kaderimizi iyileştirmek ya da daha da kötü kılmak kendi irademizde, kendi
elimizde ve kendi cesaretimizdedir. Nevruzu bu manada anlamak lazım. 
Ben
bu vesileyle bütün Orta Doğu’dan, Balkanlardan ön Asya’ya, uzak Asya’ya kadar
bütün toplumların nevruzunu tebrik ediyorum. Meclisi saygıyla selamlıyorum. (AK
PARTİ sıralarından alkışlar)
BAŞKAN
– Çok teşekkür ediyorum.
FİLİZ
KERESTECİOĞLU DEMİR (İstanbul) – Sayın Başkan, karar yeter sayısı istiyoruz.
BAŞKAN
– Karar yeter sayısı arayacağım.
Yalnız,
Sayın Varlı size söz vereceğimi söylemiştim. Önce 60’a göre size söz vereyim.
Buyurun.
V.- AÇIKLAMALAR (Devam)
24.- Adana Milletvekili Muharrem Varlı’nın, 23’üncü Dönem
Ankara Milletvekili Deniz Bölükbaşı’na Allah’tan rahmet dilediğine ilişkin
açıklaması
MUHARREM
VARLI (Adana) – Teşekkür ederim Sayın Başkanım.
Ülkemizin
önemli devlet adamlarından emekli büyükelçi ve 23’üncü Dönem Milliyetçi Hareket
Partisi Ankara Milletvekili değerli ağabeyimiz, büyüğümüz Sayın Deniz Bölükbaşı
Hakk’ın rahmetine kavuşmuştur. Kendisine Allah’tan rahmet, kederli ailesine
başsağlığı diliyorum; mekânı cennet olsun. 
BAŞKAN
– Teşekkür ediyorum.
VII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Van Milletvekili Lezgin Botan ve
arkadaşları tarafından, Türkiye'de “Nevroz” kutlamalarına yönelik geçmişten
günümüze yasaklayıcı politikaların neden olduğu sorunların ve Nevroz
Bayramı'nın festival havasında kutlanabilmesi için alınması gereken önlemlerin
belirlenmesi amacıyla 20/3/2018 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 21 Mart 2018 Çarşamba günkü birleşiminde yapılmasına ilişkin
önerisi (Devam)
BAŞKAN
- Halkların Demokratik Partisi grup önerisini oylarınıza sunuyorum. Karar yeter
sayısı arayacağım. 
Kabul
edenler… Kabul etmeyenler… Karar yeter sayısı yoktur.
Birleşime
on dakika ara veriyorum. 
Kapanma Saati: 15.21
İKİNCİ OTURUM
Açılma Saati: 15.40
BAŞKAN: Başkan
Vekili Ahmet AYDIN 
KÂTİP ÜYELER:
Mustafa AÇIKGÖZ (Nevşehir), Mehmet Necmettin AHRAZOĞLU (Hatay)
----- 0 -----
BAŞKAN
– Türkiye Büyük Millet Meclisinin 75’inci Birleşiminin İkinci Oturumunu
açıyorum.
Halkların
Demokratik Partisi grup önerisinin oylamasında karar yeter sayısı
bulunamamıştı. 
Şimdi
öneriyi tekrar oylarınıza sunacağım ve karar yeter sayısı arayacağım.
Kabul
edenler… Kabul etmeyenler…
GARO
PAYLAN (İstanbul) – Başkan, buna “Var.” deme yani. 
FİLİZ
KERESTECİOĞLU DEMİR (İstanbul) – Evet, buna “Var.” derseniz, gerçekten…
HAYDAR
AKAR (Kocaeli) – Anlaşmazlık var, anlaşmazlık.
BAŞKAN
– Evet, karar yeter sayısı yoktur.
Birleşime
on beş dakika ara veriyorum, sayın grup başkan vekillerini davet ediyorum,
buyurun.
Kapanma Saati: 15.41
ÜÇÜNCÜ OTURUM
Açılma Saati: 16.13
BAŞKAN: Başkan
Vekili Ahmet AYDIN 
KÂTİP ÜYELER:
Mustafa AÇIKGÖZ (Nevşehir), Mehmet Necmettin AHRAZOĞLU (Hatay)
----- 0 -----
BAŞKAN
– Türkiye Büyük Millet Meclisinin 75’inci Birleşiminin Üçüncü Oturumunu
açıyorum.
Halkların
Demokratik Partisi grup önerisinin ikinci oylamasında da karar yeter sayısı
bulunamamıştı. 
Şimdi
öneriyi tekrar oylarınıza sunacağım ve karar yeter sayısı arayacağım.
Öneriyi
kabul edenler… Kabul etmeyenler… Öneri kabul edilmemiştir, karar yeter sayısı
vardır. 
FİLİZ
KERESTECİOĞLU DEMİR (İstanbul) – Sayın Başkan…
BAŞKAN
– Evet Sayın Kerestecioğlu, sisteme girmişsiniz.
Sayın
milletvekilleri, lütfen uğultuyu keselim. 
Bundan
sonra grup önerisi ve peş peşe önerge işlemlerine başlayacağız; burada biraz
devamınızı istirham ediyoruz. 
Buyurun
Sayın Kerestecioğlu.
V.- AÇIKLAMALAR (Devam)
25.- İstanbul Milletvekili Filiz Kerestecioğlu Demir’in,
iktidar milletvekillerini Genel Kurul salonunda bulunma sorumluluğuna davet
ettiğine ilişkin açıklaması 
FİLİZ
KERESTECİOĞLU DEMİR (İstanbul) – Sayın Başkan, ben de bu konuyla ilgili zaten
söz almak istedim. 
Önergeler
konuşulurken bu Mecliste iktidar sıralarında 5 kişi vardı ya da yoktu. Şimdi,
gerçekten bir müzakere yeriyse burası herkesin yerinde bulunması ve getirdiği
kanunu savunması lazım. Geliyor arkadaşlar -ve büyük bir uğultu var şu anda-
ondan sonra da çıkıyor gidiyorlar.
Şimdi,
bütün arkadaşlarımız bugün “Nevroz” kutlamalarında ve çeşitli illerde, yerelde.
Yani biz burada elimizden geldiğince olmaya çalışıyoruz -bugünün tatil olmasını
talep ediyoruz ama olmadığı için- ama iktidar partisi milletvekillikleri yok ve
her seferinde de karar yeter sayısıyla ilgili “Var mıdır, yok mudur?” “Ne olur
yok demeyin” ya da “istemeyin” diye bize söyleniyor. Yani biz muhalefetiz. Bu
muhalefeti yapmak görevi bizim, burada bulunup yaptıklarını savunmak görevi de
iktidarın. Ben bu sorumluluğa milletvekillerini davet ediyorum. Yoksa biz karar
yeter sayısını her zaman isteyeceğiz, bu hakka da sahibiz. Kusura bakmayın,
kimse de bundan rahatsız olmasın.
BAŞKAN
– Teşekkür ediyorum.
VII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Türkiye Büyük Millet Meclisi gündeminin
“Genel Görüşme ve Meclis Araştırması Yapılmasına Dair Öngörüşmeler” kısmında
yer alan, genç işsizliğin nedenleri ve önlenmesine yönelik çalışmaların
değerlendirilmesi amacıyla Türkiye Büyük Millet Meclisi Başkanlığına verilmiş
olan (10/1817) esas numaralı Meclis Araştırması Önergesi’nin ön görüşmelerinin,
Genel Kurulun 21 Mart 2018 Çarşamba günkü birleşiminde yapılmasına ilişkin
önerisi
BAŞKAN
– Cumhuriyet Halk Partisi Grubunun İç Tüzük’ün 19’uncu maddesine göre verilmiş
bir önerisi vardır, okutacağım ve oylarınıza sunacağım.
Şimdi
Cumhuriyet Halk Partisi grup önerisini okutuyorum:
Türkiye Büyük Millet Meclisi Başkanlığına
Danışma
Kurulu 21/03/2018 Çarşamba günü (Bugün) toplanamadığından, grubumuzun aşağıdaki
önerisini, İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 Engin
Özkoç
 Sakarya
Milletvekili
 Grup
Başkan Vekili
Öneri:
Türkiye
Büyük Millet Meclisi gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan genç işsizliğin nedenleri ve
önlenmesine yönelik çalışmaların değerlendirilmesi amacıyla (10/1817) Esas
Numaralı Meclis Araştırma Önergesi’nin görüşmesinin, Genel Kurulun 21/03/2018
Çarşamba günlü (Bugün) birleşiminde yapılması önerilmiştir.
BAŞKAN
– Öneri üzerinde öneri sahibi Cumhuriyet Halk Partisi Grubu adına Niğde
Milletvekili Ömer Fethi Gürer konuşacaktır.
Sayın
Gürer, buyurun. (CHP sıralarından alkışlar) 
CHP
GRUBU ADINA ÖMER FETHİ GÜRER (Niğde) – Sayın Başkan, değerli milletvekilleri;
ülkemizde işsizlik her geçen gün artmaktadır. İş Kurumuna on beş yılda 24
milyonu aşkın kişi başvuru yapmış, yüzde 22’si iş bulabilmiş. Bu sürede 18
milyon 614 bin 706 kişiye İş Kurumu ne yazık ki iş bulamamıştır. 2003 yılında
15-24 yaş arası İŞKUR’a başvuran sayısı 174.554 kişi, 2017 yılı Temmuz ayı itibarıyla
15-24 yaş arası başvuran sayısı 174 binden 882.837’ye çıkmış. Her hafta 9.523
genç İŞKUR’a başvurarak iş talebinde bulunuyor. Adalet ve Kalkınma Partisi
hükûmetleri gençlerin işsizliğine çözüm üretmiyor. Üniversite mezunu genç
işsizlik oranı da her geçen yıl artıyor. Atanamayan öğretmenlerin, atanamayan
sağlıkçıların yanında İŞKUR’a başvurduğu hâlde iş bulamayan mühendisler var.
Atanamayan öğretmenler ve atanamayan sağlıkçıların durumu diğerlerinden biraz
daha farklı çünkü Sağlık Bakanlığında da Millî Eğitim Bakanlığında da boş
kadrolar bulunmasına rağmen, ne yazık ki bu gençlerin işe başlatılması
sağlanmıyor. 
İşsiz
ve umutsuz biçimde olan gençlik, dünden daha sorunlu hâle gelmiş bulunuyor.
Gençler işsizlik nedeniyle kaygı yaşıyorlar. Çalışma istek ve arzusu olduğu
hâlde, gençler iş bulamamanın verdiği stres ve sorunlarla karşı karşıyalar.
Erkeklere göre kızlarda işsizlikte daha da fazlalaşma var. Üniversite mezunu
gençler, eğitim aldıkları alanların dışında iş aramak zorunda kalıyorlar.
Üniversite mezunu gençler ne yazık ki asli olarak mezun oldukları branşlarda iş
bulamayınca buldukları işte çalışmak durumunda kalarak yıllarca aldıkları
eğitime rağmen, amaçladıkları bir işte çalışma olanağına eremiyorlar. 
Gençlerin
işe alımlarında da yandaş düşünce içinde olmayanlar genelde mülakat denilen
sistemde eleniyorlar, orada da bir mağduriyet var. Bu anlamda, mülakatın tüm
alımlarda, özellikle kamuda kaldırılmasıdır doğru olan. 
Genç
işsizliğin yetişkin işsizliğine göre 2 katına ulaşması, ayrıca düşündürücü. Kamu
istihdam olanakları, eğitim ve staj sistemleri, eğitim-sanayi iş birliğinin
durumu, yüksek öğrenimde çalışmayla eğitimin iç içeliğinin sağlanması gibi konu
başlıklarının bir Meclis araştırmasıyla ele alınması yararlı olacaktır.
Genç
işsizlikteki artış, ülkemizdeki geleceğimiz açısından da kaygı vericidir. Çünkü
gençler iş bulamadıkları zaman, oldukları koşulların dışında olumsuzluklarla
buluşmaları artmaktadır. Ülkemizin genel dokusuna baktığımız zaman yaşanan
sorunların önemli nedenlerinden biri de işsizliğin varlığıdır. Gençlerde
işsizliğin önemli sorun olmasının giderilmesinin yolu Hükûmet tarafından
açılmalıdır. Mevcut durumda işsizliğin gençlerde yarattığı olumsuzluklardan
oluşan sorunların aşılması için getirilebilecek bir araştırma önergesiyle bizim
getirdiğimiz değerlendirme ışığında sorunların alanda saptanması faydalı
olacaktır. Çünkü Meclisin asli görevlerinden biri de sorun varsa onunla ilgili
araştırmaları yapıp yasal düzenlemeler dâhil bu konuda çalışmalar yürüterek
sorunu çözmektir. İşsizliğin gençlerde artması ve büyüklerdeki işsizlik
oranının neredeyse 2 katına varması, yaşadığımız sorunun kaygı verici
boyutlarda olduğunun somut göstergesidir.
Bu
nedenle Cumhuriyet Halk Partisi olarak genç işsizliğin çözümüne yönelik Meclis
araştırması talep ediyoruz. Bu anlamda yapılacak çalışmaların ardından yasal
düzenlemelerle sorunun ele alınmasının ülkemiz geleceği adına önemli olduğunu
düşünüyor, yüce Meclisi saygıyla selamlıyorum. (CHP sıralarından alkışlar) 
BAŞKAN
– Teşekkür ediyorum. 
Milliyetçi
Hareket Partisi Grubu adına Kahramanmaraş Milletvekili Fahrettin Oğuz Tor.
Buyurun
Sayın Tor. (MHP sıralarından alkışlar) 
MHP
GRUBU ADINA FAHRETTİN OĞUZ TOR (Kahramanmaraş) – Sayın Başkan, değerli
milletvekilleri; “Genç İşsizliğin Nedenleri ve Çözüm Yolları” konulu Cumhuriyet
Halk Partisi Meclis araştırma önerisi üzerinde söz almış bulunuyorum. Sizleri
ve izleyenlerimizi saygılarımla selamlıyorum. 
Tabii,
Türk dış politikasına ve Türk siyasi hayatına önemli hizmetlerde, katkılarda
bulunmuş; partimizin eski Genel Başkan Yardımcısı, değerli diplomat ve siyaset
adamı Deniz Bölükbaşı Rahman’a kavuşmuştur. Yarın Türkiye Büyük Millet
Meclisinde saat on birde yapılacak törenin ardından Kocatepe Camisi’nde
kılınacak cenaze namazından sonra Cebeci Asri Mezarlığı’nda ebedi âleme
uğurlayacağız. Büyüğümüz Deniz Bölükbaşı’ya Allah’tan rahmet diliyorum. 
Büyük
Türk milletinin Nevruz Bayramı’nı kutluyor, birlik ve beraberliğe vesile
olmasını niyaz ediyorum. 
Ayrıca,
büyük ozan Âşık Veysel’e ölüm yıldönümü nedeniyle de Allah’tan rahmet
diliyorum. 
Değerli
milletvekilleri, işsizlik, ülkemizin önemli problemlerindendir. Dar tanımlı
işsizlik oranı, Aralık 2017 itibarıyla, yüzde 10,4’tür, miktar olarak da 3
milyon 291 bini bulmuştur ama olaya geniş açıdan baktığımızda, işsizlik oranı
18,3’tür, 6 milyondan fazladır Türkiye'de işsiz sayısı. 656 bin kişi, maalesef,
iş aramasına rağmen uzun yıllar bulamamış ve umudunu yitirmiştir, 1 milyon 600
binden fazla kişi de iş aramaktadır, bulsa hemen işe girecek. 
Genç
işsiz deyince, ILO tanımına göre, 15-24 yaş arasındaki kişiler
kastedilmektedir. Genç işsizliğin iki kaynağı vardır. Bunlardan birincisi, lise
eğitimini tamamlayamadan ayrılanlardan, ikincisi de üniversite mezunu olup da
iş bulamayanlardan. TUİK verilerine göre, 2016 Ocak ayı itibarıyla genç
işsizlik oranı yüzde 17,9’dur. Bu oran artmaktadır, 2017 Ocak itibarıyla bu
yüzde 24,5’a çıkmıştır; artış yüzde 5,3’tür. Tabii, lise eğitimini tamamlamadan
terk edenler bakımından Avrupa’da ülkemiz 1’inci konumdadır, oran yüksektir,
yüzde 30’lardadır. 
Şöyle
bir sıkıntı var: Liseliler açısından baktığımız zaman, lise eğitimini terk
etmiş, bilgi, alışkanlık, beceri kazanamamış dolayısıyla öbür taraftan da
bakıyorsunuz, sanayide ara insan gücünde büyük sıkıntılar var. Bir taraftan
milyonlarca işsiz, öbür tarafta ara eleman teminindeki sıkıntılar. Şunları
söylemek istiyorum: Tabii, üniversitede de 7,5 milyona yakın öğrenci var. Her
yıl 1 milyon 500 bin öğrenci mezun olmaktadır. Şu bir gerçek ki her ilde bir
üniversite açmak güzel ama artan işsizliği dikkate aldığımızda planlı bir
yükseköğretim daha güzel olandır diyorum, saygılar sunuyorum. (MHP sıralarından
alkışlar) 
BAŞKAN
– Teşekkür ediyorum Sayın Tor.
Halkların
Demokratik Partisi Grubu adına İstanbul Milletvekili Garo Paylan konuşacaktır.
Buyurun
Sayın Paylan. (HDP sıralarından alkışlar) 
HDP
GRUBU ADINA GARO PAYLAN (İstanbul) – Sayın Başkan, değerli milletvekilleri;
hepinizi saygıyla selamlıyorum ve Nevruz Bayramı’nızı kutluyorum.
Değerli
arkadaşlar, Anadolu, Mezopotamya, Balkan ve Kafkas halklarının Nevruz Bayramı
bugün. Bütün halklarımızın “Nevroz Bayramı’nı” kutluyorum. Başta eş genel
başkanlarım Selahattin Demirtaş ve Figen Yüksekdağ olmak üzere, bütün siyasi
tutsakların “Nevroz Bayramı’nı” kutluyorum. “…”(x)
Değerli
arkadaşlar, genç işsizlik üzerine Cumhuriyet Halk Partisinin bir önergesi var.
İşsizlik yüzde 10’un üzerinde ve katılaşmış durumda maalesef. AKP iktidara
geldiği gün işsizlik yüzde 7,8’di, bugün yüzde 10,4. Bu mu başarı acaba? Hani
büyük başarı hikâyeleri söylüyorsunuz ya. 
Genç
işsizlikte çok daha vahim bir durumdayız, yüzde 20’nin üzerinde ve katılaşmış
durumda arkadaşlar. Gençlerimiz işsiz, umutsuz; işi olanlar da çok kötü
şartlarda, güvencesiz, düşük ücretlerle çalışmak zorunda bırakılmış durumda.
Gençlerimizin
çalışma ve işsizlik meseleleriyle ilgili bu önergeye sonuna kadar destek
veriyoruz, iktidar partisinin de desteklemesini bekliyoruz.
Arkadaşlar,
bakın, dün, 18-25 yaş arasındaki gençlerimizin, kayıt dışılığını artıracak bir
önergeyi getirebildi buraya iktidar partisi. Bu önergenin geri çekilmesini
talep ediyoruz. O madde geri çekilmeli, 18-25 yaş arasındaki gençlerimiz
kayıtlı çalışabilmeli.
Bakın,
genç işsizlik diyoruz, 15-25 yaş arasında genç kadınlarda işsizlik oranı çok
daha yüksek arkadaşlar, yüzde 25 ve daha üzerinde. Hatta, özellikle kırsal
kesimde, ev hizmetinde, tarlada çalışan kadınlar çalışır gözüküyorlar ama
hiçbir güvenceleri yok arkadaşlar. Onlar çalışan bölümde gözüküyorlar ama
güvencesiz ve herhangi bir ücrete tabi olmadan çalışıyorlar. 
Arkadaşlar,
ülkemizde yapısal bir sorun var. Bakın, Batı’da, demokratik ülkelerde
üniversite mevzunu eğitimli gençler arasında genç işsizlik son derece düşüktür
çünkü orada planlı bir eğitim yapılır ve üniversite mezunu gençlerde işsizlik
yok denecek kadar düşüktür. Ama ülkemizde tam tersi, üniversite mezunu eğitimli
gençlerde işsizlik oranı çok daha yüksek. Burada yapısal bir sorunumuz var
arkadaşlar. Bu anlamda bu önergeyi destekleyelim, Parlamentoda bunda gidip
komisyon kuralım, buna bakalım derim arkadaşlar. 
Diğer
bir meselemiz genç işsizlikte, bakın, özellikle kutuplaşma, kamplaşma
dönemlerinde kimliğinden dolayı da işsiz kalan insanlarımız var. Böyle
çatışmalı iklimlerde öteki gördüklerine karşı, öteki gördüğü kimliklere karşı
işe almama konusunda bazı refleksler gelişebilir. Bu konuda da bu komisyon
ivedi olarak çalışmalar yürütmeli derim.
Hepinizi
saygıyla selamlarım. (HDP sıralarından alkışlar) 
BAŞKAN
- Teşekkür ediyorum.
Gruplar
adına son söz, Adalet ve Kalkınma Partisi Grubu adına Uşak Milletvekili Alim
Tunç’a aittir
Sayın
Tunç, buyurun. (AK PARTİ sıralarından alkışlar) 
AK
PARTİ GRUBU ADINA ALİM TUNÇ (Uşak) - Sayın Başkan, değerli milletvekilleri; AK
PARTİ Grubu adına söz almış bulunuyorum, yüce heyetinizi saygıyla selamlıyorum.

Bugün
21 Mart Nevruz Bayramı, bayramı kutluyorum. Aynı zamanda melek olan, Down
sendromlu gençlerimizin gününü de kutluyorum. İnşallah önümüzdeki günlerde de
bununla ilgili bir komisyonun kurulması gerçekleşecektir. Ben bu vesileyle
bütün engellilerimize selamlarımı saygılarımı sunuyorum. 
Saygıdeğer
milletvekilleri, Türkiye'deki gençlerimizin iş imkânları ve istihdamla ilgili
sizlere birtakım bilgileri aktarmak istiyorum. İşsizlik, genç nüfusumuzun fazla
olduğu ve ülkemizin hızla gelişmekte ve kalkınmakta olduğu bir dönemde
gençlerimizin istihdama katılmasıyla ilgili on altı yıllık süreçte önemli
mesafeler katettik. Şu anda genç işsizlerimizle ilgili olarak, 15-24 yaş
grubundaki genç işsizlerimizin istihdama yönelmesiyle ilgili 2017 verileri 2016’ya
göre yüzde 4,1 düşmüş ve 19,3 civarındadır. Ve Sayın Cumhurbaşkanımızın
istihdam ve üretimle ilgili seferberlik çağrısıyla birlikte organize
sanayilerimizde ve iş hayatında olan bütün kurumlarımızda hızlı bir şekilde
istihdama yönelme olmuştur. Avrupa ülkelerine baktığımız takdirde, en fazla istihdam
yaratan ve istihdamı sürekli artan, genç işsizlerin azaltıldığı ülke Türkiye
olmuştur. Şöyle ki 2017 üçüncü çeyrek verilerine göre, genç işsizlerin en
yüksek olduğu ülke Makedonya’dır. Daha sonraki süreçte genç işsizlik oranı
sadece Portekiz, Makedonya, İspanya, Hırvatistan, Fransa ve Yunanistan’a göre
bizde daha düşük gerçekleşmiştir. O nedenle, buradaki temel sorunlar, biraz
önceki konuşmacılarımız da söyledi, aslında teorikle pratiğin
birleştirilemediği eğitim sistemimizdeki birtakım eksikliklerden ve meslekî
eğitime giremeyen düz liselere yönelmiş gençlerimizin daha sonra mesleki
becerilerindeki eksikliklerinden kaynaklanmaktadır. Çünkü geçmişte de bir okulu
kapatma uğruna, bütün iş âlemini eğitimli gençlerimizden uzak tutma adına,
imam-hatip okullarını kapatma adına bütün meslek liseleri yok edilmiştir
(Mikrofon
otomatik cihaz tarafından kapatıldı) 
ALİM
TUNÇ (Devamla) - Tabii ki bunun tekrar gündeme gelmesi, tekrar bu şekilde
verimli ve eğitimli iş gücünün ortaya çıkarılması zaman alacaktır ama Hükûmetimizin,
Çalışma Bakanlığımızın…
BAŞKAN
– Teşekkür ediyoruz Sayın Tunç.
ALİM
TUNÇ (Devamla) – Son sözümü söyleyeyim Sayın Başkan.
BAŞKAN
– Son sözünü söyle.
ALİM
TUNÇ (Devamla) – Sayın Cumhurbaşkanımızın, Çalışma Bakanlığımızın, Ekonomi
Bakanlığımızın ve tüm bakanlıklarımızın Millî Eğitim Bakanlığımızla birlikte şu
anda organize sanayilerde meslek liselerinin açılması ve üniversite-sanayi iş
birliğiyle birlikte bu sorunun çözüleceğini düşünüyorum ve inşallah önümüzdeki
yıllarda genç işsizlerimizin daha fazla iş bulduğu bir Türkiye olacağına
inanıyorum. 
Hepinizi
saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ediyorum.
ENGİN
ÖZKOÇ (Sakarya) – Sayın Başkan…
BAŞKAN
– Buyurun Sayın Özkoç.
ENGİN
ÖZKOÇ (Sakarya) – Sadece kayıtlara geçsin diye söylüyorum.
Sayın
hatip gençlerimizde ve buradaki sistemde bir bozukluk olmadığını ve bununla
ilgili meslek liselerinin yeteri kadar açılamadığını ifade etti. Mesele meslek
liseleri değil, mesele gençlerimiz değil, mesele on yedi yıl içerisinde üretime
yönelik bir faaliyetin olmayışıdır. On yedi yılda açılan tek bir fabrika
yoktur. Açılan tesisler maalesef istihdama yönelik değildir, katma değer
yaratan ürünler değildir. Bütün bunları göz önüne alarak bu önergeyi kabul
edersek birlikte ortak bir çözüm yaratabiliriz.
BAŞKAN
– Teşekkür ediyorum. Tutanaklara geçmiştir.
Cumhuriyet
Halk Partisi grup önerisini oylarınıza sunuyorum: Kabul edenler… Kabul
etmeyenler… Öneri kabul edilmemiştir.
Birleşime
on dakika ara veriyorum.
Kapanma Saati: 16.34
DÖRDÜNCÜ OTURUM
Açılma Saati: 16.50
BAŞKAN: Başkan
Vekili Ahmet AYDIN 
KÂTİP ÜYELER:
Mustafa AÇIKGÖZ (Nevşehir), Mehmet Necmettin AHRAZOĞLU (Hatay)
----- 0 -----
BAŞKAN
– Türkiye Büyük Millet Meclisinin 75’inci Birleşiminin Dördüncü Oturumunu
açıyorum.
Alınan
karar gereğince sözlü soru önergelerini görüşmüyor ve gündemin “Kanun Tasarı ve
Teklifleri ile Komisyonlardan Gelen Diğer İşler” kısmına geçiyoruz. 
1’inci
sırada yer alan, Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı ile Plan ve Bütçe
Komisyonu Raporu’nun görüşmelerine kaldığımız yerden devam edeceğiz.
VIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı (1/914) ile Plan ve
Bütçe Komisyonu Raporu (S. Sayısı: 533) (x)
BAŞKAN
– Komisyon ve Hükûmet yerinde.
Dünkü
birleşimde, İç Tüzük’ün 91’inci maddesine göre temel kanun olarak görüşülen 533
sıra sayılı Kanun Tasarısı’nın üçüncü bölümünde yer alan 67’nci maddenin aynı
mahiyetteki önerge işleminde kalınmıştı. 
Sayın
milletvekilleri, dünkü birleşimde oylamasında kalınan, Adana Milletvekili Meral
Danış Beştaş ve arkadaşları ile İzmir Milletvekili Zekeriya Temizel ve
arkadaşlarının 67’nci madde üzerinde vermiş oldukları önergeler geri
çekilmiştir. 
Aynı
madde üzerinde grupların mutabakatla, ortak vermiş oldukları bir önerge vardır,
okutup işleme alacağım ve oylarınıza sunacağım.
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 67’nci maddesinin tasarı metninden
çıkarılmasını ve diğer maddelerin buna göre teselsül ettirilmesini arz ve
teklif ederiz.
 Mustafa
Elitaş Erhan Usta Mehmet
Doğan Kubat
 Kayseri Samsun İstanbul
 İlknur
İnceöz Filiz Kerestecioğlu Demir Engin
Özkoç
 Aksaray İstanbul Sakarya
 Mustafa
Açıkgöz
 Nevşehir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Takdire bırakıyoruz
Sayın Başkan.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılıyoruz efendim.
BAŞKAN
– Gerekçeyi okutuyorum:
Gerekçe:
Görülen
lüzum üzerine maddenin tasarı metninden çıkarılması amaçlanmaktadır. 
BAŞKAN
– Gerekçesini okuttuğum önergeyi oylarınıza sunuyorum: Kabul edenler… Kabul
etmeyenler… Oy birliğiyle kabul edilmiştir. 
Böylece
madde tasarı metninden çıkartılmıştır. Bir karışıklığa mahal vermemek adına,
tasarının görüşmelerine mevcut madde numaralarından devam edeceğiz. Kanun
yazımı sırasında maddeler teselsül ettirilecektir. 
GARO PAYLAN (İstanbul) – Sayın Başkan, 60’a göre pek kısa
bir söz istiyorum. 
BAŞKAN
– 60’a göre buyurun Sayın Paylan. 
BÜLENT
YENER BEKTAŞOĞLU (Giresun) – Sayın Başkan, ben de 60’a göre söz istiyorum. 
BAŞKAN
– Sayın Bektaşoğlu, vallaha, ısrarınız devam ediyor. Bakalım. Sayın Paylan’dan
sonra da size veririm. 
V.- AÇIKLAMALAR (Devam)
26.- İstanbul Milletvekili Garo Paylan’ın, muhalefetin önerilerine
kulak verilerek ortak akılda buluşmanın bütün vatandaşların hayrına olduğuna
ilişkin açıklaması
GARO
PAYLAN (İstanbul) – Teşekkür ederim Sayın Başkan. 
Gençlerde
kayıt dışı çalışmayı artıracak bir maddeydi Sayın Başkan. Hem Komisyon
aşamasında hem de Genel Kurul aşamasında bu muhalefetimizi yaptık ve ne mutlu
ki bütün grupların ortak önerisiyle bu madde geri çekildi. 
Değerli
arkadaşlar, iktidar partisine ve çoğunluk partisine bir tavsiyem: Zaman zaman
muhalefetin bu tip önerilerine kulak verip ortak akılda buluşmamız ve özellikle
gençlerimizin kayıtlı çalışmasını sağlayacak bu tip maddeler gibi diğer
maddelerde de ortaklaşmamız bütün vatandaşlarımızın hayrınadır diye
düşünüyorum. 
Teşekkür
ederim.
BAŞKAN
– Teşekkür ediyorum. 
Sayın
Bektaşoğlu, buyurun. 
27.- Giresun Milletvekili Bülent Yener Bektaşoğlu’nun, 21
Mart Nevruz Bayramı’na, 21 Mart Dünya Down Sendromu Farkındalık Günü’ne ve
Ordu-Giresun Havaalanı’nda uçuşların düzenli hâle getirilmesini ve sefer
sayılarının artırılmasını istediğine ilişkin açıklaması
BÜLENT
YENER BEKTAŞOĞLU (Giresun) – Çok teşekkür ederim Sayın Başkan. 
Ben
de halkımızın Nevruz Bayramı’nı kutluyorum.
Down
sendromlu kardeşlerime de saygılarımı sunuyorum, selamlar ediyorum. 
Sayın
Başkan, Ordu-Giresun Havaalanı’nı yılda 1 milyonu aşkın yurttaşımız kullanıyor.
Talep her geçen gün artıyor, ancak Türk Hava Yolları yönetimi hiçbir gerekçe
göstermeden, özellikle İstanbul, Ankara, İzmir ve Antalya başta olmak üzere tam
dolulukla gerçekleşen güzergâhların uçuş planlamasını değiştiriyor, tek uçuşa
indiriyor, aktarmalı hâle getiriyor, iptal ediyor, seferleri kaldırıyor.
Sürekli saatler süren rötarlar yaşanıyor. Son olarak da mart ayında İstanbul
Sabiha Gökçen’den bazı uçuşlar da iptal edildi. 
Bununla
birlikte, daha uzun mesafeli olmasına rağmen Trabzon Havaalanı’na göre daha
pahalı bilet satışı gerçekleşiyor. Hizmet personeli ve ilçeler arasında ulaşım
yetersiz. 
Yani
havaalanımız atıl durumda tutuluyor. Tercih edilmemesi, yolcuların başka
havaalanlarına yönlenmesi için her şey yapılıyor. 
Ulaşım
anayasal ve insani bir haktır. Zarar edilse de uçuşların düzenli ve eski hâline
getirilmesini, sefer sayılarının artırılmasını istiyoruz. 
Teşekkür
ederim. 
BAŞKAN
– Evet, Sayın Özkoç, siz de buyurun 60’a göre. 
28.- Sakarya Milletvekili Engin Özkoç’un, ülkenin menfaatine
olan konularda doğru bir bakış açısıyla birlikte hareket etmenin çok isabetli
olduğuna ilişkin açıklaması
ENGİN
ÖZKOÇ (Sakarya) – Çok teşekkür ederim. 
Daha
önceden de burada belirtmiştim, gerçekten ülkenin menfaatine olan konularda
muhalefet, iktidar bakmadan bir araya gelip bu konular üzerinde fikir
alışverişinde bulunmalıyız ve doğru olanı yapmalıyız diye ifade etmiştim. Bu
doğrultuda hem grup başkan vekili arkadaşım açıklama yaptı hem de ben
söylüyorum: Ülkenin menfaatine olan konularda sadece muhalefet anlayışıyla
değil, doğru bir bakış açısıyla birlikte hareket etmek çok doğrudur. 
67’nci
maddeyi geri çektikleri için Komisyon Başkanına ve ilgili arkadaşlarımıza
teşekkür ediyoruz. Umarım daha düzgün bir şekilde, tekrar bunu tartışırız. 
Teşekkürler,
sağ olun.
BAŞKAN
– Teşekkür ediyoruz.
VIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı (1/914) ile Plan ve
Bütçe Komisyonu Raporu (S. Sayısı: 533) (Devam)
BAŞKAN
– Şimdi, 68’inci madde üzerinde bir adet önerge vardır, okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 68’inci maddesinde yer alan “25 yaşını”
ibaresinin “30 yaşını” şeklinde değiştirilmesini arz ve teklif ederiz.
 Meral
Danış Beştaş Behçet Yıldırım Erol
Dora
 Adana Adıyaman Mardin
 Erdal
Ataş Müslüm Doğan Mahmut
Celadet Gaydalı
 İstanbul İzmir Bitlis
 Filiz
Kerestecioğlu Demir
 İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Efendim.
BAŞKAN
– Önerge üzerinde İstanbul Milletvekili Filiz Kerestecioğlu Demir konuşacaktır.
Sayın
Kerestecioğlu Demir, buyurun. (HDP sıralarından alkışlar) 
FİLİZ
KERESTECİOĞLU DEMİR (İstanbul) – Sayın Başkan, değerli milletvekilleri; tekrar
kanuna başlarken, size dünden bugüne bir kısa Türkiye tablosu sunmak istiyorum.
İstanbul’da iptal edilen metro ihalesi sessiz sedasız AK PARTİ yandaşlarına
verildi. Erdoğan’la çay toplayan Danıştay Başkanının kızına terfi sağlandı. AK
PARTİ’de görev yapan yeni hâkim ve savcı atamaları yapıldı. Polis otosunda
tecavüz yaşandı. Bursa’da müdür yardımcısı tacizden açığa alındı. Bir Çiftlik
Bank vurgunu da Kayseri’de yaşandı. Okullara milyonlarca tablet, binlerce
akıllı tahta dağıtılmıştı, FATİH Projesi’nin iflası istendi. Döviz artışı ilaç
piyasasını da etkiledi, ithal ilaçlar bulunamıyor. Erdoğan “Akkuyu’nun temelini
Putin’le atacağız.” dedi. Türkiye’deki cezaevi nüfusunda rekor artış gerçekleşti.
FETÖ şüphelisi Batmaz “Aram Hükûmetle hep çok iyi oldu.” dedi. Daha tabii ki
saymakla bitmeyecek bir manzara var ortada. Şimdi, “Afrin’de vatan savunması
yapıyoruz, temizlik yapıyoruz, ülkenin güvenliğini sağlıyoruz.” diyorsunuz,
geride bıraktığınız ülkede ise bunlar yaşanıyor; yandaşa ihale, yandaş yargı
mensuplarına terfi, polis otosunda tecavüz, taciz, dolandırıcılık, hırsızlık. 
Şimdi,
“Çiftlik Bank” diye bir hırsızlık şebekesi kuruluyor, 77 bin kişiyi
dolandırıyor. Ne zaman oluyor bu? Yüksek yargı mensupları AKP Genel Başkanıyla
çay toplarken. Birileri de bu arada bol bol para götürüyor, kimsenin ruhu
duymuyor. Erdoğan “Faizler düşecek.” diyor, Çiftlik Bank tüm bankalardan daha
yüksek faiz vaadiyle vatandaşı dolandırıyor ve BDDK uyuyor. İnsanlar ne zaman
dolandırılıyor? AKP-MHP seçim ittifakı, “Oylar hep bana, hep bana.” yasası
sarayda pişirilirken birileri de vatandaşı dolandırıyor. Kimden öğrendiler
acaba yurttaşı dolandırmayı? Bu ülkede 17-25 Aralık yolsuzluğu var, ayakkabı
kutularına saklanan dolarlar var, Man adaları var, yakında bankalara gelecek
milyarlarca liralık cezanın açıklanacağı Zarrab davası var yani yeterince
kılavuz var, yeterinden fazla kılavuz var dolandırıcılık için. Peki, bu cesaret
nereden? Çünkü ülkede adalet kalmamış, bağımsız yargı diye bir şey kalmamış;
isteyen istediği usulsüzlüğü, yolsuzluğu yapabiliyor. Ülkenin kendisi Çiftlik
Bank’a dönmüş durumda neredeyse, bir kişinin çıkıp on binlerce insanı
dolandırması da şaşırtmamalı bu durumda. 
Bir
kadın, vatandaşı korumakla görevli polis otosunda tecavüze uğruyor. Nereden
alıyor cesareti? Polise “Saray arkanızda.” derseniz, Mardin’de kadına tecavüz
eden özel harekâtçıyı beraat ettirirseniz gelinecek nokta tecavüzün polis
otosuna, karakola kadar gelmesidir, maalesef sonuç budur. 
Yolsuzluklardan,
hırsızlıklardan, taciz ve tecavüzden, kadın cinayetlerinden kim hesap soracak?
Yargı. Peki hangi yargı? AKP Genel Başkanıyla çay toplayan ve kızı yüksek
yargıya terfi ettirilen yüksek yargı başkanın temsil ettiği yargı mı? Sarayda
önünüzde ceket ilikleyen ya da sizleri ayakta alkışlayan savcı ve hâkimler mi
adalet dağıtacaklar? 
15
Temmuz darbesinin siyasi ayağı ortaya çıkartılmadı. Düne kadar beraber el ele
tutuştuğunuz günleri unuttunuz. FETÖ’cü biri çıkıp itiraf ediyor “AKP’yle aram
çok iyiydi.” diyor, ses seda yok. Ülkede yaşanan gerçekleri nereye kadar
gizleyebilirsiniz? Afrin’le gerçeklerin üzerini ne kadar örtebilirsiniz?
Afrin’i ele geçirdiniz, ne oldu? İşsizlik düştü mü, enflasyon indi mi, millî
gelir arttı mı, yoksulluk azaldı mı, yolsuzluk bitti mi, halkın refah düzeyi
yükseldi mi, yargı bağımsız mı oldu, kadın cinayetleri, çocuk istismarları
bitti mi? Evet, vatandaşa çıkıp bir de bunları anlatın, ne oldu bütün bunlar?
Savaş uçaklarının, bombalamaların, tankların, tüfeklerin ekonomik maliyetini bu
ülkenin yurttaşları ödeyecek. “Zeytin Dalı” dediniz, vatandaşın sofrasında
kahvaltı yapacağı zeytin kalmadı. Bir de bu gerçeği anlatın isterseniz. Dolar 4
lira sınırına ulaşmış durumda ve ne yapıyorsunuz? “Millîlik, yerlilik; yerli silah
ürettik.” diyorsunuz. Pirinci, mercimeği, nohudu dışarıdan alıp yerli silah
üretmeyin arkadaşlar.
Teşekkürler,
saygılar sunuyorum. (HDP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
68’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
69’uncu
madde üzerinde iki önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 69’uncu maddesinin tasarı metninden
çıkarılmasını arz ve teklif ederiz.
 Meral
Danış Beştaş Behçet Yıldırım Erol
Dora
 Adana Adıyaman Mardin
 Erdal
Ataş Müslüm Doğan Mahmut
Celadet Gaydalı
 İstanbul İzmir Bitlis
 Garo
Paylan
 İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Efendim.
BAŞKAN
– Önerge üzerinde İstanbul Milletvekili Garo Paylan konuşacaktır.
Sayın
Paylan, buyurun.
GARO
PAYLAN (İstanbul) – Sayın Başkan, değerli milletvekilleri; hepinizi saygıyla
selamlıyorum.
Biliyorsunuz,
67’nci maddede gençlerde kayıt dışılığı artıran bir düzenleme vardı. Yaptığımız
muhalefetle, iktidar çoğunluğunu da ikna etmemizle beraber bu madde geri
çekildi. Teşekkür ediyoruz bütün Meclise ancak en az onun kadar tehlikeli bir
madde var arkadaşlar, bu 69’uncu madde. 
Bakın,
tekrar örnek vereyim, 90’lı yıllarda “İşçiyi on gün göstermek.” diye bir tabir
vardı. İşçiyi beş gün göstermek, bakın, çalışmak değil, göstermek. “On beş gün
göstermek.” diye bir tabir vardı çünkü işverenler daha az prim vermek, daha az
vergi vermek için 50 işçisi varsa bunları onar gün gösterip 15 işçinin primi
kadar prim ödeyerek o işçileri çalıştırırdı. O işçiler de Sosyal Sigortalar
güvencesinden mahrum kalırdı, emeklilik hakları çok daha ileriye atılırdı,
devletimiz de hem prim kaybına hem de vergi kaybına uğrardı arkadaşlar. Daha
sonra, düşük gösterilen -bakın “Düşük çalışan.” demiyorum- işçilerle ilgili bir
düzenleme yapıldı. Devletimiz “Ey işverenler, eğer bir işçiyi on gün
göstereceksen, on beş gün göstereceksen bana belge vermen gerekiyor. Neden on
gün gösteriyorsun, neden on beş gün gösteriyorsun? Belgesini, gerekçesini bana
vermen gerekir.” dedi. 
SGK
istatistiklerine bakın, bu karar olduktan sonra, bir anda büyük oranda bu on
gün göstermek, beş gün göstermek meselesi kayboldu gitti çünkü işverenlerimiz
hâlâ devletten çekinirler arkadaşlar, eğer devlete bir belge vermek zorundaysa
5 kere düşünür. Ve o noktada da düşük gösterme meselesi büyük oranda azaldı
arkadaşlar. İyi bir uygulamaydı. 
Bakın,
şimdi Çalışma Bakanlığının getirdiği önergeyle bu geri çekiliyor. İşverenlere
deniliyor ki: “Ey işverenler, artık bir işçiyi düşük göstereceksen bana belge
vermene gerek yok. Sen işçiyi istediğin gibi beş gün göster, on gün göster, on
beş gün göster, bana belge verme.” Yani eskiye dönüyoruz, geçmişte yaptığımız
hataya tekrar dönüyoruz arkadaşlar bu maddeyle. 
Benim
sizlerden istirhamım, bu maddeye yol vermeyin arkadaşlar. Bu maddeye yol
verirseniz, emin olun, bir yıl sonra, iki yıl sonra geri düzeltmek zorunda
kalırız çünkü işverenlerin de zor günlerinde, para kazanmanın zor olduğu
günlerde bazıları düşük göstermeye başladığında haksız rekabet sonucu diğer
işverenlerin de bu düşük gösterme furyasına katılacağını düşünüyorum. Bunun
sonucunda da hem işçilerimiz emeklilik haklarından, güvenceli çalışma
haklarından mahrum kalacaklar hem de devletimiz prim kayıplarıyla, SGK primi
kayıplarıyla ve oradan alınan vergi kayıplarıyla karşı karşıya kalacak
arkadaşlar. Ben 67’nci maddeye olduğu gibi bu maddeye de sizlerin cevaz
vermeyeceğini umut etmek istiyorum. 
Hepinize
saygılar sunuyorum. (HDP sıralarından alkışlar) 
BAŞKAN
– Teşekkür ediyorum. 
FİLİZ
KERESTECİOĞLU DEMİR (İstanbul) – Karar yeter sayısı istiyoruz. 
BAŞKAN
– Karar yeter sayısı arayacağım. 
Önergeyi
oylarınıza sunuyorum: Kabul edenler… Kabul etmeyenler… Karar yeter sayısı
yoktur. 
Birleşime
beş dakika ara veriyorum. 
Kapanma Saati: 17.06
BEŞİNCİ OTURUM
Açılma Saati: 17.16
BAŞKAN: Başkan Vekili Ahmet AYDIN
KÂTİP ÜYELER: Mustafa AÇIKGÖZ (Nevşehir), Mehmet Necmettin AHRAZOĞLU
(Hatay)
----- 0 -----
BAŞKAN
– Türkiye Büyük Millet Meclisinin 75’inci Birleşiminin Beşinci Oturumunu açıyorum.
533
sıra sayılı Kanun Tasarısı’nın 69’uncu maddesi üzerinde, İstanbul Milletvekili
Garo Paylan ve arkadaşlarının önergesinde karar yeter sayısı bulunamamıştı. 
Şimdi
önergeyi tekrar oylarınıza sunacağım ve karar yeter sayısı arayacağım. 
Önergeyi
kabul edenler… Kabul etmeyenler… 
Elektronik
oylama cihazıyla yapacağız. 
İki
dakika süre veriyorum ve süreyi başlatıyorum.
(Elektronik
cihazla oylama yapıldı) 
BAŞKAN
– Karar yeter sayısı yoktur.
Birleşime
on dakika ara veriyorum. 
Kapanma Saati:17.19
ALTINCI OTURUM
Açılma Saati: 17.36
BAŞKAN: Başkan
Vekili Ahmet AYDIN 
KÂTİP ÜYELER:
Mustafa AÇIKGÖZ (Nevşehir), Mehmet Necmettin AHRAZOĞLU (Hatay)
----- 0 -----
BAŞKAN
– Türkiye Büyük Millet Meclisinin 75’inci Birleşiminin Altıncı Oturumunu
açıyorum.
533
sıra sayılı Kanun Tasarısı’nın 69’uncu maddesi üzerinde İstanbul Milletvekili
Garo Paylan ve arkadaşlarının önergelerinin ikinci oylamasında da karar yeter
sayısı bulunamamıştı. 
Şimdi
önergeyi tekrar oylarınıza sunacağım ve karar yeter sayısı arayacağım. 
Önergeyi
kabul edenler… Kabul etmeyenler… Önerge kabul edilmemiştir, karar yeter sayısı
vardır. 
533
sıra sayılı Kanun Tasarısı’nın görüşmelerine devam ediyoruz.
Sayın
milletvekilleri, istirham ediyorum, lütfen, biraz, artık bekleyelim, önerge
oylamaları var beş dakikada bir biliyorsunuz.
FİLİZ
KERESTECİOĞLU DEMİR (İstanbul) – Sayın Başkan, istirham ediyorsunuz ama olmadan
“Karar yeter sayısı var." diyorsunuz yani.
BAŞKAN
– Karar yeter sayısı var Filiz Hanım. 
FİLİZ
KERESTECİOĞLU DEMİR (İstanbul) – Neredeler?
BÜLENT
TURAN (Çanakkale) – Fazlası var Sayın Başkanım, fazlası. 
FİLİZ
KERESTECİOĞLU DEMİR (İstanbul) – 90 kişi var burada.
GARO
PAYLAN (İstanbul) – Saydık, 90 kişi var.
BAŞKAN
– Var.
Komisyon
yerinde.
Hükûmet
yerinde.
69’uncu
madde üzerinde şimdi diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 69’uncu
maddesinin aşağıdaki şekilde değiştirilmesini arz ve teklif ederiz.
 Zekeriya
Temizel Bülent Kuşoğlu  Mehmet
Tüm
 İzmir Ankara Balıkesir
 Bülent
Yener Bektaşoğlu Kadim Durmaz Süleyman
Sencer Ayata
 Giresun Tokat
 İstanbul
 Yakup
Akkaya
 İstanbul

MADDE
69- 5510 sayılı Kanunun 86 ncı maddesinde bulunan dördüncü ve beşinci fıkralar
aşağıdaki şekilde değiştirilmiştir.
"Ay
içinde bazı işgünlerinde çalıştırılmayan ve ücret ödenmeyen sigortalıların
eksik gün nedeni ve eksik gün sayısı, işverence ilgili aya ait aylık prim ve
hizmet belgesinde veya muhtasar ve prim hizmet beyannamesiyle beyan edilir.
Sigortalıların otuz günden az çalıştıklarını gösteren eksik gün nedenleri ile
bu nedenleri ispatlayan belgelerin şekli, içeriği, ekleri, ilgili olduğu
dönemi, saklanması ve diğer hususlar Kurumca çıkarılan yönetmelikle belirlenir.
Sigortalıların
otuz günden az çalıştığını gösteren bilgi ve belgelerin Kurumca istenilmesine
rağmen ibraz edilmemesi veya ibraz edilen bilgi ve belgelerin geçerli
sayılmaması halinde otuz günden az bildirilen sürelere ait aylık prim ve hizmet
belgesi veya muhtasar ve prim hizmet beyannamesi, yapılan tebligata rağmen bir
ay içinde verilmemesi veya noksan verilmesi halinde Kurumca re'sen düzenlenir
ve muhteviyatı primler, bu Kanun hükümlerine göre tahsil olunur.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EJDER AÇIKKAPI (Elâzığ) – Katılmıyoruz Sayın
Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz efendim.
BAŞKAN
– Önerge üzerinde Balıkesir Milletvekili Mehmet Tüm konuşacaktır.
Sayın
Tüm, buyurun. (CHP sıralarından alkışlar)
MEHMET
TÜM (Balıkesir) – Sayın Başkan, değerli milletvekilleri; hepinizi saygıyla
selamlıyorum.
Bugün
21 Mart Nevruz Bayramı. Nevruz kardeşliğin, barışın, baharın ve dirilişin
sembolüdür; aynı zamanda, mazlumun zalime karşı başkaldırışının da simgesidir.
Ülkemizde barış ve demokrasiye vesile olması dileğiyle tüm yurttaşlarımızın,
halkların Nevruz Bayramı kutlu olsun.
Değerli
milletvekilleri, Birleşmiş Milletler İnsan Hakları Yüksek Komiserliği dün bir
rapor yayımladı. Raporda aynen şu ifadeler yer alıyor: “20 Temmuz 2016’da ilan
edilen olağanüstü hâlin rutin şekilde uzatılması yüz binlerce kişiye karşı çok
geniş kapsamlı, derin çaplı insan hakları ihlallerine yol açtı.” Birleşmiş
Milletler, Hükûmetimizin olağanüstü hâli kaldırması için çağrı yapıyor.
Raporda, on sekiz aylık olağanüstü hâlde yaklaşık 160 bin kişinin tutuklandığı
belirtiliyor. “Keyfî gözaltı, işkence ve kötü muamele yaygınlaştı.” deniyor.
İfade ve toplanma haklarının saldırı altında olduğu ve 152 bin devlet memurunun
işten atıldığı belirtiliyor. Yine, raporda, öğretmenlerin, akademisyenlerin,
yargıçların ve avukatların işinden edildiği, milletvekillerinin, gazetecilerin
tutuklandığı, medya organlarının kapatıldığı, internet sitelerine erişimin
engellendiği yazıyor. Ne yazık ki raporda yer alan tüm bilgilerin hepsi doğru;
eksiği var, fazlası yoktur.
Değerli
milletvekilleri, Birleşmiş Milletlerin bu raporu ülkemiz açısından bir utanç
belgesidir. Birleşmiş Milletler tüm bu hak ihlallerini OHAL’e bağlıyor ama
hepimiz çok iyi biliyoruz ki bunun adı faşizmdir. OHAL adı altında uygulanan
faşizm ülkemizi tüm dünyaya rezil etmektedir. 
Dışişleri
Bakanlığının bu rapor sonrası Birleşmiş Milletlere yaptığı açıklama da yine
aynı rezilliği sürdürmektedir. Bakanlık, Birleşmiş Milletlerin raporu için
“Terör örgütlerinin propagandalarıyla bire bir örtüşen asılsız iddiaları
içermektedir.” diyor. Dışişleri Bakanlığı sözüm ona Birleşmiş Milletleri
FETÖ’cülükle itham ediyor. Kim iktidarınızı eleştirse hemen “FETÖ’cü”
diyorsunuz. Sözcü için “FETÖ’cü” dediniz, tutmadı; Ahmet Şık, Akın Atalay,
Murat Sabuncu için “FETÖ’cü” dediniz, tutmadı. Açlık grevinde Nuriye ve Semih
için “terörist” dediniz, tutmadı. 
BÜLENT
TURAN (Çanakkale) – Sayın Başkan, konuya gelsin. 
MEHMET
TÜM (Devamla) - İnsan hakları savunucularına “FETÖ’cü” dediniz, tutmadı. Hatta
havuz medyanızda Obama için bile “FETÖ’cü” dediniz, bizi rezil ettiniz, o da
tutmadı. Şimdi, çıkmış, Birleşmiş Milletler için aynı şeyleri söylüyorsunuz.
Tüm dünya size önce acıyarak, üzüntüyle bakıyordu; bugün, tüm dünya
iktidarınızla dalga geçiyor. Bu saçmalıkların acısını da ne yazık ki halkımız
çekiyor. 
Değerli
milletvekilleri, dünyada neredeyse hiçbir gelişmiş devlet Türkiye'nin itibarını
tanımıyor. Bir süredir “Dünya bizi çekemiyor, Avrupa bizi kıskanıyor.”
diyorsunuz. Türk lirası mart ayında dünyada en çok değer kaybeden para birimi
oldu. 1 dolar 4 lira, euro 5 liraya ulaştı. Tüm dünyada petrol fiyatı düştü ama
dün benzine zam yaptınız. Genç işsizlik yüzde 20’leri geçti. Yoksulluk sınırı 5
bin liranın çok üzerinde. Bugün Mecliste vergi kanunlarını görüşüyoruz. Vergi
zamları rekor kırıyor. Halk ağır vergiler altında eziliyor. Şimdi, sizlere
soruyorum: Tablo böyleyken dünya sizin neyinizi kıskanacak, söyler misiniz. Asıl,
kıskanılacak değil acınacak durumdasınız. 
Değerli
milletvekilleri, 2002 seçimlerinde “Olağanüstü hâli kaldıracağız.” vaadiyle
iktidar oldunuz; bugün, OHAL’i kullanarak iktidarda kalmayı hedefliyorsunuz.
OHAL, demokrasinin rafa kaldırılmasıdır. Olağanüstü hâl, insan haklarının,
özgürlüklerin yok sayılmasıdır. Olağanüstü hâl, ülke itibarımızı ayaklar altına
almaktır. Olağanüstü hâl, millî iradeye saygısızlıktır. Bu tabloyu er ya da geç
düzeltmek zorundasınız. Olağanüstü hâl gölgesinde yapılacak bir seçimin, bir
kanunun, bir düzenlemenin hiçbir meşruiyeti yoktur. Gelin, kendinize
güveniyorsanız eşit ve adil koşullarda siyaset yapmanın önünü açın. Olağanüstü
hâli geri dönüşsüz bir şekilde kaldıralım, ülkemizde barış ve demokrasinin
önünü hep birlikte açalım diyorum. 
Sayın
Başkan, bugün Âşık Veysel’in ölüm yıl dönümü, birkaç dörtlük izin verirseniz
okuyayım Âşık Veysel’den.
BAŞKAN
– Önergelerde uzatmıyoruz ama…
MEHMET
TÜM (Devamla) – Hemen…
BAŞKAN
- Bitirin hemen.
MEHMET
TÜM (Devamla) - Değerli arkadaşlar, tüm insanlığa doğayı, insanlığı, barışı ve
sevgiyi anlatan Anadolu’nun sesi Değerli Ozanımız Âşık Veysel’in 45’inci ölüm
yıl dönümünde kendisini saygı, sevgi ve rahmetle anıyorum.
(Mikrofon
otomatik cihaz tarafından kapatıldı) 
MEHMET
TÜM (Devamla) - Âşık Veysel diyor ki:
“Beni
hor görme kardeşim,
Sen
altınsın ben tunç muyum?
Aynı
vardan var olmuşuz,
Sen
gümüşsün ben sac mıyım?

Ne
var ise sende bende,
Aynı
varlık her bedende.
Yarın
mezara girende,
Sen
toksun da ben aç mıyım?

Kimi
molla kimi derviş,
Allah
bize neler vermiş.
Kimi
arı çiçek dermiş,
Sen
balsın da ben çeç miyim?

Topraktandır
cümle beden,
Nefsini
öldür ölmeden.
Böyle
emretmiş Yaradan,
Sen
kalemsin ben uç muyum?

Tabiata
Veysel âşık,
Topraktan
olduk, kardaşık.
Aynı
yolcuyuz yoldaşık,
Sen
yolcusun ben baş mıyım?”
Teşekkür
ediyorum, sağ olun. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
69’uncu
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
70’inci
madde üzerinde iki önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 70’inci maddesinin tasarı metninden
çıkarılmasını arz ve teklif ederiz.
 Meral
Danış Beştaş Behçet Yıldırım Erol
Dora
 Adana Adıyaman Mardin
 Erdal
Ataş Müslüm Doğan Garo
Paylan
 İstanbul
 İzmir İstanbul
 Mahmut
Celadet Gaydalı
 Bitlis
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EJDER AÇIKKAPI (Elâzığ) – Katılmıyoruz Sayın
Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz efendim.
BAŞKAN
– Önerge üzerinde İstanbul Milletvekili Garo Paylan konuşacaktır.
Sayın
Paylan, buyurun. (HDP sıralarından alkışlar)
GARO
PAYLAN (İstanbul) – Sayın Başkan, değerli milletvekilleri; maddeyi okumanızı
salık veriyorum arkadaşlar. Bakın, madde “kapıcılık” diyor, “kapıcılar” diyor,
“konut kapıcılığı” diyor. Evet, bizim çocukluğumuzda kapıcılarımız vardı,
onların isimleri “kapıcılar”dı; gerçekten apartmanımızın güvenliğinden, her
şeyinden sorumlu insanlardı ve biz onlarla sosyal bir ilişki çerçevesinde
yaşardık. Apartmanın görevlisi vardı, “kapıcı” denirdi ama o apartmanın her
şeyiydi, çocukların güvencesiydi, kalorifer kazanını yakardı ve apartmanın her
türlü görev ve hizmetini görürdü. Ufacık yerlere tıkılırlardı, zor şartlarda
yaşarlardı. O günlerdeki isimleri “kapıcılar”dı. Rahmetli Kemal Sunal’ın
filmini hepiniz bilirsiniz, “Kapıcılar Kralı”; ezilen emekçiydi Kemal Sunal o
“Kapıcılar Kralı” filminde. 
Bakın,
2018 yılında AKP Hükûmeti bir madde getiriyor, hâlâ konut işçilerine
“kapıcılar” diyor arkadaşlar. 2018 yılının Mart ayındayız, AKP o konut
emekçilerine, ev emekçilerine hâlâ “kapıcılar” diyor. Şu anda konut emeğinde,
ev emeğinde çalışan yüz binlerce vatandaşımız var, ben AKP iktidarını şikâyet
ediyorum onlara; AKP iktidarı hâlâ sizlere “kapıcılar” diyor. Bir şekilde
aşağılamadır arkadaşlar bu, bunu kabul etmememiz gerekiyor. Oysa bunun
bugünlerdeki tabiri “konut işçiliği”dir, “konut emekçiliği”dir, bu düzenlemenin
de bu çerçevede yapılması lazım. 
BÜLENT
TURAN (Çanakkale) – Düzeltelim.
GARO
PAYLAN (Devamla) – Bakın, bu maddede çok büyük bir handikap daha var;
biliyorsunuz, “ev emeği” diye geçen maddeye eklenmiş durumda, ev emeği yapan
özellikle kadınlara, gündelik hizmete giden insanlara sigortalarını banka
üzerinden ödeme yetkisi getirildi ve böylece günübirlik çalışan insanların
primlerini onu çalıştıran kişiler bankaya yatırabiliyorlardı bildirge vermeden.
Şimdi, bu maddeye “kapıcılar” diye tarif edilen konut emekçileri ekleniyor
arkadaşlar ve ne diyor madde biliyor musunuz? On günden fazla çalışanlara “Sen
bana bildirge verme, bildirgeye gerek yok, git bankaya on günlük primini yatır,
ben onu çalışmış sayacağım.” diyor. 
Değerli
arkadaşlar, evet, siz, esnek çalışmayı destekliyorsunuz ama bu, kayıt dışılık
getirir, sigortasız, güvencesiz çalışmayı getirir arkadaşlar. Konut işçilerinin
sigortasız, güvencesiz çalışmalarının önünü açmayalım. Özellikle son yıllarda,
artık apartmanlarda sabit görevli yok, onları esnek çalışmaya zorluyorsunuz ve
bir şey daha var; taşeronlaşma var. Biliyorsunuz, özellikle son yıllarda pek
çok vatandaşımız sitelerde yaşıyor, maalesef, gettolaşmış, sosyalleşmeden uzak
sitelerde yaşıyorlar ve oralarda da artık konut işçileri çalıştırılmıyor
güvenceli olarak, taşeronlara veriliyor bu hizmetler. Bu madde taşeronların da
önünü açan bir maddedir. 
Bütün
bu handikaplardan dolayı bu maddenin geri çekilmesini talep ediyoruz, bu
talebimize desteklerinizi bekliyoruz. 
Teşekkür
ederim. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 70’inci
maddesinin aşağıdaki şekilde değiştirilmesini arz ve teklif ederiz.
 Zekeriya
Temizel Bülent Kuşoğlu Bülent
Yener Bektaşoğlu
 İzmir Ankara Giresun
 Kadim
Durmaz Yakup Akkaya Süleyman
Sencer Ayata
 Tokat
 İstanbul İstanbul
  Ali
Akyıldız
  Sivas
MADDE
70- 5510 sayılı Kanunun ek 9 uncu maddesinin başlığı "Ev hizmetlerinde
çalışanların sigortalılığı ve konut kapıcılığı” şeklinde değiştirilmiş ve birinci
fıkrasına "10 gün ve daha fazla olan sigortalılar” ibaresinden sonra
gelmek üzere "ile konut kapıcılığı işyerlerinde çalıştırılan sigortalılar”
ibaresi ilave edilmiştir.
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EJDER AÇIKKAPI (Elâzığ) – Katılmıyoruz Sayın
Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz efendim.
BAŞKAN
– Önerge üzerinde Sivas Milletvekili Ali Akyıldız konuşacaktır.
Buyurun
Sayın Akyıldız. (CHP sıralarından alkışlar)
ALİ
AKYILDIZ (Sivas) – Evet, Sayın Başkan, çok değerli milletvekili arkadaşlarım,
basınımızın ve Meclisimizin çok kıymetli çalışanları ve ekranları başında
bizleri izleyen çok değerli yurttaşlarım; ben de hepinizi sevgiyle, saygıyla,
muhabbetle selamlıyorum.
Bugün
Hazreti Ali’nin doğum günü, bugün Hazreti Fatıma’nın Hazreti Ali’yle evlendiği
gün, gece ile gündüzün eşitlendiği gün, ağaçların secde ettiği gün, güneşin
Hamel burcuna girdiği gün, gaip erenlerin yani kırklar meclisinin toplandığı
gün, Hazreti Âdem Peygamber’in yaratıldığı gün, Hazreti Peygamber’in Hazreti
Ali’yi vasi tayin ettiği gün ve Pir Hünkâr Hacı Bektaş Veli’nin Anadolu’ya
geldiği gün. İşte biz Aleviler, bu önemli nedenlerden dolayı sultan nevruzu çok
çok önemsiyoruz. Aynı zamanda Türklerin de ilk millî bayramıdır. Eski Türklerin
kendi köylerinden ayrılarak obalarına çıktıkları ve ilkbaharı kutladıkları
gündür bugün. 
Şimdi,
tabii, ben burada sizlere Hazreti Ali’yi ve ehlibeyti anlatacak değilim ve
eminim ki burada AK PARTİ’li milletvekili arkadaşlarımız da bu kürsüye
çıktıklarında “Biz Hazreti Ali’yi seviyoruz, ehlibeyti seviyoruz.”
diyeceklerdir ama biz şunu bekliyoruz: Buraya çıkıp da “Biz Hazreti Ali’yi,
ehlibeyti seviyoruz, onun yolundan gidiyoruz.” demekle bu iş olmuyor. Bakın,
Avrupa İnsan Hakları Mahkemesinin vermiş olduğu üç tane karar var ve bu
kararlar hâlâ ortada duruyor. Eğer gerçekten Hazreti Ali’yi seviyorsanız,
gerçekten ayrım yapmıyorsanız, Anayasa’yı gerçekten uygulamak istiyorsanız,
gelin, bu ortada duran AİHM kararlarını uygulayın. Biz sizlerden lütuf
beklemiyoruz. Biz, sizlerden, Türkiye’de eşit yurttaş olarak, Avrupa İnsan
Hakları Mahkemesinin vermiş olduğu kararların uygulanmasını bekliyoruz. 
Tabii,
bugün, sadece bu güzel olaylar değil, maalesef bizleri de üzen, ülkemizi de
üzen bir başka olay yani büyük ozanımız Âşık Veysel’imizin de Hakk’a yürüdüğü
gündür. Tabii, Âşık Veysel’i burada, kalan iki buçuk dakikada anlatmak mümkün
değildir ama ben sizlere Veysel Baba’nın o toprağı, o doğayı, o insan sevgisini
anlatan, o “Güzelliğin on para etmez.” deyişinin birkaç cümleyle felsefesini
anlatmaya çalışıyorum. Güzellik bakışta gizlidir, güzellik bakışta gizdir.
Kimdir güzel? Nedir çirkin olan? Rastladın mı şairin şiirlerinde “çirkin”
sözüne? Rastlamazsın. Çirkinlik yoktur âşığın gönlünde, dokunduğu her şeyi
güzelleştiren bir sır vardır. O yüreğindeki güzellik değil midir bu çorak
toprağı muhteşem bir bahçeye dönüştüren? Âşık neye dokunsa güzellik orada
biter. Güzellik âşığın gönlünde açan bahçedir. Bir nefestir yaşamak. Dünyaya
“Merhaba.” diye attığın çığlık ile ardından yakılan ağıt kadardır hayat; gerisi
tabiattır, doğadır, yaratandır, can veren topraktır.” 
“Dünya
tebdil oldu, durum değişti,
Kimi
Ay’a gider, kimi cennete.”
Evet,
Veysel Baba “Dostlar beni hatırlasın.” demişti ama biz Veysel Baba’yı hiç
unutmadık ki hatırlayalım. Buradan Veysel Baba’ya da yine rahmet ve minnetle
saygılarımı sunuyorum.
Kalan
süremde de siz sevgili dostlara Hazreti Ali’nin yaşadığı dönemde -belki bugüne
örnek olur niyetiyle- kabul etmediği bir olayı aktararak sözlerimi tamamlamak
istiyorum. Sevgili milletvekili arkadaşlarım, Hazreti Ali bütün yaşamı boyunca
fitne, fesatla mücadele etmiş ama buna rağmen cesaretini ve azmini hiç
kaybetmemiştir. Sabır ve tahammül göstererek hiçbir zaman hak ve hakikati elden
bırakmamıştır; yaşadığı devirde hak, hukuk ve adalet mücadelesi veren bir insan
olmuştur. Hazreti Ali kendisi için Kufe’de hazırlanan sarayda ikamet etmeyi
reddetmiş; o, sazlıklardan kesilmiş kuru kamıştan yapılan derme çatma
kulübelerde yaşayanlardan daha yüksek bir yerde oturmayı kabul etmemiştir.
Hepinizi
sevgiyle, saygıyla selamlıyorum. (CHP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
70’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
71’inci
madde üzerinde iki önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 71’inci maddesinin tasarı metninden
çıkarılmasını arz ve teklif ederiz. 
 Meral
Danış Beştaş Behçet Yıldırım Erol
Dora
 Adana
 Adıyaman Mardin
 Müslüm
Doğan Mahmut Celadet Gaydalı Erdal
Ataş
 İzmir Bitlis İstanbul
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ EJDER AÇIKKAPI (Elâzığ) – Katılmıyoruz Sayın
Başkanım. 
BAŞKAN
– Hükûmet? 
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz efendim. 
BAŞKAN
– Önerge üzerinde Mardin Milletvekili Erol Dora konuşacaktır. 
Sayın
Dora, buyurun. (HDP sıralarından alkışlar) 
EROL
DORA (Mardin) – Sayın Başkan, değerli milletvekilleri; 533 sıra sayılı Vergi
Kanunları ile Bazı Kanun ve Kanun Hükmünde Kararnamelerde Değişiklik Yapılması
Hakkında Kanun Tasarısı’nın 71’inci maddesi üzerinde Halkların Demokratik
Partisi Grubu adına söz aldım. Genel Kurulu saygıyla selamlıyorum. 
Değerli
milletvekilleri, izninizle, dün de bazı milletvekillerinin dile getirdiği
-benim de seçim bölgem olması hasebiyle- Mardin ilimizdeki elektrik kesintileri
konusuna dikkatinizi tekrar çekmek istiyorum. 
Değerli
milletvekilleri, elektrik enerjisine duyulan ihtiyaç günümüzde su ve hava gibi
vazgeçilmez temel ihtiyaçlardan biri hâline gelmiştir ancak tam dört gündür
Mardin ilimizin Derik ve Kızıltepe ilçelerine bağlı birçok köy ve beldede
elektrik kesintisi devam etmektedir. Bakınız, geldiğimiz noktada meskenlerden
tutun da büyük işletmelere kadar elektriksiz bir yaşamı düşünmek mümkün
değildir. 
Değerli
milletvekilleri, kısaca “DEDAŞ” olarak adlandırılan Dicle Elektrik Dağıtım
Anonim Şirketinin elektrik dağıtımı yaptığı Diyarbakır, Batman, Şanlıurfa,
Mardin ve Şırnak’ta altyapı yatırımlarına gerekli bütçeyi ayırmadığı
tartışmaları bir taraftan devam etmekteyken öte yandan sorumlu olduğu iller
bazında, ne yazık ki özellikle vekili olduğum Mardin ilinde sürekli elektrik
kesintileri yaşanmaktadır. Dikkatinizi çekerim, dört günü aşkın bir süredir
Mardin ilimizin Derik ve Kızıltepe ilçelerine bağlı birçok köy ve beldede
ikamet eden vatandaşlarımız elektrik kesintisinden kaynaklı büyük mağduriyetler
yaşamaktadırlar. Köy ve beldelerde yaşayan insanlarımız hem tarımsal alanda hem
de gündelik yaşamda elektrik kesintilerinin neden olduğu sıkıntılarla
boğuşmaktadırlar. Çiftçilerimiz tarlalarını sulayamamakta, köylerde su depoları
boşaldığı ve elektrik olmadığı için kullanma ve içme suyu temin edilememekte,
vatandaşların beyaz eşyaları kesintilerden dolayı kullanılmaz hâle gelmektedir.
Sayın
Başkan, değerli milletvekilleri; tarafıma iletilen bilgilere göre, DEDAŞ’ın
çiftçilik yapan vatandaşlara çıkardığı elektrik borçlarının ödenmemesi
sebebiyle bu elektrik kesintisi yaşanmaktadır. Yani DEDAŞ bölgedeki yurttaşları
elektrik borçları nedeniyle bir bakıma cezalandırmaktadır. 
Bakınız,
çiftçilerimiz mazot, gübre ve zirai ilaç fiyatlarının yüksek oluşundan dolayı
oldukça zor durumdadır. Geçen yılın kurak geçmesi ve bankalara olan kredi
borçları ekonomik olarak çiftçilerin yükünü iyice artırmıştır. Tarım
arazilerinde genellikle elektrikle çalışan sulama sistemleriyle sulama
yapıldığından, çiftçiler elektrik kesintileri nedeniyle bu seneki mahsulleri de
kaybetmeyle karşı karşıyadırlar. Gelinen son noktada, elektrik kesintilerine
bağlı olarak yaşanan su kesintileri sebebiyle tarlaların birçoğu zarar görmüş
durumdadır. 
Değerli
milletvekilleri, Türkiye'nin tamamında bir şekilde etkili olan elektrik
kesintisi ve kayıp kaçak elektrik sorunu doğu ve güneydoğu bölgelerimizde çok
daha ciddi boyutlarla varlığını sürdürmektedir. Kış aylarında her gün saatlerce
yaşanan elektrik kesintilerine yaz aylarında yaşanan gerilim dalgalanmaları
eşlik etmekte, binlerce liralık maddi zararın yanında, vatandaşlar için yaşam
çekilmez hâle gelmektedir. Özellikle yaz aylarında, başta seçim bölgem olan
Mardin olmak üzere Urfa, Diyarbakır ve diğer bölge kentlerinde yaşayan vatandaşlar,
elektrik dağıtım şebekelerindeki dalgalanmalardan kaynaklı olarak elektrik
kesintilerine maruz kalmaktadırlar.
Değerli
milletvekilleri, bölgede elektrik kesintileri sebebiyle sağlık kuruluşları ve
sanayi tesisleri çalışamaz ve üretim yapamaz duruma gelmektedirler. Bölge ve
ülke ekonomisi açısından büyük kayıplar oluşturan bu durum günden güne daha
vahim boyutlara ulaşmaktadır. Ülkemizde elektrik üretiminin temel kaynağı olan
barajların çok sayıda olduğu bir bölgede elektrik kesintilerinin yaşanması kabul
edilebilir bir durum değildir. Siyasal iktidarın öncelikli görevlerinden biri
de halka ucuz, kaliteli ve kesintisiz elektrik sağlamaktır. Bu temelde,
elektrik tedarik kuruluşlarının da bu amaca uygun hizmet sunması esastır.
Yetkililerin bu sorunun üzerine bir an önce ivedilikle gitmesi ve
yurttaşlarımızın mağduriyetlerinin bir an evvel sonlandırılması için gereken
hassasiyeti göstermelerini Parlamentonun ve bütün vekillerimizin huzurunda bir
kere daha tekrarlıyor, Genel Kurulu saygıyla selamlıyorum.
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler... Kabul etmeyenler... Kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 71’inci
maddesinin aşağıdaki şekilde değiştirilmesini arz ve teklif ederiz.
Saygılarımızla.
 Zekeriya
Temizel Süleyman Sencer Ayata Mehmet
Bekaroğlu
 İzmir İstanbul İstanbul
 Yakup
Akkaya Kadim Durmaz Bülent
Kuşoğlu
 İstanbul Tokat Ankara
  Bülent
Yener Bektaşoğlu
  Giresun
MADDE
71- 5510 sayılı Kanuna aşağıdaki ek madde ilave edilmiştir.
“EK
MADDE 16- Vakıflar tarafından kurulan yükseköğretim kurumları, okul aile
birlikleri ile bu Kanunun 73 üncü maddesine göre Kurumun yurtiçinde hizmet
satın aldığı vakıf üniversiteleri ve özel sektör işyerleri; bu Kanun, 4447
sayılı işsizlik Sigortası Kanunu, 4857 sayılı İş Kanunu, 5746 sayılı Araştırma,
Geliştirme ve Tasarım Faaliyetlerinin Desteklenmesi Hakkında Kanun, 5225 sayılı
Kültür Yatırımları ve Girişimlerini Teşvik Kanunu, 3294 sayılı Sosyal
Yardımlaşma ve Dayanışmayı Teşvik Kanunu, 2828 sayılı Sosyal Hizmetler Kanunu
ve diğer Kanunlarda yer alan prim teşviki, destek ve indirimlerinden yararlanır.
Vakıflar
tarafından kurulan yükseköğretim kurumları ve okul aile birlikleri, ek 17 nci
maddenin ikinci fıkrası hükmü saklı kalmak kaydıyla, bu maddenin yürürlük
tarihinden önceki dönemlere ilişkin olmak üzere ilgili kanunlarla sağlanan prim
teşvik, destek ve indirimlerinden geriye yönelik olarak yararlanamaz ve
yararlanılmış olan söz konusu teşvik, destek ve indirimler değiştirilemez.
Bu
maddenin uygulanmasına ilişkin usul ve esaslar Aile ve Sosyal Politikalar
Bakanlığı, Kültür ve Turizm Bakanlığı, Maliye Bakanlığı, Hazine Müsteşarlığı ve
Türkiye İş Kurumunun görüşleri alınarak Kurumca belirlenir.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EJDER AÇIKKAPI (Elâzığ) – Katılmıyoruz Sayın
Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz efendim.
BAŞKAN
– Sayın Tanal, buyurun.
V.- AÇIKLAMALAR (Devam)
29.- İstanbul Milletvekili Mahmut Tanal’ın, Düzce’nin
Hecinler köyündeki çöp sorununa ilişkin açıklaması
MAHMUT
TANAL (İstanbul) – Teşekkür ederim Sayın Başkan.
Değerli
Bakanım, sizi çok seviyorum. Ancak siz Düzce’yle ilgili “Düzce’de Hecinler’in o
çöp deposuna çöpler dökülmeyecek. Belediye Başkanının sözü değil benim sözüm
geçerlidir.” dediniz ve ben de inşallah ben size karşı mahcup olmak isterim
dedim. Ancak maalesef şu anda geldiğimiz nokta, Hecinler’e yine o çöp dökülüyor
ve Hecinler’in o çöpü bitmediği gibi bir de oradaki bir köye hayvan barınağı
yapılıyor, o köylüler de rahatsız. Ya, Allah rızası için, bu Düzce’ye huzur,
mutluluk getireceğimize Düzcelileri gittikçe rahatsız ediyoruz. Sizin sözünüz
geçerli, ben size inandım. E, niye Hecinlerlilere verdiğiniz bu sözü yerine
getiremiyorsunuz? Sizden istirham ediyorum, Hecinlerlilere verdiğiniz o sözün
arkasında durmanızı istiyor, selam ve saygılarımı iletiyorum. 
BAŞKAN
– Teşekkür ediyorum. 
BİLİM,
SANAYİ VE TEKNOLOJİ BAKANI FARUK ÖZLÜ (Düzce) - Cevap verebilir miyim?
BAŞKAN
– Sayın Bakan, size de bir kısa söz vereyim. 
Buyurun.

30.- Bilim, Sanayi ve Teknoloji Bakanı Faruk Özlü’nün,
İstanbul Milletvekili Mahmut Tanal’ın yaptığı açıklamasındaki bazı ifadelerine
ilişkin açıklaması
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Şimdi, Sayın Tanal, bunu daha
önce konuştuk, Hecinler’e çöp dökülmeyeceğini söylemiştim, şu anda da oraya çöp
dökülmüyor. 
MAHMUT
TANAL (İstanbul) – Dökülmeyecek mi artık?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Size gelen bilgiler yanlış,
Hecinler’e çöp dökülmüyor, Hecinler’e çöp dökülmeyecek, sözümün arkasındayım. 
BAŞKAN
– Eyvallah. 
Teşekkür
ediyorum Sayın Bakan. 
MAHMUT
TANAL (İstanbul) – Vallahi ben de alkışlıyorum dökülmeyecekse, alkışlıyorum,
çok net söylüyorum. 
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Çöp konusunda bir çalışma
yapıyoruz, şartname hazırlıyoruz, inşallah gelecek ay ihaleye çıkacağız fakat
çöp değil, biz bir fabrika kuracağız. Bir fabrika kuracağız, bu fabrikada
çöpten enerji ve gübre elde edeceğiz. Dolayısıyla, vahşi depolama veya düzenli
depolama yapmayacağız; bir fabrika kuracağız ve bu fabrikadan gübre, organik
gübre ve enerji elde edeceğiz. 
Diğer
taraftan, bu hayvan barınağı konusu... Bakın, biz bir hayvan barınağı
yapmıyoruz, bir doğal yaşam alanı oluşturuyoruz. Düzce’deki başıboş hayvanlar
için bir doğal yaşam alanı oluşturuyoruz, bunu Orman Bakanlığıyla beraber
yapıyoruz. Dolayısıyla, hayvanların hapsedildiği klasik bir barınak değil, bir
doğal yaşam alanı. Yaklaşık 16 dönümlük bir arazide olacak, yer seçimi
konusunda da epey çalışma yaptık. Burası Orman Bakanlığının yeridir, köylülere
ait değildir, köylülerden de en az 2 kilometre uzak bir mesafededir.
Dolayısıyla, burası Avrupa Birliği standartlarında, son derece medeni,
Türkiye’ye yakışır, Düzce’ye yakışır, hayvanlar için bir sosyal yaşam alanı
olacak. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen… Bitirelim.
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Bitireceğim.
Burada
sokak hayvanlarını toplayacağız, bunların sağlık bakımlarını yapacağız,
gerekiyorsa kısırlaştıracağız; bunları geçici bir süre burada muhafaza
edeceğiz, hayvansever dernekleriyle bunların sahiplendirilmesi için
çalışacağız. 
Son
derece medeni bir yerdir. Endişe etmeyin. 
BAŞKAN
– Çok teşekkür ediyorum. 
VIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı (1/914) ile Plan ve
Bütçe Komisyonu Raporu (S. Sayısı: 533) (Devam)
BAŞKAN
– Sayın Bekaroğlu, sizi biraz beklettik ama…
Önerge
üzerinde İstanbul Milletvekili Mehmet Bekaroğlu konuşacaktır. 
Sayın
Bekaroğlu, buyurun. (CHP sıralarından alkışlar)
MEHMET
BEKAROĞLU (İstanbul) – Sayın Başkan, değerli arkadaşlarım; görüşülmekte olan
533 sıra sayılı Kanun Tasarısı’nın 71’inci maddesi üzerine verdiğimiz önerge
hakkında konuşacağım. 
Bu
maddeyle vakıf üniversiteleri ve SGK’nin iş yapmış olduğu kurumlara birtakım
ayrıcalıklar getiriliyor. Değerli arkadaşlarım, biliyorsunuz, herkes biliyor ve
görmezden geliyor, aslında devlet üniversitelerinin tıp fakültesi hastaneleri
çökmekte ve bu konuyla ilgili hiç kimse parmağını oynatmamaktadır.
Değerli
arkadaşlarım, bütünüyle, bu kanun tasarısı ve bundan önce çıkan torba -daha
evvel de ifade etmiştim- işte ekonomi kötü gidiyor diye panik şeklinde,
düzeltmeye yönelik yapılan çalışmalar ama bütün bu çalışmalar ilerledikçe
hiçbir şey düzelmiyor, her şey daha da karışıyor ve ekonomi, dolayısıyla
Türkiye yönetilmez hâle geliyor. 
Bakın,
geçmiş dönemde işler iyi giderken sürekli olarak ekonominin o temel rakamları
üzerinde konuşurdunuz ve övünürdünüz; işte kalkardınız “Enflasyon böyle, kurlar
böyle sınırlanmış vaziyette.” “Büyüme böyle…” Şimdi sadece bir büyüme rakamı
üzerinde konuşuyor Sayın Cumhurbaşkanı ve diğer Hükûmet sözcüleri, o da 2017
üçüncü çeyrek; 11,1. Peki, ben şimdi size soruyorum değerli arkadaşlarım: Faiz
kaç Türkiye’de? Hani Cumhurbaşkanı sürekli diyor ya “Faizi indirin.” filan…
Faiz kaç Türkiye’de, bilen var mı? Gerçekten biliyor musunuz? Hadi enflasyon
rakamları açıklanıyor filan ama işte hedeflenenler ile şimdiki durum ne?
İşsizlik ne? Daha geçtiğimiz günlerde açıklandı, 2 puan düşmüş, nerede düşmüş?
Genç işsizlerde. Bakıyoruz, kimler; çırakları, kursiyerleri filan iş sahibi
saymışsınız.
Değerli
arkadaşlarım, siz artık gerçekten hile yapmaya, arkadan dolanmaya da
başladınız. Gidin bakın, Merkez Bankasının sitelerine girin, faiz rakamlarına
bakın; gecelik faiz oranları, marjinal fonlama yüzde 9,25; Merkez Bankası
borçlanma faizi yüzde 7,25; bir hafta vadeli repo ihale faizi yüzde 8. Dün
borçlanma yaptı hazinemiz, kaç lira borçlandı, biliyor musunuz? 1,5 milyar
TL’nin üzerinde borçlandı. Kaç lirayla sattı? Yüzde 14’le değerli arkadaşlarım.
Yani gerçekten, yazılanlar ile olanlar aynı şeyler değil. 
Bakın,
sürekli olarak bahane üretiyorsunuz, hâlâ Türkiye’yi uçurduğunuzu
söylüyorsunuz. Size, geçmişe yönelik birtakım rakamları söyleyeyim, hani, iyi
olduğunuz dönemlere yönelik: Bakın, on altı senedir Hükûmetsiniz. Bu süre
içinde, Türkiye'nin toplam ihracatı 1 trilyon 777 milyar, ithalat ise 2 trilyon
754 milyar değerli arkadaşlarım; geçen süre içinde verilen dış ticaret açığımız
976 milyar 746 milyon dolar değerli arkadaşlarım, büyük bir rakam. 
Şimdi
“Dış açığımız enerjiden kaynaklanıyor.” diyorsunuz. Enerjiyle ilgili ödediğimiz
rakamlar da belli. 2003 ile 2018 arasında enerjiye ödediğimiz toplam fatura 557
milyar dolar ama net olarak, dışarıya sattığımız enerjiyi de çıkardığımızda
enerji ürünlerine 488 milyar ödediğimizi görüyoruz. Yine dünya kadar açık söz
konusu değerli arkadaşlarım. Niye bunlar oluyor?
Geçtiğimiz
ayda yine ihracat ve ithalat rakamları açıklandı. Türkiye İstatistik Kurumu
ocak ayında dış ticaret açığını yüzde 108 olarak açıkladı değerli arkadaşlarım.
Özellikle Hükûmet medyasında rakamlar, verilen haberler şöyle çıktı: “İhracatta
rekor.” İthalattan hiç söz edilmedi. Hâlbuki ihracat yüzde 10, ithalat yüzde 38
artmıştı. Türkiye'nin temel problemi bu ve siz, problemi çözmek şöyle dursun,
tam tersi bir şekilde sürekli olarak tozu toprağı, pisliği halının altına
süpürmekle meşgulsünüz. Bunu yapabilirsiniz, bizi ilgilendirmez falan
diyebiliriz ama Türkiye hızlı bir şekilde duvara çarpıyor, yokuş aşağı gidiyor,
ekonomi de hızlı bir şekilde duvara çarpıyor, bu basit rakamlar bunu açık bir
şekilde gösteriyor. 
Değerli
arkadaşlarım, ihracatın ithalatı karşılama oranı giderek düşüyor, yüzde
70’lerden yüzde 66’ya düştü 2017’de. Bu, sürdürülebilir bir şey değil.
Gerçekten, aklınızı başınıza alın ve Türkiye’yi bu duvara çarpmaktan kurtaracak
tedbirleri alın, burada milleti oyalamayın, birtakım lobilere hizmet etmeyin,
millete hizmet edin. Hani, sürekli “millîyiz” “yerliyiz” diyorsunuz ya, millete
hizmet edin. Bu rakamlar, sadece faiz ödediğinizi gösteriyor diyor, hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
71’inci
maddeyi oylarınıza sunuyorum: Kabul edenler… Kabul etmeyenler… Madde kabul edilmiştir.

72’nci
madde üzerinde iki önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 72’nci maddesinin tasarı metninden
çıkarılmasını arz ve teklif ederiz. 
 Meral
Danış Beştaş Behçet Yıldırım Müslüm
Doğan
 Adana Adıyaman İzmir
 Erol
Dora Mahmut Celadet Gaydalı Erdal
Ataş
 Mardin Bitlis İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EJDER AÇIKKAPI (Elâzığ) – Katılamıyoruz Sayın
Başkanım.
BAŞKAN
– Hükûmet…
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz efendim.
BAŞKAN
– Gerekçeyi okutuyorum: 
Gerekçe:
Yapılan
düzenleme 71’inci maddeye paralel bir düzenlemedir. 5510 sayılı Kanun’da başka
değişiklik yapılmaktadır. Mevcut durumda, işverenler düzenli prim ödediklerinde
yüzde 5 oranında destek alıyorlardı fakat bu sınırlı bir uygulamaydı. Şimdi,
maddede yer alan yerlerde de uygulanarak desteğin kapsamı genişletilmektedir.
Ancak düzenlemenin geriye yürütülüyor olması, geçmişte var olmayan bir
teşvikten kapsama alınan kurumların/birliklerin yararlandırıldığı ve
düzenlemeyle yasal hâle getirildiği düşünüldüğünde kanunların geriye
yürüyemeyeceği ilkesinin ihlal edildiği görülmektedir. Bu yönüyle, maddenin
tasarı metninden çıkarılmasını öngörmekteyiz. 
BAŞKAN
– Meral Danış Beştaş ve arkadaşlarının önergesini oylarınıza sunuyorum: Kabul
edenler… Kabul etmeyenler… Önerge kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 72’nci
maddesinin aşağıdaki şekilde değiştirilmesini arz ve teklif ederiz.
Saygılarımızla.
 Zekeriya
Temizel Bülent Kuşoğlu Bülent
Yener Bektaşoğlu
 İzmir Ankara Giresun
 Süleyman
Sencer Ayata Yakup Akkaya Kadim
Durmaz
 İstanbul İstanbul Tokat
  Ünal
Demirtaş
  Zonguldak
MADDE
72- 5510 sayılı Kanuna aşağıdaki ek madde ilave edilmiştir.
"EK
MADDE 17- Bu Kanun veya diğer kanunlarla sağlanan prim teşviki, destek ve
indirimlerinden yararlanılabileceği halde yararlanılmadığı ay/dönemlerde
gerekli tüm koşulların sağlanmış olması ve yararlanılmayan ayı/dönemi takip
eden altı ay içerisinde Kuruma müracaat edilmesi şartlarıyla, başvuru
tarihinden geriye yönelik en fazla altı aya ilişkin olmak üzere,
yararlanılmamış olan prim teşviki, destek ve indirimlerinden yararlanılabilir
veya yararlanılmış olan prim teşviki, destek ve indirimleri başka bir prim
teşviki, destek ve indirimi ile değiştirilebilir. 
Bu
maddenin yürürlüğe girdiği tarihten önceki dönemlere ilişkin olmak üzere tüm
şartları sağladığı halde bu Kanun veya diğer kanunlarla sağlanan prim teşviki,
destek ve indirimlerinden yararlanmamış işverenler ile bu maddenin yürürlüğe
girdiği tarihten önce yararlanılan prim teşviki, destek ve indirimlerin
değiştirilmesine yönelik talepte bulunan işverenler tarafından en son bu
maddenin yürürlük tarihini takip eden aybaşından itibaren bir ay içinde Kuruma
başvurulması halinde, yararlanılmamış olan prim teşviki, destek ve
indirimlerinden yararlanılabilir veya yararlanılmış olan prim teşviki, destek
ve indirimleri başka bir prim teşvik, destek ve indirimi ile değiştirilebilir.
Bu
maddenin ikinci fıkrası kapsamında talepte bulunan işverenlere iade edilecek
tutar, maddenin yürürlük tarihinden önce talepte bulunanlar için maddenin yürürlük
tarihini takip eden aybaşından, yürürlük tarihinden sonra talepte bulunanlar
için ise, talep tarihini takip eden aybaşından itibaren kanuni faiz esas
alınmak suretiyle hesaplanarak bu maddenin yürürlüğe girdiği tarihi takip eden
takvim yılı başından başlayarak üç yıl içinde ödenir. Ödeme, öncelikle bu
Kanunun 88 inci maddesinin ondört ve onaltıncı fıkralarına göre muaccel hale
gelmiş prim ve her türlü borçlardan, sonrasında ise ilgili kanunlar uyarınca
yapılandırma veya taksitlendirme de dâhil olmak üzere müeccel haldeki prim ve
her türlü borçlarından mahsup yoluyla gerçekleştirilir. Ancak, üç yıl sonunda
ilgili kanunları gereği yapılandırılma veya taksitlendirilme sebebiyle vadesi
gelmemiş taksit ödemelerinden peşinen mahsup edilir. Kuruma borcu bulunmayan
işverenlere altı ayda bir eşit taksitlerle iade yapılır.
Görülmekte
olan davalarda ayrıca bir başvuru şartı aranmaksızın, dava öncesi yapılan idari
başvuru tarihinden itibaren işleyecek kanuni faiziyle birlikte hesaplanacak
tutar üçüncü fıkra hükümlerine göre mahsup veya iade edilir. Mahkemelerce, bu
maddenin yürürlüğe girdiği tarihten önce açılmış davalarda davanın konusuz
kalması sebebiyle karar verilmesine yer olmadığına karar verilir. Yargılama
giderleri idare üzerinde bırakılır ve vekâlet ücretinin dörtte birine
hükmedilir. Ayrıca, ilk derece mahkemelerince verilen kararlar hakkında Sosyal
Güvenlik Kurumunca kanun yollarına başvurulmaz ve bu maddenin yürürlüğe girdiği
tarihten önce yapılan kanun yolu başvurularından vazgeçilmiş sayılır.
Bu
maddenin uygulanmasına ilişkin usul ve esaslar Maliye Bakanlığı, Hazine
Müsteşarlığı ve Türkiye İş Kurumunun görüşleri alınarak Kurumca belirlenir.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EJDER AÇIKKAPI (Elâzığ) – Katılmıyoruz Sayın
Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz efendim.
BAŞKAN
– Önerge üzerinde Zonguldak Milletvekili Ünal Demirtaş konuşacak.
Önergeleri
ibare değişikliği şeklinde yapsanız… Aslında bayağı bir uzun oluyor böyle
aynısını yeniden yazmak.
Buyurun.
(CHP sıralarından alkışlar)
ÜNAL
DEMİRTAŞ (Zonguldak) – Sayın Başkan, değerli milletvekilleri; ben 72’nci madde
üzerinde değil de maden şehidi yakınlarının sabırsızlıkla beklediği 73’üncü
madde üzerine söz aldım. Hepinizi saygıyla selamlıyorum.
Değerli
milletvekilleri, yer altı taş kömürü madenciliği dünyanın en ağır, en tehlikeli
ve en riskli iş koludur. Bu sebeple de en fazla iş kazasının, toplu ölümlerin
ve büyük trajedilerin yaşandığı bir iş koludur. Taş kömürü üretimiyle Zonguldak
yıllarca ülke ağır sanayisini sırtında taşırken Zonguldak halkı da ağır
bedeller ödemiştir. Zonguldak’ta bugüne kadar birçok büyük maden kazası ve
büyük trajediler yaşanmıştır. Tabii bu maden kazaları meydana geldikten sonra
aileler bir sosyal travmayla da karşı karşıya kalmışlar ve çok büyük
mağduriyetler de yaşanmıştır. 
Değerli
milletvekilleri, Soma kazasından sonra yaşamını yitirenlerin yakınlarına önemli
haklar verilmişti, bu haklardan biri de kazada yaşamını yitirenlerin eş, çocuk
veya kardeşlerinden birisine kamuda istihdam olanağı hakkı verilmesidir. Biz
elbette ki son derece insani ve son derece vicdani olan bu hakkın verilmesinin
çok doğru bir düzenleme olduğunu düşünüyoruz. Aslında özü itibarıyla bugün
getirilmek istenen 73’üncü maddedeki düzenleme de doğru bir düzenlemedir. Biz
bunun da karşısında değiliz. Elbette bir sosyal yara hâline gelmiş olan maden
kazaları sonrası ailelerin yaşamış olduğu mağduriyetlerin ve travmaların bu
şekilde giderilmesi gerekir. Ancak bu düzenleme her ne kadar yerinde olsa da
eksik bir düzenlemedir. 
Değerli
milletvekilleri, bundan iki ay önce Sayın Başbakan Binali Yıldırım Zonguldak’a
geldi ve bir müjde verdi. Ne dedi Sayın Başbakan Zonguldak’ta? Dedi ki:
“Soma’daki madencileri şehit olarak düzenledik, yakınlarına bazı haklar verdik.
Bu haklardan Zonguldak yararlanamamıştı, şimdi bunu düzeltiyoruz. Zonguldak
kömür işletmesinde vefat eden kardeşlerimize de şehitlik mertebesini veriyoruz,
onların birer yakınını da kamuda işe alıyoruz.” Başbakanın konuşmasında bir
süre sınırlandırması var mı değerli arkadaşlarım? Yok. Orta düzeyde akli
melekeye sahip bir vatandaşın anlayacağı şekilde baktığımızda da süre
sınırlandırması var mı? Yok, çok açık ve net. Peki, Plan ve Bütçe Komisyonunda
getirdiğiniz düzenlemede süre sınırlandırması var mı? Maalesef var. Tasarıda,
10 Haziran 2003’ten önce yaşanan kazalarda yaşamını yitirenlerin yakınları bu
haklardan yararlanamıyor. 
Geçmişten
bir iki örnek vermek istiyorum değerli arkadaşlarım: Türk maden tarihinin en
trajik olaylarının yaşandığı 1983 yılında Armutçuk’ta 103 madencimiz, 1990’da
Yeni Çeltek’te 68, 1992 yılında Kozlu’da 263, 1995’te de Sorgun’da 37
madencimiz yaşamını yitirdi. İşte bu trajik kazalarda yaşamını yitirenlerin
aileleri bu haklardan yararlanamıyor, yaklaşık 800 aile mağdur durumda olacak.
Dolayısıyla süre sınırlandırması olması yani 2003 yılından daha geriye
götürülmemesiyle birlikte, bir mağduriyet giderilmeye çalışılırken yeni mağduriyetler
ortaya çıkıyor. Anayasa’nın 10’uncu maddesinde belirtilen eşitlik ilkesinin de
açıkça ihlal edildiği ortadadır. Oysa burada mağduriyet giderilecekse bir süre
sınırlandırması olmaması gerekir. Madem bizim devletimiz büyük bir devlettir
diyoruz, madem bütün mağdurların yaralarını sarabilecek güçte olan bir
devlettir diyoruz, o hâlde bu madde süre sınırlandırması olmaksızın
düzenlenmelidir.
Değerli
milletvekilleri, biz Cumhuriyet Halk Partisi olarak Komisyonda bir önerge
verdik, dedik ki: “Bu haklardan süre sınırlandırması olmaksızın tüm maden
şehitlerinin yakınları yararlansın.” Bunun üzerine Komisyona ara verildi ve
sonrasında Komisyon Başkanımız Sayın Süreyya Sadi Bilgiç, konunun
muhataplarıyla görüşüldüğünü ve süre sınırlandırılmasını da kastederek durumun
Genel Kurulda düzeltileceğini söyledi. 
Değerli
milletvekilleri, şimdi, bugün, Cumhuriyet Halk Partisi olarak biz Sayın
Başbakan Binali Yıldırım’dan bu sözünü tutmasını bekliyoruz ve sadece biz
değil, 800 madencinin eşleri, çocukları, kardeşleri yani dullar, yani yetimler
de aynı sözün tutulmasını bekliyor ve tüm Zonguldak bu sözlerin tutulmasını
bekliyor. 
Gazi
Mustafa Kemal Atatürk’ün dediği gibi “Cumhuriyet, bilhassa kimsesizlerin
kimsesidir.” Bu mağdurlara, bu yetimlere, bu kimsesizlere ayrım yapılmaksızın
sahip çıkalım, önergeyi kabul edelim. 
Saygılar
sunarım. (CHP sıralarından alkışlar) 
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
72’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
73’üncü
madde üzerinde üç önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 73’üncü maddesinin tasarı metninden
çıkarılmasını arz ve teklif ederiz.
 Meral
Danış Beştaş Behçet Yıldırım Erol
Dora
 Adana Adıyaman Mardin
 Erdal
Ataş Müslüm Doğan Mahmut
Celadet Gaydalı
 İstanbul
 İzmir Bitlis

BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EJDER AÇIKKAPI (Elâzığ) – Katılmıyoruz Sayın
Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz efendim.
BAŞKAN
– Önerge üzerinde İstanbul Milletvekili Filiz Kerestecioğlu konuşacaktır.
Buyurun
Sayın Kerestecioğlu. (HDP sıralarından alkışlar) 
FİLİZ
KERESTECİOĞLU DEMİR (İstanbul) – Sayın Başkan, değerli milletvekilleri; 5510
sayılı Yasa’ya yapılan eklemeyle, kömür ve linyit madenlerinde meydana gelen iş
kazalarında -iş cinayetlerinde aslında- ölen sigortalının eşi, çocuğu yoksa kardeşlerinden
birisinin kamu kurumlarında istihdam edilmesi amaçlanıyor. 
Bu
ülkenin gerçek sahipleri işçiler, çalışanlar, madenciler. Yaşamını yitirmiş
madenciler, bunların yakınlarının istihdam edilmesi, evet, olumlu ancak bunun
belirli bir tarih aralığına sıkıştırılması aynı zamanda yeni bir haksızlığı
beraberinde getiriyor. 2003 öncesinde yaşamını yitiren madencilerimizin
yakınları neden bu düzenlemenin dışında tutuluyor? 7 Mart 1983 tarihinde
Zonguldak’ın Armutçuk beldesindeki taş kömürü ocağında meydana gelen grizu
patlamasında yaşamını yitiren 103 işçinin yakınları neden kapsam dışında
tutuluyor? Yine, 7 Şubat 1990 tarihinde Amasya’da grizu patlamasında 65 işçi, 3
Mart 1992 tarihinde Zonguldak’ın Kozlu ilçesindeki taş kömürü ocağında meydana
gelen zincirleme patlamalarda 263 madenci, 26 Mart 1995 tarihinde Yozgat’ın
Sorgun ilçesinde kömür ocağında grizu patlaması sebebiyle meydana gelen kazada
38 madencimiz yaşamını yitirmiştir. Yine, 2014 yılı içerisinde ve sonrasında
yaşanan maden kazalarında yaşamlarını yitiren madencilerimiz bulunmaktadır. 
Bu
düzenlemenin hakkaniyet ilkelerine göre kapsamı genişletilerek yeniden
düzenlenmesi gerekmektedir. Gerçek olan şudur ki ülkemizde maalesef iş sağlığı
ve güvenliği kültürü yok denecek kadar azdır. Maden kazalarının özellikle
sebeplerine eğilerek irdelenmesi, dünyada maden kazalarını önlemek adına
kullanılan benzer temel çözüm yaklaşımlarının araştırılması ve modern
önlemlerin hayata geçirilmesi, mevcut şartların bir an önce iyileştirilmesi
gerekmektedir. 
Madenlerde
yaşanan ölümlü kazaların önlenmesi ve gerekli çözümlerin değerlendirilmesinde
öncelikli olan, kaza istatistik ve raporlandırma çalışmalarının da düzenli
olarak yapılmasıdır. Kazaların sebepleri ne kadar doğru ve kapsamlı
değerlendirilirse önlemler ve çözüm de o kadar etkili ve yerinde olacaktır.
Ancak ne yazık ki ülkemizde yaşanan maden kazalarının hep üstü kapatılmak
istenmektedir. Türkiye’de madencilik endüstrisi içinde meydana gelen toplam
ölümlü iş kazası ve ölüm sayısı birçok farklı yüksek riskli iş kolundan
katbekat daha da fazladır. Dünyada meydana gelen ölümlü maden kazalarının
sayısı ve bilançosuyla kıyaslandığında, ülkemiz açık arayla ilk sıralarda yer
almaktadır. 
Bakın,
Soma davası hâlâ devam ediyor, yakında yine duruşması olacak. 301 işçinin her
birinin ismini ve ölüm yerini ezbere bilen, iddianamenin ve bilirkişi
raporlarının detaylarına hâkim olan, keşfe katılan, madeni gören, sanıkların
sorgusunu yapan, tanıkları dinleyen mahkeme başkanı ve üye hâkimin görev
yerinin değiştirilmesiyle de görüyoruz ki gereken dersler ne yazık ki
çıkarılmıyor ve yine bu olayın üstü kapatılmak isteniyor. 
Diğer
bir konu da maden ocakları nedeniyle yok olan tarım alanları. Birçok verimli
tarım arazisi madenlere verilen ruhsatlar nedeniyle artık işlemez hâle gelmiştir.
Aslında insanlar geçimlerini tarımdan, hayvancılıktan sağlamak istemektedirler
ve bunu yapanların önleri kesilmekte, madenler uğruna yok edilmektedir.
Buralarda, madenlerde, tarımda, hayvancılıkta çalışamayan, bu alanları yok
edilmiş olan insanlar çalışmak zorunda kalmaktadırlar ve sonuç da zaten onları
bekleyen ölümdür. Madencileri ve yakınlarını düşünüyorsak işi önceleyen, üretim
dışında hiçbir şey düşünmeyen, gerekli önlemleri almayan patronlar için değil,
işçi ve işçi sağlığını önceleyen politikalar üzerinde çalışmalıyız. Ayrıca,
önemli olan sadece madenler değil, bütün iş alanlarında güvenceli iş
koşullarını yaratmaktır. Çünkü iktidarınız döneminde her güne ortalama 5 iş
cinayeti gerçekleşmiş ve genel toplamda 20 bin iş cinayeti yaşanmıştır. Bu tablo
korkunç bir tablodur arkadaşlar. Bu madde değişmelidir. 
Saygılar
sunuyorum. (HDP sıralarından alkışlar) 
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 73’üncü
maddesiyle değiştirilmesi öngörülen 5510 sayılı Kanun’un geçici 66’ncı
maddesinin aşağıdaki şekilde değiştirilmesini arz ve teklif ederiz.
 Zekeriya
Temizel Bülent Kuşoğlu Özkan
Yalım
 İzmir Ankara Uşak
 Hüseyin
Çamak Muhammet Rıza Yalçınkaya Şerafettin
Turpcu
 Mersin Bartın Zonguldak
“EK
MADDE -16”
Maden
ocaklarının yeraltı işlerinde meydana gelen iş kazası sonucunda ölen sigortalının;
Kuruma olan her türlü borçları terkin edilir ve hak sahiplerine 32 nci maddenin
ikinci fıkrasının (a) bendinde öngörülen şartlar aranmaksızın bu Kanun
hükümlerine göre aylık bağlanır. Bu Kanunda öngörülen primlerin eksik olan
kısmı Maliye Bakanlığınca Kuruma ödenir.
Ölen
sigortalının anne ve babasına gelir ve aylık bağlanmasında, 34 üncü maddenin
birinci fıkrasının (d) bendinde belirtilen her türlü kazanç ve irattan elde
etmiş olduğu gelirinin asgari ücretin net tutarından daha az olması ve diğer
çocuklarından hak kazanılan gelir ve aylıklar hariç olmak üzere gelir ve/veya
aylık bağlanmamış olması şartları aranmaz. 
Birinci
fıkrada belirtilen nedenlerden dolayı ölen sigortalının eş ve reşit olan
çocuklarından birisi, eğer eşi yoksa çocuklarından ikisi hakkında 3713 sayılı
Kanunun ek 1 inci maddesindeki istihdama ilişkin hükümler ayrıca uygulanır.
Ölen sigortalının reşit olmayan çocuklarının bu hakkı reşit olmalarını takip
eden 10 yıl boyunca saklıdır.
Ölen
sigortalının eşi ve çocuğu yoksa kardeşlerinden birisi olmak üzere toplam bir
kişi hakkında 3713 sayılı Kanunun ek 1 inci maddesindeki istihdama ilişkin
hükümler ayrıca uygulanır.
Bu
maddenin uygulanmasına ilişkin usul ve esaslar Çalışma ve Sosyal Güvenlik
Bakanlığı, Aile ve Sosyal Politikalar Bakanlığı, Maliye Bakanlığı ve Hazine
Müsteşarlığınca müştereken tespit edilir.
Bu
maddenin yürürlüğe girmesinden önce maden ocaklarının yeraltı işletmelerinde
meydana gelen iş kazası sonucunda ölen sigortalılar hakkında da bu madde
hükümleri uygulanır. 
Hak
sahiplerinin Kurum İl Müdürlüklerine yazılı başvurularını izleyen 90 gün içinde
başvuruları sonuçlandırılır.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EJDER AÇIKKAPI (Elâzığ) – Katılmıyoruz Sayın Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz efendim.
BAŞKAN
– Önergeden önce Sayın Temizel, sizin bir söz talebiniz var. 
Sayın
Turpcu, bir saniyenizi alayım. 
Sayın
Temizel, size 60’a göre söz veriyorum. 
Buyurun.
V.- AÇIKLAMALAR (Devam)
31.- İzmir Milletvekili Zekeriya Temizel’in, 533 sıra sayılı
Kanun Tasarısı’nın 73’üncü maddesinin eşitlik ve adalet ilkelerine aykırı bir
düzenleme olduğuna ilişkin açıklaması
ZEKERİYA
TEMİZEL (İzmir) – Teşekkür ederim Sayın Başkan.
Aslında
önerge üzerinde arkadaşımız ayrıntılı bilgi verecek ama ben son bir umutla
Sayın Genel Kurula sadece kısa bir bilgi sunmak istiyorum, o nedenle 60’ıncı
madde uyarınca söz istedik. 
Genel
Kurul olarak eşitlik ve adalet ilkelerine aykırı bir yasa düzenlemesini daha
yapmak üzereyiz, önümüze gelen olay o. Bir örnek veriyorum: 3 genç bir araya
gelmişler, Meclisin önünde konuşuyorlar. Birincisi diyor ki: “27 yaşındayım.
Babam, 1992’de Kozlu’da grizu patlamasında öldü, o zaman ben 1 yaşındaydım.”
İkinci genç diyor ki: “27 yaşındayım. Babam, 2014’te Soma maden kazasında öldü,
ben 23 yaşındaydım.” Üçüncü diyor ki: “27 yaşındayım. Babam, Zonguldak
Karadon’da maden kazasında öldüğü zaman 26 yaşındaydım.”
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
Buyurun.

ZEKERİYA
TEMİZEL (İzmir) – Teşekkür ederim.
Üçünün
de babası, maden kazasında ölüyor. Yaptığımız bu yasaya göre, babası öldüğü
zaman 1 yaşında olan delikanlı bu haktan yararlanamıyor, yani maden kazasında
babasını ve yakınını kaybedenlere sağlanan istihdam olanağı o çocuk için
geçerli değil, uygulanmayacak; 27 yaşında olan ve babası Soma’da öldüğü zaman
23 yaşında olan genç bundan yararlanacak; Zonguldak Karadon’da daha bir sene
bile olmamış babası öleli, o kişi de bundan yararlanamayacak. 
Şimdi,
arkadaşlar, yaptığımız olay hakkaniyetli mi, adaletli mi, doğru mu? Burada
elimizi kaldırdığımız zaman bu olanak bitmiş olacak. Eğer Türkiye Cumhuriyeti
devleti bu kadarcık bir adaletsizlik sorununu çözemeyecek kadar acizse
sözlerimin hepsini geri alıyorum. (CHP sıralarından alkışlar) Ama bu olayın
Mecliste değerlendirileceği umuduyla bunu hepinizin bilgilerine sunuyorum.
Teşekkür
ederim. 
BAŞKAN
– Teşekkür ediyorum. 
ENGİN
ÖZKOÇ (Sakarya) – Sayın Başkan…
BAŞKAN
– Sayın Özkoç, buyurun. 
ENGİN
ÖZKOÇ (Sakarya) – Sayın Başkan, kayıtlara geçmesi için söylüyorum.
67’nci
maddede çok güzel bir uzlaşı sağladık ve doğru bir şey yaptık iktidar muhalefet
beraber. Önceki dönem Sayın Bakanımız, Komisyon Başkanımız bu konuda Komisyonla
ilgili de bir uzlaşı sağlanacağını, Genel Kurulda sağlanacağını konuşmuşlar ve
uzlaşmışlar. Gerçekten burada bir hakkaniyetsizlik var. Burada çocuklarımızın
tamamını koruma altına alacak, onların hakkını ve hukukunu teslim edecek ortak
bir önergeyle bunu halletmeyi bir kez daha rica ediyorum.
Saygılar
sunuyorum. 
BAŞKAN
– Teşekkür ediyorum. 
VIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı (1/914) ile Plan ve
Bütçe Komisyonu Raporu (S. Sayısı: 533) (Devam)
BAŞKAN-
Önerge üzerinde Zonguldak Milletvekili Şerafettin Turpcu konuşacak.
Buyurun
Sayın Turpcu. (CHP sıralarından alkışlar) 
ŞERAFETTİN
TURPCU (Zonguldak) – Sayın Başkan, değerli milletvekilleri; görüşülmekte olan
533 sıra sayılı Kanun Tasarısı’nın 73’üncü maddesi üzerine söz almış
bulunuyorum. Hepinizi saygı ve sevgiyle selamlıyorum.
Değerli
milletvekilleri, CHP olarak Plan ve Bütçe Komisyonuna sunduğumuz değişiklik
önergesi, zaman sınırlandırmasını kaldırarak Soma faciası sonrası hayatını
kaybeden madencilerimizin ailelerine tanınan hakların genişletilmiş hâliyle tüm
madenci ailelerine tanınması, hayatını kaybeden emekçilerin SGK’ye olan tüm
borçlarının silinmesi, hak sahiplerine aylık bağlanması ve istihdam haklarını
içermekte; reşit olmayan çocuklarının ise haklarının saklı tutulmasını
amaçlamaktaydı. Komisyon Başkanı ve Sayın Maliye Bakanı tarafından da makul
bulunan bu önergenin son şeklinin Genel Kurulda verilmesi konusunda parti
grupları da mutabık kalmıştı. Ama AKP, söz verdiği hâlde bu değişikliği
yapmamaya ve hatada ısrar etmeye devam ediyor. Bu, AKP’nin kanun yapma
anlayışının sorunları çözmekten ne kadar uzak olduğunun da bir göstergesidir. 
Ne
yazık ki TBMM’de AKP’nin dışındaki partilerin verdiği önergelerin hepsi
içeriğinin ne olduğuna bakılmaksızın reddediliyor. Maden şehidi aileleri için
verdiğim kanun teklifinin gündeme alınmasının diğer muhalefet partilerinin de
desteğine rağmen AKP’nin oylarıyla 12 Temmuz 2016 tarihinde reddedildiğini
hatırlatmak isterim. 
Değerli
milletvekilleri, maden şehidi aileleriyle ilgili bir değişiklik söz konusu.
Hani ramazan ayında onlarla iftar yapılan, yeni yıla onlarla girilen ama göçük
altında can verince ölü bedenine dahi ulaşılamayan madenciler ve kaderine terk
edilen maden şehidi aileleriyle ilgili bir düzenleme. Yaşanan her facia sonrası
“Kendimiz çalışıyoruz, kendimiz ölüyoruz, ölülerimizi kendimiz kurtarıyoruz.”
diyen, “Aşağıda ölüm var, yukarıda açlık; aşağıdaki ölüm olasılık, yukarıdaki
açlık kesin.” diyen madencilerle ilgili bir düzenleme yapıyoruz. Sizce böyle
bir düzenleme çalakalem yazılabilir mi? Yazılması vicdanlara sığar mı?
Sayın
milletvekilleri, sadece kendinizi bir an olsun madenci ailelerimizin yerine
koymanızı rica ediyorum. Yüreğinize öyle bir ateş düşüyor ki şimdiye kadar
yaşamadığınız tarifsiz bir acı. Benim dedem ve babam madenciydi. Maden
göçüğünde madencilerin çıkarılışına şahit olmuş birisiyim. O anı kelimelerle
size anlatmam mümkün değil. Biliyor musunuz, 5 binden fazla maden şehidi vermiş
Zonguldak’ta binlerce çocuk yetim kaldı, analar, babalar evlat acısıyla
sınandı. Kiminin oğlu, kiminin eşi, kiminin babası, kiminin komşusu, kiminin de
mesai arkadaşı hâlâ madenden çıkamadı. Siyaset, bu insanların bile sorununu
çözerken partizanca bakıyorsa siyaset, bu ülkede neyi çözecek? Zonguldak’ta ve
ülkemizin her yerinde binlerce insanın ölümüne sadece üzülüp susmak,
madencilere yaşanan acı olaylardan sonra yapılacak en kötü şeydir.
Sayın
milletvekilleri, düzenleme, maden şehidi ailelerine verilecek hakları 2003 ila
2014 yıllarıyla sınırlandırıyor. AKP yine çok adaletsiz davranıyor. 2003’ten
önce veya sonra ölenlerin günahı ne? AKP’nin sayın milletvekilleri, birinizin
dahi içine siniyor mu bu düzenleme, böyle adaletsizlik olur mu? Maden kazası
olduğunda soruşturma dahi yapılmadan “Böyle şeyler olur.” deyip 1800’lü
yıllardan örnekler verirken kendi ülkenizde çok daha yakın tarihte olmuş
kazaları neden ve nasıl görmezden gelmeye çalışıyorsunuz? 3 Mart 1992 Kozlu’da 263,
7 Mart 1983 Armutçuk’ta 103 maden şehidi verdiğimiz felaketler, burada tek tek
sayamayacağımız pek çok facia bu ülkede gerçekleşmedi mi? Komisyonda “Bu
maddeyi yeniden düzenleyeceğiz.” diyerek bu faciaların yıl dönümleri nedeniyle
olası protestoları mı engellemiş oluyorsunuz? 
İnsanlığın
öldüğü, vicdanların sustuğu bir ülke olamayız. 149 milyar dolar dışarıdakilere,
689 milyar lira içeridekilere faiz öderken maden şehidi ailelerine haklarını
vermeyi çok gördünüz. Bu ülkeye vergi ödememek için vergi cennetlerinden Man
Adalarında 1 sterlin sermayeyle kurulan şirketlere nereden temin edildiği belli
olmayan milyon dolarlar aktarılırken pek bir marifetli, senede 4 milyar dolar
ithal taş kömürüne parayı ödeyecek kadar gayrimillî, savurgan ama maden
emekçisine gelince cimrisiniz. 
Bizim
araştırmalarımıza göre, bu düzenlemeden faydalanacak 500 civarında aile var.
Plan ve Bütçe Komisyonu toplantısında maden şehitleriyle ilgili yapılacak
düzenlemenin sadece 2003-2014 yılları arasında hayatını kaybetmiş olanlarla
sınırlandırılması, Sayın Komisyon Başkanı ve Sayın Bakan tarafından haksız
bulundu ve ortaklaşa önergeyle bunun düzeltileceği söylendi, o söz tutulmadı.
Bu haksızlığı Mecliste tüm milletvekillerinin vicdanına sunuyor, hepinize
saygılar sunuyorum.
Bu
arada bugün büyük şair Âşık Veysel’i ölüm yıl dönümünde anıyorum, Nevruz
Bayramı’nı da kutluyorum. 
Saygı
ve sevgilerimle. (CHP sıralarından alkışlar) 
BAŞKAN
– Teşekkür ediyorum. 
FİLİZ
KERESTECİOĞLU DEMİR (İstanbul) – Sayın Başkan, karar yeter sayısı istiyoruz. 
BAŞKAN
- Karar yeter sayısı arayacağım. 
FİLİZ
KERESTECİOĞLU DEMİR (İstanbul) – Bu maddeyi asla kabul etmiyoruz. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Karar yeter
sayısı yoktur. 
Birleşime
beş dakika ara veriyorum. 
Kapanma saati: 18.38
YEDİNCİ OTURUM
Açılma Saati: 18.49
BAŞKAN: Başkan Vekili Ahmet AYDIN
KÂTİP ÜYELER: Sema KIRCI (Balıkesir), Mehmet Necmettin AHRAZOĞLU (Hatay)
----- 0 -----
BAŞKAN
– Türkiye Büyük Millet Meclisinin 75’inci Birleşiminin Yedinci Oturumunu
açıyorum.
533
sıra sayılı Kanun Tasarısı’nın 73’üncü maddesi üzerinde, Zonguldak Milletvekili
Şerafettin Turpcu ve arkadaşlarının önergesinin oylamasında karar yeter sayısı
bulunamamıştı. 
Şimdi
önergeyi tekrar oylarınıza sunacağım ve karar yeter sayısı arayacağım. 
Elektronik
oylama cihazıyla oylamayı gerçekleştireceğim. 
Üç
dakika süre veriyorum ve işlemi başlatıyorum.
(Elektronik
cihazla oylama yapıldı) 
BAŞKAN
– Karar yeter sayısı vardır, önerge kabul edilmemiştir.
533
sıra sayılı Kanun Tasarısı’nın görüşmelerine devam ediyoruz.
Komisyon
ve Hükûmet yerinde.
Şimdi
73’üncü madde üzerindeki son önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 73’üncü
maddesinin aşağıdaki şekilde değiştirilmesini arz ve teklif ederiz.
 İlknur
İnceöz Aydın Ünal Mehmet
Doğan Kubat
 Aksaray Ankara İstanbul
 Ali
Cumhur Taşkın Halil Eldemir Özcan
Ulupınar
 Mersin Bilecik Zonguldak
MADDE
73- 5510 sayılı Kanunun geçici 66 ncı maddesinin beşinci fıkrası aşağıdaki
şekilde değiştirilmiştir.
"Birinci
fıkrada belirtilen nedenlerden dolayı ölen sigortalının eş ve çocuklarından
birisi, eşi ve çocuğu yoksa kardeşlerinden birisi olmak üzere toplam bir kişi,
ilgili mevzuatta aranan şartlara tabi olmaksızın kamu kurum ve kuruluşlarının sürekli
işçi kadrolarında istihdam edilir. İstihdam edilecek kişilerin Devlet Personel
Başkanlığınca atama teklifi yapılır ve işçi kadrosu bulunmaması halinde atama
teklifi yapılması ile birlikte ilgili kurum ve kuruluşta sürekli işçi kadrosu
ihdas, tahsis ve vize edilmiş sayılır. Bu fıkraya göre istihdam hakkından
yararlanacak kişilerin tespiti, bu kişilerde aranacak şartlar ve istihdama
ilişkin diğer hususlar ile bu maddenin uygulanmasına ilişkin usul ve esaslar
Çalışma ve Sosyal Güvenlik Bakanlığı, Maliye Bakanlığı, Devlet Personel
Başkanlığı ve Hazine Müsteşarlığınca müştereken tespit edilir.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ HURŞİT YILDIRIM (İstanbul) – Takdire bırakıyoruz
Sayın Başkanım.
BAŞKAN
– Hükûmet? 
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılıyoruz efendim.
BAŞKAN
– Gerekçeyi okutuyorum: 
Gerekçe::
Değişiklik
teklifi ile 5510 sayılı Kanunun geçici 66 ncı maddesi kapsamında kömür ve
linyit madenlerinin yer altı işlerinde meydana gelen iş kazalarında ölen
sigortalıların yakınlarından birine, kamu kurum ve kuruluşlarında ilgili
mevzuatta aranan şartlara tabi olmaksızın doğrudan sürekli işçi olarak istihdam
edilmesinin sağlanması amaçlanmaktadır.
BAŞKAN
– Komisyonun takdire bıraktığı, Hükûmetin katıldığı İlknur İnceöz ve
arkadaşlarının önergesini oylarınıza sunuyorum: Kabul edenler... Kabul
etmeyenler... Önerge kabul edilmiştir. 
Kabul
edilen önerge doğrultusunda 73’üncü maddeyi oylarınıza sunuyorum: Kabul
edenler... Kabul etmeyenler... 73’üncü madde kabul edilmiştir. 
74’üncü
madde üzerinde iki önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 74’üncü
maddesinin çerçeve metninin aşağıdaki şekilde değiştirilmesini arz ve teklif
ederiz.
 Zekeriya
Temizel Mahmut Tanal Bülent
Kuşoğlu
 İzmir İstanbul Ankara
 Süleyman
Sencer Ayata Yakup Akkaya Bülent
Yener Bektaşoğlu
 İstanbul İstanbul Giresun
 Özkan
Yalım
 Uşak
MADDE
74- 5510 sayılı Kanuna aşağıdaki geçici madde ilave edilmiştir.
“GEÇİCİ
MADDE 74- Bu maddenin yürürlük tarihinden önce ilgili kanunlarına göre gelir
veya aylık bağlanan hak sahibi çocuklardan 18 yaşını, lise ve dengi öğrenim görmesi
halinde 20 yaşını, yükseköğrenim yapması halinde 25 yaşını doldurmayanların bu
Kanunun 4 üncü maddesinin birinci fıkrasının (a) bendi kapsamında sigortalı
sayılmaları, ödenmekte olan gelir ve aylıkların kesilmesini gerektirmez.
Bu
maddenin yürürlük tarihinden önce çalışmaları nedeniyle ilgili kanunlarına göre
gelir veya aylıkları kesilen ve bu Kanunun 34 üncü maddesinin birinci
fıkrasının son cümlesinde belirtilen şartları taşıyanlardan, gelir veya aylık
bağlanması için yazılı istekte bulunanların gelir ve aylıkları, bu maddenin
yürürlüğe girdiği tarihi takip eden aybaşından itibaren başlatılır ve bağlanan
gelir ve aylıklar için geriye yönelik herhangi bir ödeme yapılmaz.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ HURŞİT YILDIRIM (İstanbul) – Katılamıyoruz Sayın
Başkan.
BAŞKAN
– Hükûmet? 
KALKINMA
BAKANI LÜTFİ ELVAN (Mersin) – Katılmıyoruz Sayın Başkan.
BAŞKAN
– Önerge üzerinde Uşak Milletvekili Özkan Yalım konuşacaktır.
Buyurun
Sayın Yalım. (CHP sıralarından alkışlar) 
ÖZKAN
YALIM (Uşak) – Teşekkür ediyorum Sayın Başkan.
Sayın
Divan, çok değerli çalışma arkadaşlarım; bu saatte bizi izleyen bütün
vatandaşlarıma selam ve saygılarımı sunuyorum.
Sözlerime
başlamadan önce, kırk beş yıl önce kaybettiğimiz, gözleriyle değil ancak
hisleriyle gören, çok büyük usta, büyük âşık, ozan Âşık Veysel’i tekrar
buradan, diğer arkadaşlarım gibi ben de anmak istiyorum.
Evet
çok değerli arkadaşlar, 533 sıra sayılı Kanun Tasarısı’nın 74’üncü maddesiyle
ilgili söz aldım. İlk önce bu maddeyle ilgili biz de hemfikiriz, bu konuda
özellikle paylaşmak istiyorum. 
Değerli
arkadaşlar, özellikle bölgemdeki, Uşak bölgesindeki ve de Türkiye'deki bütün
işverenlere seslenmek istiyorum. 74 numaralı maddedeki özellik şu: Türkiye'de
destek alan yaklaşık 28 civarında ilimiz var yani çalıştırdıkları işçilerin,
personelin sigortalarıyla alakalı. Bu ne demek, 74’üncü maddede ne
düzenleniyor? Eğer çalıştırdığınız işçilerin olası bir hatayla kendi bünyenizde
çalıştırdığınız mali müşavirin, muhasebecinin veya yeminli müşavirinizin yapmış
olduğu veya unutmuş olduğu bir hatasını, önümüzdeki üç ay, en fazla altı ay
içerisinde geri düzenleme şansına sahip olacaksınız, onun için bütün
işverenlere buradan sesleniyorum: Mali müşavirinizle, muhasebecinizle görüşün,
eğer varsa unutulan veya yapılan bir hatayı önümüzdeki aylarda bunu mahsup
edecek şekilde bu hakları tekrar kazanabiliyorsunuz, bunu özellikle buradan
paylaşmak istiyorum.
Değerli
arkadaşlar, çok değerli milletvekilleri; bu konuyu geçtikten sonra, geçen hafta
ve ondan önceki yaklaşık üç haftadır, biliyorsunuz, bir buçuk iki aydır artık
Türkiye gündemi… Türkiye Cumhuriyeti’nin kuruluşundan itibaren çok önemli
fabrikalarımız var. Biliyorsunuz, bu fabrikalardan ilk temeli atılan Uşak Şeker
Fabrikası ve de bununla birlikte açılan 24 tane şeker fabrikası. Bunların 14
tanesini Sayın Cumhurbaşkanı maalesef, nisan ayında sattırmaya başlayacak,
özelleştirmeye başlayacak. Biz kendi fabrikalarımızın, memleketteki kendi
vatandaşımızın kendi alın teriyle kurduğu fabrikaların satılmasına kesinlikle
karşıyız. Bir tek biz karşı değiliz, vatandaş da karşı. Özellikle buradan AK
PARTİ grup başkan vekillerine de sesleniyorum, Hükûmete de sesleniyorum, Sayın
Bakana da sesleniyorum: Bakın, gitmiş olduğumuz Uşak, Afyon, Burdur, Konya,
Erzincan, Erzurum, Kars, Ağrı, Van, Muş, Elâzığ, Tokat, Amasya, Çorum, Malatya,
Kırşehir’den sonra yarın da Kastamonu’ya gidiyoruz. Burada vatandaşlarımızla,
sivil toplum örgütleriyle görüşüyoruz. Sayın Bakanım, inanın hiç kimse bu
fabrikaların satılmasını istemiyor. Bu fabrikaların, bu 14 tane fabrikanın,
hatta 11’ini de koyalım, 25 tane fabrikanın tamamını satsanız bile bütçeye
sadece 500 milyon dolarlık bir gelir kaydedeceksiniz. 500 milyon dolarla inanın
hiçbir şey değişmez. Artı, diyorsunuz ki: “Bu fabrikalar zarar ediyor, bu
fabrikalar zarar ettiği için satılıyor.” Bu fabrikaların zararı inanın çok
komik bir rakam, bunları siz biliyorsunuz, 28-30 milyon dolar civarında.
MEHMET
GÖKDAĞ (Gaziantep) – Çoğu zarar da etmiyor.
MAHMUT
TANAL (İstanbul) – Zarar etmiyor çoğu ya, çoğu zarar etmiyor.
ÖZKAN
YALIM (Devamla) – Bazıları zarar ediyor, şimdi, doğruya doğru, biz de biliyoruz
ancak zarar eden fabrikalar ile diğer zarar etmeyen fabrikaların toplamında,
kümülasyona koyduğumuzda, kesinlikle bu toplamında zarar yok. Onun için, bir
kere, bu fabrikaların satılmasına karşıyız. Artı, çalışan işçilerimiz, çalışan
işçilerimizin hakları. Bakın, bunun yanında, geçmişte yapılan birçok satıştan
dolayı -Et ve Balık Kurumu gibi, Sümerbank gibi, bu fabrikalar, bu iş yerleri
satıldıktan sonra- inanın en fazla on iki ay, on sekiz ay sonra bu işçiler
işsiz kalıyor.
Bunun
yanında, en önemli unsur çiftçilerimiz. Çiftçilerimiz ürettikleri şeker
pancarını ne yapacaklar? Bundan sonra, kapandıktan sonra çiftçi ne yapacak?
Artı, diyorsunuz ki: “Çiftçinin ürettiği şeker pancarını beş yıl alacağız,
garanti veriyoruz.” Peki, ben de size buradan özellikle sormak istiyorum Sayın
Bakanım: Çiftçinin ömrü sadece beş yıl mı? Beş yıl sonra ne yapacak bu çiftçi?
Beş yıl sonra, bu çiftçi okula göndermiş olduğu çocuğunu, ilkokuldaki,
ortaokuldaki çocuğunu üniversiteye göndermesin mi? Nasıl yaşayacak? Onun için,
kesinlikle, bu fabrikaların satışının bir an önce durdurulmasını sizden talep
ediyoruz; artı, millet istiyor bunu. Bu millet sizden bu fabrikaların
satılmasını istemiyor, bunu özellikle paylaşıyorum.
(Mikrofon
otomatik cihaz tarafından kapatıldı)
ÖZKAN
YALIM (Devamla) – Sayın Başkanım, sizden bir dakika daha rica edeceğim; çok
önemli, lütfen, rica ediyorum.
MEHMET
GÖKDAĞ (Gaziantep) – Çok önemli, bir dakika verin. 
MAHMUT
TANAL (İstanbul) – Çok önemli, hayati bir şey. 
BAŞKAN
– Önergeye uzatma vermiyoruz Sayın Yalım. 
ÖZKAN
YALIM (Devamla) – Ama bu konu çok önemli. Bu, milletin konusu Sayın Başkan.
BAŞKAN
– Peki, tamamlayın lütfen.
ÖZKAN
YALIM (Devamla) – Peki.
BAŞKAN
– Önemli konular genelde hep en sona kalır maalesef.
Buyurun.
ÖZKAN
YALIM (Devamla) – Teşekkür ederim Sayın Başkan.
Yani,
sonuç itibarıyla, Sayın Bakanım, bu fabrikaların satılması hiç uygun değil.
Gittiğimiz 21 ilin -yarın 22 olacak- hiçbirinde ne sivil toplum kuruluşları ne
vatandaşlar bu fabrikaların satılmasını istemiyor. 
Bunun
yanında, bakın, bu fabrikaları satmayalım. Millî olmak, fabrikaları satmaktan
geçmiyor. Millî olmak, kendi ürettiğimizi başkalarına peşkeş çekmekten
geçmiyor. Millî olmak, dışarıdan saman almaktan geçmiyor. Millî olmak, ancak,
bundan tam doksan beş yıl önce, yüz üç yıl önce savaşarak bu memleketi düşmanın
elinden kurtaran Mustafa Kemal Atatürk’e sahip olmaktan geçiyor, onun özellikle
altını çiziyorum. 
Bir
taraftan -son yirmi saniyede- Van Erciş’i gezdiğimizde, Van fabrikasını
gezdiğimizde -Sayın Bakanım, özellikle size ve Van milletvekillerine göstermek
istiyorum- değerli milletvekili arkadaşlarım, Van’da bulunan hastanenin
durumunu görüyorsunuz. On bir yıldır devlet hastanesini bitirememişsiniz ve de
bu hastaneye inanın bu Meclisten kimse tedavi olmaya gitmez. Bu hastanenin bir
an önce yapılmasını talep ediyoruz. (CHP sıralarından alkışlar) 
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 74’üncü maddesinde yer alan “25 yaşını
doldurmayanların” ibaresinin “30 yaşını doldurmayanların” şeklinde
değiştirilmesini arz ve teklif ederiz. 
 Meral
Danış Beştaş Behçet Yıldırım Müslüm
Doğan
 Adana Adıyaman İzmir
 Erol
Dora Mahmut Celadet Gaydalı Erdal
Ataş
 Mardin Bitlis İstanbul
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ HURŞİT YILDIRIM (İstanbul) – Katılamıyoruz Sayın
Başkan. 
BAŞKAN
– Hükûmet? 
KALKINMA
BAKANI LÜTFİ ELVAN (Mersin) – Katılmıyoruz Sayın Başkan. 
BAŞKAN
– Gerekçeyi okutuyorum: 
Gerekçe:

Yapılan
değişiklikle, tasarının 68’inci maddesinde önerdiğimiz gibi gelir veya aylık
bağlanan hak sahibi çocuklardan yükseköğrenimde bulunan öğrencilerin 30 yaşına
kadar aylık alması amaçlanmıştır. Türkiye, üniversite mezunu işsizlerle dolu
bir hâle gelmiştir. Bu sebeple, ölüm aylığı yaş sınırının yükseköğrenim gören
öğrenciler açısından artırılmasının daha doğru olacağını düşünmekteyiz. 
BAŞKAN
– Gerekçesini okuttuğum Meral Danış Beştaş ve arkadaşlarının önergesini
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
74’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
75’inci
maddede iki önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 75’inci maddesinin tasarı metninden
çıkarılmasını arz ve teklif ederiz. 
 Meral
Danış Beştaş Erol Dora Müslüm
Doğan
 Adana Mardin İzmir
 Filiz
Kerestecioğlu Demir  Garo
Paylan 
 İstanbul  İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ HURŞİT YILDIRIM (İstanbul) – Katılamıyoruz Sayın
Başkan.
BAŞKAN
– Hükûmet?
KALKINMA
BAKANI LÜTFİ ELVAN (Mersin) – Katılmıyoruz Sayın Başkan.
BAŞKAN
– Önerge üzerinde İstanbul Milletvekili Garo Paylan konuşacaktır.
Buyurun
Sayın Paylan. (HDP sıralarından alkışlar)
Sayın
milletvekilleri, İç Tüzük'ün 66’ncı maddesini bildiğiniz için çok
hatırlatmıyorum size ama lütfen, konudan ayrılmamak gibi bir görevimiz de var
bizim. Konuyla alakalı zaten Garo Bey konuşuyor, teşekkür ediyoruz ayrıca
konuyla alakalı konuştuğunuz için.
Buyurun.
FİLİZ
KERESTECİOĞLU DEMİR (İstanbul) – Şimdi alakasız konuşacak işte.
GARO
PAYLAN (İstanbul) – Şimdi, Sayın Başkan, alakasız konuşmam mı lazım, yapmayın
bunu.
BAŞKAN
– İç Tüzük söylüyor, ben söylemiyorum.
GARO
PAYLAN (Devamla) – Niye şimdi hatırlatıyorsunuz o zaman ben alakalı
konuşuyorsam?
BAŞKAN
– Yok, yok, dedim ya, siz konuyla ilgili konuşuyorsunuz.
Yeniden
başlatayım ben sürenizi.
Buyurun.
GARO
PAYLAN (Devamla) – Sayın Başkan, değerli milletvekilleri; hepinizi tekrar
saygıyla selamlıyorum.
Değerli
arkadaşlar, torbanın maddelerine bakın, 95 maddenin tamamına yakını işverenlere
teşvik öngörüyor. Çünkü işverenler ne yapıyor? Maliye Bakanının kapısına
gidiyor “Arkadaş, işler sıkıntıda, bana daha fazla teşvik ver.” diyor ve
maddelere baktığımızda tamamına yakını bunları içeriyor arkadaşlar. 
Ve
bunun finansmanında, bakın, handikap şu: Bütçe kaynakları sınırlı olduğu için,
bütçeyi iyiymiş gibi göstermek için Maliye Bakanı başka bir yere el atıyor.
Nereye el atıyor? Bir İşsizlik Sigortası Fonu var arkadaşlar. İşsizlik
Sigortası Fonu’nda 118 milyar TL var, iktidar şimdi oraya el atıyor ve
işverenlerin teşviklerinde, bakın, bu torbada geçen maddelerle 18 milyar TL’yi,
eski parayla 18 katrilyon TL’yi işçinin parasından, işçinin fonundan alıyoruz,
işverenlere teşvik olarak veriyoruz. Bu, bir tercihtir, siyasi tercihtir. Biz
de buradan vatandaşlarımıza sesleniyoruz: Ey açlık sınırının altında çalışan
milyonlarca asgari ücretli, ey yoksulluk sınırının altında çalışan –neredeyse
tamamı öyle zaten- işçilerimiz, emekçilerimiz; sizin fonunuzu alıyorlar, bu
Hükûmet alıyor, işverenlere teşvik olarak peşkeş çekiyor. Bu, doğru değil. Eğer
ki Hükûmetin imkânı varsa, eğer Hükûmet işverenlere ağalık yapmak istiyorsa
bütçeden yapsın.
Biz
ona da karşıyız. Şu anlamda karşıyız arkadaşlar: Teşviklerin yalnızca
işverenlere verilmesi doğru değil çünkü, bakın, işçiler sıkıntıda. İşçi
“Geçinemiyorum.” diyor, işçi “Evime ayda bir kere bile et götüremiyorum.”
diyor, işçi “Ben borç altındayım.” diyor. 
Şimdi,
bütün teşvikleri işverenlere verirsek ve geniş kesimler, bu toplumun bütün
yükünü çeken işçiler borç altındaysa, o ülkede çarklar zaten dönmez. Çarkların
dönmesini istiyorsak geniş kesimleri rahatlatmamız lazım çünkü biz bir sosyal
devletiz. Bakın Anayasa’mız ne diyor: “Türkiye Cumhuriyeti devleti sosyal bir
devlettir.” Sosyal bir devletsek sosyal politikaları takip etmemiz lazım ve
işçinin parasını işverenlere peşkeş çekmememiz gerekiyor arkadaşlar. 
İlgili
madde -biliyorsunuz birkaç maddede var- şunları getiriyor: Bakın “1 işçi alırsan
1 işçinin parası benden.” diyor Hükûmet, asgari ücret desteği veriyor
işverenlere ve aynı zamanda ilave istihdama da “Sigorta primleri, vergiler
benden.” diyor ve bakın, asgari ücretten 18 milyar TL kesip işverenlere para
aktarıyor arkadaşlar. 
Bakın,
değerli arkadaşlarım, bütçe kaynakları sınırlı olabilir ama bütçe kaynaklarını
iyileştirmenin yolu böyle palyatif tedbirlerden geçmiyor. Dünyadan bakıldığında
ülkemizin algısı, biz 1’inci ligi hedeflerken 3’üncü ligde bile tutunamadık,
artık 4’üncü lig ülkeleri olarak geçiyoruz. 4’üncü lig ülkesi olarak geçiyor
arkadaşlar ülkemiz ve bu yüzden de doğrudan yatırımlar olmuyor. 
Yatırımcı
ne istiyor? Hükûmetin kapısına gidip “Bana daha fazla teşvik ver. Ben vergi
vermeyeyim. İşçinin parasını sen ver, işçinin sigortasını sen yatır ki buraya
belki yatırım yaparım.” diyor yatırımcı arkadaşlar. Bu durum sürdürülemez. 
Evet,
belli bir dönem böyle palyatif tedbirlerle İşsizlik Sigortası Fonu’na el
atarsınız, orayı da bitirirsiniz ama o fon bittiği zaman ne yapacaksınız?
Sürdürülemez çünkü; bir yıl, altı ay, üç ay, iki yıl bunu sürdürebilirsiniz ama
bu durum eninde sonunda, hem bütçe açığıyla hem cari açıkla büyük bir kriz
üretir. 
İvedi
olarak aklımızı başımıza devşirmemiz lazım arkadaşlar. Aklımızı başımıza devşirelim,
ülkemizin bir hukuk devleti olduğunu bütün dünyaya gösterelim, kurumlarımızı
işletelim ki yatırımlar olsun, insanlarımız geleceğe güvenle bakabilsin,
işçiler yoksulluk sınırının, açlık sınırının altında çalışmasınlar ve geniş
kesimler, hep beraber… Hani bir endeks yayınlandı ya, ona göre dünyanın en
mutsuz ülkelerinden birisiyiz arkadaşlar. Mutluluk endeksinde ne kadar gerilere
düştüğümüz belli. Hepimiz, bu bayram günlerinde özellikle, böyle acı bayram
günleri yaşamayalım, mutluluk konusunda hep beraber kazanalım arkadaşlar. 
Saygılar
sunarım. (HDP ve CHP sıralarından alkışlar) 
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 75’inci
maddesiyle 5510 sayılı Kanun’a eklenen geçici 75’inci maddesinde yer alan “2018
yılı Ocak ila Eylül ayları/dönemleri için Bakanlar Kurulunca tespit edilen
günlük tutar ile çarpımı sonucu bulunacak tutar, bu işverenlerin Kuruma
ödeyecekleri sigorta primlerinden mahsup edilir ve bu tutar İşsizlik Sigortası
Fonundan karşılanır” cümlesinden sonra gelmek üzere “İşsizlik Fonundan
karşılanan bu tutarlar ilgili yılı izleyen bütçe yılında Çalışma ve Sosyal
Güvenlik Bakanlığı bütçesinden Fona ödenir” cümlesinin eklenmesini arz ve
teklif ederiz. 
Saygılarımızla.

 Zekeriya
Temizel Bülent Kuşoğlu  Bülent
Yener Bektaşoğlu
 İzmir Ankara Giresun
 Kadim
Durmaz  Necati Yılmaz Yakup
Akkaya
 Tokat Ankara İstanbul

 Süleyman
Sencer Ayata
 İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ HURŞİT YILDIRIM (İstanbul) – Katılamıyoruz Sayın
Başkan. 
BAŞKAN
– Hükûmet? 
KALKINMA
BAKANI LÜTFİ ELVAN (Mersin) – Katılmıyoruz efendim. 
BAŞKAN
– Önerge üzerinde Ankara Milletvekili Necati Yılmaz konuşacaktır. 
Buyurun
Sayın Yılmaz. (CHP sıralarından alkışlar)
NECATİ
YILMAZ (Ankara) – Sayın Başkan, Sayın Divan, saygıdeğer milletvekilleri;
sizleri saygıyla selamlıyorum. 
Saygıdeğer
milletvekilleri, ülkemizin en temel sorunlarından bir tanesi işsizlik; 4
gencimizden 1’i işsiz. Bu gerçeklik üzerinden istihdam yaratacak, işsizliği
azaltacak her türlü projenin, her türlü çalışmanın, her türlü düşüncenin
arkasında olduğumuzu bir kez daha ifade ediyoruz ancak, bu düzenlemede olduğu
gibi, böyle bir ihtiyacı gidermek için yapacağınız çalışmayı da ilgili
yerlerden kaynak ayırarak yapmanızı öneriyoruz. Burada, İşsizlik Fonu’nun
kaynak alınarak bu soruna çözüm getirilme çabasını doğru görmüyoruz. Bu konuyu
ben Sayın Bakanım Zekeriya Temizel’le görüştüm. Kendisi komisyon sürecinde uzun
ve etraflı bir şekilde bunu anlattığını söyledi. “Peki, başka ne söyleyelim
Genel Kurulda?” dediğimde “Çık orada ‘İşsizlerin sırtından işsizliği çözmeye
kalkmayın yani Yörüklerin sırtından kurban kesmeyin.’ de belki ondan anlarlar.”
dedi. Ben de bunları söylüyorum. (CHP sıralarından alkışlar)
Sevgili
milletvekilleri, bugün 21 Mart. Bugün Âşık Veysel’in kırk beş yıl önce
aramızdan ayrıldığı gün. Kendisi yaşamını, çabasını, uğraşısını “Davam insanlık
davasıdır.” diyerek ifade etmişti. Biz de kendisini dostları olarak saygıyla
anıyoruz, yâd ediyoruz. 
Sayın
milletvekilleri, evet, bugün 21 Mart. Bugün nevruz, bugün “nevroz”; bugün,
doğanın yeniden uyanış günü. Bugün, Hazreti Ali’nin doğum günü. Bugün, Demirci
Gâve’yla sembolleşen uyanış ve direniş günü. Bugün, Göktürklerin umut ve
kurtuluş günü. Bugün, Anadolu’muzun tüm halklarının farklı tarihî destan ve
anlatımlarla sahiplendiği ve birlikte bayramlaştırdıkları barış ve kardeşlik
günü. O hâlde biz de her dilden bugünü kutlayalım; nevruz, “nevroz” kutlu olsun
arkadaşlar.
Sayın
milletvekilleri, bugün 21 Mart. Bugün Türkiye skandal bir haberle çalkalanıyor.
Bugün de tarihî bir gün. Hani bir yüksek mahkemenin başkanı vardı, bir Danıştay
Başkanı; bundan iki yıl önce yürütmenin başıyla çay toplama gezilerine
katılmıştı. Bu olay o gün çok tartışılmıştı. Şimdi o başkanın kızının örneği
görülmez başarı öyküsü konuşuluyor. Şanslı mı desek, iltimaslı mı desek, bu
kızın öyküsü konuşuluyor. Önce açıktan Başbakanlık Basın ve Halka İlişkiler
Müşavirliğinde işe başlamış, sonrasında Cumhurbaşkanlığının Kanunlar ve
Kararlar Dairesinde uzman olmuş, HSYK HSK’ye dönüşünce 54 puanla hâkim olmuş,
Elâzığ’a tayin olmuş, bu yerde yirmi dört saat görev yapmadan Yargıtaya tetkik
hâkim olarak tayin olmuş. Bu konuşuluyor, Türkiye bu haberle çalkalanıyor. (CHP
sıralarından alkışlar) Yüksek mahkeme başkanının çay gezilerinde yürütmenin
başkanının karşısında cübbesinde ilik aramasının sebebinin bu olduğu
tartışılıyor. Bu haber doğruysa bir skandaldır sevgili arkadaşlar. Bu olayın
aslını öğrenmeye herkesin, hepimizin hakkı vardır sevgili arkadaşlar. Yüksek
mahkeme başkanına buradan sesleniyorum: Gelin, bu olayın aslı nedir anlatın.
Gelin, bu olayı tartışılır olmaktan çıkarın. Gelin, bu tarz anlayışınızla
yargının onuruna daha fazla katkı yapamıyorsanız varlığınızla yargıya daha
fazla zarar vermeyin, bu makamdan, bu mevkiden istifa edin diyorum sevgili
arkadaşlar. (CHP sıralarından alkışlar) 
Sevgili
arkadaşlar, bir çağrım da Sayın Cumhurbaşkanına, kendisine sesleniyorum: Yargı
mensupları sizin bürokratınız değildir diyorum. Artık bir siyasi mevkiye
dönüşmüş olan Cumhurbaşkanlığı konutunda 28 Şubat benzeri görüntüler yaratarak
yargı mensuplarını toplayıp kendinizi alkışlatmaktan ve yargıya ayar vermekten
vazgeçin diyorum. Böyle bir kaygınız var mı bilmiyorum ama Sayın Cumhurbaşkanı,
yargının yerlerde sürünen itibarını yargıçları ayağa kaldırarak başaramazsınız,
sağlayamazsınız, bundan vazgeçin diyorum. Ve yine kendisine sesleniyorum:
Görüyoruz ki kimsenin yargıya güveninin kalmadığı yerde yargıyı bu itibarsız
hâle getirenlerin de yargıya güveni kalmamıştır. Yargıç adaylarına verilen
talimatta diyorlar ki: “Hâkim ve savcı soruşturmalarında karar vermeden önce
lütfen bizden görüş alın.” Yine “FETÖ soruşturmalarını 17-25’i esas alarak
başlatın.” diyorlar. Özetle, bu soruşturmaların kendilerine uzanmasından endişe
ediyorlar, kaygı duyuyorlar, yargıya güven duymuyorlar ve yine söylüyorum ki
gerçekten de artık FETÖ’yle mücadelede de iddia edildiği gibi bir irade yok
sevgili arkadaşlar. Cumhurbaşkanının söylemlerinin aksine, Şamil Tayyar şöyle
diyor: “FETÖ borsası kuruldu, milyar dolarları veren iş adamları ‘itirafçı’ adı
altında tahliye ediliyor.” 
(Mikrofon
otomatik cihaz tarafından kapatıldı) 
NECATİ
YILMAZ (Devamla) - Özetle, AKP, FETÖ soruşturmalarını da bir kazanç kapısına
dönüştürmeyi başarmıştır sevgili arkadaşlar, sizleri kutluyorum (!)
Saygılar
sunuyorum. (CHP sıralarından alkışlar)
BAŞKAN
– Çok teşekkür ediyorum.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Şimdi
75’inci maddeyi oylarınıza sunuyorum: Kabul edenler... Kabul etmeyenler...
Madde kabul edilmiştir. 
76’ncı
madde üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde Kararnamelerde Değişiklik Yapılması Hakkında
Kanun Tasarısı’nın 76’ncı maddesinin aşağıdaki şekilde değiştirilmesini arz ve
teklif ederiz. 
Saygılarımızla.

 Zekeriya
Temizel Bülent Kuşoğlu Bülent
Yener Bektaşoğlu
 İzmir Ankara Giresun
 Kazım
Arslan Kadim Durmaz Yakup
Akkaya
 Denizli Tokat İstanbul
 Süleyman
Sencer Ayata 
  İstanbul
“MADDE
76 – 13/6/2006 tarihli ve 5520 sayılı Kurumlar Vergisi Kanununun 4 üncü
maddesinin birinci fıkrasında yer alan (ö) bendi ve 17 nci maddesinin dokuzuncu
fıkrası yürürlükten kaldırılmıştır.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ HURŞİT YILDIRIM (İstanbul) – Katılamıyoruz Sayın
Başkan.
BAŞKAN
– Hükûmet? 
KALKINMA
BAKANI LÜTFİ ELVAN (Mersin) – Katılamıyoruz Sayın Başkan.
BAŞKAN
– Önerge üzerinde söz isteyen Denizli Milletvekili Kazım Arslan.
Sayın
Arslan, buyurun. (CHP sıralarından alkışlar) 
KAZIM
ARSLAN (Denizli) – Sayın Başkan, değerli milletvekilleri; 533 sıra sayılı Vergi
Kanunları ile Bazı Kanun ve Kanun Hükmünde Kararnamelerde Değişiklik Yapılması
Hakkında Kanun Tasarısı üzerinde görüşme yapıyoruz. Bu tasarının 76’ncı maddesi
üzerine söz aldım. Hepinizi sevgiyle saygıyla selamlıyorum. 
Bu
düzenlemeyle 5520 sayılı Kurumlar Vergisi Kanunu’nun 4’üncü maddesinin (ö)
bendi kaldırılıyor. Ayrıca, aynı kanunun 17’nci maddesinin (9)’uncu fıkrası da
yürürlükten kaldırılmış oluyor. Tabii, bu fıkranın kaldırılmış olması aslında
önemli ancak bunu 213 sayılı Vergi Usul Kanunu’na aktardığı için kaldırıyor.
Dolayısıyla, bir yandan doğru iş yapılırken bir yandan da 213 sayılı Vergi Usul
Yasası’na bu maddenin aktarılması suretiyle yanlış yapılmaya maalesef devam
ediliyor. 
Değerli
milletvekilleri, bu tasarıda bazı yenilikler, bazı değişiklikler var ancak bu
değişikliklerin, bu yeniliklerin ekonomimize çok büyük katkı yapacağını hiç
zannetmiyorum. Özellikle tıkanmış olan işçimizden çiftçimize, köylümüzden
esnafımıza, sanayicimizden ihracatçımıza kadar her alandaki piyasanın
zorlandığı, herkesin işini döndürmede, kirasını ödemekte, borcunu ödemekte
zorlandığı bir dönemi görüyoruz.
Şöyle
bir tabloya bakacak olursak: Devletin borcu sizin göreve geldiğiniz 2002
yılında 242 milyar Türk lirası iken bugün 876 milyar Türk lirasına çıkmış. İç
borç stoku 2002’de 149,9 milyar Türk lirası iken bugün aralık ayı itibarıyla
535 milyar Türk lirasına çıkmış. 
Faize
gerçekten karşı olduğunuzu söylüyorsunuz ama faize şimdiye kadar 708 milyar
Türk lirası ödendiğini bilmenizi istiyorum. Yani böyle bir ekonomik düzen
içinde, böyle bir sistem içinde faizcilere, faiz lobisine karşı değil, onlarla
birlikte hareket ettiğiniz de ortaya çıkmış oluyor. 
Şimdi,
yine devam ediyoruz: Kişi başına düşen kamu borcu 2002’de 3.677 Türk lirası
iken Aralık 2017 itibarıyla 10.981 Türk lirasına çıkmış. Özel sektörün dış
borcu 2002’de 43 milyar dolar iken Aralık 2017’de 307 milyar dolar civarına
çıkmış gözüküyor. 
Yine,
hazinenin garanti ettiği işlemlere bir baktığımızda -2010 yılında 10 milyar 872
milyon dolar olan hazine garantisi- sizin yaptığınız “yap-işlet-kâr et”
modeliyle Avrasya Tüneli’ne 2017’de 960 milyon dolar, yine Kuzey Marmara
Otoyolu’na 2 milyar 738 milyon dolar, Gebze-Orhangazi-İzmir Otoyolu’na 4 milyar
956 milyon dolar, Kuzey Marmara Otoyolu-Odayeri’ne 1 milyar 40 milyon dolar,
Kuzey Marmara Otoyolu-Kurtköy-Akyazı’na 1 milyar 634 milyon dolar hazine
garantisi verdiğinizi görüyoruz. Peki, bunları nereden, ne şekilde
bulacaksınız, gelecekte bunları nasıl ödeyeceksiniz, bunlar da belli değil. 
Son
zamanlarda biz eleştiriyoruz, diyoruz ki: Ekonomi iyi gitmiyor. Moody’sin bir
açıklaması var, bu açıklamaya göre derecelendirme yani kredi notumuzun
düştüğünü söylüyoruz; Maliye Bakanımız “Böyle bir şey kesin yok.” diye itiraz
ediyor, inkâr ediyor. 
Şimdi,
bakın, 17 bankanın derecelendirmesi yapılıyor; 14 bankanın kredi notu gerçekten
düşürülüyor, 3 bankayla ilgili bir şey yapılmıyor, hatta bunun içinde Şekerbank
da var. Dolayısıyla bu kredi derecelendirme kuruluşunun değerlendirmesine
itibar etmek, ona göre tedbirlerinizi almak, ekonomiye ona göre yeniden
çekidüzen vermeniz gerektiğini düşünüyorum. 
(Mikrofon
otomatik cihaz tarafından kapatıldı) 
KAZIM
ARSLAN (Devamla) – Sayın Başkanım, bir dakika daha rica ediyorum, rakamlar
açıklıyoruz çünkü. 
BAŞKAN
– Onları başta açıklasanız siz de zorda kalmazsınız, biz de zorda kalmayız. 
KAZIM
ARSLAN (Devamla) – Bitiyorum, bitiyorum Sayın Başkan. 
BAŞKAN
– Buyurun, bitirin lütfen. 
KAZIM
ARSLAN (Devamla) – Değerli milletvekilleri, şimdi, Maliye Bakanı bu kredi
derecelendirme kuruluşunun çalışmasını gerçekten ciddiye almalı yani düşürülen
notumuzu, Ba1’den Ba2’ye düşürmesini ciddiye almalı. Ekonomideki çarkların
dönmediği, sıkıntıların arttığı ve artan bu sıkıntılar çerçevesinde de
vatandaşın zorlandığı ve gününü zor kurtarmaya çalıştığı bir dönemi yaşıyoruz.
Borcun içine batmış bir çiftçimiz var, işçimiz var, köylümüz var; bunların
dertlerine çare bulmamız gerekiyor. Onlara destek vermemiz gerekiyor; onların
yaşaması için, onların çalışması için, esnafın kazanması için, dükkânını
çalıştırabilmesi için bu desteklere gerçekten ihtiyaç olduğunu belirtmek
istiyorum. 
Sözlerimi
bu şekilde bitiriyorum, hepinizi sevgiyle saygıyla tekrar selamlıyorum. (CHP
sıralarından alkışlar)
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
76’ncı
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
77’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
Böylece
üçüncü bölümde yer alan maddelerin oylamaları tamamlanmıştır.
Şimdi
dördüncü bölümün görüşmelerine başlıyoruz. 
Dördüncü
bölüm, geçici madde 1 dâhil, 78 ile 96’ncı maddeleri kapsamaktadır.
Dördüncü
bölüm üzerinde gruplar adına ilk söz, Milliyetçi Hareket Partisi Grubu adına
Antalya Milletvekili Mehmet Günal’a aittir.
Sayın
Günal, buyurun. (MHP sıralarından alkışlar)
Süreniz
on dakikadır.
MHP
GRUBU ADINA MEHMET GÜNAL (Antalya) – Teşekkür ederim Sayın Başkan.
Değerli
milletvekilleri, hepinizi saygıyla selamlıyorum. 
Değerli
arkadaşlar, bu oldukça hacimli kanun tasarısında birçok konuya değiniliyor.
Genel gerekçesine baktığımız zaman, arkadaşlarımızın da muhalefet şerhinde ve
geneli üzerine konuşmalarında yer alan hususlara bakarsak, gerçekten,
ekonominin değişik alanlarında, üretim, istihdam, yatırım, ihracat, enerji,
enerji verimliliği gibi birçok konuya değiniyor. Bu bölümde de daha çok bu
konularla ilgili, enerji ağırlıklı, bazı varlıkların devirleriyle,
özelleştirilmeleriyle ilgili, eğitimle ilgili birtakım hususlar yer alıyor. 
Ben,
bu hususlara geçmeden önce, öncelikle, Ergenekon’dan çıkışımızın, yeniden
dirilişimizin, birliğimizin, beraberliğimizin, bolluk bereketimizin sembolü
olan, Türk dünyasının Nevruz Bayramı’nı kutluyorum, bayramımız kutlu olsun
diyorum. 
Tabii,
burada konuşulabilecek çok şey var ama genel gerekçeye değinmemin nedeni… Orada
yapılan birtakım çalışmalar ve sonrası için de burada yatırım ortamıyla ilgili,
yenilik faaliyetleriyle ilgili, AR-GE’nin teşvikiyle ilgili maddelerden
bahsedildi ama bu son bölümde, özellikle, enerji verimliliği üzerine, nükleer
enerjiyle ilgili yapılacak çalışmalarla ilgili ve enerji piyasasına ilişkin
şirketimizle ilgili bazı düzenlemeler yer alıyor. Geçmişten bugüne, Türkiye'nin
bir millî enerji stratejisinin olması ve bu kapsamda, birtakım yerlileştirme,
millîleştirme çalışmalarının olması gerektiğini söyledik. Bu kapsamda da Bakanlık
belli açıklamalarla, özellikle yenilenebilir enerjide bir çalışma içerisinde
ancak bunları yeterli görmemiz mümkün değil. Bir an önce, nükleer enerji
çalışmalarında, doğal gaza alternatif olan kömürle ilgili ehlîleştirme,
birtakım AR-GE çalışmalarıyla hem çevreye duyarlı teknolojilerle ama bir
taraftan da Türkiye'nin enerjide dışa bağımlılığını azaltacak, önümüzde orta,
uzun vadede “2023 lider ülke” vizyonuna uygun şekilde, 2053’e geldiğimiz zaman
bu konudaki bağımsızlığını da sağlamış ve yerli enerji kaynaklarından mümkün
mertebe tedarik eden ve dışarıda da bağımlılığı çeşitlendirmiş bir ülke hâline
gelmesinin doğru olduğunu düşünüyoruz. Bu kapsamda da tabii ki bir taraftan
enerji verimliliğiyle ilgili çalışmalar yapılırken bilinçlendirmenin, farkındalık
eğitimlerinin ötesinde, buna ilişkin AR-GE çalışmalarının da ayrıca
desteklenmesi gerekiyor. Birtakım stratejiler açıklamak doğru, güzel ama bunun
devamının olması ve uygulamaya geçilmesi gerekiyor. Bu nedenle, ciddi
takiplerin yapılması lazım. Bu kapsamda, özellikle bütün bu alanlarda, genel
gerekçede de söylenen alanlarda, geçtiğimiz yıllarda tartıştığımız, şu an
yürürlükte olan beş yıllık kalkınma planı içerisinde, bununla ilgili özel
ihtisas komisyonu raporlarında ve yine, hep birlikte buralarda konuştuğumuz
öncelikli dönüşüm alanlarının içerisinde çok önlem var ama uygulamaya
baktığımız zaman, maalesef, istediğimiz anlamda yeteri kadar yatırım
çekemiyoruz, bunlarla ilgili teşvikler istediğimiz düzeyde olmuyor. O zaman,
uygulamada da yaşanan bu aksaklıkları gözden geçirmek lazım çünkü 2023
hedeflerinde koyduğumuz rakamlardan gittikçe uzaklaşıyoruz. Bunlar için bu
yapısal önlemleri de bu çalışmalarla birlikte devam ettirmemiz gerekiyor.
Birtakım gerekli düzenlemeler yapılabilir ama esas itibarıyla da uygulamadan
kaynaklanan birtakım çalışmaların da bir an önce tamamlanması gerekir diye
düşünüyorum.
Burada
-o AR-GE’yi söylemişken- tabii, şu anda devam eden çalışmalarımız da var,
nükleer enerjinin dışında millî tedarik sistemiyle ilgili, geçtiğimiz günlerde
Zeytin Dalı Harekâtı’nın icrası sırasında kullanılan birtakım mühimmatın,
teçhizatın yerli olduğunu açıklayan birtakım çalışmalar vardı ama bunları
yeterli görmemiz mümkün değil. Sadece oradaki mühimmatın yerli olması değil,
bundan sonra o teknolojide, uzay ve sanayi teknolojisinde, birtakım füze
çalışmalarında, havacılıkla ilgili çalışmalarda da AR-GE’ye öncelik vermemiz
gerekiyor ki dışa bağımlılığı azaltalım ve kendimize daha millî bir tedarik
sistemini sağlamış olalım. Bu kapsamda da çalışmaların devam etmesi, sadece
enerjide nükleerle ilgili çalışmalar, yenilenebilir enerji değil, diğer anlamda
da uzay sanayisinde, millî savunma sanayisinde de dışa bağımlılıktan
kurtulmamız lazım çünkü önlemlerden birisi ne diyor: “Tasarrufları artıralım,
açıkları azaltalım.” İşte onu yapabilmemiz için bu yüksek teknoloji gerektiren
alanlarda da AR-GE’yi ve yenilikçiliği teşvik eden çalışmalara öncelik vermemiz
lazım. Onlarla ilgili de geçmişte AR-GE merkezleriyle ilgili kanunlar çıkardık.
Sayın Bakan hatırlayacaktır, yine Kalkınma Bakanlığının da önceliğinde
gelmişti, diğer bakanlıklar da vardı ama bu kanunlar çıktıktan sonra uygulama
kısmında bazı takiplerde, bize gelen geri bildirimlerde eksiklikler olduğu
görülüyor, bunların da yeniden düzenlenmesi veya uygulamada eğer aksaklıklar
varsa bunların gözden geçirilmesi gerekir diye düşünüyoruz.
Tabii
ki bunun ötesinde, değerli arkadaşlar, burada bazı maddeler var Vakıflar Genel
Müdürlüğünün mülkiyetlerinin devriyle ilgili. Ayrıca, Millî Eğitim Bakanlığının
da yine belli düzenlemeleri var, maddeler içerisinde. Ben ikisini birden
bulmuşken yeniden, yıllardır söylediğim bir hususu sizlerin dikkatine tekrar
sunmak istiyorum. 
Burada,
azınlık vakıflarına bir mülk devri söz konusu, listesi yapılmış, o ayrı ama
geçtiğimiz yıllarda, İstanbul’un göbeğinde, Şişli’de -teknik ve mesleki okullar
kampüsü dersem arkadaşlarımız daha yakından anlayacaklardır- geçmiş yıllardan
kalan bir şey devredildi. Millî Eğitim Bakanlığıyla bizlerin itirazı sonrasında
bir protokol yapıldı, kısmen üçte 1’i diyelim arazinin kurtarıldı. Defalarca
Sayın Müsteşara, Sayın Bakanlara söylememize rağmen maalesef, 4 defa, 5 defa
yeniden yapılan işlemden sonra da bu yapılan ruhsat üzerinde Millî Eğitim
Müdürlüğü tadilat yapıyor. Şimdi, ben sayın bakanların hepsine söylüyorum ama
tam burada, hem Vakıflar var hem de Millî Eğitimle ilgili düzenleme var bu
bölümde değerli arkadaşlar. Burada kanunla bunu devretmek bir şekilde gelmiş
ama, öbür tarafta tam tersine düzenlemelerle, ruhsat tadilatlarıyla okulu
bitirmeden özel şirket lehine düzenlemeler yapılıyor. Burada yaparken bunu
kanunlarla düzenlemek bu anlamda doğru değil ama diğer taraftan sadece
yönetmelikteki bir tek beyanname esasına dayalı olarak diğer vakıflara devir
yapılmış, burada kanun maddesine koyuyoruz. Bunların bu şekliyle yeknesak bir
şekilde yapılması gerekiyor, aksi takdirde o kompleks şimdi gitmiş. O
öğrencilerle ilgili hem bir taraftan “AR-GE” diyoruz, “yenilikçilik” diyoruz,
öbür taraftan “Ara eleman yok, istihdamı artıralım.” diyoruz ama tam tersine,
bu motor teknikle, teknikle ilgili, mesleki eğitimle ilgili birçok konuda ara
eleman yetiştiren bu okulların kampüsünü ve oradaki atölyelerini dikkate
almadan böyle bir düzenleme yapıyoruz. Onun için, bu tezatlara yol açmadan,
evet, gerekli çalışmaları yapalım, hak edilmiş bir şey varsa onlara haklarını
iade edelim ama geçmişten bugüne gelen, orada yapılaşmış olan birtakım AR-GE
merkezlerini, çocukların staj yaptığı alanları, oradaki atölyeleri de koruyacak
şekilde düzenlemeler yapmamız lazım. Milliyetçi Hareket Partisi olarak bu tarz
yapısal düzenlemelerin her zaman arkasında olacağımızı söyledik. Ama hep planda
kalırsa dönüşüm planları az önce söylediğim gibi… İşte beş yıllık planı
neredeyse bitireceğiz, yenisini çalışıyoruz ama hâlâ dönüşüm programlarından
bir kısmını eyleme geçiremedik. O nedenle, bir an önce gelip burada kısır
çekişmelerden kurtularak -başta da belirttiğim gibi, bugün Nevruz Bayramı’nı
kutladık- birlik beraberliğimizi temin edecek, geleceğe umutla bakmamızı
sağlayacak yapısal düzenlemeleri, reformları hep birlikte gerçekleştirmemiz
gerekiyor. Bunun için istihdam yaratan bir üretim yapısına geçmek, üreten bir
ekonomi programına geçmek, bu çalışmalardan sonra da istihdamı artıracak daha
yüksek teknolojili, yüksek katma değerli, ülkemizin dışa bağımlılığını azaltıp
genel gerekçede de söylendiği gibi, tasarruflarımızı artırmak için de bu yerli
ve millî yatırımları artırmamız gerekiyor. Uzay ve havacılıkta, diğer silah
tedarik sistemlerinde ve yüksek teknolojili alanlarda da 2023 hedeflerine çok
az kaldı, sonrasında cumhuriyetin 100’üncü yıl dönümündeki hedeflerimizden
sonra, fethin 600’üncü yıl dönümünde Türkiye’nin bölgesel güç olabilmesi için,
sonrasında süper güç olabilmesi için bu çalışmaların ivedilikle yapılması
gerekiyor. O nedenle, genel olarak genel gerekçedeki bu yapılması gerekenlere
destek olmakla beraber -arkadaşlarımızın da içinde belirttiği hususlarda- bazı
hususların yeniden gözden geçirilmesi gerektiğini hem kamu yararı gözetme
anlamında hem de hakkaniyet anlamında bazı çalışmaların yapılması gerektiğini
düşünüyoruz. Onun dışında, yapılacak bütün yapısal önlemler, sosyal, ekonomik
önlemlerle ilgili reform çalışmalarında da Milliyetçi Hareket Partisi olarak
destek olmaya devam edeceğimizi belirtiyor, kanun tasarısının hayırlı uğurlu
olmasını diliyor, saygılar sunuyorum. (MHP ve AK PARTİ sıralarından alkışlar) 
BAŞKAN
– Teşekkür ediyorum. 
Birleşime
on beş dakika ara veriyorum. 
Kapanma Saati: 19.36 
SEKİZİNCİ OTURUM
Açılma Saati:20.08
BAŞKAN: Başkan Vekili Ahmet AYDIN
KÂTİP ÜYELER:
Mustafa AÇIKGÖZ (Nevşehir), Mehmet Necmettin AHRAZOĞLU (Hatay)
----- 0 -----
BAŞKAN – Türkiye
Büyük Millet Meclisinin 75’inci Birleşiminin Sekizinci Oturumunu açıyorum.
533 sıra sayılı
Kanun Tasarısı’nın görüşmelerine devam ediyoruz.
Komisyon ve
Hükûmet yerinde.
Birleşime beş
dakika ara veriyorum.
Kapanma Saati: 20.09
DOKUZUNCU OTURUM
Açılma Saati: 20.11
BAŞKAN: Başkan Vekili Ahmet
AYDIN
KÂTİP ÜYELER: Mustafa AÇIKGÖZ
(Nevşehir), Mehmet Necmettin AHRAZOĞLU (Hatay)
----- 0 -----
BAŞKAN
– Türkiye Büyük Millet Meclisinin 75’inci Birleşiminin Dokuzuncu Oturumunu
açıyorum.
533
sıra sayılı Kanun Tasarısı’nın görüşmelerine devam ediyoruz. 
Komisyon
ve Hükûmet yerinde. 
Dördüncü
bölüm üzerinde gruplar adına ikinci söz Cumhuriyet Halk Partisi Grubu adına
Tokat Milletvekili Kadim Durmaz’a aittir. 
Sayın
Durmaz, buyurun. (CHP sıralarından alkışlar) 
Süreniz
on dakikadır. 
CHP
GRUBU ADINA KADİM DURMAZ (Tokat) – Sayın Başkanım, değerli milletvekilleri; 533
sıra sayılı Vergi Kanunları ile Bazı Kanun ve Kanun Hükmünde Kararnamelerde
Değişiklik Yapılması Hakkında Kanun Tasarısı’nın dördüncü bölümü üzerinde
partim adına söz almış bulunuyorum. Yüce Meclisi saygıyla selamlıyorum. 
Tabii,
yine bir torba yasayla toplandı yüce Meclis. Değişmeyen torba yasa geleneği 95
maddelik bir yasayla önümüze getirildi. Niyet, bu ülkede kalkınmışlığa katkı
sunmak; niyet, bu ülkede insanların yoksulluğunu bitirmek; niyet, bu ülkede
bölgeler arası gelir dağılımını aza indirmek; niyet, bu ülkede okulunu
bitirmiş, eğitim ve öğretime, öğretmenliğe hazır hâle gelen 400 binin
üzerindeki öğretmenin iş beklediği ortamı iyileştirmek; niyet, bu ülkede
internet üzerinden özgürce düşüncelerini ifade edebilme, yayın yapabilme ve
araştırıp birtakım bilgileri toplayabilme hakkını iyileştirme niyetiyle yola çıkan
bir torba yasa… Niyet, bu ülkede ihalesi yapılmış, hepinizin bildiği gibi
Mersin Akkuyu’daki nükleer santralde yeniden yüklenici firmaya teşvik vererek
başka bir bakış açısını ortaya getirmek. Yine, baktığımızda bu ülkede birçok
olumsuzlukların yeteri kadar uzman alt komisyonlarca görüşülmeden alelacele
torba yasa geleneğiyle sonuca gidiyormuş gibi sürekli aynı şeyleri yaparak
farklı sonuçları elde edeceğimizden artık bıkıp usanmadan bu torba yasalarla
yola gidiyoruz. 
Her
ne kadar Erzurumlu zorda olsa, İbrahim Bey hep “Erzurum’da iyi şeyler gidiyor.”
dese de ben gittim, gezdim, gördüm. Hani, Sezar’ın “Veni, vidi, vici.” “Geldim,
gördüm, yendim.” dediği gibi ben de gördüm. 
MAHMUT
TANAL (İstanbul) – Erzurum’a tren bile gitmiyor.
KADİM
DURMAZ (Devamla) – Ama ülkemizin birçok coğrafyasında işler iyi gitmiyor. Hani,
denge deniyor ya, denge de yok. Nüfusa bakıyoruz, bir avuç, elin parmağını
geçmeyecek illere insanları depo etmişiz, yoksulluklar artmış, bu illerde suç
çeşitliliği artmış, uyuşturucu yaşı 10 yaşına kadar düşmüş… 
İBRAHİM
AYDEMİR (Erzurum) – Ne diyorsun ya?
KADİM
DURMAZ (Devamla) – …çaresiz muhtaç insan sayısı istatistiklerin üzerinde
işlemiş ama biz hâlâ denediğimiz eski alışkanlıklarımızla doğru sonuç elde
edeceğimizi zannediyoruz; etme şansımız yok arkadaşlar. Temel yolu, dünyada
demokrasisi birinci sınıf, insan temel hak ve özgürlüklerini yeteri kadar
kullanabilen ülkelerde yapılmış, denenmiş ve sonuç elde edilmiş şeyleri
yapmaktan geçer. Bunun temel nedeni, çoğunluğun azınlığa tahakkümü değil,
çoğunluğun azınlığın haklarını koruyarak, onları önemseyerek, onları
dinleyerek, sivil toplum örgütlerine aba altından sopa göstererek değil,
gerçekten meslek odalarını, sivil toplum örgütlerini, bu toplumun bileşenlerini
doğru okuyup doğru değerlendirerek bunlardan aldığımız görüş ve fikirlerle
doğru bir yol haritası oluşturabiliriz. 
Hepimizin
aynı gemide yolculuk yaptığını biliyoruz ve bunun da aksini kimse iddia edemez.
Biz burada bulunan her siyasi parti, bunun dışındaki bütün sivil toplum
örgütleri, meslek odaları, üretici birlikleri, sulama birlikleri ve bu
toplumdaki herkes bu ülkenin onurlu bir yurttaşı ve bu ülkeye de katkı sunmak
istiyor. Ama eksik olan nedir? Eksik olan, her şeyi sandığa bağlayan, girdiği
seçimleri kazandığını ifade ederek bildiği yanlışları bu ülkede yapmaya devam
eden iktidarın yaptığı yanlışlardır ve birçok arkadaşımız bunu biliyor. Birçok
yasayı alelacele, ilgili ihtisas komisyonlarında yeteri kadar tartışmadan,
ilgili sivil toplum örgütlerinin görüşünü almadan en kolaydan Meclise
indirmenin yolu işte bu artık hepimizin kapasitesinin üzerinde olan torba
yasalarla çözüm aramaktan geçiyor. 
Arkadaşlar,
sivil toplumu da, sizler gibi düşünmeyenleri de biraz önemsersek biz bu ülkeyi
hak ettiği noktaya getirir, içeride insanların yeniden birbiriyle barışık
yaşadığı, birbirini seven, kucaklayan, hiç kimsenin ötekileşmediği “Bu ülkenin
onurlu birer yurttaşıyım.” diye göğsünü gere gere bağırdığı ve bu ülkedeki
insanların mutlu, ülkemizin de dünyada saygın bir ülke olmasını sağlayabiliriz.

Bakın,
yatırım ortamını iyileştirme adına, bu ülkede yaşayan yatırımcıya devletimiz
birtakım kapılar açıyor. Açıyor ama arkadaşlar, bu devlette üreten sanayici… Bir
ürün iyi ilişkilerle pazarlanıp satılabiliyor. Şu anda dünyada birçok ülkeyle
olan diplomatik ilişkilerimizi, bire bir ilişkilerimizi, tarihten gelen kadim
ilişkilerimizi bozduk, yerle yeksan ettik. Bizden beklenen, Mustafa Kemal
Atatürk’ün ifade ettiği gibi yurtta ve dünyada barışı sağlayıp, etrafımızdaki
ülkelerle ürettiklerimizi satıp… Bu ülkedeki sanayiciyi, iş adamını,
fabrikatörü, KOBİ’leri, el sanatlarıyla kendine büyük hedefler koyan herkesi
düşünerek bu yatırım ortamını iyileştirmenin yolu buradan geçiyor. Ama
bakıyoruz, devlet bir şeyi planlarken birbirinden habersiz ama çıkıp son sözü
biri söylüyor, ertesi gün önümüze geliyor, torba yasada yasalaşıyor ve mesafe
de alamıyoruz arkadaşlar. 
Bütçemiz
senenin başında yüzde 35’le başlıyor. Değerli Maliye Bakanımız bununla övünüyor
“Bu az bir açık, bizi mali disiplinden çok fazla koparmaz.” diyor. Arkadaşlar,
her şey bildiğinizden kötü gelişiyor ve kopuyor. Soruyorum, hepinizin yakınları
var, esnaf tanıdıklarınız var: On altı yıldır tek başına bir iktidarla
yönetilen, aklından geçirdiği her şeyi yüce Parlamentoyu alet de ederek
yasalaştıran bir iktidarla yüzü gülen var mı? Yok. “İşiniz nasıl?” dediğimizde
esnafın dediği şu: “Birkaç yıl öncesine kadar kenarda köşede
biriktirdiklerimizle yolumuza devam ediyorduk ama artık kenarda köşede bir şey
de kalmadı, bankalardaki borç limiti de boyumuzun üzerinde.” diyor ve her geçen
gün kara listeye eklenen insan sayısı artıyor. 
Yine
bugün Tokat’tan birkaç tane tanıdığım “Yeni bir yan yol açılabilir mi?” dedi.
Ben de bizim Komisyon Başkanımızın ve Maliye Bakanımızın telefonlarını verdim.
Türkiye güllük gülistanlık… Hani, şöyle eskiden bir beş dakika diye
televizyonlarda programlar vardı, çocuklar uyumadan önce bir tatlı babaanne,
anne çıkıyor masal anlatıyordu. Dedim: Bu masalları artık Sayın Bakanımızdan
dinleyelim. 
Arkadaşlar,
iyi yönetilmiyoruz. İnsan temel hak ve özgürlükleri demokrasinin önünü açacağı
yerde hızla daraltılıyor ve bu torbanın içerisinde bunların birçoğundan
örnekler var. İnternet ortamında yayın yapan birtakım yayın kuruluşlarını,
böyle Demokles’in kılıcı gibi, bunları cezayla, kapatmayla -yargının da bir
bölümünü- caydıramıyorsa -aldığı reklamlardan vergi almıyoruz çünkü- yayınını
sürdürebiliyorsa yargı yoluyla kapatıp onun önü tıkanmak isteniyor. Arkadaşlar,
bu ülkede, dünyada ne olup bitiyorsa siz yurttaşlarınıza bunu özgürce paylaşmanın,
duyurmanın kanallarını açamazsanız bu ülkede demokrasi gelişmez ve bu ülkede
yatırım ortamı da iyileşmez. Bunun tamamı, iyi ilişkiler, diplomasinin hayata
geçirilmesi ve bu ülkenin kurucu değerleriyle birlikte beslenen o katmanların
üzerinden gitmekle olur. Niyetiniz, amacınız, bu ülkeyi bir yere taşımaksa bu
kıymetli önerilerimizi mutlak ama mutlak dikkate alınız.
“Teşvik
çıkarıyorum, veriyorum." diyorsunuz. Arkadaşlar, KOBİ’lere destekler
veriliyor, başvuran insan sayısı oldukça yüksek, açıklanan rakamı alamıyor
insanlar, çok az, cüzi bir rakam bile olsa alamıyor. Sebep? Hepsinin durumu iyi
değil, bankalardan sicili bozulmuş. Alabilenler hakkında da çok hoş olmayan
birtakım iddialar da oluyor, bunlara inanmak istemiyoruz. İşte, bunun yolu,
haber kanallarının özgürce açılması, şeffaf bir devletin olması. Her geçen gün
tek başına bir iktidarla güven verecek bir Türkiye Cumhuriyeti olacakken
yasaklarıyla, birilerine tanınan ayrıcalıklarla ve bu ülkenin Anayasası’nın bir
başkası, alt mahkemeler tarafından yok sayıldığı bir ülkede yaşamaya devam
ediyoruz. Bu, gerçekten bizi incitiyor ama bunun bizden çok, yöneten yani AK
PARTİ iktidarının vicdanını yaralayıp incitmesi lazım diyorum. Bu uyarıların
dikkate alınması bu ülkenin hayrına olacaktır diyorum. Hepinize saygılar
sunuyorum. 
Teşekkür
ederim. (CHP sıralarından alkışlar) 
BAŞKAN
– Teşekkür ediyorum.
Gruplar
adına son söz Halkların Demokratik Partisi Grubu adına İstanbul Milletvekili
Garo Paylan’a aittir. (HDP sıralarından alkışlar) 
Buyurun
Sayın Paylan.
HDP
GRUBU ADINA GARO PAYLAN (İstanbul) – Sayın Başkan, değerli arkadaşlar; bir Plan
ve Bütçe Komisyonu üyesi olarak, kırk beş gündür aynı torbayla ilgileniyorum
arkadaşlar, tam kırk beş gün oldu. Bütçe Komisyonunda üç haftaya yakın bu 95
maddeyi görüştük ve Genel Kurulda da sanıyorum bu üçüncü veya dördüncü haftamız
arkadaşlar. 95 madde, onlarca ayrı yasa, onlarca ayrı bakanlığı ilgilendiren
bir torba; torba değil, çuval. İnanın, maddeleri idrak etmekte, anında “O
neydi? O hangisi? O ne getiriyordu?” diye idrak etmekte zorlanıyoruz. Eminim
Hükûmet de zorlanıyordur 95 maddelik bir torbada. Bakın, 10’uncu bakanımızı
değiştirdik bu torbayı görüşürken, Sayın Millî Eğitim Bakanımız 10’uncu
bakanımız. O da sonuç olarak anlamaya çalışacak, gerçi altında imzası var,
eminim ki hâkimdir. Ama, hepsine hâkim olmak mümkün değil, inanın kafamız da
torba oldu. Ben Hükûmete öneriyorum: Böyle 95 maddelik torbalarla değil,
palyatif tedbirlerle değil, karşımıza lütfen yapısal tedbirlerle gelin. Her bir
konuyu ilgili ihtisas komisyonlarında görüşelim, yasama kalitesini devreye
sokalım. Yasama kalitesi olmayınca, bakın, iki buçuk yıllık deneyimim şunu
söylüyor: Plan ve Bütçe Komisyonunda -çünkü her şey oradan geçiyor- inanın,
onlarca maddeyi şu iki buçuk yılda tekrar tekrar görüştük. İki yıl önce
yaptığımız yasayı Sayın Bakan, iki yıl sonra bir daha düzeltiyoruz çünkü yasama
kalitesi yok arkadaşlar. Böyle torbalarla, böyle çuvallarla da yasama kalitesi
beklemeyin. 
Şimdi,
bu torbanın son bölümüne geçtik arkadaşlar ve son bölümünde iki çok kritik
madde var, çok kritik arkadaşlar. Birisi, internet sansürü. Hükûmet ilk iktidar
olduğunda, 2002’de “Üç şeyden ülkeyi kurtaracağım.” dedi: Yolsuzluklar:
Geldiğimiz durum belli. Yoksulluk: Maalesef yoksulluk… Çünkü asgari ücrette
hâlâ açlık sınırının altındayız, bırakın yoksulluk sınırını. Çalışanların yüzde
80’inden fazlası yoksulluk sınırının altında bir gelirle şu anda evlerini idame
ettirmeye çalışıyorlar. Üçüncüsü de yasaklardı: “Ben yasakları devre dışı
bırakacağım.” diyerek geldi, iktidar oldu AKP iktidarı. Evet, bazı adımlar da
attı, haklarını teslim edelim ama öyle bir şey ki biz zaten üç kuşaktır
yasaklara alışmıştık, bir bölüm bir rahatlama geldi, inanın, Dimyat’a pirince
giderken eldeki bulgurdan da olduk. Yasaklar konusunda bırakın ileri adım
atmayı, şu son üç yılda 1990’lı yılları, hatta Evren faşizmi günlerini aratacak
noktada yasaklarla karşı karşıyayız. 
Şimdi,
bu madde ne getiriyor arkadaşlar internet sansüründe? Bakın, okuyorum… Radyo ve
Televizyon Üst Kuruluna -yasası da var, adı da Radyo ve Televizyon Üst Kurulu-
deniyor ki “Sen internet alanını da denetleyeceksin.” bu yetkiyi veriyor bu
yasa tasarısı. Yetmemiş radyo ve televizyonlara yaptıklarınız… Hani bugün
havuza, o büyük havuza 3 medya kuruluşunu daha kattınız; zaten havuzun
kenarındaydı, zaten komiserleriniz oradaydı, CNN’deydi, Kanal D’deydi,
Hürriyet’in içinde basın komiserleriniz vardı, onlar televizyona kimin çıkıp
kimin çıkmayacağına zaten karar veriyorlardı, şimdi havuzun suları oraya da
aktı, daha fazla yandaş bir gruba CNN, Kanal D ve Hürriyet satıldı. Bakın,
onlarca gazeteniz var, televizyonunuz var, hepsi aynı şeyi söylüyor zaten,
hepsi “Padişahım çok yaşa.” diyor, hepsi. Ya, 3 tane kurum zaten “Padişahım çok
yaşa.” diyorlardı, daha fazla bağırttırmak için niye bir sanayi grubuna, size
yandaş gruba daha aldırıyorsunuz ki? Radyo ve Televizyon Üst Kurulu da güya
bunları denetliyor. Geriye denetleyecek bir şey kalmadı ki hepsi “Padişahım çok
yaşa.” diyor zaten. 
Şimdi,
geriye kaldı bizim internet alanımız. İnternet alanında kısmi bir özgürlük var.
Orada herkes kendi çabasıyla, sosyal medyada, diğer medya aracılıklarıyla,
kendi yaptığı yayınlarla vatandaşa ulaşmaya çalışıyor; herkes, yalnızca
milletvekilleri, siyasetçiler değil, herkes sosyal medya üzerinden kendini ifade
etmeye çalışıyor. İktidar bu alanı da fazla gördü. Tam bir istibdat yaratmak
istiyor, tam bir sessizliğe büründürmeye çalışıyor ülkeyi ve bunun için de
internet alanını da zapturapta alması lazım. Ve diyor ki: “Radyo ve Televizyon
Üst Kuruluna ben yetki vereceğim, internet alanını denetleteceğim.” Şimdi,
belki biraz sonra diyecek ki iktidar temsilcileri: “Yok, arkadaş, ben yalnızca
Adnan Hocayı denetleyeceğim.” Öyle değil. Maddenin lafzına baktığımızda
internette yapılan her türlü yayın için lisans alınmasını öngörüyor. Şimdi
diyecek ki iktidar: “Hayır, bireysel yayınlar öyle değil.” Diyor ki: “Her türlü
platforma, her türlü yayın platformuna…” Veya bakın, ben burada bir yayın
yapsam, kenarına “Paylan TV” yazsam bildiğiniz platformlardan birisine, gidip
lisans almam gerekiyor Radyo ve Televizyon Üst Kurulundan. Bütün bunlar,
arkadaşlar, internet alanını da zapturapta aldıracaktır. Bu yola tevessül
etmeyin diyorum. Son kalan özgürlük alanını da kapatmayın, ülkemizi Kuzey Kore
ligine düşürmeyin arkadaşlar. 
Bakın,
Sayın Bakan, Wikipedia’yı yasaklamış bir ülkedeyiz. Ya, gençlerimizin, benim,
hepimizin bilgi alabileceği uluslararası bir portal var, Wikipedia iki yıldır
yasaklı arkadaşlar. Wikipedia’nın yasaklı olduğunu kimseye anlatamıyoruz. Yarın
bu maddeyle YouTube kapatılabilir arkadaşlar, YouTube. “Recep Tayyip Erdoğan’ı
eleştiren bir video var.” diye RTÜK’e koştuğu anda, bu da medyaya düştüğü anda,
o havuzdaki sizin yandaş gazetecileriniz bağırdığı anda YouTube yasaklanabilir.

SÜREYYA
SADİ BİLGİÇ (Isparta) – YouTube bir platform değil, kapsamda değil, biliyorsun
bunu, biliyorsun öyle olduğunu. 
GARO
PAYLAN (Devamla) – Değil, öyle efendim. Yorumlanabilir, çok rahat
genişletilebilir. 
SÜREYYA
SADİ BİLGİÇ (Isparta) – Garo, bunların hepsini konuştuk, olmadığını biliyorsun.

GARO
PAYLAN (Devamla) – Netflix yasaklanabilir. “Platform” diyor Sayın Başkan,
“platform” diyor. Netflix bir platformdur, yayın platformudur. Burada
“platform” diyor Sayın Başkan, gelin, aksini iddia edin “Platform” diyor.
Netflix bir yayın platformudur. Yarın Netflix’i yasaklamış, YouTube’u
yasaklamış bir ülke olursak arkadaşlar -ki bunlar olabilir, her türlü
yorumlanabilir bu madde- ne olacak? Ülkemiz tam bir Kuzey Kore ligine düşmüş
olacak. Bunlara yol vermeyelim derim arkadaşlar.
Diğer
bir kritik madde, nükleer santrallerle ilgili arkadaşlar. Bakın, biz Ruslarla
2010 yılında, Japonlarla da 2013 yılında nükleer santral anlaşması yaptık. O
günlerde hep muhalefet ettik. “Ülkemizi nükleer ülke yapmayın.” dedik “Nükleer
santrale ihtiyacımız yok.” dedik “Nükleer santraller öldürür.” dedik ama
dinlemediniz. O gün 12,5 sentten biz uzun vadeli elektrik alacağız diye
Ruslarla, Japonlarla anlaşmayı imzaladınız. Bakın, Ruslarla yaptığımız
anlaşmadan, o günden bugüne sekiz yıl geçti ve teknolojik gelişmeler sonucunda
rüzgâr ve güneş enerjisi çok daha ucuza mal oluyor arkadaşlar artık. Geçen sene
rüzgârda ve güneşte 5-6 sente uzun vadeli ihaleyle alım anlaşmaları yaptık.
Bakın, nükleer 12,5 sentti ve siz bunda ısrar ediyorsunuz. Ama şimdi,
yatırımcılar Ruslar olduğu için, bilmiyorum hangi gebelikler varsa, artık
“Afrin’deki hava sahasını açtım, ben sana yol verdim, sana bir kahramanlık
hikâyesi yarattım, seçimlerde sen bunu kullanacaksın, bunun da bedeli 5 milyar
dolar.” dediyse Putin, eğer ki Putin bu ahkâmı kestiyse, bakın, Putin 5 milyar
dolarlık bir avanta daha istiyor. 
Nükleer
santral anlaşmasını yapmış 12,5 sente, yirmi yıl da bize alım garantisi koymuş,
yetmez, biz gebeyiz ya, Putin diyor ki: “Daha fazlasını vereceksin.” Ne yapıyor
bu maddeyle? Birkaç milyar dolarlık daha teşviki Putin’in önüne koyuyor
Hükûmet. Biz de diyoruz ki: Arkadaş, bu teşviki koyuyorsun da karşılığında ne
alıyorsun, ne alıyoruz? Şimdi, biz Türkiye Büyük Millet Meclisinin üyeleri
olarak, seçilmişler olarak burada görüşüyoruz değil mi bu anlaşmayı,
uluslararası bir anlaşmayı? Diyoruz ki: “Ey Putin, ben sana birkaç milyar dolar
daha avanta veriyorum.” Şimdi, ben soruyorum: Duma, Rus Parlamentosu bunu
görüşüyor mu? Rus Parlamentosunda şu anda “Türkiye bize birkaç milyar dolar avanta
veriyor, biz de bunun karşılığında 12,5 sent yerine 8 sente düşürüyoruz.” diye
bir görüşme yapıyor mu? Hayır, biz görüşüyoruz. “Bu teşvikler verilebilir.”
demiyoruz, bakın, maddenin lafzına bakın, “verilir” diyoruz. “Verilir” diyerek
birkaç milyar doları veriyoruz ama Rusya Parlamentosu bunu görüşmüyor
arkadaşlar. 
Bunu
sorgulamayacak mı Türkiye Büyük Millet Meclisi? Sorgulamayacak mıyız
arkadaşlar, tüyü bitmemiş yetimin hakkını sorgulamayacak mıyız? Milyarlarca
dolardan bahsediyoruz. Arada neler dönüyor, ne alınıyor, ne veriliyor
bilmiyoruz. Plan ve Bütçe Komisyonuna gelen torba içinde bir maddeyle
milyarlarca dolar dönüyor. Hâlbuki bu konu ilgili ihtisas komisyonuna
gelmeliydi, Enerji Bakanı gelip oraya bilgi vermeliydi, “Arkadaş, ben
milyarlarca doları veriyorum ama bunun karşılığında da ülkeme enerji alırken
12,5 sent yerine 7 sente, 8 sente alıyorum.” demeliydi. Bunların hiçbir tanesi
denmedi arkadaşlar. Ben bu Meclisin bu maddeyi geçireceğine inanmıyorum, eğer
geçirirse bunun da vebali boynunuzadır.
Saygılar
sunuyorum. (HDP sıralarından alkışlar) 
BAŞKAN
– Teşekkür ediyorum.
Şahıslar
adına ilk söz Adana Milletvekili Muharrem Varlı’ya aittir.
Sayın
Varlı, buyurun. (MHP sıralarından alkışlar) 
Süreniz
beş dakikadır.
MUHARREM
VARLI (Adana) – Sayın Başkan, değerli milletvekilleri; hepinizi saygıyla
selamlıyorum. 
Bu
yasa birçok maddeden oluşuyor, çok da değişik konular ihtiva ediyor;
sanayicinin yatırımını kolaylaştırma, vergi indirimi, anlaşmalar filan,
içerisinde bir sürü şey var ama bununla ilgili milletvekili arkadaşlarımızın
birçoğu da konuyla ilgili üzerlerine düşeni, katkı sağlamak istedikleri şeyleri
söylediler ve yapılması gereken şeyleri de söylediler.
Yalnız,
Sayın Millî Eğitim Bakanı hâlihazırda buradayken… Az önce beni bir öğretmen
kardeşimiz yani okulu bitirmiş, öğretmen olmuş ama atanamamış bir kardeşimiz
aradı “Sayın Bakan oradayken söyler misiniz?” dedi, rica etti, ben de
söylüyorum: Sayın Bakan, atanamayan öğretmenlerle ilgili sayıyı biraz çoğaltıp
bu kardeşlerimize çözüm üretirsek memnun olacağız çünkü böyle bir beklenti var,
bu kardeşlerimiz sabırla bunu bekliyorlar.
Yine
Tarım, Orman ve Köyişleri Komisyonunda görüşülmekte olan, sulama birlikleriyle
ilgili ve su havzalarının denetimiyle ilgili 50 küsur maddelik bir kanun
tasarısı var. Burada Sayın Cumhurbaşkanı zannediyorum yeterince
bilgilendirilmemiş. Sayın Cumhurbaşkanına eğer bu anlattıklarımız anlatılsa
herhâlde Sayın Cumhurbaşkanı da ikna olacaktır sulama birliklerinin
kapatılmamasıyla ilgili. Sulama birlikleri çiftçinin lehine hizmet veren bir
birlik. Ya, bunların kötü çalışanları yok mu? Elbette ki kötü çalışanları var
ama yüzde 70 oranında da sulama birlikleri kendi kendini idame ettiren,
personelinin giderlerini karşılayabilen, su tesisinde sulamasını yapabilen ve
borcu olmayan, devlete de hiçbir yükü olmayan kurumlar ve burada yasayla
kurulmuş, hatta bu Hükûmet döneminde yani AK PARTİ hükûmetleri döneminde de
sulama birlikleriyle ilgili birçok da düzenleme yapılmış. 
Şimdi,
sulama birlikleri kapatılmak isteniyor, bu doğru değil değerli arkadaşlarım,
sulama birliklerini kapatmamamız lazım, sulama birliklerinin görevine devam
etmesi lazım. Ancak bir kriter koyarız, o kriterin altında kalanları
kapatabiliriz, buna hiçbirimizin itirazı yok, zaten çiftçinin de itirazı yok,
sulama birliklerinin de itirazı yok. “Ya, sulama birlikleri başkanları şöyle
lüks yaşıyor, böyle lüks yaşıyor. Kendi lehlerine sulama birliklerinin
menfaatlerini kullanıyorlar.” gibi görüşler ortaya konuluyor. Varsa böyle bir
şey üzerine gidelim, yapalım. Yani Türkiye'de hangi kurumun başında olanlar
kendi lehine kullanmıyor ki bazı şeyleri? Yani o zaman belediyeleri de
kapatalım. Yani bu mantıkla gidecek olursak belediyeleri de kapatmamız lazım.
Doğru bir mantık değil. Sulama birlikleri çiftçinin faydasına. Eğer sulama birlikleri
kapatılırsa bundan en fazla çiftçi ve köylü zarar görür. Ben bir çiftçi olarak
konuşuyorum değerli arkadaşlarım, yani sulama birliği başkanı filan beni
ilgilendirmiyor, sulama birliğinin yaptığı, yönetimi, şusu busu da beni
ilgilendirmiyor; beni ilgilendiren tek kısmı çiftçiyle olan kısmı. Sayın Grup
Başkan Vekilimiz Mustafa Elitaş Bey'e de bugün izah ettim. Hakikaten, sulama
birlikleri kapatıldığı zaman, DSİ’nin memuru sabah sekizde “grand tuvalet”
gelir, efendim, akşam beş dedi miydi çeker gider ama sulama birliği başkanı
gece on ikiye, bire kadar, hatta yönetimi on ikiye, bire kadar bu işi takip
etmek zorunda. Niye? Çünkü çiftçi seçiyor. Eğer çiftçinin suyunu getiremezse
çiftçi bir daha onu seçmez. Sulama birliğinin meclisini çiftçi seçer, sulama
birliğinin başkanını çiftçi seçer, sulama birliğinin delegesini çiftçi seçer.
Dolayısıyla, bu işin içerisinde köylü ve çiftçi vardır. Köylü ve çiftçinin
hakkını korumak istiyorsak sulama birliklerini yaşatmamız lazım. Yani bazıları
istiyor diye, bazı güçler istiyor diye -Sayın Cumhurbaşkanımıza ben eğer izah
etsem inanıyorum ki Sayın Cumhurbaşkanımız bunda ikna olacaktır ama- sulama
birliklerini kapatmamamız lazım. DSİ’nin bürokratlarına çiftçinin geleceğini
emanet etmememiz lazım. Demin de söyledim, yani gece saat on ikide sulama
birliği başkanını arıyoruz, genel sekterini arıyoruz “Kardeşim, şu köye
gitmemiş yahu, lütfen, Allah rızası için elemanlarınızı gönderin, biraz oranın
suyunu çoğaltsınlar.” diyoruz. Yahu, mısırda bir gün su gecikirse, iki gün su
gecikirse vallahi billahi dönüme 500 kilo kayıp verirsiniz. Pamukta bir hafta
su gecikirse 100 kilogram kayıp verirsiniz.
MEHMET
GÖKDAĞ (Gaziantep) – İthal ederler, ithal ederler.
MUHARREM
VARLI (Devamla) – Yahu “grand tuvalet” memurla uğraşamayız arkadaşlar biz,
seçilen insanlarla bizim bu işi yapmamız lazım. 
(Mikrofon
otomatik cihaz tarafından kapatıldı)
MUHARREM
VARLI (Devamla) – Allah rızası için, rica ediyorum, bu konuyu tekrar gözden
geçirelim ve bu konuda lütfen çiftçinin lehine karar verelim.
Hepinize
teşekkür ederim. (MHP ve CHP sıralarından alkışlar)
BAŞKAN
– Teşekkür ediyorum Sayın Varlı. 
Şahıslar
adına ikinci ve son konuşmacı Erzurum Milletvekili İbrahim Aydemir.
Sayın
Aydemir, buyurun. (AK PARTİ sıralarından alkışlar)
İBRAHİM
AYDEMİR (Erzurum) – Değerli Başkanım, şahsınızda Genel Kurulu saygıyla
selamlıyorum.
Başlarken
ben de bayramınızı kutluyorum. Nevruz bize ait, bizi ifade eden bir bayram;
tazelenme, yeniden yeşerme günü; birliğimize, huzurumuza vesile olsun diyorum.
Görüşmekte
olduğumuz kanun tasarısının dördüncü bölümü üzerine söz almış bulunuyorum.
Bölüm 19 maddeden müteşekkil. Vasatı çok daha yaşanılabilir kılma adına çok
sayıda maddenin yer aldığı bu bölüm hakikaten hayati önemi haiz kavramları
önümüze koyuyor. Bunlardan bir tanesi enerji performansı mefhumu. Buna göre,
enerji performans sözleşmeleri proje sonrası enerji tasarrufunu garanti etmek
durumunda kalacak. Dahası, söz konusu sözleşmelerde yapılan harcamaların
ileride yapılacak tasarruflarla ödenmesini sağlayacak bir düzenleme getiriyor.
Yine, her alanda verimliliği esas alan ak tarzın bir başka yansıması daha var:
Kamu kurumlarının -tasarruf sağlayabilmek için- enerji performans sözleşmesi
yapabilmesine de imkân tanınıyor. Bunlar fevkalade mühim gelişmeler.
Yine,
yayın dünyasına dönük olmazsa olmaz bir hakikat, bir kayıt var. Demin
arkadaşlarımdan birkaçı eleştiri mevzusu yaptılar. Oysa, bununla bütün bir
toplum rahat bir nefes alacak. Radyo ve Televizyon Üst Kurulunun yetki
sahasında ihmal edilmiş bir boşluğun izale edilmesi. Bunu Plan ve Bütçe
Komisyonunda ayrıntısıyla konuştuk, orada bir ikna atmosferi de çıktı ama
buraya gelince sanki bütünüyle bunlar konuşulmamış, orada tartışılmamış gibi
yeniden aynı mevzular ısıtıldı burada; oysa hiç öyle değil. Hakikat şu:
Konvansiyonel yayın yaklaşımına dönük yaptırımlar ve takip şartları bundan
böyle internet yayınları için de geçerli olacak. Artık yaptırıma muhatap olan
hâlleri arkadan dolaşarak aşma yaklaşımı yaşanmayacak. 
Düşünebiliyor
musunuz kayıt altına alınan normal yayın akışına konulmayan ve toplumsal
yapımızı berhava edecek programlar internet kanalıyla topluma enjekte ediliyor.
Hâlden haberi olmayan vatandaş da haklı olarak “Buna nasıl izin verilir?”
şeklinde bir serzenişte bulunuyor. Oysa, bu hâl, kelimenin tam anlamıyla, aldatarak
yol almayı ifade ediyor. Buna artık fırsat verilmeyecek. İnternetten yayın
yapmak isteyen bundan böyle RTÜK’ten yayın lisansı almak zorunda kalacak. Bu
durumda da aklına gelen, aklına esen istediği gibi yayın kurallarını ihlal
edici pozisyon alamayacak. 
Değerli
arkadaşlarım, hepimizin kabul edeceği bir hakikat var. Artık evlatlarımıza
anadan, babadan, öğretmenlerden çok daha tesirli bakıcı durumuna gelen
ekranlardır, akıllı telefonlardır, internettir. Öyleyse, bu bölümde kayıt
altına alınan 84’üncü madde çok ama çok önemlidir, öneminden ziyade çok
değerlidir. 
EMİN
HALUK AYHAN (Denizli) – Bu bölümde 80’inci maddede bir önerge verdim, o da
önemli. 
İBRAHİM
AYDEMİR (Devamla) – Müteaddit defalar bizim de serzenişimize konu olan hâller
inşallah yok mesabesine inecek. Kumandalar, tuşlar bilinçsiz ellerde olsa dahi
artık bir ahlak imha timine dönüşmeyecek. Hep söyledik, söylüyoruz,
söyleyeceğiz ki bizi biz yapan değerlerin altına dinamit koymaya kimsenin hakkı
olmamalıdır. Geleneklerimizi hiçe sayan, millî terbiye ve edep yaklaşımlarını
göz ardı eden programlar için ciddi yaptırımlar uygulanmalıdır, uygulanacaktır.
Bu
bölümde yer alan bir başka hususi hâli son olarak not düşüp kapatayım: 16
yaşından büyük araçlara dönük tadilat maddesi. Toplumda büyük bir beklenti
vardı, bu nevi araçların hurdaya çıkarılması hâlinde yeni araç alırken ödenen
ÖTV’deki indirim miktarı 10 bin lira civarında olacak bundan böyle ve bunu
Ekonomi Bakanlığı ile Maliye Bakanlığı birlikte çalışarak halledecekler.
Her
vesile not düşüyoruz ki bize, yani ak siyaset yaklaşımına rotayı millet çizer. 
(Mikrofon
otomatik cihaz tarafından kapatıldı) 
İBRAHİM
AYDEMİR (Devamla) – Yaptığımız her tür değişiklik, yenileme girişimi ve buradan
aldığımız işaretlerle yapılıyor. İnşallah bu düzenlemeler milletimizin çok daha
ferahfeza bir zeminde yaşamasına vesile olacaktır.
Saygıyla
yüce heyetinizi selamlıyorum. (AK PARTİ sıralarından alkışlar) 
BAŞKAN
– Teşekkür ediyorum Sayın Aydemir.
Böylece
bölüm üzerindeki konuşmalar tamamlanmıştır.
Şimdi,
on beş dakika süreyle soru-cevap işlemi gerçekleştireceğim. Bu sürenin yarısını
soru, yarısını da cevap için kullanacağım.
Sayın
Kuyucuoğlu, buyurun.
SERDAL
KUYUCUOĞLU (Mersin) – Teşekkür ederim Sayın Başkan.
Sayın
Bakan, taşınmaz mallarını FETÖ yapılanmasına kiraya verenlerin bu malları iade
edilmesine rağmen satışına izin verilmemektedir. Bu da şahısların mağduriyetine
sebep olmaktadır. Bu mağduriyetlerin bir an önce giderilmesi gerekmektedir.
İkincisi:
15 Temmuz darbe girişiminden sonra başta kamu kuruluşları olmak üzere devletin
birçok kademesinde görev yapan insanların da haksız yere, “Mor Beyin”, asılsız
ihbar, iftira vesaire sebeplerle tutuklandığı, görevinden atıldığı veya açığa
alındığı bilinmektedir. Bu kişiler mahkeme kararlarıyla aklanmalarına rağmen,
işlerine dönmeleri konusunda sıkıntılar devam etmekte, işlerine iadesi
yapılmamaktadır.
(Mikrofon
otomatik cihaz tarafından kapatıldı) 
SERDAL
KUYUCUOĞLU (Mersin) – Bu sorunun bir an önce çözümünü bekliyoruz.
BAŞKAN
– Sayın Tanal…
MAHMUT
TANAL (İstanbul) – Teşekkür ederim Sayın Başkan.
Sayın
Bakanım, Düzce ilimiz ve ilçelerimizdeki sokak aydınlatmaları yetersiz yani
Düzce merkezdeki sokaklar ve ilçelerdeki sokaklar yeteri kadar aydınlatılmıyor.
Düzce ilimizin köylerindeki köy içi aydınlatmalar da yetersiz, köylerin içi de
aydınlatılmıyor. Düzce ili merkez ve Düzce’nin ilçelerine bağlı köy yolları
yetersiz. Düzce ilimizin turizm açısından tanıtımını Belediye Başkanlığı ve
Valilik yapmıyor. Düzce ilimizde doğa var, deniz var, dağ var, orman var,
yeşillik var; turizmi oraya çekemiyoruz. Yani bu konuda sizden istirham
ediyorum, Düzce Valisi, Düzce Belediyesi ve Bakanlık Düzce’yi tanıtım hususunda
biraz masraf yapsınlar, Düzce’nin bu mağduriyetini gidersinler.
Teşekkür
ediyorum.
Selam
ve saygılarımı iletiyorum.
BAŞKAN
– Sayın Tümer…
ZÜLFİKAR
İNÖNÜ TÜMER (Adana) – Sayın Bakan, Bütünşehir Yasası’nın ardından geniş bir
coğrafyaya hizmet üretmek zorunda kalan büyükşehir belediyeleri ve ilçe
belediyeleri gelirlerinin kesintiye uğraması hizmeti de aksatmaktadır. İl Özel
İdarelerine ve Belediyelere Genel Bütçe Vergi Gelirlerinden Pay Verilmesi
Hakkında Kanun’a göre, her ay Maliye Bakanlığı ve İller Bankası tarafından
dağıtılacak vergi gelirleri paylarının toplamı üzerinden aylık olarak yüzde 2
oranında kesilen miktar yüzde 1 oranına düşürülerek belediyeler üzerindeki mali
yük hafifletilmelidir. 
Belediyelerin,
5449 sayılı Kalkınma Ajanslarının Kuruluşu, Koordinasyonu ve Görevleri Hakkında
Kanun’un 19’uncu maddesi uyarınca, bütçe gelirleri üzerinden kalkınma
ajanslarına aktaracakları payların oranı binde 5 olarak belirlenmiştir, bu oran
da binde 2 oranına düşürülmelidir. 
Türkiye
Belediyeler Birliğine ödenen üyelik aidatları kesintisi de binde 2 oranından
binde 1 oranına düşürülerek belediyelerin vatandaşlarımıza rahat bir hizmet üretmelerinin
bir nebze de olsa önü açılmalıdır. 
Hükûmetin
tüm belediyeleri ilgilendiren bu hususları dikkate almasını ümit eder, saygılar
sunarım.
BAŞKAN
– Sayın Gürer yerine Sayın Yeşil.
NİHAT
YEŞİL (Ankara) – Sayın Bakanım, Millî Eğitim Bakanlığının eğitimde fırsat
eşitliği, bilişim teknolojilerini öğrenme sürecinde daha etkin kullanımı
sağlamak amacıyla 2011 yılında başlattığı FATİH Projesi neden iflas etti? 2017
sonuna gelindiğinde kaynakların kullanımı itibarıyla sorgulanır hâle gelen
FATİH Projesi… Sayın Bakanımın “Tablet yerine klavyeli bilgisayar dağıtımı
kararı aldık.” açıklamasıyla Millî Eğitim müdürlüklerine tabletlerin garanti,
bakım ve teknolojik kullanım sürelerinin değerlendirilerek gereğinin yapılması
talimatı verilmiş midir? Ne oldu, bu konuda ne yaptınız? İletişim
operatörlerinden alınan 1 milyon 438 bin tableti ise depolarda çürümeye mi terk
ettiniz? Devlet ne kadar zarar etmiştir? Klavyeli bilgisayar seçimi hangi
kriterler göz önünde bulundurularak yapılmıştır? Bu konuda gerekli soruşturma
yapılmış mıdır? 
Teşekkür
ediyorum. 
BAŞKAN
– Sayın Bektaşoğlu…
BÜLENT
YENER BEKTAŞOĞLU (Giresun) – Çok teşekkür ederim Sayın Başkan. 
HES’lerin
yoğun olarak enerji ürettiği Giresun’da çevreye, denize, su kaynaklarına, doğal
ortama, insan yaşamına verdikleri zararların kısmen de olsa telafisi olarak,
bedelinin bir bölümünün şirketlerden alınması kaydıyla, ilçe, belde ve köylerde
halkın, il genelindeki esnafların, sanayi ve organize sanayi bölgelerindeki
KOBİ’lerin elektrik faturalarında indirime gitmeyi düşünüyor musunuz? 
TRT
için tüm yurttaşların elektrik faturalarından kesilen vergiyi kaldırmayı
düşünür müsünüz? TRT yansız ve tarafsız yayın yapmadığı hâlde halktan zorla
vergi kesiyorsunuz. Bu da adalet midir? 
Teşekkür
ederim. 
BAŞKAN
– Sayın Köse yerine Sayın Özdemir…
SİBEL
ÖZDEMİR (İstanbul) – Teşekkür ederim Sayın Başkan. 
Sayın
Bakan, ben Millî Eğitim Bakanımızın görevde olduğunu düşünerek kendisine bir
soru hazırlamıştım. 
Sözleşmeli
öğretmenlik uygulamasından öğretmenlerimiz memnun değiller Sayın Bakanım. Aile
birliği taleplerinin gerçekten karşılanmadığı noktasında bize yoğun şekilde
bazı taleplerde bulundular. İkisi de sözleşmeli öğretmen statüsünde iken, evet,
tayin hakkı tanınıyor ama bir taraf olmadığı zaman büyük sıkıntılar
yaşadıklarını söylediler. Altı yıl çakılı sözleşmeli öğretmen istihdamı yerine
öğretmenlere teşvik uygulaması düşünülebilir mi acaba güneydoğuda, doğuda daha
fazla görev yapmaları için? Devlet açısından böyle bir maliyet planlaması belki
düşünülebilir mi diye sormak istiyorum size. Burada sözleşmeli öğretmenler için
eş durumu, eş özrü tayin hakkı kısa vadede sağlanacak mı? Şöyle bir de tepki
oldu Sayın Bakanım… 
(Mikrofon
otomatik cihaz tarafından kapatıldı) 
SİBEL
ÖZDEMİR (İstanbul) – Şimdi, bir gecede hâkimlerin doğudan batıya atanması
gerçekleşince sözleşmeli öğretmenler açısından da bir tepki oluştu. Bunu da
bilginize sunmak isterim. 
Teşekkür
ederim. 
BAŞKAN
– Sayın Arslan…
KAZIM
ARSLAN (Denizli) – Başbakana soruyorum:
Bir:
Ziraat Bankası 2017 borç ertelemelerinde yüzde 3’le yıllık erteleme yaparken
tarım kredi kooperatifleri yüzde 3’e yüzde 9 ilave etmek suretiyle yüksek bir
faiz uyguluyorlar. Bunun sebebi nedir? Bu yanlışlığın giderilmesi için bir
talimat verecek misiniz?
İki:
Tarımsal desteklerin ödenmesi sırasında nedeni belli olmayan kesintiler
yapılıyor. Bu kesintilerin sebebi nedir?
Üç:
Önder çiftçilerimize iyi tarımla ilgili, sertifikalı, tıbbi aromatik bitkilerde
dekar başı 100 Türk lirası olan destek neden 50 Türk lirasına düşürülmüştür,
sebebi nedir?
Dört:
Ziraat Bankasından dalgıç pompaya, fıskiyeye ve damlamaya destek veriliyor.
Dalgıç pompayı çalıştıracak güneş enerji desteğinin de verilmesini düşünüyor
musunuz?
Beş:
Başbakan ve bakanlığınız mazot desteği sözü verdiniz. “Yarısı bizden, yarısı
sizden” için mazot alımı sözünüzü ne zaman yerine getireceksiniz?
Teşekkür
ederim.
BAŞKAN
– Sayın Çamak, son olarak size de söz vereyim, ondan sonra Sayın Bakana.
HÜSEYİN
ÇAMAK (Mersin) – Teşekkür ederim.
Sayın
Bakan, 13 Şubat 2017 tarihinde, Şanlıurfa Siverek’e bağlı Güvercin köyünde içme
suyu sorunu yaşandığını dile getirmiştim. Sayın Bakan Nihat Zeybekci o gün
verdiği cevapta “Bu, Hükûmetimizin bir ayıbıdır.” demiş ve bunun takipçisi
olacağını söylemişti. Vatandaşların söylediğine göre, sorunla ilgili
projelendirme ve ihale yapılmış. Ancak yapımı çok yavaş ilerlediği için,
vatandaşlarımız en az bir yıl daha su sorunu yaşayacaklarından endişe
etmektedir. Bu sorunun ivedilikle çözülmesi çağrımı yineliyorum. Vatandaşlar
özellikle Bakan Ahmet Eşref Fakıbaka’dan su sorunlarının çözümünü bekliyorlar
ve bu çözümün hızlandırılmasını istiyorlar.
Teşekkür
ederim.
BAŞKAN
– Sayın Kayışoğlu, buyurun siz de.
NURHAYAT
ALTACA KAYIŞOĞLU (Bursa) – Teşekkürler Sayın Başkan.
Sayın
Bakan, 2012’de Bursa’da üç bakan hızlı trenin temelini atmıştı, 2016’da
biteceği söylenmişti, 2018 yılındayız. Sayıştay raporlarından öğrendiğimiz
kadarıyla, ihale bedelinin de hemen tamamı ödenmiş. Bu hızlı tren, Ankara’ya
gelecek olan yüksek hızlı tren ne zaman bitecek?
Bir
diğer sorum şu: Bursa aynı zamanda otomotivin merkezi ve test yapılacak bir
alan olmadığı için testler yurt dışında yapılıyor. Yenişehir’de bir otomotiv
test merkezi açılacaktı, bunun açılacağı da yıllar önce söylendi, hâlâ onunla
ilgili de bir gelişme yok. Ne zaman bitecek?
Bir
de Bursa’da irili ufaklı onlarca santral var, hâlâ projeler üretiliyor, yeni
santraller yapılmaya çalışılıyor, mahkemeler iptal ediyor. Yine, Bursa’yla
ilgili böyle bir santral projesi var mı?
Teşekkürler.
BAŞKAN
– Teşekkür ediyorum.
Şimdi
soruları cevaplandırmak üzere sözü Kalkınma Bakanımız Sayın Lütfi Elvan’a
bırakıyorum.
Buyurun.
KALKINMA
BAKANI LÜTFİ ELVAN (Mersin) – Sayın Başkan, çok teşekkür ediyorum.
Öncelikle,
15 Temmuz darbe girişimi sonrası özellikle Fetullahçı terör örgütüyle ilişkili
olanlara yönelik bir soru yöneltildi. Değerli arkadaşlar, bu darbe girişimini
hep birlikte yaşadık ve bu terör örgütünün bu ülkeyi bölmeye, parçalamaya, bir
anlamda insanımızı birbirine düşürmeye yönelik bir girişimde bulunduğunu
hepimiz biliyoruz. O gece tüm partilerimiz burada bu darbe girişimine karşı dik
bir duruş sergilediler. Özellikle kamudan atılan personelin bu Fetullahçı terör
örgütüyle ilişkisi olan, bu terör örgütü içerisinde yer almış olan kişilerden
oluştuğunu hepimiz biliyoruz. Ancak bunlar arasında belki hata yapılmış olan
bazı isimler söz konusu olabilirdi. İşte bunu da gidermek amacıyla sizler de
hatırlıyorsunuz ve biliyorsunuz ki yine kanun hükmünde kararnameyle bazı devlet
memurları kurumlarına iade edildi ve daha sonraki süreçte, biliyorsunuz, bir
OHAL Komisyonu oluşturuldu, şu anda tüm itirazları OHAL Komisyonu
değerlendiriyor. OHAL Komisyonu neticesinde de gerek duyulması hâlinde ilgili
kişi yargıya başvurabilecek. Dolayısıyla süreç devam ediyor. Ama bu tür darbe
girişiminde bulunanlara karşı her birimizin dikkatli olması ve onlara karşı dik
bir duruş sergilemesi son derece önemli diye düşünüyorum. 
İkinci
husus, yine, gündeme gelen Düzce konusu. Düzce’de özellikle gelişmenin yeterli
düzeyde olmadığı, turizmin yeterince gelişmediği ifade edildi. Özellikle Düzce
ilimizin sanayi alanında son yıllarda inanılmaz bir gelişme gösterdiğini
hepimiz biliyoruz. Organize sanayi bölgelerinde yer yok ve yeni organize sanayi
bölgesi talepleri var. Sanayileşme açısından, gelişme açısından Düzce gerçekten
büyük bir performans gösterdi son yıllarda ancak bu sokak aydınlatmalarına
yönelik eksiklikleri de elbette ilgili belediye başkanına aktaracağız. Sanayi
ve Ticaret Bakanımız, biliyorsunuz, Düzce Milletvekili, özellikle kendisine de
bunu aktaracağım. 
Yine,
büyükşehir belediye ve bütünşehir yasalarına yönelik, daha doğrusu bu alana
yönelik bazı düşünceler ifade edildi. Burada Hükûmetimiz, özellikle Büyükşehir
Yasası’nda ortaya çıkan bazı aksaklıkları giderme yönünde bir çalışma
yürütüyor. Bu çalışma neticelenir neticelenmez yine sizlerin huzuruna bu
düzenlemeleri getireceğiz. 
Kalkınma
ajanslarına yönelik bir başka soruda ise kalkınma ajansları için özellikle
belediyeden kesilen payların düşürülmesi talebinde bulunuldu. Bununla ilgili
olarak özellikle küçük belediyelerden alınan kaynağın açıkçası alınmaması
yönünde bir düşüncemiz var, bu yönde de bir çalışmamız var. İnşallah bu
çalışmaları tamamladıktan sonra yine kalkınma ajanslarına yönelik olarak
sizlerin huzuruna getireceğiz. 
Bir
başka husus, bu sözleşmeli öğretmenlik uygulamasına yönelik. Sözleşmeli
öğretmenlik uygulaması, biliyorsunuz, Doğu ve Güneydoğu Anadolu Bölgelerinde
görev yapan öğretmenlerin çalışma sürelerini makul süre içinde bu bölgede
geçirmelerini sağlamak amacıyla çıkarıldı. Kanuna göre, sözleşmeli öğretmenin
aile birliği, elbette sözleşmeli öğretmenin yanında sağlanır. Bu düzenleme
olmadan sadece mali düzenlemeler ve teşvikle o bölgede, o öğretmenin
tutulmasının mümkün olmadığını da düşünüyoruz. Kaliteli bir eğitim için de
öğretmenin öğrencisini tanıyacak bir sürede öğretmenlik yapması önem arz ediyor
diye düşünüyorum. 
Yine,
zannedersem, Ziraat Bankasına yönelik bir başka soru, tam alamamakla birlikte…
Tarım kredi kooperatiflerinin özellikle yapılandırma çerçevesinde kendisinin
uyguladığı bir sistem, uygulama yöntemi dolayısıyla Ziraat Bankasıyla doğrudan
ilişkilendirmenin çok doğru olduğunu da açıkçası düşünmüyorum. 
KAZIM
ARSLAN (Denizli) – Kredi kooperatiflerine bir şeyler söylemek lazım Sayın
Bakanım, yüzde 9 çok büyük fark.
KALKINMA
BAKANI LÜTFİ ELVAN (Mersin) – Değerli arkadaşlar, güneş enerjisi desteğine
yönelik ise özellikle farkındalık oluşturma, güneş enerjisinin önemini ortaya
koyma adına birçok ilimizde bölge kalkınma idarelerimiz ve kalkınma
ajanslarımız vasıtasıyla güneş enerjisi desteği sağlanıyor. Buradaki amacımız
da temel olarak, tabii, bu güneş enerjisinin tüm bölgelerde yaygınlaşmasını
teminen en azından bunun bir örnek olarak o bölgelerde, o illerde gösterilmesi.
Buna yönelik de bir destek mekanizmamız var. 
Şanlıurfa’ya
yönelik bir soru yöneltildi. Şunu öncelikli olarak ifade etmek istiyorum:
Özellikle 2017 yılının ikinci yarısında ve 2018 yılı yatırım programında
Şanlıurfa’da içme suyu problemi olan ilçelerimizin projeleri yatırım programına
alındı ve bununla ilgili çalışma başlatıldı. 
(Mikrofon
otomatik cihaz tarafından kapatıldı) 
KALKINMA
BAKANI LÜTFİ ELVAN (Mersin) – Kısa bir süre alabilir miyim?
BAŞKAN
– Bitirin, bitirin, cümlenizi bitirin.
KALKINMA
BAKANI LÜTFİ ELVAN (Mersin) – Tamamlayacağım efendim. 
Şanlıurfa
Büyükşehir Belediye Başkanı bir taraftan mevcut hatların iyileştirilmesini
sağlarken kamu olarak biz de, Hükûmet olarak biz de özellikle Devlet Su İşleri
aracılığıyla bu suyun temini yönünde çalışmaları başlattık ve hızla inşallah
tamamlayacağız. 
Bursa’ya
yönelik bir soru yöneltildi yine, hızlı trene yönelik. Biliyorsunuz,
Bursa-Bilecik hattında çok büyük bir heyelan oluştu, bu heyelandan kaynaklanan
bir gecikme söz konusu oldu. 
HAYDAR
AKAR (Kocaeli) – Ondan değil.
KALKINMA
BAKANI LÜTFİ ELVAN (Mersin) – Evet, heyelan…
Bizatihi
Ulaştırma Bakanlığı yaptım, o dönemde o heyelanı bizatihi yerinde görmüş bir
kişiyim.
HAYDAR
AKAR (Kocaeli) – Biliyorum. Geçen hafta Devlet Demiryollarını görüştük KİT
Komisyonunda ama ondan değil. 
KALKINMA
BAKANI LÜTFİ ELVAN (Mersin) – Ama bu heyelanın önemli bir etkisi oluştu. 
HAYDAR
AKAR (Kocaeli) – 55 kilometrelik güzergâhın 50 kilometresi değişti. 300
milyonda tasfiye ettiniz işi.
KALKINMA
BAKANI LÜTFİ ELVAN (Mersin) – Dolayısıyla bu projeleri, bu büyük ölçekli
projeleri ne kadar hızlı sürede yaptığımızı sizler de biliyorsunuz. 
HAYDAR
AKAR (Kocaeli) – Değil, değil, öyle değil Sayın Bakan. 
KALKINMA
BAKANI LÜTFİ ELVAN (Mersin) – İnşallah, en kısa sürede bunları da
tamamlayacağız, hiç merak etmeyin. 
HAYDAR
AKAR (Kocaeli) – 800 milyona ihaleye çıktınız, 380’e bağladınız, tasfiye
ettiniz; 2 milyara çıktı. 
KALKINMA
BAKANI LÜTFİ ELVAN (Mersin) – Son olarak test merkezleri konusunda da şunu
söyleyeyim: Özellikle test merkezleri kurulması yönünde ciddi destekler
veriyoruz. Birkaç tane test merkezi kurduk, Bursa’daki test merkezini de
bizatihi ben kendim takip edeceğim. 
Çok
teşekkür ederim. 
BAŞKAN
– Teşekkür ediyorum. 
Şimdi
dördüncü bölüm üzerindeki görüşmeler tamamlanmıştır.
Dördüncü
bölüm üzerindeki maddeleri, varsa bu maddeler üzerindeki önerge görüşmelerini
yapacağız. 
78’inci
madde üzerinde iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 78’inci maddesinin tasarı metninden
çıkarılmasını arz ve teklif ederiz. 
 Müslüm
Doğan  Meral Danış Beştaş  Erol
Dora
 İzmir
 Adana  Mardin

 Filiz
Kerestecioğlu Demir  Garo Paylan 
 İstanbul
 İstanbul 
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ İBRAHİM AYDIN (Antalya) – Katılmıyoruz Sayın Başkan. 
BAŞKAN – Hükûmet?
KALKINMA BAKANI
LÜTFİ ELVAN (Mersin) – Katılmıyoruz Sayın Başkan.
BAŞKAN –
Gerekçeyi okutuyorum:
Gerekçe:
78 ve 79’uncu
maddeler ile 5627 sayılı Enerji Verimliliği Kanunu'nda değişiklikler yapılmış
ve kamu kurum, kuruluşlarının enerji giderleri ve tüketimlerini düşürmek üzere
enerji performans sözleşmeleri yapabilmelerine imkân verilmiştir. Ancak kamunun
bir mal ve hizmet almasının yöntemi bellidir. 4734 sayılı Kamu İhale Kanunu'yla
ihaleye çıkılır ve 4735 sayılı Kanun'la da sözleşmesi yapılır. Ancak düzenleme,
söz konusu işlemleri 4734 sayılı Yasa’nın kapsamından ve doğal olarak bütçe
disiplininden çıkarma tehlikesi oluşturmaktadır. Üstelik bu düzenlemelerin
görüşüleceği komisyon da Plan ve Bütçe Komisyonu değildir. Dolayısıyla hem
içeriği hem yasama faaliyetinin yöntemi göz önünde bulundurulduğunda maddenin
tasarı metninden çıkarılmasını öngörmekteyiz. 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 78’inci
maddesinin aşağıdaki şekilde değiştirilmesini arz ve teklif ederiz. 
 Musa
Çam  Zekeriya Temizel  Zülfikar
İnönü Tümer 
 İzmir
 İzmir  Adana

 Bülent
Kuşoğlu  Lale Karabıyık  Bihlun
Tamaylıgil 
 Ankara
 Bursa  İstanbul
MADDE
78- 18/4/2007 tarihli ve 5627 sayılı Enerji Verimliliği Kanununun 3 üncü
maddesinin birinci fıkrasına (i) bendinden sonra gelmek üzere aşağıdaki bent
ilave edilmiş ve mevcut bentler buna göre teselsül ettirilmiştir.
"j)
Enerji performans sözleşmesi: Uygulama projesi sonrasında sağlanacak enerji
tasarruflarının garanti edilmesi ve yapılan harcamaların uygulama sonucu oluşacak
tasarruflarla ödenmesi esasına dayanan sözleşmeyi,”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılmıyoruz Sayın
Başkanım.
BAŞKAN
– Hükûmet?
KALKINMA
BAKANI LÜTFİ ELVAN (Mersin) – Katılmıyoruz.
BAŞKAN
– Önerge üzerinde Zülfikar Tümer İnönü konuşacak.
Buyurun
Sayın İnönü. (CHP sıralarından alkışlar)
ZÜLFİKAR
İNÖNÜ TÜMER (Adana) – Sayın Başkan, değerli milletvekilleri; enerji performans
sözleşmeleri, enerji verimliliği ya da yenilenebilir enerji projeleri sayesinde
elde edilen maliyetteki azalmaları kullanarak bu tür projeleri finanse
edebilmek için sermaye oluşturulmasını sağlayan bir finansman yöntemi olarak
tanımlanmaktadır. Bu sözleşmeyle, uygulama projesi sonrasında sağlanacak enerji
tasarruflarının garanti edilmesi ve yapılan harcamaların uygulama sonucu
oluşacak tasarruflarla ödenmesi esasına dayanması öngörülmektedir. Genel
yönetim kapsamındaki kamu idareleri ile diğer kamu kurum ve kuruluşları enerji
tüketimlerini veya enerji giderlerini düşürmek üzere enerji performans
sözleşmeleri yapabilecek ve on beş yılı aşmayan, yıllara yaygın yüklenmeye
girişebilecektir. Bu kapsamda gerçekleştirilecek mal ve hizmet alımları ile
yapım işleri, ceza ve yasaklama hükümleri hariç, Kamu İhale Kanunu’nun hükümlerine
tabi olmayacaktır.
Saygıdeğer
milletvekilleri, sözleşmelerin İhale Kurumu denetimine tabi olmadan
yapılmasının önünü açmanın ve iş ve işlemlerin Kamu İhale Kurulu kararları
üzerinden yargısal denetiminin önünün kapatılmasının amaçlandığı yapılan
düzenleme Anayasa’nın 2’nci maddesindeki hukuk devleti ilkesiyle
bağdaşmamaktadır. Nitekim, Komisyon görüşmeleri sırasında kamu kesiminde enerji
performans sözleşmelerine istinaden yapılacak hizmet satın alımlarının 4734
sayılı Kamu İhale Kanunu’nun kapsamı dışına çıkarılma nedeni konusunda
yöneltilen sorulara tatmin edici cevaplar alınamamıştır. 
Ayrıca,
risk paylaşımlı bir finansman modeliyle ilgili olarak tasarı maddelerinde
detaylandırma bulunmadığı, her türlü sorunun çözümünün ikincil mevzuat düzeyinde
cevabının aranacağı ifade edilmiştir. Söz konusu maddenin içeriği Plan ve Bütçe
Komisyonunun ihtisas alanı dışındadır. 
Ayrıca,
kamu kurum ve kuruluşları ile enerji şirketleri arasında ihdas edilen anlaşmaya
istinaden masrafın, kazancın üzerinde olamayacağı öngörüldüğünde, on beş yıllık
uzun süreç, maliyet ve verimlilik denetimlerini sekteye uğratacağı gibi
suistimalin de önünü açabilecektir. 5627 sayılı Enerji Verimliliği Kanunu’nu
ilgilendiren bu değişikliğin “enerji performans sözleşmeleri” gibi yeni bir
kavramı sisteme yerleştirdiği hususunu da dikkate alarak tüm ayrıntısıyla ayrı
bir yasayla düzenlenerek Sanayi, Ticaret, Enerji, Tabii Kaynaklar, Bilgi ve
Teknoloji Komisyonu gibi komisyonlarda tüm sivil toplum örgütlerinin
katılımıyla etraflıca tartışılıp görüşüldükten sonra yasalaştırılması daha
uygun olacaktır.
Değerli
milletvekilleri, Türkiye'nin yenilenebilir enerji kaynaklarından elde edeceği
üretimin artırılması açısından bazı teşvik mekanizmalarının da devreye
konularak geliştirilmesi gerekmektedir. Türkiye'nin önceliği, enerji talebini
düşürmek için enerji verimliliği ve tasarrufu olmalıdır. Enerjide dışa
bağımlılığın azaltılmasına yönelik yeni stratejiler geliştirilmeli,
ihtiyaçların yenilenebilir enerjiden sağlanabileceği öngörülmelidir. Tüm dünyada
örneği bilinen akıllı şebeke, akıllı enerji, etkin ve sürdürülebilir şehirler
oluşturmak da mümkündür. Türkiye’yi baştan başa çevreleyen ancak tanımı dışına
taşan kentsel dönüşüm projeleri, çevre dostu yeşil enerji, verimli pasif evler
şeklinde projelendirilmeli ve desteklenmelidir. Yapıları tamamen yıkmak yerine
yenilemek, dönüştürmek ve iyileştirmek öncelikli olmalıdır. Konuşmalardan öte
geçmeyen, kâğıt üzerinde kalan ve sürekli ertelenen sıfır emisyonlu, sıfır
enerjili bina zorunluluğunda da geç kalınmaktadır. 
Değerli
milletvekilleri, sürekli artan enerji fiyatları ve artan dışa bağımlılık
nedeniyle uluslararası boyutta rekabet edemeyen enerji sektörünün arz
güvenliğinden, karbon yaptırımlarından ve iklim değişikliğine yol açan olumsuz
sonuçlarından kurtulmak için enerji verimliliği üzerine odaklanmak zorundayız.
Türkiye'nin en önemli sorunlarından biri olan enerji ve enerji krizini en kısa
ve ucuz yoldan hızlıca çözmek için öncelikle yatırım ve teşvik mekanizmaları,
ardından altyapı, kapasite, personel ve enerji verimliliği üzerine
yoğunlaşılmalıdır. Başta İstanbul, İzmir, Ankara, Bursa, Antep gibi sanayi
kentlerinde üniversite organize sanayi bölgeleri, makine mühendisleri, elektrik
mühendisleri odası ve özel sektörle birlikte enerji verimliliği uygulamaları
laboratuvarları kullanılması sağlanmalıdır. Bu kapsamda Adana ili başta olmak
üzere Çukurova bölgesi için son derece önem taşıyan ancak 2007’den bu yana
kamulaştırmada çıkan sorunlar nedeniyle yatırıma açılamayan Ceyhan Enerji
İhtisas Endüstri Bölgesi’nde yer alması gereken rafineri, petrokimya tesisleri,
petrol ve doğal gaz depolama tesisleri, liman ve tersane projeleri de bir an
önce hayata geçirilmelidir.
Bu
duygu ve düşüncelerle Genel Kurulu saygıyla selamlıyorum. (CHP sıralarından
alkışlar) 
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
78’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
79’uncu
maddede iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 79’uncu maddesinin tasarı metninden
çıkarılmasını arz ve teklif ederiz. 
 Meral
Danış Beştaş Garo Paylan Müslüm
Doğan
 Adana İstanbul İzmir
 Erol
Dora  Filiz
Kerestecioğlu Demir 
 Mardin  İstanbul
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Sayın Başkanım
katılamıyoruz. 
BAŞKAN
– Hükûmet? 
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Gerekçeyi okutuyorum:
Gerekçe:
78
ve 79’uncu maddeler ile 5627 sayılı Enerji Verimliliği Kanunu’nda değişiklikler
yapılmış ve kamu kurum, kuruluşlarının enerji giderleri ve tüketimlerini
düşürmek üzere enerji performans sözleşmeleri yapabilmelerine imkân
verilmiştir. Ancak kamunun bir mal ve hizmet almasının yöntemi bellidir. 4734
sayılı Kamu İhale Kanunu'yla ihaleye çıkılır ve 4735 sayılı Kanun'la da
sözleşmesi yapılır. Ancak düzenleme söz konusu işlemleri 4734 sayılı Yasa’nın
kapsamından ve doğal olarak bütçe disiplininden çıkarma tehlikesi
oluşturmaktadır. Üstelik bu düzenlemelerin görüşüleceği komisyon da Plan ve
Bütçe Komisyonu değildir. Dolayısıyla hem içeriği hem yasama faaliyetinin
yöntemi göz önünde bulundurulduğunda maddenin tasarı metninden çıkarılmasını
öngörmekteyiz.
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde Kararnamelerde Değişiklik Yapılması Hakkında
Kanun Tasarısı’nın 79’uncu maddesinin aşağıdaki şekilde değiştirilmesini arz ve
teklif ederiz. 
Saygılarımızla.

 Zekeriya
Temizel Bülent Kuşoğlu Lale
Karabıyık
 İzmir Ankara Bursa
 Musa
Çam Tufan Köse Bihlun
Tamaylıgil
 İzmir Çorum İstanbul
 Kemal
Zeybek
  Samsun
“MADDE
79– 5627 sayılı Kanun’a aşağıdaki ek madde ilave edilmiştir.”
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ İBRAHİM AYDIN (Antalya) – Katılmıyoruz Sayın Başkanım. 
BAŞKAN –
Hükûmet? 
MİLLÎ EĞİTİM
BAKANI İSMET YILMAZ (Sivas) – Katılmıyoruz. 
BAŞKAN – Önerge
üzerinde Samsun Milletvekili Kemal Zeybek konuşacaktır. 
Sayın Zeybek,
buyurun. (CHP sıralarından alkışlar) 
KEMAL ZEYBEK
(Samsun) – Sayın Başkanım, değerli milletvekili arkadaşlarım; 533 sayılı torba
yasada, 5627 sayılı Kanun’a ek madde eklenmiş. Bu ekleme, Türkiye’de Adalet ve
Kalkınma Partisinin iktidara geldiği süreç içerisinde tüm elektrik dağıtım
şebekelerinin sattığı elektrikle ilgili; satışı yapılmış, yanı sıra satışı
yapılan elektrik kurumlarından, bu dağıtım şebekelerinden yeniden devlete,
kurumlara nasıl ucuz elektrik alabiliriz, bunu nasıl kanunlaştırabiliriz
meselesi bu. Böyle bir şey olabilir mi? Siz yıllar öncesi demek ki çok yüksek
kazanç sağlayabilecek dağıtım şebekeleri yarattınız. Bu şebekeleri yaratırken
aklınız neredeydi? Bunlara bu koşulları neden koymadınız? Devletin tüm kurum ve
kuruluşlarına elektriğin yüksek rayiç fiyattan satılacağını, devletin böyle bir
bedel ödeyeceğini neden düşünmediniz? Elektriği özel şirket üretiyor;
Türkiye’deki 80 milyon insanın alın teri, göz nuru olan, o savaşlarda elde
ettiği topraklardan elde edilen su kaynaklarından elde ediliyor; bunu bilmeniz
gerekiyor. Bunu bilmeden yaptınız, bugün de karşımıza yeniden… Devletin tüm
kuruluşlarına elektriği nasıl ucuza alabiliriz? Alamazsınız. (CHP sıralarından
alkışlar) 
Sayın
milletvekili arkadaşlarım, bugün burada çok tartışılıyor. Türkiye’de toprağın,
arazinin, ağacın, bitkinin sulandığı ve sulama birliklerinin kontrolü elinde
tuttuğu, bakım ve onarımını da bunların yaptığı bir yasayı görüşüyoruz. Ben
aynen bu olayı şuraya getireceğim, olayı elektrikle bağdaştıracağım. Siz yıllar
önce elektrik dağıtım şebekelerini özelleştirdiniz, bugün de sulama birliklerini
özelleştireceksiniz; özelleştirdiniz… Bu özelleştirilen sulama birliklerini bu
dağıtım şebekeleri alacaktır ve vatandaşımızı, yurttaşımızı, arazisini
sulayabilen, bitkisini susuz bırakmayan vatandaşımızı siz yeniden elektriği
yüksek fiyatla alabilir duruma getireceksiniz. Bizim bu yasaya evet demememiz
gerekiyor. 
Değerli
arkadaşlarımız, yıllar önce Kurtuluş Savaşı’yla beraber bu ülkede şeker
fabrikalarımız kuruldu. Bu şeker fabrikalarının kurulmasıyla beraber, suyun en
ideal olarak kullanıldığı, su veriminin en iyi şekilde elde edildiği şeker
pancarı… Şeker pancarı fabrikalarını bir şekilde şu anda özelleştirmek
istiyorsunuz. Bu özelleştirme doğru değildir. Bu özelleştirme, ülkemizdeki o
gariban çiftçinin, az ölçekli arazisi olan yurttaşımızın geleceğine, göz
nuruna, çocuğunun geleceğine, torununun geleceğine, onun kazanımlarına el
koymadır. 
Gelin, burada bu
yasaya da evet demeyelim, bunu yasalaştırmayalım, özelleştirmeyi yaptırmayalım.
Devletin, şeker pancarında, yıllardır çiftçi birlikleriyle beraber
kooperatifleştiği en iyi oluşumdur ve insanlarımızın bir araya gelip kendi
ürettiği ürünü nasıl yönetebildiğinin bir belgesidir şeker pancarı fabrikaları.

Biz buradan
diyoruz ki şeker fabrikalarından şeker elde ediyoruz, melas elde ediyoruz
-hayvanımızı ve sağlığımızı koruyan- ispirto, etil alkol elde ediyoruz. Buna
bağlı olarak şeker fabrikalarını satmak, pancar üreticisini, besiciyi yok
saymaktır, tarım üretiminin bitmesi demektir. Şeker demek, toprak demektir.
Toprak demek, vatan demektir. Rant uğruna toprağımızı satanlara,
fabrikalarımıza el koyanlara, çiftçimizin geleceğini karartanlara, bir şekilde
Türkiye Büyük Millet Meclisindeki milletvekili arkadaşlarımızın buna dur
diyeceğine inanıyorum. Ben buradaki dört siyasi parti grubunun tamamının da
çiftçiye destekçi olduğunu biliyorum. Ama bir elin bir yerden emir vermesiyle
bunu yasalaştırmayalım, buna dur diyelim. (CHP sıralarından alkışlar) Vatanın
bu şekilde parçalanmasını durduralım. Bu, uluslararası çeteci emperyalist
güçlerin, tekellerin şekeri, toprağımızı ele geçirmesidir.
Saygılar arz
ediyorum. (CHP sıralarından alkışlar)
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
79’uncu maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
80’inci madde
üzerinde üç adet önerge vardır, okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 80’inci maddesinin tasarı metninden
çıkarılmasını arz ve teklif ederiz.
 Emin
Haluk Ayhan Muharrem Varlı Kamil
Aydın
 Denizli Adana Erzurum
 İsmail
Faruk Aksu  Mustafa
Kalaycı
 İstanbul  Konya
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ İBRAHİM AYDIN (Antalya) -Katılamıyoruz Sayın Başkan.
BAŞKAN –
Hükûmet?
MİLLÎ EĞİTİM
BAKANI İSMET YILMAZ (Sivas) - Katılmıyoruz.
BAŞKAN –
Gerekçeyi okutuyorum:
Gerekçe:
Maddede geçen
taşınmazların Vakıflar Kanunu’nda değişiklik yapılması suretiyle kanunla iade
edilmesi kabul edilemez bir yaklaşımdır. Kanunla söz konusu taşınmazların
mülkiyetinin değil kullanım hakkının Hazineden devri yoluyla çözülebilmesi
mümkün iken böyle bir düzenlemeye neden ihtiyaç duyulduğu anlaşılmamıştır.
BAŞKAN –
Önergeyi oylarınıza sunuyorum: Kabul edenler.. Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 80’inci maddesinde yer alan
“mülkiyetinde bulunan” ibaresinin “mülkiyetindeki” şeklinde değiştirilmesini
arz ve teklif ederiz.
 Müslüm
Doğan Meral Danış Beştaş Filiz
Kerestecioğlu Demir
 İzmir Adana İstanbul
 Garo
Paylan  Erol
Dora
 İstanbul  Mardin
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) - Katılamıyoruz Sayın Başkan.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) - Katılmıyoruz.
BAŞKAN
– Önerge üzerinde Mardin Milletvekili Erol Dora konuşacaktır.
Sayın
Dora, buyurun. (HDP sıralarından alkışlar)
EROL
DORA (Mardin) – Sayın Başkan, değerli milletvekilleri; 533 sıra sayılı Kanun
Tasarısı’nın 80’inci maddesi üzerinde söz aldım. Genel Kurulu saygıyla
selamlıyorum.
Hatırlanacağı
üzere, 2014 yerel seçimleriyle Büyükşehir Yasası’nın yürürlüğe girmesiyle
birlikte köy tüzel kişilikleri ortadan kalkmış ve bu köy tüzel kişiliklerinin
mallarının tasfiye ve devredilmesi amacıyla her valilik bünyesinde tasfiye
komisyonları kurulmuştur. 2016 yılında Mardin Valiliği bünyesinde hayata
geçirilen Devir, Tasfiye ve Paylaştırma Komisyonunda, köy tüzel kişilikleri
adına kayıtlı olup kilise ve manastır niteliğinde bulunan taşınmaz malların
hazineye, mezarlık niteliğindeki taşınmazların ise Mardin Büyükşehir Belediyesi
adına tescil edilmesi hususunda karar verilmiştir. Köy tüzel kişilikleri adına
kayıtlı olup kilise ve manastır niteliğinde bulunan taşınmaz mallar daha sonra
Vakıflar Genel Müdürlüğüne devredilmiştir. İlgili Komisyonun almış olduğu
kararlar Süryani halkında büyük tepkiye ve üzüntüye sebep olmuş, bu gerekçeyle
Mor Gabriel Vakfı gerekli girişimlerde bulunarak Tasfiye Komisyonuna başvurmuş
ve söz konusu kilise, mezarlık ve arazilerin vakfa iadesini talep etmiştir.
Ancak Komisyon yetkilileri, ilgili kanun gereğince, söz konusu taşınmazları
ancak devlet kurumlarına verebileceklerini, vakıflara bu türden bir devir
yapamayacaklarını ifade etmişlerdir. 
Sayın
Başkan, değerli milletvekilleri; geçtiğimiz aylarda, Hükûmet yetkilileri ile
Mor Gabriel Manastırı Vakfı ve Süryanilerin diğer bazı kurumlarının
yöneticileri arasında sorunun çözümü için olumlu görüşmeler yapılmış, Vakıflar
Genel Müdürlüğü mülklerin iadesi için yasal düzenleme yapılması için çalışma
yaptıklarını açıklamıştır. Aynı şekilde, vakıflardan sorumlu Başbakan
Yardımcısı Sayın Hakan Çavuşoğlu da masa başında hatalı bir işlem yapıldığını
belirterek mülkleri iade edeceklerini ifade etmişlerdi. Bu olumlu görüşmelerin
ardından, torba yasa kapsamında Vakıflar Kanunu’na eklenen ilgili maddeyle
Süryani halkına ait olan mülklerin bir kısmının iadesi öngörülmektedir. Bu
maddeyle, toplamda 110 taşınmazın 56’sının iadesi öngörülmektedir. Ancak,
Süryanilere ait geri kalan diğer bütün taşınmazların da bir an önce iade
edilmesi Süryani kamuoyunda büyük bir memnuniyet yaratacaktır. Bu kanun
tasarısı kapsamında Süryani vakıflarına ait bazı taşınmazların iadesinin
öngörülmesini bu soruna çözüm getirmede önemli ve değerli bir adım olarak
değerlendirdiğimizi belirtmek istiyoruz. 
Tabii,
bu güncel konunun yanı sıra, benzer nitelikleri haiz sorunlar, azınlık
statüsünde bulunan Ermeni, Rum ve Musevi vatandaşlarımıza ait binlerce taşınmaz
için de aciliyetini korumaktadır. Bu bağlamda diğer azınlıklara ait bütün
taşınmazların da sahiplerine iadesini beklediğimizi ifade etmek istiyorum.
Dileğimiz ve talebimiz odur ki önümüzdeki dönemde Hükûmetin bu yönde de adımlar
atacağını bekliyoruz. Ayrıca bu ülkenin bütün yurttaşlarının kültürel mirası
olan tarihî kilise, manastır ve sinagog gibi yıkılmaya yüz tutmuş tarihî
yapıların restorasyonu için Vakıflar Genel Müdürlüğü bütçesinden daha fazla
ödenek ayrılması şüphesiz kültürel mirasımıza ve toplumsal barışımıza da hizmet
edecektir.
Sayın
Başkan, değerli milletvekilleri; tabii gerek azınlıklara mensup
yurttaşlarımızın kendilerini ötekileştirilmiş, dışlanmış hissetmemeleri ve
devletle olan ilişkilerinin bu temelde yıpranmaması ve gerekse demokratik, laik
ve sosyal bir hukuk devleti niteliğinin gereği olarak Türkiye’nin altına imza
atmış olduğu anlaşmalar çerçevesinde üzerine düşen yükümlülükleri sağlamada
Hükûmetin daha titiz davranmasını beklemek bütün yurttaşlarımızın en doğal
hakkıdır. Azınlık vakıflarının gerçekte kendilerine ait olan çeşitli taşınmaz,
kilise ve manastırları geri almak için adli yollara başvurmak zorunda
bırakılmaları toplumsal barışımızı zedelerken ne yazık ki ülkemizin aleyhinde
de olumsuz birtakım algıların oluşmasına sebebiyet vermektedir. Bu algının
tersine çevrilmesi zor olmadığı gibi insanlarımıza haklarının tanınması ve
teslim edilmesi bu ülkenin bütün yurttaşlarının da şüphesiz yararınadır ve bu
durum ülkemizde herkesin kendini gönüllü, eşit ve özgür bir vatandaş olarak
hissetmesini sağlayacak ve ülkemizin imaj ve itibarını da yükseltecektir. 
Konuşmamı
bitirirken bütün Parlamentonun ve bütün vekillerimizin desteğini bekliyor, bu
vesileyle tekrar hepinizi en kalbi duygularımla sevgi ve saygıyla selamlıyorum.
Teşekkür
ediyorum. (HDP ve CHP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 80’inci maddesi
çerçeve metninin aşağıdaki şekilde değiştirilmesini arz ve teklif ederiz.
Saygılarımızla.
 Bihlun
Tamaylıgil  Musa Çam Zekeriya
Temizel
 İstanbul İzmir İzmir
 Bülent
Kuşoğlu Selina Doğan Lale
Karabıyık
 Ankara İstanbul
 Bursa
“Madde
80- 20/2/2008 tarihli ve 5737 sayılı Vakıflar Kanununa aşağıdaki geçici madde
ilave edilmiştir.” 
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılamıyoruz Sayın
Başkanım. 
BAŞKAN
– Hükûmet? 
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Önerge üzerinde İstanbul Milletvekili Selina Doğan konuşacaktır.
Buyurun
Sayın Doğan. (CHP sıralarından alkışlar) 
SELİNA
DOĞAN (İstanbul) – Sayın Başkan, değerli milletvekilleri; ben de öncelikle
bugünü kutlayan tüm halklar için ayrı bir anlamı olan, ister “v’ ile yazalım,
ister “w” ile yazalım “Nevruz” diyelim, “Nevroz” diyelim, bu renkli ve güzel
bayramı kutlayarak sözlerime başlamak istiyorum. 
Evet,
bugün Nevruz Bayramı’nı kutluyoruz. Önümüzdeki hafta pazar günü de
Hristiyanların en büyük bayramı olan ve aslında pagan dönemde baharın doğuşunu
simgeleyen ancak daha sonra tek tanrılı dinlerle birlikte farklı bir anlama
bürünen Paskalya Bayramı’nı kutlayacağız. Ancak Türkiye’deki azınlıklar olarak
bizler Paskalya Bayramı’nı yine pek çok askıda bırakılan sorunlarla buruk bir
şekilde karşılıyoruz. 
Şu
anda üzerinde konuştuğumuz madde -benim de bizzat takipçisi olduğum üzere
bölgeye giderek- Süryani cemaatinin bir kısım mülklerinin iadesinin geri
kazanılmasını sağlıyorsa da aslında azınlıkların şu an askıda olan pek çok
sorunu var; bunlardan güncel olan bir tanesini ben burada aktarmak istiyorum. 
İstanbul’un
Bomonti semtinde Bomonti Mıhitaryan okulumuz var 1958 yılında bizzat parası
ödenerek alınan ancak daha sonra 1979 yılında mahkeme kararıyla hazineye Ayaş
Belediyesi adına tescil edilmiş bir mülk. 2011 yılından beri bunun hukuk
mücadelesi devam ediyor. Nitekim, yetkilileri geçtiğimiz günlerde Başbakan
Yardımcısı Sayın Hakan Çavuşoğlu’yla görüştüler. Diliyoruz, bu mülkün iadesi de
tıpkı bu madde içerisindeki mülkler gibi diyalog yoluyla çözülür. 
Bakınız,
Lozan Anlaşması, biliyorsunuz, yakın zamanda da olduğu gibi sık sık tartışmaya
açılıyor ve Türkiye’de azınlıkların haklarını garantiye alan bu kurucu anlaşma
her tartışmaya açıldığında azınlıklar her seferinde tedirgin oluyorlar.
Dolayısıyla, Lozan masaya yatırılırken konuya biraz da buradan bakmak gerekiyor.
Evet, bugün burada bu sorunlar kısmen çözülüyor ama aslında Türkiye'de
azınlıkların sorunlarını çözmek için öyle çok da köklü değişiklikler yapmak
gerekmiyor; mevcut düzenlemeleri uygulamak, biraz iyi niyet, diyalog bu
sorunların çözümü için yeterli olacaktır. Asıl zihinlerdeki bariyerleri
kaldırmak gerekiyor bu sorunların çözümü için. 
Ben
mevcut, askıda bırakılan sorunlara biraz değinmek istiyorum müsaade ederseniz.
Birçoğunuzun takip ettiği gibi biliyorsunuz Ermeni Patrikhanesi yaklaşık on
yıldır patriğini seçemiyor, âdeta bir yılan hikâyesine dönmüş durumda bu sorun.
Diliyoruz, bu konunun çözümü için de bir an önce diyalog kanalları açılır.
Bir
diğer konu ise cemaat vakıfların yönetim kurullarının seçilememiş olması.
Vakıfların seçim yapabilmelerine olanak tanıyan yönetmelik 19 Ocak 2013
tarihinde iptal edildi ve o tarihten beri de konu yine askıda bırakıldı. Bu da
en kısa zamanda çözülmesi gereken sorunlardan bir tanesi.
Bir
diğer konu azınlık okulları sayın milletvekilleri. Azınlık okullarının güncel,
sosyolojik realitelere uygun olarak ihtiyaçlarının giderilmesine yönelik derli
toplu bir mevzuat geliştirilmesi gerekiyor bir an önce. 
Ve
tabii ki nefret söylemi sayın milletvekilleri… Bakın, Hrant Dink Vakfının
düzenli olarak hazırladığı Medyada Nefret Raporu’na göre 2017 yılı Eylül-Aralık
ayları arasında, dört aylık dönemde ulusal etnik ve dinî grupları hedef alan
1.580 köşe yazısı ve haber tespit edildi; 48 farklı grup hakkında 1.982 adet
nefret söylemi içeriği bulundu. Bunlar vakayıadiyyeden sayılıyor ama biz
diliyoruz ki bunlar sadece raporlarda kalmasın, bu sorunların giderilmesi için
politikalar geliştirilsin. Ben tüm bu sorunlarla ilgili bir araştırma önergesi
sundum Meclise. Diliyorum bu sorunları tüm ilgilileriyle etraflıca görüşebilmek
için bir araştırma komisyonu kurulur Mecliste. 
Bugün
aynı zamanda Irkçılık ve Ayrımcılıkla Mücadele Günü. Ben bu vesileyle kimsenin
birbirinden nefret etmediği, kimsenin birbirine nefret söylemleri savurmadığı
bir gün diliyorum hepinize ve tekrar saygılarımı sunuyorum. (CHP sıralarından
alkışlar) 
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
80’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
81’inci
maddede bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 81’inci maddesinde yer alan “FOB
bedelin” ibaresinin “FOB bedelinin” şeklinde değiştirilmesini arz ve teklif
ederiz.
 Müslüm
Doğan  Meral Danış Beştaş Filiz
Kerestecioğlu Demir
 İzmir Adana İstanbul
 Erol
Dora  Garo
Paylan
 Mardin İstanbul
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ İBRAHİM AYDIN (Antalya) – Katılmıyoruz Sayın Başkanım.
BAŞKAN –
Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz.
BAŞKAN
– Gerekçeyi okutuyorum:
Gerekçe:

Yapılan
değişiklikle madde metnine açıklık getirilmesi amaçlanmıştır.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Kabul
edilmemiştir. 
81’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
82’nci
maddede iki önerge vardır, okutup işleme alıyorum:
Türkiye Büyük
Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 82’nci maddesinin tasarı metninden
çıkarılmasını arz ve teklif ederiz.
 Müslüm
Doğan  Meral Danış Beştaş Filiz
Kerestecioğlu Demir
 İzmir Adana İstanbul
 Erol
Dora  Garo
Paylan
 Mardin İstanbul
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ İBRAHİM AYDIN (Antalya) – Katılmıyoruz Sayın Başkanım.
BAŞKAN –
Hükûmet?
MİLLÎ EĞİTİM
BAKANI İSMET YILMAZ (Sivas) – Katılmıyoruz.
BAŞKAN
– Gerekçeyi okutuyorum:
Gerekçe:
83
ve 84’üncü maddelerle Karayolları Kanunu’nda değişiklik yapılarak Genel
Müdürlüğün bünyesindeki ihtiyaç fazlası taşınmazların özelleştirilmesi
düzenlenmiştir. Özelleştirmeler AKP döneminde oldukça artmış ve kamuya hiçbir
fayda getirmemiştir. Kamunun elindeki taşınır veya taşınmazların satılmasını
ilkesel olarak doğru bulmuyoruz. Zira kamunun elindekilerin halka ait olduğu ve
kamu yararı adına kullanılması doğru olandır. Eğer ihtiyaç fazlası taşınmazlar
var ise bunlar ihtiyaç duyulan başka kamu kurumları adına tahsis edilebilir ve
kamu yararına kullanılabilir. Özelleştirmelerin sonucunda, kamunun elindeki
taşınmazların çoğunluğunun merkezî yerlerde olduğu düşünüldüğünde, bu alanlarda
rant alanlarının açılması ve sermaye kesimlerine peşkeş çekileceği mevcut
uygulamalardan görülmüştür. Üstelik, maddeler Plan ve Bütçe Komisyonunda
görüşülecek içerikte değildir, ilgili ihtisas komisyonunda görüşülmesi gerekir.
Dolayısıyla hem içerik hem yasama yöntemi açısından doğru bulmadığımız bu
maddelerin tasarı metninden çıkarılmasını öngörmekteyiz.
BAŞKAN
– Gerekçesini okuttuğum önergeyi kabul edenler... Kabul etmeyenler... Önerge
kabul edilmemiştir.
Diğer
önergeyi okutuyorum:
Türkiye Büyük
Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde Kararnamelerde
Değişiklik Yapılması Hakkında Kanun Tasarısı’nın 82’nci maddesi çerçeve
metninin aşağıdaki şekilde değiştirilmesini arz ve teklif ederiz.
 Bihlun
Tamaylıgil Musa Çam Zekeriya
Temizel
 İstanbul İzmir İzmir
 Bülent
Kuşoğlu Lale Karabıyık Serdal
Kuyucuoğlu
 Ankara Bursa Mersin
“MADDE 82-
25/6/2010 tarihli ve 6001 sayılı Karayolları Genel Müdürlüğünün Teşkilat ve
Görevleri Hakkında Kanuna aşağıdaki ek madde ilave edilmiştir.”
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ İBRAHİM AYDIN (Antalya) – Katılmıyoruz Sayın Başkanım.
BAŞKAN –
Hükûmet?
MİLLÎ EĞİTİM
BAKANI İSMET YILMAZ (Sivas) – Katılmıyoruz. 
BAŞKAN - Önerge
üzerinde Mersin Milletvekili Serdal Kuyucuoğlu konuşacaktır. 
Sayın
Kuyucuoğlu, buyurun. (CHP sıralarından alkışlar) 
SERDAL
KUYUCUOĞLU (Mersin) – Sayın Başkan, değerli milletvekilleri; 533 sayılı
Yasa’nın 82’nci maddesi üzerinde söz almış bulunuyorum. Hepinizi saygıyla
sevgiyle selamlıyorum. 
Türkiye’de son
günlerde toplumun her kesimi, aşırı derecede sosyal gerginlik ve toplumsal
sorunların çözümünde yorgunluk emareleri göstermeye başlamıştır. Ekonomiden
siyasete, hayatın her alanında ve her kesim üzerinde bunun doğurduğu ağır baskı
hissedilmektedir. Yurttaşlar güzel şeylerin ne zaman olacağını sormakta,
geleceği konusunda endişeler duymaktadır.
Türkiye’de neler
oluyor? Cumhurbaşkanı her gittiği ilde sözde toplu açılış töreniyle sayısız
yatırımın temelini atıyor ancak işsizlik ne hikmetse azalmıyor, çoğalıyor. İş
kazalarında her gün ortalama 3 işçi hayatını kaybediyor, hiçbir tedbir
alınmıyor. Türkiye İstatistik Kurumu, TÜİK, işsizlik ve yoksulluğu düşük
göstermek için elinden geleni yapıyor, “Yoksulluk azaldı.” denilirken 25 milyon
kişiye devletten yardım yapılıyor. Bütçe açıkları arttıkça artıyor, vergi
ödeyen vatandaş “Ödediğim vergiler nereye gidiyor?” diye soruyor. Hemen her gün
birkaç kadın ya tecavüze uğruyor ya öldürülüyor, katillerine iyi hâlden
indirimler yapılıyor. Uyuşturucu kullanımı ilkokullara kadar indi. Toplumsal
cinnet kritik eşikte, patlamaya hazır bekliyor. Anneler çocuklarını, babalar
eşlerini öldürüyor. Burada sayılanlara yeni ilavelerle de yapmak mümkün. 
Değerli
milletvekilleri, AKP hükûmetlerinin iş başında olduğu son on altı yılda 125
büyük tesis özelleştirildi. Seksen yılda elde edilen cumhuriyet eserlerini on
beş yılda satıp açıklar kapatılmaya çalışıldı ama buna rağmen Türkiye’nin iki
yakası bir araya gelmedi. Üretim ekonomisi yerine tüketimi körükleyen
politikalar sonucu yapılan yollar, açılan köprüler, şehirlere dikilen devasa
plazalar ülkemizdeki 15 milyon asgari ücretlinin, 15 milyon emeklinin açlık
sınırının altında yaşamasına çözüm getirmedi. Ekonomide bu kötü gidişatı gören
Hükûmet, yeni kaynaklar arayışına girdi, vatandaşın ödediği vergilerle yapılan
dev kurumlar, sanayi tesisleri, limanlar, kamu binaları ve arsaları arka arkaya
satışa çıkarıldı. 
Özelleştirmeler
yoluyla Türkiye'nin en büyük kamu kuruluşları satıldı, stratejik öneme sahip
çok sayıda kuruluş da bundan kurtulamadı. Son on beş yılda yabancı şirketler
finanstan enerjiye, sağlıktan eğitime, perakendeden gıdaya kadar birçok
sektörde ağırlığını artırdı. Bankacılık sektörünün yüzde 50’si, sigortacılık
sektörünün yüzde 70’i yabancı şirketlerin kontrolüne geçti. Şimdi gözü şeker
fabrikalarına dikmişler, onları da satmak istiyorlar. Bu maddeyle de Türkiye
Cumhuriyeti Karayollarının mallarını satacaklar. Cumhuriyetin seksen küsur
yıllık birikimleri elden çıkarıldı. Bu elden çıkarmalar daha üretken alanlara
yatırılmak yerine cari açığın finansmanında kullanıldı yani gelecek satıldı. 
Değerli
milletvekilleri, altyapı yatırımları dış borçlarla yapılıyor; oto yollar, duble
yollar, yüksek hızlı tren yolları, tüneller, barajlar ve hidroelektrik
santralleri. 
AKP döneminde
tarımda da ilginç gelişmeler oldu, Türkiye, görmediklerini gördü. İthal etmediği
tarım ürünü kalmadı; samanı bile ithal ettik, dünyanın dört bir yanından hayvan
ithal ettik, et ithal ettik. 
AKP döneminde
sadaka kültürü egemen oldu. Devlet eliyle ihtiyaç giderme yoluyla kitleler
iktidara bağlandı. Buna bir de medyanın propaganda ve beyin yıkama faaliyetleri
eklenince işlem tamam oldu. “Türkiye iyi yönetiliyor.” diyenlerin bir kez daha
burada ifade edilen konuları dikkatle gözden geçirmelerinde yarar görüyorum. 
Hepinize
saygılar sunuyorum. (CHP sıralarından alkışlar) 
BAŞKAN – Teşekkür
ediyorum.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
82’nci maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
83’üncü maddede
iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 83’üncü maddesinin tasarı metninden
çıkarılmasını arz ve teklif ederiz.
 Müslüm
Doğan Meral Danış Beştaş Erol
Dora
 İzmir Adana Mardin
 Filiz
Kerestecioğlu Demir  Garo
Paylan
 İstanbul  İstanbul
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ İBRAHİM AYDIN (Antalya) – Katılmıyoruz Sayın Başkanım.
BAŞKAN –
Hükûmet?
MİLLÎ EĞİTİM
BAKANI İSMET YILMAZ (Sivas) – Katılmıyoruz.
BAŞKAN – Gerekçeyi
okutuyorum:
Gerekçe: 
83 ve 84’üncü
maddelerle Karayolları Kanunu’nda değişiklik yapılarak Genel Müdürlüğün
bünyesindeki ihtiyaç fazlası taşınmazların özelleştirilmesi düzenlenmiştir.
Özelleştirmeler AKP döneminde oldukça artmış ve kamuya hiçbir fayda
getirmemiştir. Kamunun elindeki taşınır veya taşınmazların satılmasını ilkesel
olarak doğru bulmuyoruz. Zira kamunun elindekilerin halka ait olduğunu ve kamu
yararı adına kullanılması doğru olandır. Eğer ihtiyaç fazlası taşınmazlar var
ise bunlar ihtiyaç duyulan başka kamu kurumlar adına tahsis edilebilir ve kamu
yararına kullanılabilir. Özelleştirmelerin sonucunda kamunun elindeki
taşınmazların çoğunluğunun merkezi yerlerde olduğu düşünüldüğünde bu alanlarda
rant alanlarının açılması ve sermaye kesimlerine peşkeş çekileceği mevcut
uygulamalardan görülmüştür. Üstelik maddeler Plan ve Bütçe Komisyonunda
görüşülecek içerikte değildir, ilgili ihtisas komisyonunda görüşülmesi gerekir.
Dolayısıyla hem içerik hem yasama yöntemi açısından doğru bulmadığımız bu maddelerin
tasarı metninden çıkarılmasını öngörmekteyiz.
BAŞKAN –
Gerekçesini okuttuğum önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı “Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı”nın 83’üncü
maddesinin aşağıdaki şekilde değiştirilmesini arz ve teklif ederiz.
Saygılarımızla. 
 Bihlun
Tamaylıgil Musa Çam Zekeriya
Temizel
 İstanbul İzmir İzmir
 Bülent
Kuşoğlu Ömer Fethi Gürer Lale
Karabıyık
 Ankara Niğde Bursa
Madde 83- 6001
sayılı Kanun’a aşağıdaki geçici madde ilave edilmiştir.
“GEÇİCİ MADDE 2-
(1) Genel Müdürlük mülkiyetinde iken bu maddenin yürürlüğe girdiği tarihte
özelleştirme kapsam ve programında olan ve özelleştirme işlemleri devam eden
taşınmazların satışından elde edilecek gelirlerden Özelleştirme İdaresi
Başkanlığı tarafından yapılan giderler düşüldükten sonra kalan tutar Genel
Müdürlük hesaplarına aktarılır.”
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ İBRAHİM AYDIN (Antalya) – Katılmıyoruz Sayın Başkanım.
BAŞKAN –
Hükûmet?
MİLLÎ EĞİTİM
BAKANI İSMET YILMAZ (Sivas) – Katılmıyoruz.
BAŞKAN – Önerge
üzerinde Niğde Milletvekili Ömer Fethi Gürer konuşacaktır.
Buyurun Sayın
Gürer. (CHP sıralarından alkışlar) 
ÖMER FETHİ GÜRER
(Niğde) – Sayın Başkan, değerli milletvekili arkadaşlarım; sıra sayısı 533
olan, yine bir torba yasa tasarısının görüşmelerini sürdürüyoruz. 
82’nci ve
83’üncü maddeler bir özelleştirme içeriyor. Özelleştirmeyle ilgili, on beş
yılda Hükûmet neler yaptı, Sayın Maliye Bakanına sordum, “Naci Ağbal” imzasıyla
Türkiye Büyük Millet Meclisi Başkanlığı vasıtasıyla ulaşan yazıdan nelerin
satıldığını sizlerle paylaşacağım çünkü tüm milletvekili arkadaşlarımızın da on
beş yılda -sata sata bitiremediğiniz- nelerin satıldığını öğrenme hakkı
olduğunu düşünüyorum. Onun için, sırasıyla onları size okuyacağım.
101 kuruluşta
bulunan kamu payları, 10 liman, 90 elektrik santrali, 40 işletme, 11 otel ve
sosyal tesis, 3.703 taşınmaz, 37 maden sahası, 3 gemi, 6.808 kalem makine
teçhizat, 155 adet isim hakkı, marka ve araç muayene hizmetleri; toplam 59,9
milyar özelleştirme yapılmış. Bunun yanında 2 kuruluştaki kamu payları, 1
işletme, 1.230 taşınmaz, 95 gemi, 102 kalem makine teçhizat, muhtelif kamu
kuruluşları 1 milyar ABD doları bedelle devredilmiş. Yani Cumhuriyet Dönemi’nin
kazanımları on beş yılda satılmış satılmış satılmış ama ekonomide, işsizlikte,
sorunlarda geldiğimiz boyutlar değişmemiş. 
Bakın, satılan
yerlerden birkaçının da adını sizlerle paylaşayım: TÜRK TELEKOM satılmış,
PETKİM satılmış, Ereğli Limanı satılmış, TEDAŞ, TÜPRAŞ satılmış, Sümer Holding
İşletmeleri satılmış, yem fabrikaları satılmış, TEKEL fabrikaları, arazileri
satılmış, SEKA satılmış, İskenderun Demir Çelik Fabrikası satılmış, Eti Krom
satılmış, Eti Alüminyum satılmış, Kuşadası Limanı satılmış, Türk Hava Yolları
USAŞ satılmış, Trabzon Limanı satılmış, Ankara ve Samsun feribotlarının
işletmeleri satılmış, Ataköy Marina satılmış, Borçelik satılmış, Oymapınar
Barajı satılmış, Kıbrıs Hava Yolları satılmış, EBÜAŞ-MEYBUZ satılmış, Esgaz
satılmış, Bursagaz satılmış, Türkiye Cumhuriyeti Devlet Demiryolları Mersin
Limanı satılmış, Adapazarı Şeker Fabrikası satılmış, Ereğli Demir Çelik
Fabrikası satılmış, İskenderun Limanı satılmış, Yarımca Limanı satılmış,
Yarımca Porselen Fabrikası satılmış, Kırıkkale Çelik Boru Fabrikası satılmış,
Taksan satılmış, Çayeli Bakır İşletmeleri satılmış, Amasya Şeker satılmış,
İGSAŞ Kütahya Gübre varlıkları satılmış ve bu liste devam ediyor.
Değerli
arkadaşlar, şimdi de Karayollarının ellerinde kalan arazileri bir tür
özelleştirmeyle satışa getiriyorsunuz. Ardından 14 tane şeker fabrikasını
özelleştiriyorsunuz. Açıklarken diyorsunuz ki: “Özelleştirilen yerler daha iyi
çalışacak.” Ama beş yıllık bir süre koymuşsunuz, 2019 seçimleri bittiği günün
ertesi günü, buradaki özelleşen ve kapanan çoğu fabrika gibi şeker
fabrikalarını da kapatacaksınız. (CHP sıralarından alkışlar)
Kesinlikle şeker
fabrikalarından devletin gücünün varlığı dışında tek tek çalışmayacak noktada
olanlar var. Bunlar o bölgelerin sosyal anlamda hem gelişmişliğidir hem
işçinin, köylünün, çiftçinin, esnafın, besicinin, çalışanın gelir ve geçim
kaynağıdır. Tarımda uygulanan yanlış politikalar sonucu elimizdeki birçok ürünü
artık ithal eder hâle geldik, kendi kendine yeten ülkeyi dışa bağımlı kıldık
ama şeker fabrikaları stratejik bir üründür. 
Bakınız değerli
arkadaşlarım, nişasta bazlı şekerin Türkiye'deki pazar payı artıyor. Diyorsunuz
ki: “Kota yüzde 5’e düşürüldü.” Ama Bakanlar Kurulu kararıyla yüzde 50 artırma
yetkiniz var. Ama bunun dışında büyük bir risk daha var “yüksek yoğunluklu
tatlandırıcı” diye tamamı ithal olan ürünler ne yazık ki şekere alternatif olarak
kullanılmaya başlandı. Nişasta bazlı şeker ve yüksek yoğunluklu tatlandırıcılı
ürünlerin üzerinde, etiketlerinde bunu belirtirseniz yurttaş bunu almaz, özel
sektördeki şeker fabrikaları belki bu sayede açık kalır. Ama şunu bilin: Yalnız
kamudaki değil, özel sektördeki şeker fabrikaları da devletteki şeker
fabrikaları elden gittiğinde…
(Mikrofon
otomatik cihaz tarafından kapatıldı) 
ÖMER FETHİ GÜRER
(Devamla) – …süreç içinde kapanacaktır. Dışa bağımlı olacağız, ithalin bizi
teslim aldığı bir süreç başlıyor. Bu konuda Meclisimizi bir kez daha uyarıyor,
Hükûmete de çağrıda bulunuyorum. Şeker fabrikalarının özelleştirilmesinden
vazgeçin.
Teşekkür
ediyorum. (CHP sıralarından alkışlar) 
HAYDAR AKAR
(Kocaeli) – “Rahat ol." diyor, “O kadar yeri sattık, onları da satsak bir
şey olmaz. Bu millet bize oy verir." diyor. “Bu millet bize oy verir,
rahat ol." diyor. “Türkiye'yi sattık, oy veriyor, onları da satarsak yine
oy verir." diyor.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
83’üncü maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
84’üncü maddede
ikisi aynı mahiyette olmak üzere üç adet önerge vardır, okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 84’üncü maddesinin tasarı metninden
çıkarılmasını arz ve teklif ederiz. 
 Müslüm
Doğan  Meral Danış Beştaş  Filiz
Kerestecioğlu Demir
 İzmir Adana İstanbul
 Garo
Paylan  Erol
Dora
 İstanbul  Mardin
Aynı mahiyetteki
diğer önergenin imza sahipleri.
 Bihlun
Tamaylıgil Musa Çam Zekeriya
Temizel
 İstanbul İzmir İzmir
 Bülent
Kuşoğlu Lale Karabıyık Ali
Şeker
 Ankara Bursa İstanbul
BAŞKAN –
Komisyon aynı mahiyetteki önergelere katılıyor mu?
PLAN VE BÜTÇE
KOMİSYONU SÖZCÜSÜ İBRAHİM AYDIN (Antalya) - Katılmıyoruz Sayın Başkanım.
BAŞKAN –
Hükûmet?
MİLLÎ EĞİTİM
BAKANI İSMET YILMAZ (Sivas) - Katılmıyoruz.
BAŞKAN – Aynı
mahiyetteki ilk önergenin gerekçesini okutuyorum:
Gerekçe: 
Yapılan
düzenleme ile 6112 sayılı Radyo ve Televizyonların Kuruluş ve Yayın Hizmetleri
Hakkında Kanun’da düzenleme yapılmış ve internet üzerinden yayın faaliyeti
yürüten kuruluşların da RTÜK denetimine girmesi hedeflenmiştir. İnternetten
yayın yapanların RTÜK'ten lisans almasını ve RTÜK'e bu yayınları denetleme
yetkisi verilmesini sağlayan düzenlemenin sansürün internet ortamına da
taşıdığı kanaatindeyiz. Burada arzu edilen amacın, dar bir alana hitap etmesine
rağmen alternatif medyayı zapturapt altına almak olduğu görülmektedir.
Düzenlemede tanımlar çok eksik kalmıştır. Mesela “Tüm bu işlemler BTK (Bilgi
Teknolojileri ve İletişim Kurumu) ve RTÜK tarafından 6 ay içinde çıkarılacak
bir yönetmelikle düzenlenecek” denmektedir. Burada iki olasılık ortaya
çıkmaktadır; ya teklif metnini hazırlayanların özensizliği ya da bilinçli
olarak ucu açık bırakılması ve bu yolla tedirginlik yaratılmaya çalışılmasıdır.
Zira RTÜK'ün yasasında internet denetimi yoktur ancak yasal olarak görevi
olmayan bir kuruma bu görev yüklenmektedir. Şimdiye kadar BTK'nin yaptığı işlem
RTÜK'e devredilmektedir. Ülkeyi yönetenlerin yasaklamalarla, engellemelerle
sorunları çözemeyeceklerini fark etmeleri artık elzemdir. Yurttaş bilinci bu
açıdan önemlidir. İnternetin televizyondan farkı, izleyicinin burayı bilinçli
olarak tercih etmesi olduğu düşünürsek tercih ederek istediği yayına yönelen
yurttaşlara getirilen denetimin adı denetim olmaz sansür olur. Ayrıca internet medyası
alanına dair Görsel İşitsel Medya Hizmetleri Direktifi AB'nin bu alana ilişkin
elindeki tek aracıdır. Türkiye, AB uyum sürecinde, bu alandaki mevzuatını bu
direktife uygun hâle getirmiş ve 6112 sayılı Kanun da böyle düzenlenmiştir.
Medya bütünüyle siyasi iktidarın tekeline girmiş ve iktidar doğrultusunda bir
yayın çizgisi izlerken, muhalefetin sesi hiçbir platformda yer almıyorken kendi
alternatif yayınının RTÜK denetimine alınması, internetteki yayınların lisans
alma zorunluluğu getirilmesi, siyasi partilerin kendi sosyal medya kanallarının
bile RTÜK denetimine açılmasını ve lisans almasını zorunlu kılacaktır.
Dolayısıyla, bu düzenleme hem internet yayınlarının sansürlenmesinin de
ötesinde, muhalif seslerin bütünüyle sesinin kısılmasının yolunu açacak
nitelikte fecaat bir düzenlemedir. Kati suretle tasarı metninden çıkarılması
gerekmektedir.
BAŞKAN
– Aynı mahiyetteki diğer önerge üzerinde söz isteyen İstanbul Milletvekili Ali
Şeker.
Buyurun
Sayın Şeker. (CHP sıralarından alkışlar)
ALİ
ŞEKER (İstanbul) – Sayın Başkan, değerli milletvekilleri; 6112 sayılı RTÜK
Kanunu’nun 29’uncu maddesinden sonra gelmek üzere 29/A maddesini düzenleyen 533
sıra sayılı Kanun Tasarısı’nın 84’üncü maddesi üzerine söz aldım. Daha doğru
bir deyişle, internet üzerinden gelişen bağımsız ve alternatif iletişim
kanallarına sansür ve engelleme kanunu getirme çabanız üzerine söz almış
bulundum.
Torba
kanun tasarısı içerisinde getirdiğiniz bu maddeyle gerçeklerin başına,
internete çuval geçirmeyi amaçlıyorsunuz. Muhalif olarak gördüğünüz ve
kendisine iletişim kanalı olarak daha özgür internet platformunu seçmiş
başarılı gazete ve televizyoncuları susturmak istiyorsunuz. 
Değerli
milletvekilleri, getirmeye çalıştığınız düzenlemeyle sadece internet üzerinden
yayın yapanlara da RTÜK Kanunu’na göre lisans alma zorunluluğu getiriyorsunuz.
İktidar, yüksek lisans bedelleriyle ve yüksek ceza uygulamalarıyla, ekonomik
baskıyla muhalif sesleri yok etme, engelleme, sansür getirme amacında.
Düzenlemenin gerekçesinde, internet üzerinden yayın yapanların lisans
almadıkları için içerik denetiminden kaçındıkları, uluslararası sosyal medya
şirketlerinin Türkiye’de ofis açmamaları, vergi ödememeleri, Netflix gibi
platformların yayınları gerekçe olarak öne sürülüyor. Gelirleri tespit etme ve
bunlardan vergi alma işi ne zamandan beri RTÜK’ün? Bu iş Maliye Bakanlığının
işi değil mi de siz bunu gerekçe gösteriyorsunuz? İçerik denetlemesi için
gösterilen gerekçeler Anayasa’nın “Düşünceyi açıklama ve yayma hürriyeti”
başlıklı 26’ncı maddesine aykırı bir düzenleme. 
Birleşmiş
Milletler, 2016 yılında internete erişim hakkını temel bir insan hakkı olarak
tanımladı. Birleşmiş Milletler, OHAL uygulamalarının temel insan haklarını
ihlal ettiğini belirtiyor. Freedom House ise ülkemizi “sanal âlemde özgür
olmayan ülkeler” kategorisine aldı. Dün de Avrupa Birliği kamuya açık
alanlarda, ortak alanlarda ücretsiz internet altyapısı kurulması kararı aldı. 
Dünya yapay
zekâyı, sürücüsüz arabaları, Maker Hareketi’ni konuşurken, Elon Musk tüm
dünyaya, Afrika’nın balta girmemiş ormanlarına uydudan internet sağlama
projesini başlatmışken, Starlink uydularının ilkini uzaya göndermişken, siz
interneti karartmaya çalışıyorsunuz. İktidarınız döneminde yaşadığımız Twitter,
Facebook, Youtube’a erişimin yavaşlatılması ve engellenmesi, Wikipedia’nın on
bir aydır kapalı olması, muhalif sitelerin içeriklerinin kaldırılması,
“sendika.org” sitesinin 62 kez kapatılması, yasaklı site sayısının 100 bini
geçmesi gibi ülkeye yaşattığınız deneyimler, bu konudaki kötü niyetinizi ortaya
koymaktadır. “Twitter, mivitir, hepsinin kökünü kazıyacağız.” diyen partili
Cumhurbaşkanının ülkeye özgürlük getirmesini beklemiyoruz. (CHP sıralarından
alkışlar) Gerçeğin, bilginin kökünü kazıyamayacaksınız. Unutmayın, gerçeğin
gücü her şeyin üzerindedir ve bir gün, mutlaka galip gelecektir. 
Doğan Medya’yı
da havuza kattınız, neden hâlâ korkuyorsunuz? Ancak korkun çünkü milletin
gözünü, kulaklarını sağır edemeyeceksiniz. Üçüncü havalimanı metro ihalesini
sessizce 4 milyar 294 milyon liraya bir yandaşınıza verdiniz. Bunu halkın
duymayacağını mı zannediyorsunuz? 
RTÜK Yasası,
kamusal mülkiyeti, doğa, hava, gökyüzü ve kara gibi ortamlardan yapılan
iletilerin lisanslanmasını düzenliyor. Bunun gerekçesi, bant genişliğinin
frekans tahsisi düzenlenmesi, karışıklığın önlenmesi ancak internet, derya;
teknik bir kısıtlılık yok. Sizin belli frekansları düzenlemenize de gerek yok.
Niye lisanslama zorunluluğu getiriyorsunuz? 
İnternet
teknolojisinde şirketler kiraladıkları hat üzerinden ileti sunuyorlar.
Teknolojik sınır yok, olanaklar sürekli gelişiyor, internette kamusal mülkiyet
yok, sadece bir firmaya ait frekans yok, dolayısıyla lisans vermeye de gerek yok.
Lisans almadan yapılan yayınların engellenme ve içeriklerinin kaldırılması
yetkisi ise sulh ceza hâkimlerine veriliyor. Üst kurulun isteğiyle sulh ceza
hâkimi, yargılama yapmadan yirmi dört saat içerisinde yayını engelleyebiliyor,
içeriği kaldırabiliyor. Bunun gibi birçok sorunu tartışmayıp “Yönetmeliklerle
çözeceğiz.” diyorsunuz. Amacınız, açıkça sansür. İfade özgürlüğü ihlali
davalarından 3.409’undan sadece 53’ünün kararı çıktı son altı yılda,
3.356’sının hâlâ kararı çıkmadı. Türkiye İletişim Başkanlığının erişimi
engelleme yetkisini Anayasa'ya aykırılıktan dolayı Anayasa Mahkemesi iptal
etti, siz tekrar kelimelere takla attırıp aynı yasağı getirdiniz.
(Mikrofon
otomatik cihaz tarafından kapatıldı) 
ALİ ŞEKER
(Devamla) – Siz yasaklar koydukça yeni alternatifleri geliştireceğiz. Dönem,
Hitler dönemi değil; dönem, Goebbels dönemi değil. Başaramayacaksınız,
gerçekleri yok edemeyeceksiniz. (CHP ve HDP sıralarından alkışlar) 
BAŞKAN – Aynı
mahiyetteki önergeleri oylarınıza sunuyorum: Kabul edenler... Kabul etmeyenler...
Kabul edilmemiştir. 
84’üncü madde
üzerindeki son önergeyi okutuyorum:
Türkiye Büyük
Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 84’üncü
maddesiyle 15/2/2011 tarihli ve 6112 sayılı Radyo ve Televizyonların Kuruluş ve
Yayın Hizmetleri Hakkında Kanun’a eklenmesi öngörülen 29/A maddesinin (2)’nci
fıkrasının 2’nci cümlesinin aşağıdaki şekilde değiştirilmesini, anılan fıkranın
sonuna aşağıdaki cümlenin ve maddeye (3)’üncü fıkrasından sonra gelmek üzere
aşağıdaki fıkranın eklenmesini, devam eden fıkranın da buna göre teselsül
ettirilmesini arz ve teklif ederiz.
 Mustafa
Elitaş 
 Kayseri
“Bu karar,
gereği yapılmak üzere Bilgi Teknolojileri ve İletişim Kurumuna gönderilir.
"
"Bu madde
uyarınca verilen içeriğin çıkarılması ve/veya erişimin engellenmesi kararı hakkında
5651 sayılı Kanunun 8/A maddesinin 3 üncü ve 5 inci fıkraları uygulanır. “
"(4) Bilgi
Teknolojileri ve İletişim Kurumunun görev ve yetkileri saklı kalmak kaydıyla,
bireysel iletişim bu madde kapsamında değerlendirilmez ve radyo, televizyon ve
isteğe bağlı yayın hizmetlerini internet ortamından iletmeye özgülenmemiş
platformlar ile radyo, televizyon ve isteğe bağlı yayın hizmetlerine yalnızca
yer sağlayan gerçek ve tüzel kişiler bu maddenin uygulanmasında platform
işletmecisi sayılmaz.”
BAŞKAN –
Komisyon önergeye katılıyor mu? 
PLAN VE BÜTÇE
KOMİSYONU SÖZCÜSÜ İBRAHİM AYDIN (Antalya) – Takdire bırakıyoruz Sayın Başkanım.

BAŞKAN –
Hükûmet? 
MİLLÎ EĞİTİM
BAKANI İSMET YILMAZ (Sivas) – Katılıyoruz.
BAŞKAN –
Gerekçeyi okutuyorum:
Gerekçe:
Bireysel
iletişim ile görsel işitsel içerik paylaşılabilen video paylaşım ve sosyal
medya platformları gibi kullanıcıların görsel işitsel içerik yükleyebildiği
platformların ve yer sağlayıcıların maddenin kapsamında bulunmadığı hususu
açıkça düzenlenmek suretiyle, bu konudaki tereddütler giderilmektedir.
Anayasa
Mahkemesinin 07/02/2018 tarihli Resmi Gazete’de yayınlanan 15/11/2017 tarih ve E-2015/76,
K-2017/153 sayılı iptal kararında belirtilen belirlilik ve ölçülülük ilkelerine
uygunluğun sağlanmasını teminen, sulh ceza hâkiminin kararını verirken tabi
bulunduğu mevzuat açıklığa kavuşturulmuş ve böylece
erişimin engellenmesi kararının internet sitesinin tümüne yönelik olarak değil,
öncelikle ihlalin gerçekleştiği yayın, kısım, bölüm ile ilgili olarak içeriğe
erişimin engellenmesi yöntemiyle verileceği hususu açıkça düzenlenmektedir.
Ayrıca, yayın
hizmetlerinin iletimine ilişkin teknik ve idari konulara ilave olarak içeriğin
çıkarılması ve/veya erişimin engellenmesi kararlarının gereğinin yerine
getirilmesinde de Radyo ve Televizyon Üst Kurulu ile Bilgi Teknolojileri ve
İletişim Kurumu arasındaki işbirliği güçlendirilmekte, Bilgi Teknolojileri ve
İletişim Kurumunun tabi bulunduğu mevzuattan kaynaklanan görev ve yetkileri
saklı tutulmaktadır.
BAŞKAN –
Komisyonun takdire bıraktığı, Hükûmetin katıldığı, Mustafa Elitaş ve
arkadaşlarının gerekçesini okuttuğumuz önergesini oylarınıza sunuyorum: Kabul
edenler... Kabul etmeyenler... Önerge kabul edilmiştir. 
Kabul edilen
önerge doğrultusunda 84’üncü maddeyi oylarınıza sunuyorum: Kabul edenler...
Kabul etmeyenler... Madde kabul edilmiştir.
85’inci maddede
bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 85’inci maddesinin tasarı metninden
çıkarılmasını arz ve teklif ederiz.
 Müslüm
Doğan  Meral Danış Beştaş Filiz
Kerestecioğlu Demir
 İzmir Adana İstanbul
 Garo
Paylan  Erol
Dora
 İstanbul  Mardin
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ İBRAHİM AYDIN (Antalya) – Katılmıyoruz Sayın Başkanım.
BAŞKAN –
Hükûmet?
MİLLÎ EĞİTİM
BAKANI İSMET YILMAZ (Sivas) – Katılmıyoruz Başkanım.
BAŞKAN –
Gerekçeyi okutuyorum:
Gerekçe: 
85, 86 ve 87’nci
maddeler ile 6446 sayılı Elektrik Piyasası Kanunu’nun çeşitli maddelerinde
değişiklikler yapılmıştır. Torba tasarıya Plan ve Bütçe Komisyonunda ihdas
edilen düzenlemelerin yeterince tartışılmadığı ve ilgili ihtisas komisyonunda
görüşülmediği açıktır. Yine müstesna ve muafiyetler getirilen düzenlemelerin
ilgili ihtisas komisyonunda görüşülmeden yasalaştırılmasını, yasama ciddiyeti
açısından doğru bulmuyoruz.
BAŞKAN –
Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
85’inci maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
86’ncı maddede
bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 86’ncı maddesinin tasarı metninden
çıkarılmasını arz ve teklif ederiz.
 Müslüm
Doğan  Meral Danış Beştaş Filiz
Kerestecioğlu Demir
 İzmir Adana İstanbul
 Garo
Paylan  Erol
Dora
 İstanbul  Mardin
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ İBRAHİM AYDIN (Antalya) – Katılmıyoruz Sayın Başkanım.
BAŞKAN –
Hükûmet?
MİLLÎ EĞİTİM
BAKANI İSMET YILMAZ (Sivas) – Katılmıyoruz.
BAŞKAN –
Gerekçeyi okutuyorum: 
Gerekçe: 
85, 86 ve 87’nci
maddelerle 6446 sayılı Elektrik Piyasası Kanunu’nun çeşitli maddelerinde
değişiklikler yapılmıştır. Torba tasarıya Plan ve Bütçe Komisyonunda ihdas
edilen düzenlemelerin yeterince tartışılmadığı ve ilgili ihtisas komisyonunda
görüşülmediği açıktır. Yine, müstesna ve muafiyetler getirilen düzenlemelerin
ilgili ihtisas komisyonunda görüşülmeden yasalaştırılmasını yasama ciddiyeti
açısından doğru bulmuyoruz.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
86’ncı maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
87’nci maddede
bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 87’nci maddesinin tasarı metninden
çıkarılmasını arz ve teklif ederiz. 
 Müslüm
Doğan Meral Danış Beştaş Filiz
Kerestecioğlu Demir
 İzmir Adana İstanbul
 Erol
Dora  Garo
Paylan
 Mardin  İstanbul
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ İBRAHİM AYDIN (Antalya) – Katılmıyoruz Sayın Başkanım. 
BAŞKAN –
Hükûmet? 
MİLLÎ EĞİTİM
BAKANI İSMET YILMAZ (Sivas) – Katılmıyoruz. 
BAŞKAN –
Gerekçeyi okutuyorum: 
Gerekçe: 
85, 86 ve 87’nci
maddelerle 6446 sayılı Elektrik Piyasası Kanunu’nun çeşitli maddelerinde
değişiklikler yapılmıştır. Torba tasarıya Plan ve Bütçe Komisyonunda ihdas
edilen düzenlemelerin yeterince tartışılmadığı ve ilgili ihtisas komisyonunda
görüşülmediği açıktır. Yine, müstesna ve muafiyetler getirilen düzenlemelerin
ilgili ihtisas komisyonunda görüşülmeden yasalaştırılmasını yasama ciddiyeti
açısından doğru bulmuyoruz.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
87’nci maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
88’inci maddede
bir adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 88’inci maddesinde yer alan “kabul
edilebilecek haller aşağıda belirtilmiştir” ibaresinin “kabul edilebilecek
durumlar aşağıda ifade edilmiştir” şeklinde değiştirilmesini arz ve teklif
ederiz. 
 Müslüm
Doğan Meral Danış Beştaş Filiz
Kerestecioğlu Demir
 İzmir Adana İstanbul
 Erol
Dora Garo
Paylan
 Mardin İstanbul
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ İBRAHİM AYDIN (Antalya) – Katılmıyoruz Sayın Başkanım. 
BAŞKAN –
Hükûmet? 
MİLLÎ EĞİTİM
BAKANI İSMET YILMAZ (Sivas) – Katılmıyoruz. 
BAŞKAN –
Gerekçeyi okutuyorum: 
Gerekçe: 
Yapılan
değişiklikle madde metnine açıklık getirilmesi amaçlanmıştır. 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
88’inci maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
89’uncu madde
üzerinde aynı mahiyette olmak üzere iki adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 89’uncu maddesinin tasarı metninden
çıkarılmasını arz ve teklif ederiz. 
arz ve teklif
ederiz.
 Müslüm
Doğan Meral Danış Beştaş Filiz
Kerestecioğlu Demir
 İzmir Adana İstanbul
 Garo
Paylan  Erol
Dora
 İstanbul  Mardin
Aynı mahiyetteki
diğer önergenin imza sahipleri:
 Bihlun
Tamaylıgil Musa Çam Zekeriya
Temizel
 İstanbul İzmir İzmir
 Bülent
Kuşoğlu  Lale
Karabıyık
 Ankara  Bursa
BAŞKAN – Aynı
mahiyetteki önergelere Komisyon katılıyor mu?
PLAN VE BÜTÇE
KOMİSYONU SÖZCÜSÜ İBRAHİM AYDIN (Antalya) – Katılmıyoruz Sayın Başkanım.
BAŞKAN –
Hükûmet?
MİLLÎ EĞİTİM
BAKANI İSMET YILMAZ (Sivas) – Katılmıyoruz.
BAŞKAN – Aynı
mahiyetteki ilk önergenin gerekçesini okutuyorum: 
Gerekçe: 
Maddeyle 6745
sayılı Yatırımların Proje Bazında Desteklenmesi ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun’a ekleme yapılarak
nükleer enerji santrali yatırımlarının Yatırımlarda Devlet Yardımları Hakkında
Karar’da öngörülen teşvik ve desteklerden yararlandırılması öngörülmüştür.
Düzenleme, Rusya ve Japonya'yla imzalanmış iki uluslararası antlaşmayla yola
çıkılan Akkuyu ve Sinop Nükleer Santrallerini ilgilendirmektedir. 40 milyar
dolarlık maliyeti olan iki santrale sağlanan ilave teşvikler Rusya ve
Japonya'ya milyarlarca dolarlık avantaj sağlamaktadır. Türkiye'nin sağlanan bu
yeni avantajlar karşılığında Rusya ve Japonya'dan aldığı taahhüt ise
bilinmemektedir. İki santralin üreteceği elektrik, yüksek fiyata, uzun dönemli
alım anlaşmalarına bağlıdır. Ülkemiz ilave teşvik verirken, Rusya ve
Japonya'nın bunun karşılığında elektrik fiyatında ne kadar indirim yapacağı
belli değildir. Dünya genelinde, nükleer enerji santralleri kapatılması yönünde
güçlü ve aktif bir süreç işlemekteyken, ülkemizde nükleer santrallerin inşasının
yeni teşviklerle desteklenmesi manidardır. Ayrıca Rusya’yla 2010 yılında,
Japonya’yla 2013 yılında imzaladığımız anlaşmalardaki elektriğin ülkemize
maliyeti, 2017 yılında ülkemizin yaptığı ihalelerde gördüğümüz gibi, güneş ve
rüzgâr enerjisi yatırımlarının çok üzerindedir. Maddeyi detaylıca ele almak
gerekirse, hâlen kamuoyunun gündeminde olan Akkuyu Nükleer Enerji Santrali'nin
yapılması için mali destek ve teşvikler düzenlenmektedir. Türkiye'de ekim ayı
sonu itibarıyla 82.018 megavat enerji üretim kapasitesi varken, mevcut enerji
santralleri bu kapasitenin ortalama yüzde 40-50’si gibi bir oranda enerji
üretmektedirler. Kamu elinde bulunan santraller ya hiç çalışmamakta ya da çok
düşük kapasitelerde üretim yaparken, özel sektör ise ortalama yüzde 40 üretim
gerçekleştirmekte. Ayrıca bu santral(ler)in yapımı ve propagandası aşamasında
göz ardı edilen bir husus vardır, o da nükleer santral atıkları ve
akıbetleridir. Bu noktada en büyük endişe kaynağımız, Türkiye'nin nükleer
santral dolayısıyla radyoaktif atık mezarlığına dönüşecek olmasıdır. Buradan
hareketle, doğal sistemin zarar göreceğini, yaşama, deniz ekosistemine, tarım
alanlarına telafisi mümkün olmayan hasarlar vereceğini dile getirmek kamusal
bir sorumluluktur. Bilinmelidir ki söz konusu teşviklerle desteklenecek nükleer
santralin yaratacağı yıkım için bir kaza olmasına gerek yoktur, zira santral
çalışmaya başladıktan sonra radyoaktivite yayılımı başlayacak, soğutma havuzlarına
alınan atık çubuklar toprağa, suya, denize, ışınımın yol alabileceği her
canlıya, köylüye, balığa, ormana, kentliye, kurda kuşa, börtü böceğe
toksisitesini, ölüm etkisini yaymaya başlayacaktır. Tarım arazileri bundan
etkilenecek, kuş uçuşu çok yakın olan turizm mekânlarında bu faaliyetler
kısıtlanacaktır. Bu bakımdan, kendi varlığını kabul etmediğimiz nükleer enerji
santraline teşvik uygulamasına karşı çıkıyor ve maddenin mutlaka tasarı
metninden çıkarılmasını savunuyoruz.
BAŞKAN – Aynı
mahiyetteki diğer önerge üzerinde İzmir Milletvekili Zekeriya Temizel
konuşacaktır.
Buyurun Sayın
Temizel. (CHP sıralarından alkışlar)
ZEKERİYA
TEMİZEL (İzmir) – Teşekkür ederim.
Sayın
Başkan, değerli milletvekilleri; bu konuyla ilgili olarak aslında, Sayın
Bakanın da ikrarıyla tutanaklara geçirmek istediğimiz, böylece gelecekte yanlış
anlamalara neden olmayacak bazı düzeltmeleri içeren bir konuşma olacak. Bu
konudaki tavrımız bu.
Biliyorsunuz
2 tane nükleer santral anlaşması bu Parlamentodan geçti; birisi Akkuyu Nükleer
Santrali, diğeri de Sinop Nükleer Santrali. Birisi Sovyetler Birliği’yle
yapıldı, diğeri de Japonya’yla yapıldı. Sovyetler Birliği’yle yapılan anlaşma
sadece 6 sayfa. Bu anlaşma çerçevesinde maliyetlerin ne şekilde oluşacağı,
fiyatın ne şekilde belirleneceği, en sonunda da bu fiyatın 12,35 sent olarak
saptandığı anlaşmanın içerisinde net olarak yazıyor; 12,35 dolar/sent.
Dolayısıyla “Ben on beş yıl boyunca 12,35 sentten burada üretilen elektriği
almayı garanti ediyorum.” demiş Türkiye Cumhuriyeti Hükûmeti ve bu anlaşma bu
Mecliste kabul edilmiş. 6 sayfalık Rus anlaşmasına karşı Japon anlaşması tam 46
sayfa, ince ince her şeyi yazıyor, bazı teşviklerden yararlanacağını da yazıyor
ama bu arada “Benim bu teşvikleri öğrendikten sonra yararlanıp yararlanmayacağımı
ancak anlaşmayla kesinleştireceğiz.” diyor çok net olarak ve bütün bunlara
karşın da en son, nihai hâlini kazanana kadar fiyat belirlemeyi yapmıyor. 
Sayın
Bakanım, değerli arkadaşlar; şimdi, bizim kanunlar hiyerarşisi çerçevesinde
Anayasa’mız, uluslararası anlaşmalar, normal kanunlar, tüzükler ve
yönetmelikler diye bir sürecimiz vardır. Kanunların uygulanmasında bu sıraya
uyarız. Dolayısıyla uluslararası bir anlaşmayla yapılmış düzenlemeyi bir
kanunla değiştiremeyeceğimizi biliriz. Bizim uluslararası saygınlığımız zaten
bunu gerektirir, uluslar da bunu bilirler. Bu durumda, biz bu anlaşmalarda
ilave bir şeyler yapmak istiyorsak, bu takdirde muhataplarımızı çağırırız,
gelin şu konuyu görüşelim, anlaşmada sizin de lehinize, bizim de lehimize
olacak bir revizyona gidelim deriz; iş budur. Fakat bir de baktık ki şu anda
görüştüğünüz torba kanunun içerisine Akkuyu Nükleer Santrali ve Sinop Nükleer
Santrali’nin bizim beşinci bölgeye verilecek bütün süper teşviklerin hepsinden
yararlanacağına ilişkin bir hüküm konulmuş. Dedik ki: Bunu kanunla
yapamazsınız, bu, anlaşmalara konulması gereken bir olay, niye buraya
koyuyorsunuz? “Ha, onlar yine anlaşmayla yapılacak.” dendi. “Biz buraya sadece
bunu görüşmeye açmak için yani bu konunun görüşülebileceğini söylemek için
yazdık.” dediler. 
Değerli
arkadaşlar, bu arada başka bir şeyimiz daha var, bu anlaşmalar yapıldıktan
sonra 17/11/2017 tarihinde Akkuyu Nükleer Santrali için Akkuyu Nükleer Anonim
Şirketine 76 milyar liralık bir teşvik vermiş vaziyetteyiz. 12,35 sente elektrik
garantisini vermişiz, onda hiçbir pazarlık yapmadan 76 milyar liralık da bir
teşvik vermişiz. Bu, Bakanlar Kurulunun 1/11/2017 tarih ve 30/11/2017 tarihleri
arasında yayımlanan Bakanlar Kurulu kararnameleri listesinde yer alıyor,
anlaşmada var.
Şimdi, burada
üzerinde durulması gereken konu, biz daha önceden bu teşvikleri, 76 milyar
liralık teşviki vermeden önce... 76 milyar liralık teşvik, bugünün kurlarıyla
26 milyar dolar, 26 milyar dolar. Akkuyu Nükleer Santrali’nin maliyetini bilen
var mı içinizde? 11 milyar dolar kredi arıyor Türk ortakları ama 76 milyarlık
teşvik vermişiz yani 26 milyar dolarlık teşvik de vermişiz. Bu durumda bu
maddeyi niye çıkartıyoruz biz?
O nedenle,
tutanaklara geçirmek istediğim konu, Sayın Başkan, izninizle bunu okuyarak, kelime
kelime söyleyip, Sayın Bakandan ikrar alıp Meclisin bilgilerine sunmak
istiyorum. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen bir dakikada.
ZEKERİYA
TEMİZEL (Devamla) – “Bir: Bu şekilde yapılmış anlaşmaların hükümleri ancak
anlaşmaların revize edilmesiyle mümkündür, bununla sağlanır.
İki:
Yasayla yapılan düzenlemeyle verilecek teşvikler kanunda yer aldı diye otomatik
olarak verilemez. Akkuyu ve Sinop Nükleer Santral yatırımlarında teşviklerden
yararlanma koşulları karşılıklı olarak görüşülecek, anlaşma revize edilecek,
Türkiye Büyük Millet Meclisinden geçirildikten sonra, daha önce verilmiş olan
garantiler de revize edilmek suretiyle, ancak o zaman yürürlüğe girecektir.
Üç:
Bu kanunla yapılan düzenleme Bakanlar Kurulu kararıyla verilmiş olan 76 milyar
liralık teşvikin uygulanacağı konusunda herhangi bir izin sayılmaz.”
(Mikrofon
otomatik cihaz tarafından kapatıldı) 
ENGİN
ÖZKOÇ (Sakarya) – Sayın Başkan, önemli bir konuyu bitirmek için…
BAŞKAN
– Tamamlayın lütfen Sayın Temizel. 
ZEKERİYA
TEMİZEL (Devamla) – Bir daha tekrar ediyorum: Bu kanunla vermiş olduğunuz izin
yani nükleer santrallerin bu teşviklerden yararlanacak olduğunu söylemeniz daha
önceden verilmiş olan 76 milyar liralık teşvikin uygulanacağı veya izni
anlamına kesin olarak gelmez ancak “Bu koşullarda hiçbir şekilde gelmiyor ama
yani formalite gereği olarak böyle bir şey yazdık, bunu sadece anlaşılabilir
veya anlaşma konusu yapılabilir olduğunu söylemek için yaptık.” demek için
getirildiğini varsayıyoruz ve Hükûmetin bu konudaki ikrarını, sizlerin de
tanıklığını ve oylarınızı kamuoyunun dikkatine sunup tutanaklara da geçirmek
istiyoruz. 
Çok
teşekkür ederim. (CHP sıralarından alkışlar)
BAŞKAN
– Teşekkür ediyoruz.
ENGİN
ÖZKOÇ (Sakarya) – Sayın Bakanımız bu konuda bir açıklama yapabilir mi efendim?
BAŞKAN
– Buyurun Sayın Bakan.
MİLLÎ EĞİTİM
BAKANI İSMET YILMAZ (Sivas) – Sayın Başkanım, Meclisimizin değerli üyeleri;
nükleer santral projelerinin ülkemiz için önemi ve proje kapsamında
yapılacaklar değerlendirilerek projeye stratejik yatırım statüsü verilmesinde
kamu yararı olduğu aşikârdır. Bu nedenle, iç hukukumuzda değişiklikle ilgili
süreç başlatılmıştır. Elektrik alımı ve tarife konusunda hükûmetler arası
anlaşma ve elektrik satın alma anlaşması hükümlerine göre hareket edilecektir. 
Rusya’yla
imzalanan hükûmetler arası anlaşmanın 10/(8)’inci maddesi: “İşbu Anlaşma’nın
imza tarihinden sonra Türk kanunları ve düzenlemelerindeki değişiklikler
nedeniyle ortaya çıkabilecek maliyetteki değişiklikler, ESA’ya göre TETAŞ tarafından
satın alınan elektrik yüzdesi ile orantılı olarak TETAŞ’a yansıtılır.” hükmünü
içermektedir. Her stratejik yatırım teşviki, her iki sözleşmede de tarifelere
yansıtılacaktır. Stratejik yatırım teşviki bakımından ne tür vergi kalemleri
olduğu ilgili mevzuatımızda açıkça belirtilmiştir ancak yararlanılacak teşvik
miktarını belirleyebilmek için teşvikten yararlanılacak gelecekteki tüm
dönemlerde fiilî gerçekleşmeleri beklemek ve buna göre tespit yapmak daha doğru
olacaktır. 
Diğer yandan,
yatırım tutarı değiştiğinde de buna bağlı olarak teşvik miktarı da
değişecektir. 
Yüce Meclisin
bilgisine sunulur. 
Teşekkür
ediyorum Sayın Başkanım. 
BAŞKAN –
Teşekkür ediyorum Sayın Bakanım.
ZEKERİYA TEMİZEL
(İzmir) – Sayın Başkan…
BAŞKAN – Sayın
Temizel…
ZEKERİYA TEMİZEL
(İzmir) – Nereden isterseniz Sayın Başkanım…
BAŞKAN – Bir
dakika yerinizden, tekrar bir söz vereyim de… Yalnız, kapatalım bu konuyu.
ALİ ŞEKER
(İstanbul) – Kapatmayın, önemli bir konu. Çocuklarımıza borç bırakıyoruz. 
BAŞKAN – Buyurun
lütfen. 
ZEKERİYA TEMİZEL
(İzmir) – Sayın Başkanım, kapatılacak bir konu olarak -kesin olarak-
görülmemesini arz ediyorum. 
Şu anda Akkuyu
Nükleer Santrali’ne 17/11/2017 tarihi itibarıyla 76 milyar liralık bir teşvik
belgesi verilmiş zaten; bu bir, bu çok önemli bir olay. 
SERDAL
KUYUCUOĞLU (Mersin) – Verilecek değil, verilmiş.
ZEKERİYA TEMİZEL
(İzmir) – Daha bu kanun çıkmadan, bu kanunla ilgili hiçbir şey yapılmadan bu
verilmiş. Bunlar ancak, bir uluslararası anlaşma, bir anlaşma revizyonuyla
ancak değiştirilebilir. O nedenle, bundan sonra bunların hepsi görüşülecek.
12,35; hatta ilgili şirketin 15 sente kadar yükselteceği bir rakam var bu
anlaşmanın içerisinde. Bu, ülke açısından inanılmaz bir maliyet demektir,
inanılmaz bir maliyet demektir. Yani bunun, anlaşma revizyonu şeklinde
yapılmasının ne sakıncası var?
(Mikrofon
otomatik cihaz tarafından kapatıldı) 
ZEKERİYA TEMİZEL
(İzmir) – Meclisten ne kaçırılacak ki? Burada, bununla ilgili getirilip de
“Evet, biz bu anlaşma görüşmelerini yapacağız, Meclise getireceğiz, Meclise sunacağız
ve arkasından, burada kararımızı aldıktan sonra çıkacak.” demenin ne sakıncası
olabilir?
BAŞKAN –
Teşekkür ediyorum Sayın Temizel. 
Aynı mahiyetteki
önergeleri oylarınıza sunuyorum: Kabul edenler… Kabul etmeyenler… Önergeler
kabul edilmemiştir. 
89’uncu maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
90’ıncı madde
üzerinde bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 90’ıncı maddesinde yer alan “ya da
ihraç edilen” ibaresinin “veya ihraç edilen” şeklinde değiştirilmesini arz ve
teklif ederiz. 
 Müslüm
Doğan  Meral Danış Beştaş  Erol
Dora
 İzmir
 Adana  Mardin

 Filiz
Kerestecioğlu Demir   Garo
Paylan 
 İstanbul
  İstanbul

BAŞKAN –
Komisyon önergeye katılıyor mu?
PLAN VE BÜTÇE
KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın Başkan.
BAŞKAN –
Hükûmet?
MİLLÎ EĞİTİM
BAKANI İSMET YILMAZ (Sivas) – Katılmıyoruz. 
BAŞKAN – Önerge
üzerinde Mardin Milletvekili Erol Dora konuşacaktır.
Sayın Dora,
buyurun.
EROL DORA
(Mardin) – Sayın Başkan, değerli milletvekilleri; 533 sıra sayılı Kanun
Tasarısı üzerine söz aldım. Genel Kurulu saygıyla selamlıyorum.
Bu kanun
tasarısıyla getirilen düzenlemeyle 6745 sayılı Yatırımların Proje Bazında
Desteklenmesi ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun’a ekleme yapılarak nükleer enerji santrali
yatırımlarının Yatırımlarda Devlet Yardımları Hakkında Karar’da öngörülen
teşvik ve desteklerden yararlandırılması öngörülmektedir. Düzenleme, Rusya ve
Japonya’yla imzalanmış iki uluslararası anlaşmayla yola çıkılan Akkuyu ve Sinop
Nükleer Santrallerini ilgilendirmektedir. Maddeyle, her iki santralin nükleer
enerji santrali yatırımları için öngörülen teşvik ve desteklerden
yararlandırılacağı hükme bağlanıyor. 40 milyar dolarlık maliyeti olan iki
santrale sağlanan ilave teşvikler Rusya ve Japonya’ya milyarlarca dolarlık
avantaj sağlamaktadır. Türkiye'nin, sağlanan bu yeni avantajlar karşılığında
Rusya ve Japonya’dan aldığı taahhüt ise bilinmemektedir. İki santralin
üreteceği elektrik yüksek fiyattan uzun dönemli alım anlaşmalarına bağlıdır.
Ülkemiz ilave teşvik verirken Rusya ve Japonya’nın bunun karşılığında elektrik
fiyatında ne kadar indirim yapacağı belli değildir. Dünya genelinde nükleer
enerji santrallerinin kapatılması yönünde güçlü ve aktif bir süreç
işlemekteyken ülkemizde nükleer santrallerin inşasının yeni teşviklerle
desteklenmesi manidardır. Ayrıca, Rusya’yla 2010 yılında, Japonya’yla 2013
yılında imzaladığımız anlaşmalardaki elektriğin ülkemize maliyeti -2010 yılında
ülkemizin yaptığı ihalelerde gördüğümüz gibi- güneş ve rüzgâr enerjisi
yatırımlarının çok üzerindedir. 
Sayın Başkan,
değerli milletvekilleri; Akkuyu zaten KDV ve gümrük vergisi teşvikinden
yararlandırılmıştı. Akkuyu hem stratejik hem de öncelikli yatırım hâline
getirilmiştir. Bu iki statü sebebiyle sigorta destek primi ile kredilerde faiz
desteklerinde önemli avantajlar sağlanmakta, öncelikli yatırımlarda yüzde 80-90
oranlarında ve yüzde 7’yle on iki yıl boyunca vergi indirimlerinden yararlanma
söz konusudur. Ayrıca, nükleer yatırımlara kamunun ortaklığının kesinleşmesi
hâlinde sağlanacak destekler de başka bir anlam kazanacaktır. Sağlanan devlet
teşviki ve destekleri, hisse satın almak yerine mal ve hizmet satın alınan
tedarikçi şirket olmayı yeğleyen Türk firmaları açısından da farklı bir cazibe
alanı oluşturacaktır.
Madde detaylıca
ele alındığında hâlen kamuoyunun gündeminde olan Akkuyu Nükleer Enerji
Santrali’nin yapılması için mali destek ve teşvikleri düzenlemektedir. Ekolojik
perspektif bakımından özellikle “Nükleer santral gereklilik arz ediyor mu?”
sorusuna yanıt aradığımızda, TÜİK verileriyle dahi bunun karşılanmadığını
görmekteyiz. Türkiye’de ekim ayı sonu itibarıyla 82.018 megavat enerji üretim
kapasitesi varken mevcut enerji santralleri bu kapasitenin ortalama yüzde 40-50
gibi bir oranında enerji üretmektedir. Kamu elinde bulunan santraller ya hiç
çalışmamakta ya da çok düşük kapasitelerde üretim yaparken özel sektör ise
ortalama yüzde 40 üretim gerçekleştirmektedir. 
Ayrıca, bu
santrallerin yapımı ve propagandası aşamasında göz ardı edilen bir husus
vardır, o da nükleer santral atıkları ve akıbetleridir. Bu noktada en büyük
endişe kaynağımız, Türkiye'nin nükleer santral dolayısıyla radyoaktif atık
mezarlığına dönüşecek olmasıdır. Ayrıca nükleer santral yatırımlarında
depremselliğin büyük önem taşıması sebebiyle yatırım bedelinin buna göre
şekillendiği ve tarifelerde de bunun etkili olması sebebiyle yatırım maliyetine
bağlı olarak şirketlerin tarife bedelinin mevcut piyasa koşullarına göre çok
yüksek çıktığı da bir gerçektir. 
Sayın
Başkan, değerli milletvekilleri; buradan hareketle, doğal sistemin zarar
göreceğini, yaşama, deniz ekosistemine, tarım alanlarına telafisi mümkün
olmayan hasarlar vereceğini dile getirmek kamusal bir sorumluluktur.
Bilinmelidir ki söz konusu teşviklerle desteklenecek nükleer santralin
yaratacağı yıkım için bir kaza olmasına gerek yoktur. Zira santral çalışmaya
başladıktan sonra radyoaktivite yayılımı başlayacak, soğutma havuzlarına alınan
atık çubuklar toprağa, suya, denize; ışınımın yol açabileceği her canlıya,
köylüye, balığa, ormana, kekliğe, kurda kuşa, börtü böceğe toksisitesini, ölüm
etkisini yaymaya başlayacaktır. Tarım arazileri bundan etkilenecek, kuş uçuşu,
çok yakın olan turizm mekânlarında bu faaliyetler kısıtlanacaktır. Bu bakımdan
kendi varlığını kabul etmediğimiz nükleer enerji santrallerine teşvik
uygulamasına karşı çıkıyor ve maddenin mutlaka tasarı metninden çıkarılmasını
bir kez daha belirtiyor, Genel Kurulu saygıyla selamlıyorum.
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
90’ıncı
maddeyi kabul edenler… Kabul etmeyenler… Madde kabul edilmiştir. 
91’inci
madde üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 91’inci maddesinde yer alan “ödenecek
ücreti anılan ücret tavanının beş katına kadar belirlemeye” ibaresinin madde
metninden çıkarılmasını arz ve teklif ederiz. 
 Meral
Danış Beştaş Garo Paylan Müslüm
Doğan
 Adana İstanbul İzmir
 Erol
Dora Filiz
Kerestecioğlu Demir 
 Mardin İstanbul
BAŞKAN –
Komisyon önergeye katılıyor mu? 
PLAN VE BÜTÇE
KOMİSYONU SÖZCÜSÜ İBRAHİM AYDEMİR (Erzurum) – Katılmıyoruz Başkanım. 
BAŞKAN –
Hükûmet? 
MİLLÎ EĞİTİM
BAKANI İSMET YILMAZ (Sivas) – Katılmıyoruz.
BAŞKAN –
Gerekçeyi okutuyorum:
Gerekçe:
Yapılan
değişiklikle bilgi işlem birimlerine alınacak sözleşmeli personellerin
ücretlerinin mevcut kamu çalışanlarından çok yüksek olmasının önüne geçilmesi
amaçlanmıştır. Bilgi işlem birimlerinde, özellikle BTK vesaire gibi kurumlarda
çok fahiş ücretler aldıkları ve bu durumun kamuoyu gündeminde ciddi bir
tartışmaya sebep olduğu aşikârdır. İş barışı çerçevesinde, ücretlerin diğer
kamu çalışanlarından çok yüksek olmasını doğru bulmuyoruz. Bu sebeple maddedeki
ilgili kısım madde metninden çıkarılmıştır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
91’inci maddeyi
kabul edenler… Kabul etmeyenler… Madde kabul edilmiştir. 
92’nci madde
üzerinde bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 92’nci maddesinde yer alan "yüzde
25’ini” ibaresinin “yüzde 60’ını”, “7.500” ibaresinin “15.000” şeklinde
değiştirilmesini arz ve teklif ederiz. 
 Müslüm
Doğan Meral Danış Beştaş Erol
Dora
 İzmir Adana Mardin
 Filiz
Kerestecioğlu Demir Garo
Paylan
 İstanbul İstanbul
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ İBRAHİM AYDEMİR (Erzurum) – Katılmıyoruz Başkanım. 
BAŞKAN –
Hükûmet? 
MİLLÎ EĞİTİM
BAKANI İSMET YILMAZ (Sivas) – Katılmıyoruz. 
BAŞKAN –
Gerekçeyi okutuyorum: 
Gerekçe: 
92 ve 93’üncü
maddelerle 633 sayılı Aile ve Sosyal Politikalar Bakanlığının Teşkilat
Kanunu’nu düzenleyen KHK'de düzenleme yapılarak, çeyiz hesabı ve konut hesabı
açtıranlara verilen devlet teşviki yeniden düzenlenerek artırma yoluna
gidilmiştir. Öncelikle Bakanlığın ya da Hazinenin kaynağı nereden bulacağı
sorusu Komisyonda cevaplanmamıştır. Düzenlemenin tamamen pragmatik ve popülist
bir yaklaşımla hazırlandığı açık olup artırılan miktarların, suya yazı yazmak
gibi, bir faydası olmayacağı aşikârdır. Zira artırılan tutarlar oldukça
düşüktür. Mevcut durumda devletin sosyal devlet ilkesi gereği yapması gereken
hususlar bir ödül gibi sunulmaktadır. İktidarın kaşıkla verip kepçe kepçe
vergilerle aldığı durumlar göz önüne alındığında bu düzenlemelerdeki artış
miktarlarının hiçbir fayda getirmeyeceği açıktır. Dolayısıyla, yapılan
değişiklikle, çeyiz hesabı açtıranlara verilecek katkının en azından asgari bir
fayda getirecek şekilde artırılması amaçlanmıştır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir. 
92’nci maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
93’üncü maddede
bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 93’üncü maddesinde yer alan "azami
%25” ibaresinin "azami %50”, "20.000 Türk lirasını” ibaresinin
"48.000 Türk lirasını” şeklinde değiştirilmesini arz ve teklif ederiz. 
 Müslüm
Doğan Meral Danış Beştaş Erol
Dora
 İzmir Adana Mardin
 Filiz
Kerestecioğlu Demir Garo
Paylan
 İstanbul İstanbul
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ İBRAHİM AYDEMİR (Erzurum) – Katılmıyoruz efendim. 
BAŞKAN –
Hükûmet? 
MİLLÎ EĞİTİM
BAKANI İSMET YILMAZ (Sivas) – Katılmıyoruz. 
BAŞKAN –
Gerekçeyi okutuyorum: 
Gerekçe: 
92 ve 93’üncü
maddelerle 633 sayılı Aile ve Sosyal Politikalar Bakanlığının Teşkilat
Kanunu’nu düzenleyen KHK'de düzenleme yapılarak, çeyiz hesabı ve konut hesabı
açtıranlara verilen devlet teşviki yeniden düzenlenerek artırma yoluna
gidilmiştir. Öncelikle Bakanlığın ya da Hazinenin kaynağı nereden bulacağı
sorusu Komisyonda cevaplanmamıştır. Düzenlemenin tamamen pragmatik ve popülist
bir yaklaşımla hazırlandığı açık olup artırılan miktarların, suya yazı yazmak
gibi, bir faydası olmayacağı aşikârdır. Zira artırılan tutarlar oldukça
düşüktür. Mevcut durumda devletin sosyal devlet ilkesi gereği yapması gereken
hususlar bir ödül gibi sunulmaktadır. İktidarın kaşıkla verip kepçe kepçe
vergilerle aldığı durumlar göz önüne alındığında, bu düzenlemelerdeki artış
miktarlarının hiçbir fayda getirmeyeceği açıktır. Dolayısıyla, yapılan
değişiklikle, konut hesabı açtıranlara verilecek katkının en azından asgari bir
fayda getirecek şekilde artırılması amaçlanmıştır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir. 
93’üncü maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
94’üncü maddede
iki adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 94’üncü maddesinin tasarı metninden
çıkarılmasını arz ve teklif ederiz.
 Müslüm
Doğan Meral Danış Beştaş Erol
Dora
 İzmir
 Adana Mardin
 Filiz
Kerestecioğlu Demir  Garo
Paylan
 İstanbul
  İstanbul
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ İBRAHİM AYDEMİR (Erzurum) – Katılmıyoruz Başkanım. 
BAŞKAN –
Hükûmet? 
MİLLÎ EĞİTİM
BAKANI İSMET YILMAZ (Sivas) – Katılmıyoruz. 
BAŞKAN – Önerge
üzerinde İstanbul Milletvekili Garo Paylan konuşacaktır. 
Sayın Paylan,
buyurun. 
GARO PAYLAN
(İstanbul) – Sayın Başkan, değerli milletvekilleri; hepinizi saygıyla
selamlıyorum. 
Eğitim Bakanımız
da burada, belki onu ilgilendiren tek madde 95 madde içinde. Biz, bu maddenin
torbadan çekilmesini öneriyoruz. Neden öneriyoruz? Çünkü yeterli değil
arkadaşlar, eksik. Bakın, Sayın Bakanımız söyledi, geçen biliyorsunuz bütçe
görüşmelerinde de söyledi kendisi, kayıtlarda var “100 bin öğretmen açığım var
benim.” diyor. Sayın Bakan söylüyor bunu “100 bin öğretmen açığım var.” diyor
ve yüz binlerce kadro bekleyen, atama bekleyen öğretmenlerimiz var. Biz bu
eğitim fakültelerini açmışız, bu öğrencilere demişiz ki git fizik öğretmeni ol,
biyoloji öğretmeni ol, beden eğitimi öğretmeni ol. Bu çocuklarımız mezun
olmuşlar, atama bekliyorlar, yüz binlerce öğretmen. Sayın Bakan da diyor ki:
“Benim 100 bin açığım var.” Ne geliyor? Dağ fare doğuruyor arkadaşlar.
Biliyorsunuz “5 bin ücretli öğretmeni ben sözleşmeli yapacağım.” diyor Sayın
Bakan. Dağ fare doğurmuş. Yeterli mi arkadaşlar? Değil. Öğretmenler sizleri
aramıyorlar mı, sizlerin kapılarını zorlamıyorlar mı, mail atmıyorlar mı,
telefon açmıyorlar mı “Ben atama bekliyorum.” diye? İntihar eden
öğretmenlerimiz var; Sayın Bakan da biliyor, intihar edenler var arkadaşlar,
yıllarca atama bekleyip de umutsuzluğa kapılıp intihar eden öğretmenlerimiz
var. Çocuklar ile öğretmenleri buluşturalım, 100 bin açığımızı kapatalım. 
Bir de
arkadaşlar, bu iş böyle olmaz. Ücretli öğretmenleri sözleşmeli yapmakla
öğretmenlere bir güvence vermiş olmuyoruz. Biz bütün öğretmenlerimizin kadrolu
olmasını istiyoruz. Eminim Sayın Bakanımız da bunu istiyordur, eminim Maliye
Bakanını zorluyordur, Maliye Bakanı da “Bütçe kaynakları kısıtlı.” diyordur.
Niye biliyor musunuz arkadaşlar? Bakın, bir S-400 füzesine 50 bin öğretmen atayabilirsiniz
biliyor musunuz, bir S-400 füzesine. 20 tanka on binlerce öğretmen
atayabiliriz. Füzeler alıyoruz değil mi, tanklar alıyoruz, S-400 füzeleri
alıyoruz, savaş politikaları yapıyoruz. Savaş politikaları yerine barış
politikalarını devam ettirsek, çocuklarımıza barışı, kardeşliği öğretsek
okullarımızda, ne füzeye ihtiyaç olur ne tanka ne topa ne tüfeğe ihtiyaç olur.
Ama biz kaynaklarımızı savaşa, tanka, topa, füzeye ayırıyoruz. 
Öğretmenleri
atarken de 100 bin öğretmen açığı varken “5 bin ücretli öğretmeni sözleşmeli
yapacağım.” diyor Sayın Bakan. Bir de nasıl yapıyor biliyor musunuz? Kamuda
genel bir sıkıntı var arkadaşlar. Genelde son dönemde bir korkuyla, bir
paranoyayla -anlaşılır bir paranoyadır bu- sözlü sınavlara daha fazla ağırlık
veriliyor ve sözlü mülakatlar yapılıyor. Eğitim Bakanlığında da var, diğer
bakanlıklarda da var. Sayın Bakan, sözlü mülakatlarda liyakatten ziyade Sayın
Cumhurbaşkanının kaç torun sahibi olduğuna kadar sorular sorulabiliyor. Bu,
Eğitim Bakanlığında böyle diye söylemiyorum ama…
İSRAFİL KIŞLA
(Artvin) - Ne ilgisi var Allah aşkına, saçmalama.
VEDAT DEMİRÖZ
(Bitlis) – Var mı öyle bir şey ya Sayın Bakan?
MİLLÎ EĞİTİM
BAKANI İSMET YILMAZ (Sivas) – Bizde yok.
GARO PAYLAN
(Devamla) – Var, bir mülakatta bu yapıldı. Yani bu tip… Biz bir öğretmenimiz
iyi biyoloji öğretmeni mi olacak, iyi fizik öğretmeni mi olacak, iyi matematik
öğretmeni mi olacak, buna bakmalıyız. Önemli olan, kendi bilgisini çocuklara
iyi bir şekilde aktaracak mı, buna bakmalıyız. Onun AK PARTİ’li mi olduğuna, CHP’li
mi, HDP’li mi, MHP’li mi olduğuna bakmamalıyız; önce, iyi bir öğretmen olacak
mı olmayacak mı, buna bakmalıyız. 
Sayın Bakan,
sizden istirhamım, lütfen, öğretmenlerimizi liyakatlerine göre belirleyelim.
Bütün kamuda aynı şeyi uygulayalım. Her makamda, mevkide liyakate göre
insanlarımız olsun. Biz bunu sağlayalım arkadaşlar. O açıdan bu madde yetersiz
diyoruz. Bu torbadan geri çekelim. Sayın Bakanla bütün Meclis irade koysun, 100
bin öğretmen açığını kapatacak şekilde düzenleme yapalım, Sayın Maliye Bakanını
da zorlayalım. 2 tane S-400 füzesi eksik alırız, 100 bin öğretmeni atarız
arkadaşlar. 
Saygılar
sunarım. (HDP ve CHP sıralarından alkışlar)
BAŞKAN –
Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.

Diğer önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 94’üncü maddesiyle 652 sayılı Kanun
Hükmünde Kararname’ye eklenmesi öngörülen Geçici Madde 15’in (1)’inci
fıkrasında yer alan “2017-2018 eğitim ve öğretim yılında” ibaresinin madde
metninden çıkarılmasını, yine aynı fıkrada yer alan “540” ibaresinin “450”
şeklinde değiştirilmesini arz ve teklif ederiz. 
 Kamil
Aydın  İsmail Faruk Aksu  Deniz
Depboylu
 Erzurum
 İstanbul  Aydın
 Baki
Şimşek   Mehmet
Günal
 Mersin
  Antalya
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ İBRAHİM AYDEMİR (Erzurum) – Katılmıyoruz efendim.
BAŞKAN –
Hükûmet?
MİLLÎ EĞİTİM
BAKANI İSMET YILMAZ (Sivas) – Katılmıyoruz Başkanım. 
BAŞKAN – Önerge
üzerinde Erzurum Milletvekili Kamil Aydın konuşacaktır. 
Sayın Aydın,
buyurun. (MHP sıralarından alkışlar)
KAMİL AYDIN
(Erzurum) – Sayın Başkan, değerli milletvekilleri; 94’üncü maddenin bir geçici
15’inci maddesi var. Onunla ilgili biz de Milliyetçi Hareket Partisi adına bir
önerge verdik. Bu önerge üzerinde konuşmak üzere söz almış bulunmaktayım.
Gecenin bu saatinde yüce heyetinizi saygıyla selamlıyorum. 
Sözlerime
başlamadan önce, Türk diplomasisinin ve Türk siyasetinin müstesna şahsiyeti Deniz
Bölükbaşı’nı kaybetmenin derin teessürü içerisinde olduğumu ben de ifade etmek
istiyorum. Rahmetliye Rabb’imden rahmet, ailesine ve sevenlerine de başsağlığı
diliyorum. 
Saygıdeğer
milletvekilleri, Sayın Bakan da burada, gerçekten ilgili bir madde, onun da
burada olması güzel bir tevafuk oldu. Bu maddede, öğretmenlerimiz, malumunuz,
daha önce de ifade ettik, 3 farklı statüde ele alınıyor. Bu 3 farklı statüdeki
öğretmenlerimizin en mağdurları da en alttakiler. Yani, kadrolular, eh işte,
idare ediyor, maddi, manevi sıkıntıları var; efendim, onun yanı sıra
sözleşmeliler var, onların da sıkıntıları var, özellikle bu tayin, eş durumu
gibi meselelerde, ek ders ücretlerinde ama bir 3’üncü kesim var ki bu, ücret
karşılığı, ders ücreti mukabilinde hocalık yapan, öğretmenlik yapan, gerçekten
büyük emek sarf eden bir kitle. Bunlar da 30-40 bin civarında öğretmen
kardeşimiz. Malum, bir müjde verildi, yerinde bir müjdeydi gerçekten, biz de
destekledik. Neydi o? Efendim, onlara da, belirli bir süreklilik arz eden kadroda
olmayanlara da bir imkân tanıma idi. Bu kasımda Bakan tarafından verilen müjde
gerçekten toplumda karşılık buldu ve bu, 30-40 bin kişilik ücretli
öğretmenimize bir umut kapısı açtı ama şimdi düzenlenen bu maddede biraz
eksiklerimiz var, sanki sınırlayıcı bir şeyler var. Burada, özellikle biz
verdiğimiz önergede şunu teklif ettik: Ne olur, 2017-2018 eğitim öğretim
yılında görevinde olan öğretmenleri değil de… Çünkü ücretli öğretmenlik,
saygıdeğer milletvekilleri, nasıl bir şey biliyor musunuz? Müracaat ediyorsunuz
her yıl, o müracaatınız ihtiyaç varsa dikkate alınıyor. Mesela geçmişte on yıl
ücretli öğretmenlik yapmış olabilirsiniz ama bu sene yapamayabilirsiniz. Şimdi
tutup da gerçekten onlarca yıldır bu hizmeti yapan arkadaşları bu işin dışında
bırakmak çok da adil olmasa gerek. Biz “2017-2018 eğitim ve öğretim yılında”
ibaresinin çıkarılmasını özellikle istirham ediyoruz. 
Bir de bunların
prim sayılarıyla ilgili bir standardımız yok. Malumunuz, Sayın Bakanım, bazı
illerde gerçekten tüm ay standart kabul edilip her gün prim sayısı yazılıyor;
bir bakıyorsunuz ki yıl olarak, hizmet olarak beş yıl öğretmenlik yapmış (A)
ilindeki, (B) ilindeki öğretmenlerimizin yatırılan prim gün sayısı çok
farklılık arz etmektedir. Burada da yani 540 yerine bizim teklifimizle 450’ye
indirilirse hiç değilse mağduriyet kısmen azaltılmış olur. Yani burada zaten
bir mülakat var, siz orada seçici davranacaksınız ama en azından müracaat
aşamasında bir sınırlayıcı, önleyici bir tedbir almayalım, tam tersine biraz
daha genişletelim diyoruz. Bu yüce heyet bunu kabul ederse gerçekten çok iyi
olacak çünkü mülakatta eşit şartlarda yarışsınlar. 
KADİM DURMAZ
(Tokat) – Mülakatta eşit yarışılır mı?
KAMİL AYDIN
(Devamla) – Niye bunu söylüyorum? Sayın Bakanım, “5 bin” telaffuz edildi kadro
olarak ama inanın, bu şartları haiz belki müracaat sayısı bile 5 bin
olamayacak, bu da ayrı bir sıkıntı. Dolayısıyla biz ne yapalım? Bu 30-40 bin,
umutla, yıllardır gerçekten karın tokluğuna -tabiri caizse- çalışan bu öğretmen
kardeşlerimize bu prim gün sınırlamasını birazcık düşürelim, bir de “2017-2018”
belirleyici o ön koşulunu kaldıralım, fırsat eşitliğine de aykırı olmasın
diyelim. Böylece, inşallah hepsi girsin yani 5 bin kadrolu olsun. Tabii,
amacımız on binler, yüz binler ama hâlihazırda 5 bin müracaatı dahi
engelleyecek bu sınırlamadan kurtulalım diyorum. 
Ben
bu dilek ve isteklerle yüce heyetinizi saygıyla selamlıyorum. (MHP sıralarından
alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
94’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
Geçici
madde 1 üzerinde bir önerge vardır, okutuyorum. 
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın geçici 1’inci maddesinde yer alan
“tarihine kadar” ibaresinin “tarihine kadar geçen sürede” şeklinde
değiştirilmesini arz ve teklif ederiz. 
 Müslüm
Doğan Meral Danış Beştaş Erol
Dora
 İzmir Adana Mardin
 Filiz
Kerestecioğlu Demir Garo
Paylan
 İstanbul İstanbul
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ İBRAHİM AYDEMİR (Erzurum) – Katılmıyoruz efendim.
BAŞKAN –
Hükûmet?
MİLLÎ EĞİTİM
BAKANI İSMET YILMAZ (Sivas) – Katılmıyoruz. 
BAŞKAN –
Gerekçeyi okutuyorum.
Gerekçe: Yapılan
değişiklikle madde metnine açıklık getirilmesi amaçlanmıştır. 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Geçici madde 1’i
oylarınıza sunuyorum: Kabul edenler… Kabul etmeyenler… Madde kabul edilmiştir. 
Madde 95
üzerinde bir önerge vardır, okutuyorum. 
Türkiye Büyük
Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 95’inci maddesinin (g) bendinde yer
alan “Diğer maddeleri yayımı tarihinde” ibaresinin “Diğer maddeleri
yayımlandığı tarihte” şeklinde değiştirilmesini arz ve teklif ederiz. 
 Müslüm
Doğan Meral Danış Beştaş Erol
Dora
 İzmir Adana Mardin
 Filiz
Kerestecioğlu Demir Garo
Paylan
 İstanbul İstanbul
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ İBRAHİM AYDEMİR (Erzurum) – Katılmıyoruz efendim.
BAŞKAN –
Hükûmet?
MİLLÎ EĞİTİM
BAKANI İSMET YILMAZ (Sivas) – Katılmıyoruz Başkan. 
BAŞKAN –
Gerekçeyi okutuyorum.
Gerekçe: Yapılan
değişiklikle madde metnine açıklık getirilmesi amaçlanmıştır. 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
95’inci maddeyi
kabul edenler… Kabul etmeyenler… Madde kabul edilmiştir. 
96’ncı madde
üzerinde bir önerge vardır, okutuyorum. 
Türkiye Büyük
Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 96’ncı maddesinde yer alan “hükümlerini
Bakanlar Kurulu yürütür” ibaresinin “hükümleri Bakanlar Kurulu tarafından
yürütülür” şeklinde değiştirilmesini arz ve teklif ederiz. 
 Müslüm
Doğan Meral Danış Beştaş Erol
Dora
 İzmir Adana Mardin
 Filiz
Kerestecioğlu Demir Garo
Paylan
 İstanbul İstanbul
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ İBRAHİM AYDEMİR (Erzurum) – Katılmıyoruz efendim.
BAŞKAN –
Hükûmet?
MİLLÎ EĞİTİM
BAKANI İSMET YILMAZ (Sivas) – Katılmıyoruz Başkan.
BAŞKAN –
Gerekçeyi okutuyorum.
Gerekçe: Yapılan
değişiklikle madde metnine açıklık getirilmesi amaçlanmıştır. 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul edilmemiştir.
96’ncı ve
sonuncu maddeyi oylarınıza sunuyorum: Kabul edenler... Kabul etmeyenler...
Madde kabul edilmiştir.
Maddelerin
oylamaları tamamlanmıştır.
Şimdi, İç Tüzük
86’ya göre, oyunun rengini belli etmek ve lehte olmak üzere Niğde Milletvekili
Erdoğan Özegen.
Buyurun Sayın
Özegen. (AK PARTİ sıralarından alkışlar) 
ERDOĞAN ÖZEGEN
(Niğde) – Sayın Başkan, değerli milletvekilleri; 533 sıra sayılı Vergi
Kanunları ile Bazı Kanun ve Kanun Hükmünde Kararnamelerde Değişiklik Yapılması
Hakkında Kanun Tasarısı üzerine şahsım adına söz almış bulunuyorum. Bu
vesileyle yüce heyetinizi saygıyla selamlıyorum.
Tabii, uzun bir
yasa metni -şimdi arkadaşlarım da diyorlar bir an önce bitsin- ancak AK PARTİ
iktidarlarında hakikaten, reform niteliğinde birçok düzenlemeyi Meclisimiz
hayata geçirmiştir. Aslında bugün, burada görüşülüp oylayacağımız tasarının
içerisinde muhalefet konuşmacılarının da aslında zikrettiği, onların da
katıldığı çok önemli düzenlemeler yer almakta. Biliyoruz ki ülkemizdeki
ekonomik gidişata -özellikle terörle mücadele başta olmak üzere- dünyadaki
ekonomik krizin etkilerini yansıtmadan, ülkemizde sürekli büyüme tablolarıyla
ekonomik dönemleri kapatan AK PARTİ iktidarı, bunu bir dizi reform adımlarıyla
gerçekleştirmiştir. İşte, şu anda da bugün görüştüğümüz yasada birçok alanda
devrim niteliğinde reformlar yapılıyor. Bir tane örnek vermek gerekirse İcra ve
İflas Yasası: Bu ülkede iş adamlarının uzun süre mahkeme kapılarında,
alacaklarını alamamaları ve borçlarının tahsilatlarını yapamamaları ve bunlar
da yıllarca süren muvazaalı şekilde gerçekleşirken şimdi, bu düzenlemeyle İcra
ve İflas Yasası’nda gerçekten devrim niteliğinde bir düzenleme yapıyoruz. 
Sadece buradan
mı bir düzenleme yapıyoruz? Yine, muhalefet sözcüsü arkadaşlarımızın birçoğunun
burada yöntem ve kaynağını eleştirirken ifade ettikleri, ekonomiye can suyu
katacak, istihdamın önünü açacak, üretimi artıracak -yaklaşık 18 milyar diye
burada zikredildi- büyük bir kaynağın yine üretime seferber edildiğini
görmekteyiz. Bütün bunlara baktığımız zaman, 96 maddelik bu yasa tasarısında,
gerçekten birçoğu reform niteliğinde, birçoğu da bugünkü ekonomik koşullarda
üreticinin, istihdamın, üretimin yanında olan, âdeta üretim dostu, üretimi
teşvik eden, yatırımı destekleyen ve ülkemizin kalkınmasına katkı sunacak
birçok düzenlemeyi hayata geçiriyoruz. 
Aslında,
AK PARTİ iktidarının bir dizi reformla on beş yıldır Türkiye’yi 3 kat büyütmüş
bir iktidar olduğu hepimiz tarafından malumdur. Tabii ki muhalefet olarak
burada söz alan değerli milletvekillerimiz “Şunu sattınız, bunu satmadınız,
bunu sattınız...” Ancak matematikte bir kural vardır, 2 kere 2 dünyanın her
yerinde 4 eder. AK PARTİ iktidarlarında on beş yıldır ekonomimiz 3 kat
büyümüştür yani bu ülkede gerek satın alma paritesi açısından gerek gayrisafi
millî hasılamız açısından bakıldığında ülkemizin on beş yılda bütün
olumsuzluklara rağmen 3 kat büyüdüğünü görmekteyiz. Neye rağmen büyüdüğünü
görmekteyiz? İçeride ve dışarıda bütün vesayet odaklarına rağmen, bütün
ekonomik ambargolara rağmen ve bütün direnişlere rağmen ekonomiyi 3 kat
büyütebilen bir iktidar varsa bu da iktidarımızın reformcu bir anlayışa sahip
olduğunun en önemli göstergesidir. (AK PARTİ sıralarından alkışlar) İşte, bugün
yine içinde birçok reformu barındıran bir tasarıyı burada görüşüyoruz. 
Benim
bu tasarı üzerinde oyumun renginin “kabul” olduğunu belirtiyor, hepinizi, yüce
heyetinizi saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ediyoruz.
Aleyhte
Tokat Milletvekili Kadim Durmaz konuşacaktır.
Sayın
Durmaz, buyurun. (CHP sıralarından alkışlar)
KADİM
DURMAZ (Tokat) – Teşekkür ederim Sayın Başkanım.
Yüce
Meclisin değerli üyeleri, tabii, birçok arkadaşımız çok şeyleri kaçırdı. Bu
torba yasa görüşülürken çok kıymetli görüşler ifade edildi. Kıymetli arkadaşımı
da dinledim. Tabii, siyasette 2+2 her zaman 4 etmiyor. On altı yıldır iktidarda
olan AK PARTİ 2’yle 2’nin 4 etmediğini gösteriyor. Neyle gösteriyor? Her ay
şöyle bir kitapçığı biz torba yasa olarak getiriyoruz, gerekli ihtisas
komisyonlarını kullanmadan, alelacele bu Meclisten geçiriyoruz ama birçoğu
hedefini bulmuyor. Niyetimiz ve muradımız, hepimizin, sade sizin değil, bu
ülkede özlenen kalkınmışlığı, gelişmişliği sağlamak olacaktır. 
Trabzon’a bir
selam göstersem Sayın Milletvekilim dinler mi acep? 
AYŞE SULA
KÖSEOĞLU (Trabzon) – Aleykümselam, Trabzon’dan da selam. 
KADİM DURMAZ
(Devamla) – Evet, teşekkür ediyorum. 
Yine, tabii,
adında “millî” olan bir Bakanımız şu anda -bizim için de bir şans- burada.
Arkadaşlar, hepimizin çocukları ve torunları var. Hepinize soruyorum, sizleri
de vicdani olarak düşünmeye davet ediyorum: Hiçbiriniz, taşeron ya da
sözleşmeli bir öğretmene götürüp çocuğunuzu eğitim ve öğretim yapmak üzere
teslim eder misiniz? İnanıyorum etmezsiniz ama tabii ki çaresiz, yoksul,
şehirlerin kenar mahallelerinde bulunan insanlar bunu zorunlu olarak kabul
etmek durumunda kalıyor. 
MİLLÎ EĞİTİM
BAKANI İSMET YILMAZ (Sivas) – Özel okullardaki bütün öğretmenler sözleşmeli
Kadim Bey. 
KADİM DURMAZ
(Devamla) – İşte, millî eğitim -adında olduğu gibi- hepimizin ortak bakışıyla
taşeronlaşmadan kurtulmak zorunda. Sayın Bakanım birkaç kez ikrar etti 109.850
öğretmene -yanılmıyorsam- bu ülkenin ihtiyacı olduğunu. Gelin, bu torba
yasaların içerisinde, Sayın Bakanımızın, ülkemizin millî eğitiminin ihtiyacı
olan o öğretmenlere kadroyu verelim. Yani öğretmen, okumuş, okulunu bitirmiş,
pedagojik formasyonu almış, sınava girmiş; biz bu öğretmeni yeniden, hep sözünü
ettiğimiz, birçok alanda da sıkıntısını gördüğümüz, liyakatsiz bir alana çekip
mülakata tabi tutuyoruz. Ben bu konuda hepinizin vicdani olarak düşünmesinde
yarar var diyorum. 
96 maddelik bir
kanun içerisinde Cumhuriyet Halk Partisi Grubu olarak Türkiye Cumhuriyeti’nin
menfaatine uygun görmediğimiz 8 maddeyle ilgili olumsuz görüş beyan ettik. Eğer
önerilerimizi dinleyen olsa idi, bunların düzeltilmesi noktasındaki
görüşlerimizi de gerek Komisyonda gerekse yüce Mecliste verdiğimiz önergelerle
ifade ettik arkadaşlar. Bunların hukuk mantığına uymadığı gibi Anayasa’mıza da
aykırı olduğunu gördük. Birkaç maddede de hakkaniyet, eşitlik, adalet
ilkelerine uygunsuzluk gördük. Bazılarını görüşerek, karşılıklı uzlaşarak bir
noktaya taşıdık. Bu, yüce Meclis ve o Komisyonda çalışan arkadaşlar adına,
ülkemiz adına olumlu bir gelişme ama ne yazık ki bazılarında da uzlaşma noktasına
geldiğimiz hâlde, yüce Meclise gelince bu uzlaşmaların, bu ortak aklın dikkate
alınmadığını da gördük. Buna karşılık, hakkın, hukukun, bu ülkenin her
yurttaşının yararına olan birçok maddeye de desteğimizi verdik. Umudumuz,
muradımız, içimizden geçen, beklentimiz -ülkemizin geleceği açısından- burada
yaptığımız eleştirilerin sonraki torba yasalarda ya da Mecliste görüşülürken
uyarıların, yapıcı eleştirilerin, katkıların AK PARTİ Grubu tarafından da
dikkate alınıp bu ülkenin içinde bulunduğu açmazlardan bir an önce hepimizin
ortak bir anlayışla, her birimiz bir kenarından tutarak bu ülkeye katkı sunmak
niyetinde olduğumuzu belirtiyor, yasalaşacak olan bu 96 maddelik torba
tasarının ülkemize hayırlı uğurlu olmasını diliyorum. Bundan sonra yapılacak katkıların
da AK PARTİ Grubu tarafından dikkate alınmasının gerekli olduğuna inanıyorum. 
Yüce
Meclisi saygıyla selamlıyorum. (CHP sıralarından alkışlar)
BAŞKAN –
Teşekkür ediyorum Sayın Durmaz. 
Sayın
milletvekilleri, böylece tasarının üzerindeki bütün görüşmeler tamamlanmıştır. 
Tasarının tümü
açık oylamaya tabidir. 
Açık oylamanın
elektronik oylama cihazıyla yapılmasını oylarınıza sunuyorum: Kabul edenler…
Kabul etmeyenler… Kabul edilmiştir. 
Oylama için üç
dakika süre veriyorum ve oylama işlemini başlatıyorum. 
(Elektronik
cihazla oylama yapıldı)
BAŞKAN – Vergi
Kanunları ile Bazı Kanun ve Kanun Hükmünde Kararnamelerde Değişiklik Yapılması
Hakkında Kanun Tasarısı’nın açık oylama sonucu:
“Kullanılan Oy Sayısı : 228
Kabul : 205
Ret : 18
Çekimser : 5 (x)
 Kâtip Üye Kâtip
Üye
 Mustafa Açıkgöz  Mehmet
Necmettin Ahrazoğlu
 Nevşehir Hatay”
Böylece tasarı
kabul edilmiş ve kanunlaşmıştır, hayırlı uğurlu olsun.
535 sıra sayılı
Kanun Tasarısı’nın görüşmelerine başlıyoruz.
2.- Katma Değer Vergisi Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı (1/926) ile
Plan ve Bütçe Komisyonu Raporu (S. Sayısı: 535)
BAŞKAN –
Komisyon? Yok.
Ertelenmiştir.
Gündemimizde
başka bir iş bulunmadığından, kanun tasarı ve teklifleri ile komisyonlardan
gelen diğer işleri sırasıyla görüşmek için 22 Mart 2018 Perşembe günü saat
14.00’te toplanmak üzere birleşimi kapatıyor, hayırlı geceler diliyorum.
Kapanma Saati: 22.47




(x) Bu bölümde hatip tarafından Türkçe
olmayan kelimeler ifade edildi.


(x) Bu bölümde hatip tarafından Türkçe
olmayan bir kelime ifade edildi.


(x) Bu bölümde hatip tarafından Türkçe
olmayan kelimeler ifade edildi.


(x) 533 S.
Sayılı Basmayazı 6/3/2018 tarihli 66’ncı Birleşim Tutanağı’na eklidir.


(x) Açık oylama kesin sonuçlarını
gösteren tablo tutanağa eklidir.




