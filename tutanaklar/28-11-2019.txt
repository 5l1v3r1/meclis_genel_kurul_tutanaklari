



TBMM Tutanak Müdürlüðü




 TÜRKİYE BÜYÜK MİLLET MECLİSİ
 TUTANAK DERGİSİ

 24’üncü
Birleşim
 28
Kasım 2019 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER

I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Ankara Milletvekili Asuman Erdoğan’ın, 24 Kasım Öğretmenler Günü’ne
ilişkin gündem dışı konuşması
2.- Ordu Milletvekili Mustafa Adıgüzel’in, iyi tarımın ve organik
tarımın desteklenmesi gerektiğine ilişkin gündem dışı konuşması
3.- Aksaray Milletvekili Ayhan Erel’in, tarım kooperatiflerinin yaşadığı
sorunlara ilişkin gündem dışı konuşması

IV.- AÇIKLAMALAR
1.- İzmir Milletvekili Mehmet Ali Çelebi’nin, gelir uzmanı, devlet gelir
uzmanı ve mali hizmetler uzman yardımcılıkları ile vergi müfettiş yardımcılığı
için sınav ilanı verilip verilmeyeceğini Hazine ve Maliye Bakanından öğrenmek
istediğine ilişkin açıklaması
2.- Adana Milletvekili Ayhan Barut’un, tasarruf yapılamayan ve faturası
vatandaşa kesilen yaz saati uygulamasında neden ısrar edildiğini, sorunun
çözümü için verilen kanun teklifinin neden Komisyonda bekletildiğini öğrenmek
istediğine ilişkin açıklaması
3.- Mersin Milletvekili Hacı Özkan’ın, Cumhurbaşkanı Recep Tayyip
Erdoğan’ın önderliğinde geleceğin güçlü Türkiyesinin inşa edildiğine ilişkin
açıklaması
4.- Osmaniye Milletvekili Mücahit Durmuşoğlu’nun, Şanlıurfa ili Akçakale
ilçesi Tekçe Hudut Karakoluna yapılan havan saldırısı sonucu şehit düşen
askerlerimiz ile Hakkâri İl Jandarma Komutanlığı Davuş Tepe üs bölgesine
yıldırım düşmesi sonucu şehit düşen askerlerimize Allah’tan rahmet dilediğine,
savunma sanayisinde büyük atılımlar gerçekleştirildiğine ilişkin açıklaması
5.- Adıyaman Milletvekili Abdurrahman Tutdere’nin, Tut ilçesi,
Yaylakonak beldesi ile çok sayıda yerleşim birimini Adıyaman merkeze bağlayan
Kırkgöz Köprüsü’nün trafik yoğunluğunu karşılayamadığına ilişkin açıklaması
6.- Mersin Milletvekili Ali Cumhur Taşkın’ın, Mersin ilinin coğrafi
konumu ve tarihî geçmişinin ortaya çıkardığı zengin kültür birikimiyle önemli
bir turizm merkezi olduğuna ilişkin açıklaması
7.- İstanbul Milletvekili Ali Kenanoğlu’nun, Kenan Evren isminin her
yerden silinmesi kararının yeterli olmadığına, darbe zihniyetinin ve hukukunun
ne zaman ortadan kaldırılacağını Hükûmetten öğrenmek istediğine ilişkin
açıklaması
8.- Mersin Milletvekili Olcay Kılavuz’un, bin yıllık kardeşlik, millî
birlik ve beraberlik şuuruyla Türk milletinin Türk vatanı üzerinde oynanan
oyunların bilincinde olduğuna ilişkin açıklaması
9.- Antalya Milletvekili Aydın Özer’in, 2 Aralık itibarıyla asgari ücret
görüşmelerinin başlayacağına ve bir asgari ücretlinin karnını doyurabilmesi,
faturalarını ödeyebilmesi, çocuğunun eğitim ve sağlık masraflarını
karşılayabilmesi için en az 5 bin lira alması gerektiğine ilişkin açıklaması
10.- Kütahya Milletvekili Ali Fazıl Kasap’ın, sağlıkta çağ atladığımız
iddia edilen dönemde Kütahya ilinde nefrolog olmadığı için diyaliz hastalarının
yaşadığı mağduriyete ilişkin açıklaması
11.- Kahramanmaraş Milletvekili Sefer Aycan’ın, Türkiye’nin NATO
toplantısında PYD ve YPG’nin terör örgütü olarak tanımlanması isteğinin ABD
tarafından veto edilmesini kınadığına ilişkin açıklaması
12.- Gaziantep Milletvekili İrfan Kaplan’ın, yirmi ayda elektriğe
yapılan zammın rekor seviyeye ulaştığına ilişkin açıklaması
13.- Şanlıurfa Milletvekili Ahmet Akay’ın, Şanlıurfa ili Akçakale ilçesi
Tekçe Hudut Karakoluna yapılan havan saldırısı sonucu şehit olan 2 askerimize
Allah’tan rahmet dilediğine ve bir damla petrolü bir damla kandan daha kıymetli
gören emperyalist güçlerin emellerine ulaşamayacağına ilişkin açıklaması
14.- Bursa Milletvekili Refik Özen’in, 26 Kasım 2019 tarihinde
Arnavutluk’un Dıraç kentinde meydana gelen deprem nedeniyle yaşamını
yitirenlere Allah’tan rahmet dilediğine, Sağlık Bakanlığımız, AFAD
Başkanlığımız ve Türk Kızılayının afetzedelerin ihtiyaç duyabileceği insani
yardım malzemelerinin temin ve tespitine yönelik çalışmalarını sürdürdüğüne
ilişkin açıklaması
15.- Bartın Milletvekili Yılmaz Tunç’un, Hakkâri İl Jandarma Komutanlığı
Davuş Tepe üs bölgesine yıldırım düşmesi sonucu şehit olan hemşehrisi Uzman
Çavuş Furkan Yılmaz ile Uzman Çavuş Bünyamin Duymaz’a, Şanlıurfa ili Akçakale
ilçesi sınır karakoluna yapılan havan saldırısı sonucu şehit olan Tankçı Uzman
Çavuş Şevket Tekin ile Tankçı Uzman Çavuş Davut Armağan Keskin’e Allah’tan
rahmet dilediğine ilişkin açıklaması
16.- Yozgat Milletvekili Yusuf Başer’in, Hakkâri İl Jandarma Komutanlığı
Davuş Tepe üs bölgesine yıldırım düşmesi sonucu şehit olan hemşehrisi Uzman
Çavuş Bünyamin Duymaz’a Allah’tan rahmet dilediğine ilişkin açıklaması
17.- İzmir Milletvekili Dursun Müsavat Dervişoğlu’nun, Hakkâri İl
Jandarma Komutanlığı Davuş Tepe üs bölgesine yıldırım düşmesi sonucu şehit olan
askerlerimiz ile Şanlıurfa ili Akçakale ilçesi Tekçe Hudut Karakoluna yapılan
havan saldırısı sonucu şehit olan Tankçı Uzman Çavuş Şevket Tekin ile Tankçı
Uzman Çavuş Davut Armağan Keskin’e Allah’tan rahmet dilediğine, İzmir ili
Gaziemir ilçesinde cereyan eden olayın münferit bir hezeyandan ileri
gitmeyeceği kanaatini taşıdığına ilişkin açıklaması




18.- Sakarya Milletvekili Muhammed Levent Bülbül’ün, Şanlıurfa ili
Akçakale ilçesi Tekçe Hudut Karakoluna yapılan havan saldırısı sonucu şehit
olan 2 askerimiz ile Hakkâri İl Jandarma Komutanlığı Davuş Tepe üs bölgesine ve
Pençe Hakekâtı bölgesine yıldırım düşmesi sonucu şehit olan 3 askerimize
Allah’tan rahmet dilediğine, 28 Kasım Arnavutluk’un Bayrak ve Bağımsızlık
Günü’ne, İzmir ili Gaziemir ilçesinde Alevi ailenin yaşadığı evin duvarına
çarpı işareti konularak hakaret içerikli yazı yazılmasını nefretle
kınadıklarına ilişkin açıklaması
19.- Mersin Milletvekili Fatma Kurtulan’ın, 28 Kasım Tahir Elçi’nin
öldürülmesinin 4’üncü yıl dönümü vesilesiyle Tahir Elçi’nin failini koruyan,
yargılanmasını engelleyenler ile delillerin yasaklı alan içerisinde yok
olmasını bekleyen, olay yeri incelemesi için gelenleri ateş altına alanların
aynı zihniyet olduğuna ve gerçeklerin bir gün gün yüzüne çıkacağına, İzmir ili
Gaziemir ilçesinde Alevi ailenin evinin duvarına “Defol Alevi” yazılarak çarpı
işareti konulması olayının katliamla sonuçlanan vakalara dönüşmemesi için
gerekli tedbirlerin alınması gerektiğine ilişkin açıklaması
20.- İstanbul Milletvekili Engin Altay’ın, Şanlıurfa ili Akçakale ilçesi
Tekçe Hudut Karakoluna yapılan havan saldırısı sonucu şehit olan Tankçı Uzman
Çavuş Şevket Tekin ile Tankçı Uzman Çavuş Davut Armağan Keskin’e, Hakkâri İl
Jandarma Komutanlığı Davuş Tepe üs bölgesine yıldırım düşmesi sonucu şehit olan
Uzman Çavuş Bünyamin Duymaz ile Uzman Çavuş Furkan Yılmaz’a ve Pençe Harekâtı
bölgesinde yıldırım düşmesi sonucu şehit olan Piyade Uzman Onbaşı Bünyamin
Çabuk’a Allah’tan rahmet dilediğine, İzmir ili Gaziemir ilçesinde Alevi ailenin
yaşadığı evin duvarına çarpı işareti konularak yazı yazılması olayının
yaşanılan derin acıların hatırlanmasına vesile olduğuna ve yürütme organının
gerekli tedbirleri hayata geçirmesini beklediklerine, 28 Kasım Tahir Elçi’nin
öldürülmesinin 4’üncü yıl dönümü vesilesiyle Tahir Elçi’ye sıkılan kurşunun
barışa, demokrasiye ve kardeşliğe sıkıldığına ilişkin açıklaması
21.- Çankırı Milletvekili Muhammet Emin Akbaşoğlu’nun, Şanlıurfa ili
Akçakale ilçesi Tekçe Hudut Karakoluna yapılan havan saldırısı sonucu şehit
olan Mehmetçiklerimiz ile vatan, millet müdafaası uğruna şehit olan
askerlerimize ve güvenlik güçlerimize Allah’tan rahmet dilediğine, uluslararası
terör ve uluslararası ekonomik saldırılara muhatap olunduğuna, küresel krizin
yaşandığı bu dönemde büyümemizin devam ettiğine, Barış Pınarı Harekâtı’yla
sahada ve masada başarıya ulaşıldığına, aktif, dinamik ve çok yönlü dış
politikayla Türkiye’nin küresel bir aktör olarak dünyanın gündeminde olduğuna,
82 milyon insanımızla, Türk, Kürt, Alevi, Sünni’siyle bir ve beraber
olunduğuna, içeriden ve dışarıdan her türlü provokasyona karşı gerekli
tedbirlerin alınacağına ilişkin açıklaması
22.- İzmir Milletvekili Dursun Müsavat Dervişoğlu’nun, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
23.- Çankırı Milletvekili Muhammet Emin Akbaşoğlu’nun, İzmir
Milletvekili Dursun Müsavat Dervişoğlu’nun yaptığı açıklamasındaki bazı
ifadelerine ve Türkiye'nin nereden nereye geldiğiyle ilgili rakamların ortada
olduğuna, bütün provokasyonların, ekonomik saldırıların ve algı yönetimlerinin
dağıtılarak hedeflere ulaşılacağına ilişkin açıklaması
24.- Mersin Milletvekili Fatma Kurtulan’ın, Çankırı Milletvekili
Muhammet Emin Akbaşoğlu’nun Genel Kurulu bir miting alanı gibi gördüğüne
ilişkin açıklaması
25.- İzmir Milletvekili Dursun Müsavat Dervişoğlu’nun, Çankırı
Milletvekili Muhammet Emin Akbaşoğlu konuşunca Genel Kurulun miting meydanına
döndüğüne ilişkin açıklaması 
26.- İstanbul Milletvekili Engin Altay’ın, Türkiye’de her gün ekonomik
sebeplerden dolayı insanlar intihar ederken Çankırı Milletvekili Muhammet Emin
Akbaşoğlu’nun pembe bir ekonomik tablo çizdiğine ilişkin açıklaması
27.- Çankırı Milletvekili Muhammet Emin Akbaşoğlu’nun, intihar olayları
ile ekonomi meselelerini ilişkilendirmenin sosyal anlamda talihsiz bir durum
olduğuna, ülkeyi nereden alıp nereye getirdiklerinin mukayesesini yaptıklarına
ilişkin açıklaması
28.- İstanbul Milletvekili Engin Altay’ın, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ve intiharların
ekonomik sebeplere dayandırılmamasının vahim bir durum olduğuna ilişkin
açıklaması
29.- Çankırı Milletvekili Muhammet Emin Akbaşoğlu’nun, yaptıkları
başarıları dile getirdiklerine, sorunları tespit ve teşhis edip, tedavi
yollarını ortaya koyduklarına ilişkin açıklaması
30.- Balıkesir Milletvekili Fikret Şahin’in, Şanlıurfa ili Akçakale
ilçesi Tekçe Hudut Karakoluna yapılan havan saldırısı sonucu şehit olan
hemşehrisi Tankçı Uzman Çavuş Davut Armağan Keskin ile Tankçı Uzman Çavuş
Şevket Tekin’e, Hakkâri İl Jandarma Komutanlığı Davuş Tepe üs bölgesi ile Pençe
Harekâtı bölgesine yıldırım düşmesi sonucu şehit olan 3 Mehmetçik’imize
Allah’tan rahmet dilediğine ilişkin açıklaması
31.- Çankırı Milletvekili Muhammet Emin Akbaşoğlu’nun, Adana
Milletvekili İsmail Koncuk’un 144 sıra sayılı Kanun Teklifi’nin 11’inci
maddesiyle ilgili önerge üzerinde yaptığı konuşmasındaki bazı ifadelerine, her
türlü kamu memuriyetine atanmalarda sözlü sınavın var olduğuna ve Anayasa'ya
aykırılığın söz konusu olmadığına ilişkin açıklaması
32.- Adana Milletvekili İsmail Koncuk’un, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ve her alana sözlü
sınav getirilerek tüm kurumlarda subjektif değerlendirmeyi yöntem hâline
getirdiklerine ilişkin açıklaması
33.- İstanbul Milletvekili Engin Altay’ın, İstanbul Milletvekili Musa
Piroğlu’nun 144 sıra sayılı Kanun Teklifi’nin 16’ncı maddesiyle ilgili önerge
üzerinde yaptığı konuşmasında soyadını “Altaylı” olarak ifade ettiğine ilişkin
açıklaması
34.- Kırıkkale Milletvekili Ramazan Can’ın, “tutsak” ve “esir”
kelimelerini kabul etmelerinin söz konusu olmadığına ilişkin açıklaması
35.- Sakarya Milletvekili Muhammed Levent Bülbül’ün, Şırnak Milletvekili
Hüseyin Kaçmaz’ın 144 sıra sayılı Kanun Teklifi’nin 18’inci maddesiyle ilgili
önerge üzerinde yaptığı konuşmasındaki bazı ifadelerine ve bu zamana kadar
Meclis tarafından “Kürt raporu” adı altında bir raporun hazırlanmadığına
ilişkin açıklaması
36.- Çankırı Milletvekili Muhammet Emin Akbaşoğlu’nun, ayrıştırıcı bir
dili kabul etmelerinin mümkün olmadığına, Türkiye'nin birlik ve beraberliğinin
kırmızı çizgileri olduğuna ve Türkiye’nin Kürtlerle ilgili bir meselesi
olmadığına, Bursa Milletvekili Yüksel Özkan’ın Bulgaristan’a yönelik “kardeş
şehirler” beyanına ilişkin açıklaması
37.- İstanbul Milletvekili Hakkı Saruhan Oluç’un, Sakarya Milletvekili
Muhammed Levent Bülbül’ün yaptığı açıklamasındaki bazı ifadelerine, ayrıştırıcı
değil birleştirici bir dil kullandıklarına, Kürt sorunu olduğunun kabul
edilmesi hâlinde demokratik çözümün bulunması doğrultusunda adım
atılabileceğine ilişkin açıklaması
38.- Ankara Milletvekili Mehmet Naci Bostancı’nın, Hatay Milletvekili
Suzan Şahin’in, 144 sıra sayılı Kanun Teklifi’nin 20’nci maddesiyle ilgili
önerge üzerinde yaptığı konuşmasındaki bazı ifadelerine ilişkin açıklaması
39.- Çankırı Milletvekili Muhammet Emin Akbaşoğlu’nun, İstanbul Milletvekili
Gökan Zeybek’in 144 sıra sayılı Kanun Teklifi’nin 22’nci maddesiyle ilgili
önerge üzerinde yaptığı konuşmasındaki bazı ifadelerine ilişkin açıklaması
40.- İstanbul Milletvekili Gökan Zeybek’in, Çankırı Milletvekili
Muhammet Emin Akbaşoğlu’nun yaptığı açıklamasındaki bazı ifadelerine ilişkin
açıklaması
41.- Şanlıurfa Milletvekili İbrahim Özyavuz’un, Şanlıurfa ili Akçakale
ilçesi Tekçe Hudut Karakoluna yapılan havan saldırısı sonucu şehit olan 2
askerimize Allah’tan rahmet dilediğine ve millî güvenliğimiz için Barış Pınarı
Harekâtı’nın devam etmesi gerektiğine ilişkin açıklaması
42.- Çankırı Milletvekili Muhammet Emin Akbaşoğlu’nun, Afyonkarahisar
Milletvekili Burcu Köksal’ın 144 sıra sayılı Kanun Teklifi’nin 23’üncü
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
43.- Afyonkarahisar Milletvekili Burcu Köksal’ın, Çankırı Milletvekili
Muhammet Emin Akbaşoğlu’nun yaptığı açıklamasındaki bazı ifadelerine ilişkin
açıklaması
44.- İstanbul Milletvekili Engin Altay’ın, Tank Palet Fabrikasıyla
ilgili konunun Türkiye gündemini bir süre daha meşgul edeceğine ve Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
45.- Çankırı Milletvekili Muhammet Emin Akbaşoğlu’nun, ALTAY tankının
prototipi için OTOKAR’ın görevlendirildiğine, denetleme hakkı Millî Savunma
Bakanlığında olmak kaydıyla yeni bir şirketin kurulduğuna, tahsis işleminin
yapıldığına ve Cumhurbaşkanlığı kararı olduğu için Resmî Gazete’de
yayımlanmadığına ilişkin açıklaması
46.- İstanbul Milletvekili Engin Altay’ın, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine
ilişkin açıklaması
47.- Çankırı Milletvekili Muhammet Emin Akbaşoğlu’nun, İstanbul
Milletvekili Engin Altay’ın yaptığı açıklamasındaki bazı ifadelerine,
kamuoyunun yanıltılmayıp doğru bilgilerin verilmesi gerektiğine, bağımsız ve
tarafsız olan yargının yürütmenin güdümünde olmadığına ve olmayacağına ilişkin
açıklaması
48.- İstanbul Milletvekili Engin Altay’ın, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ilişkin açıklaması
49.- Çankırı Milletvekili Muhammet Emin Akbaşoğlu’nun, tank yapımıyla
ilgili firmaların tekliflerini verdiğine ve en uygun fiyatı veren şirketle ilgili
İhale Kanunu çerçevesinde değerlendirmeler yapılarak Tank Palet Fabrikasıyla
ilgili konunun neticelendirildiğine ilişkin açıklaması
50.- İstanbul Milletvekili Engin Altay’ın, Millî Savunma Bakanının Plan
ve Bütçe Komisyonunda Millî Savunma Bakanlığı bütçesi görüşülürken Tank Palet
Fabrikasıyla ilgili sorulara verdiği cevaba ilişkin açıklaması
51.- Çankırı Milletvekili Muhammet Emin Akbaşoğlu’nun, Millî Savunma
Bakanının, Millî Savunma Bakanlığı bürokrasisinin, Cumhurbaşkanının, AK PARTİ
Genel Başkan Yardımcıları ile AK PARTİ Grup Başkan Vekillerinin Tank Palet
Fabrikasıyla ilgili konuda kamuoyunu bilgilendirici açıklamaları defaatle
yaptığına, yalan siyaseti güdenler ile hakikati ortaya koyanların ayrımını
milletin sandıkta yapacağına ilişkin açıklaması
52.- İstanbul Milletvekili Engin Altay’ın, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ilişkin açıklaması
53.- Çankırı Milletvekili Muhammet Emin Akbaşoğlu’nun, İstanbul
Milletvekili Engin Altay’ın yaptığı açıklamasındaki bazı ifadelerine ilişkin
açıklaması
54.- İstanbul Milletvekili Engin Altay’ın, Tank Palet Fabrikası
konusunda usulsüzlük olmadığına yönelik Çankırı Milletvekili Muhammet Emin
Akbaşoğlu’nun Kur’an-ı Kerim’e el basmasını istediğine ilişkin açıklaması
55.- Antalya Milletvekili Kemal Çelik’in, Antalya Milletvekili Hasan
Subaşı’nın 144 sıra sayılı Kanun Teklifi’nin 23’üncü maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
56.- Çankırı Milletvekili Muhammet Emin Akbaşoğlu’nun, Konya
Milletvekili Fahrettin Yokuş’un 144 sıra sayılı Kanun Teklifi’nin 24’üncü
maddesiyle ilgili önerge üzerinde yaptığı konuşmasındaki ifadelerine
katılmalarının mümkün olmadığına ve Konya Milletvekili Fahrettin Yokuş’un hangi
dostluk grubu üyesi olduğunu öğrenmek istediğine ilişkin açıklaması
57.- Konya Milletvekili Fahrettin Yokuş’un, Türkiye-Çin Parlamentolar
Arası Dostluk Grubu üyesi olduğuna ilişkin açıklaması

V.- ÖNERİLER
A) Danışma Kurulu Önerileri
1.- Danışma Kurulunun, 28 Kasım 2019 Perşembe günü yaptığı toplantıda,
144 sıra sayılı Kanun Teklifi’nin görüşmelerinin tamamlanamaması hâlinde Genel
Kurulun çalışmalarını sürdürmesine karar verilen 29 Kasım 2019 Cuma, 30 Kasım
2019 Cumartesi ve 1 Aralık 2019 Pazar günleri toplanmamasına ilişkin önerisi 

VI.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Antalya Milletvekili Kemal Çelik ile 104 Milletvekilinin Bazı
Kanunlarda ve 375 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/2368) ile Tekirdağ Milletvekili Mustafa Şentop’un Türk
Vatandaşlığı Kanununda Değişiklik Yapılması Hakkında Kanun Teklifi (2/2385) ve
İçişleri Komisyonu Raporu (S. Sayısı: 144) 

28 Kasım 2019 Perşembe
BİRİNCİ OTURUM
Açılma Saati: 14.01
BAŞKAN: Başkan Vekili Süreyya Sadi BİLGİÇ
KÂTİP ÜYELER: İshak GAZEL (Kütahya), Nurhayat ALTACA KAYIŞOĞLU (Bursa)
-----0-----
BAŞKAN
– Türkiye Büyük Millet Meclisinin 24’üncü Birleşimini açıyorum.
Toplantı
yeter sayısı vardır.
Görüşmelere
başlıyoruz.
Gündeme
geçmeden önce, 3 sayın milletvekiline gündem dışı söz vereceğim.
Gündem
dışı ilk söz, 24 Kasım Öğretmenler Günü münasebetiyle söz isteyen Ankara
Milletvekili Asuman Erdoğan’a aittir.
Buyurun
Sayın Erdoğan. (AK PARTİ sıralarından alkışlar) 
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Ankara Milletvekili Asuman Erdoğan’ın, 24 Kasım Öğretmenler Günü’ne
ilişkin gündem dışı konuşması
ASUMAN
ERDOĞAN (Ankara) – Kıymetli Başkanım, Gazi Meclisimiz ve saygıdeğer
milletvekilleri; hepimizin bildiği gibi, 24 Kasım Pazar günü Öğretmenler
Günü’ydü. Ben de bu günü anmak amacıyla söz almış bulunmaktayım. 
Öğretmenler
Günü’n kutlu olsun öğretmenim. 
Aziz
milletimiz öğretmeninin kıymetini hep bildi, biliyor. Çiçeği burnunda yeni
atanmış bir köy öğretmenine evini açtı, sofrasına buyur etti. Gözbebeği
çocuklarını ona emanet ederken “Eti senin, kemiği benim.” deme kadirşinaslığını
gösterdi. Kendi bağrından çıkan, memleketin okumuş öğretmen olmuş insanına,
öğretmenine gönlünü açtı.
Dünyaca
tanınmış mimarlarımız, hekimlerimiz, mühendislerimiz, iktisatçılarımız,
siyasetçilerimiz, hepsi öğretmenlerimizin eseri. Bizim kültürümüzde
öğretmenlerimizin üzerimizdeki hakkı, anne babalarımızınki seviyesindedir.
Bizde, özellikle Anadolu kültüründe el öpmek yaygındır. Çocuklara “Annenin,
babanın, bir de öğretmenin elini öpeceksin.” denir. Öğretmenlerimize her zaman
hürmet ediyoruz. Medeniyetimizin bize verdiği tavsiye “Bana bir harf öğretenin
kırk yıl kölesi olurum.” anlayışı öğretmenlik mesleğinin en çarpıcı ifadesidir.
Öğretmenlerimiz bayrağımızın dalgalandığı her yerde görev yapan birer
kahramandır.
Sözlerime
benim öğretmenliğe başladığım ilk senelerde çok etkilendiğim 2 değerli ve güzel
öğretmenimizi ve sevgili öğrenicilerini anarak devam etmek istiyorum. Görevlerinin
ilk senesinde atandıkları Ağrı’nın Doğubayazıt ilçesi Ortadirek köyünde sobadan
çıkan yangında öğrencilerini kurtarmak için kendilerini feda eden Aysun ve
Burçin öğretmenlerimizi ve Okan yavrumuzu 24 Kasım Öğretmenler Günü vesilesiyle
rahmetle anmak istiyorum. 24 Aralık 2003 tarihinde yanarak şehit olan güzel ve
fedakâr öğretmenlerimizin vefatının 16’ncı yıl dönümleri bu yıl.
Meslektaşlarımın göstermiş olduğu bu fedakârlık, öğretmenlik mesleğinin ne
kadar kutsal, ne kadar yüce bir meslek olduğunun en sembolik örneklerinden
biridir. Şüphesiz ki Türkiye’nin birçok bölgesinde nice Aysun ve Burçin
öğretmenler öğretmenlik mesleğinin kutsallığını yerine getirmekte ve gelecek
nesiller böylesi değerli öğretmenlerin toprağında yetişmektedir.
Evet,
değerli milletvekilleri, öğretmenlik mesleği öyle kıymetli ve önemli bir
meslektir ki öğrenciler için yeri gelir anne, yeri gelir baba ama en önemlisi
öğretmen olursunuz ki öğretmen olmaya öğrenciniz için ateşe karşı siper olmak
da dâhildir.
Konuşmamda,
şehit edilen meslektaşlarıma da değinmeden geçmek istemiyorum. PKK terör örgütü
tarafından 80’li yıllardan bu yana şehit edilen, zihinlerimizde içten
gülüşleri, pırıl pırıl gözleriyle son derece derin izler bırakan Şenay Aybüke
Yalçın’ı, Necmettin Yılmaz’ı ve tüm şehit öğretmenlerimizi rahmet ve minnetle
yâd ediyorum.
Öğretmenlerimize
en kıymetli hazinemiz olan geleceğimizi, geleceğimizin teminatı olan
çocuklarımızı emanet ediyoruz. Bundan daha büyük itibar, bundan daha büyük bir
şeref olabilir mi? Geleceğe dair ne plan yapıyorsak hepsinin öznesi
öğretmenlerimizdir. Cumhurbaşkanımız Sayın Recep Tayyip Erdoğan’ın eğitim
ortamlarının kalitesinin artırılması adına sıkça dile getirdiği gibi: “Onurlu
bir nesil yetiştireceksek -aslan yattığı yerden belli olur- çocuklarımızı en iyi
imkânlara kavuşturmak boynumuzun borcudur.” Öğretmensiz geçen derslerden, 60-70
kişilik sınıf mevcutlarına kadar birçok sorun varken önümüzde; spor salonları,
laboratuvarlar, kütüphaneler, pansiyonlar, yurtlarla eğitim alanında âdeta bir
devrim gerçekleştirildi.
Kıymetli
vekillerim, kendi öğrencilik hayatımdan biliyorum, devlet parasız yatılı
okuduğum hâlde kitaplarımız ücretliydi ve ancak 3-4 arkadaş birleşerek bir
kitap alabiliyor ve sırayla ders çalışabiliyorduk. Çok şükür, artık, ders
kitaplarını zengin fakir ayırt etmeden öğrencilerimize ücretsiz olarak verdik,
veriyoruz. 
Ülkemizde
örgün eğitim alan okulöncesi, ilköğretim ve ortaöğretim düzeyinde toplam 18
milyonu aşkın öğrencimiz var. Bizzat Emine Erdoğan Hanımefendi’nin başlattığı
kampanyaların desteğiyle, kız öğrencilerimizin okullaşma oranları 2002 yılında
yüzde 45,2’yken; şu anda ilköğretim düzeyinde yüzde 92, ortaokulda yüzde 93,
ortaöğretimde yüzde 83 ve yükseköğretimde de yüzde 46’ya ulaşmıştır. 
Müfredattan
sınav sistemimize kadar pek çok farklı projeyi hayata geçirdik.
Öğretmenlerimizin daha iyi hazırlanması için video kütüphaneleri oluşturuyoruz.
Çok yakın zamanda -Millî Eğitim Bakanımız Sayın Ziya Selçuk’un da müjdesini
verdiği gibi- Türkiye'nin 957 ilçesinde öğretmen destek noktaları açacağız.
Öğretmenlerimiz, öğretirken öğrenmeye devam edecek. Eğitimle ilgili yeni
projelerimizle eksiklerimizi tamamlayarak inşallah ülkemiz için çok daha farklı
bir noktaya ilerleyeceğiz. 2023 eğitim vizyonuyla, eğitimimizde hedeflediğimiz
seviyeye çıkacağımıza inanıyorum. 
Bizim
gözümüzde eğitim öğretim meselesi, özünde bir insan meseledir ve onu
biçimlendiren öğretmenlerimizdir. Ben de bir öğretmenim, sınıf atmosferini
yıllarca teneffüs etmiş biriyim. İnanıyorum ki büyük ve güçlü bir ülke olma
yolunda en büyük pay siz kıymetli meslektaşlarıma düşüyor. 
Meslektaşlarımın
Öğretmenler Günü’nü tekrar kutluyor ve saygılarımı sunuyorum. (AK PARTİ ve İYİ
PARTİ sıralarından alkışlar) 
BAŞKAN
– Gündem dışı ikinci söz, organik tarımın desteklenmesi konusunda söz isteyen Ordu
Milletvekili Mustafa Adıgüzel’e aittir. 
Buyurun
Sayın Adıgüzel. (CHP sıralarından alkışlar)
2.- Ordu Milletvekili Mustafa Adıgüzel’in, iyi tarımın ve organik
tarımın desteklenmesi gerektiğine ilişkin gündem dışı konuşması
MUSTAFA
ADIGÜZEL (Ordu) – Sayın Başkan, sayın milletvekilleri; “iyi tarım ve organik
tarım” kapsamında 2007’den beri çiftçilerimize destek verilmektedir. Toprak
tahlili, kayıt ve dosya parası ve sertifikasyon işlemleri için her yıl
çiftçilerimiz yaklaşık 400-500 lira para ödemektedir. Bu sene de 150 bin
çiftçimiz başvurdu, bir de ne görelim, tam 9 kasım 2019’da yayınlanan bir
tebliğle bu 150 bin çiftçiden 110 binini devre dışı bıraktınız yani 2016, 2017
ve 2018’de destekleme alan üreticilerin 2019’da alamayacağına dair bir ibare
getirdiniz. Bu şekilde, parasını yatıran bir sürü çiftçiyi mağdur ettiniz.
Bakın,
devlet dolandırmaz, devlet sözünün arkasında durur. Zaten 50 lira, 40 liraya
inmiştiniz, en son bu sene de 20 liraya kadar indiniz. 2007’den itibaren
çiftçiye toplam borcunuz 135 milyar lira, çiftçi başına 67.500 lira borcunuz
zaten var. Zaten sabıkalısınız, en azından bu sene kayıtlarını yaptırıp
ücretlerini yatıran çiftçinin desteklenmesini sağlayın ve bu ayıbı kapatın.
Zaten
uyguladığınız politikalarla yerli tarımı bitirdiniz. 1920’lerde bu ülke buğday,
tütün, zeytin satıp fabrikalar kurdu; bugünlerde o fabrikaları satıp buğday,
nohut ve patates alıyorsunuz. 
Millî
ürünümüz fındıkta durum belli; yüzde 70’ini ürettiğimiz, dünyada tekel
olduğumuz fındığı bir İtalyan firması Ferrero’ya teslim ettiniz. Ta Oltan
Gıdayı satıp ihracat yetkisini ona verdiğinizde sarı öküzü kaybetmiştiniz
zaten. 
Bu
Ferrero başka neler yapıyor biliyor musunuz? Sezon öncesi rekolte oyunları
yapıyor. El altından düşük fiyatla piyasaya, yandaşlarına fındık veriyor, bu
şekilde piyasa fiyatıyla oynuyor. Geçen yıl bütün stokları erimiş Avrupa'dan
fındık talebi beklerken tam sezon başında 300 bin ton fındığı Avrupa'ya vererek
piyasada bize gelecek talebin önünü kesti. 11 milimin üzerindeki fındıkları
kullanıyor, kalanı da, 11 milimin altındaki fındıkları da diğer sanayiciye
veriyor. Bizim yerli sanayicimiz de bu fındığı istiyor. Ne yapıyor biliyor
musunuz? Bizim yerli sanayiciye vermiyor, Avrupa'daki sanayiciye veriyor çünkü
yerli sanayiyi bitirmek istiyor. Bu TMO da aldığı bütün fındığı bu Ferrero ve
yandaşlarına veriyor. Bizim yerli üretici, yerli sanayici TMO’dan fındık
istediği zaman depolar kapatılmış. Aynen pavyon kapatılır gibi TMO’da depo
kapatılıyor sevgili arkadaşlar. 
Bu
sene 80 bin ton TMO fındık aldı. Ferrero, o fındığı kendi fındığı gibi görüyor.
Hâl böyleyken geçtiğimiz günlerde İtalyan firmasından yetkili,
Cumhurbaşkanlığının ilgili birimine gidip bir talepte bulunuyor.
Cumhurbaşkanlığının ilgili birimindeki yetkili de -ismi bende var- Ordu’ya
gidiyor, Ordu’da bu firma adına 60 dönüm arazi arıyor. Ne için biliyor musunuz?
Bu Ferrero, ihracatçı birliklerinde var, çikolata sanayisinde var, tarlada var
-biraz sonra söyleyeceğim- şimdi de kırma işine giriyor; natürel fındık işine,
vagonculuğa, tüccarlığa soyunuyor. 
Değerli
arkadaşlarım, Ordu’da 7.500 işçi çalışıyor bu kırma sanayisinde az sayıdaki
fabrikada -ihracatçı fabrikalar bunlar- 3 bin kişi de manavlarda deyin, 10
binin üzerinde -sadece Ordu’da- insan işsiz kalacak. Bakın, eğer bu Ferrero bu
işe de Karadeniz’de girerse Karadeniz’de artık ot bitmez. İhracat biter,
manavlar biter. 
Yabancı
yatırım bir ülkeye ancak orada o sektörde eksiklik varsa girmelidir ama yabancı
yatırım gelip o ülkedeki yerli sanayiyi bitirmek için girmemelidir. Tütün böyle
oldu. Bakın, şeker böyle oldu. Fındık da böyle olmasın çünkü fındık millî bir
davadır. Bakın, Ferrero, tarlada 40 bin üreticiyle anlaşma yaptı. Eğer bu
üretici sayısını 120 bine çıkarırsa zaten kimseye ihtiyacı kalmayacak, sizlere
de ihtiyacı kalmayacak. 
Ve
fındığı başka yerde yetiştirmek adına Ferrero, bakın, Gürcistan’da fındık
dikti, Balkanlar’da dikti, Şili’de dikti, Arjantin’de dikti, olmadı, şimdi de
fındığın ana vatanı toprağımıza göz dikti. 
Sevgili
arkadaşlarım, şu anda ülkemizin 70 bin hektarı yani diğer bir deyişle 700
milyon metrekare vatan toprağı işgal altındadır. Çiftçiden sanayicisine
Demokles’in kılıcı gibi durmaktadır. Ferrero piyasayı tehdit etmektedir,
piyasayı terbiye etmeye kalkmaktadır. Ferrero kendini terbiye etsin, piyasa
kendi düzenini bulur. 
Bütün
bunlar olurken Rekabet Kurulu ne iş yapıyor? Rekabet Kuruluna daha önce
defalarca başvurduk fakat bir ses çıkmadı. Yapılması gereken şudur: Derhâl,
enerji piyasasındaki EPDK gibi, bankadaki BDDK gibi, FPDK, fındık piyasası
denetleme kurulu acilen kurulmalıdır. Bu, piyasadaki Ferrero terörüne son
verilmelidir. Devlet kurumları ve devlet kurumlarının görevlileri de bu yabancı
firmaya ayakçılık yapmaktan vazgeçmelidir. 
Yüce
Meclisi saygıyla selamlıyorum. (CHP sıralarından alkışlar) 
BAŞKAN
– Gündem dışı üçüncü söz tarımsal kooperatifler hakkında söz isteyen Aksaray
Milletvekili Ayhan Erel’e aittir.
Buyurun
Sayın Erel. (İYİ PARTİ sıralarından alkışlar)
3.- Aksaray Milletvekili Ayhan Erel’in, tarım kooperatiflerinin yaşadığı
sorunlara ilişkin gündem dışı konuşması
AYHAN
EREL (Aksaray) - Sayın Başkan, değerli milletvekilleri, yüce Türk milleti;
tarım kooperatiflerinin yaşadığı sorunlar hakkında söz almış bulunmaktayım.
Partim İYİ PARTİ adına hepinizi saygıyla selamlıyorum.
Değerli
milletvekilleri, Aksaray Tarım Kooperatifleri ve Hayvancılık Kooperatifleri
yöneticileriyle yapmış olduğumuz görüşmeler sonucunda yem fiyatlarının artması,
süt fiyatlarının düşmesi, süt alan büyük firmaların ödeme güçlüğüne düşmesi ve
ortaklarının kooperatiflere borçlarını ödeyememesi dolayısıyla bu durumlardan
dolayı kooperatiflerimiz mali sıkıntılar içerisine düşmüştür. 
Kooperatiflerin
geçmişten gelen mali borçlarının defterdarlık tarafından yakın takibe alındığı
ve hesaplarına bloke konulma aşamasında olduğu, kooperatif yönetim kurulu
yetkililerinin de şahsi mal varlıklarına haciz konulacağı belirtilmiştir. Ödeme
konusunda kolaylık sağlanmadan, süre verilmeden bu tür işlemlerin yapılması
kooperatifleri ve ortaklarını sıkıntıya düşürecek, faaliyet gösteremeyip
kapanmasına, kooperatiflerde çalışan personelin işsiz kalmasına, kayıt dışı
işlemlerin artmasına sebep olacaktır. 
Kooperatiflerden
fayda sağlayan binlerce ortağın sütlerini satacak kurum bulamayacağı, yem
alacak firma bulamayacağı, mağdur olacakları ve bu sebebe bağlı olarak
hayvanların satılacağı veya kesimin artacağı bir gerçektir. 
Birliklerin
2017 yılında Ziraat Bankasıyla yapılan ithal simental gebe düve projesinden
kooperatif ortaklarına alınan kredili 7.500 adet gebe düvenin borçlarının da
ödenmesinde sıkıntılar olacak, kooperatif ile Ziraat Bankası arasındaki sıkıntı
da had safhaya çıkacaktır. Bu sıkıntılar sadece kooperatiflere değil,
bölgemize, ülkemiz ekonomisine, hayvancılık ve tarım sektörüne büyük bir darbe
vuracaktır. 
Sayın
milletvekilleri; çiftçi, köylü perişan, tarım kredi kooperatiflerinden ve
bankalardan almış olduğu kredi borçlarını maalesef ödeyemiyor. Bulunduğumuz bu
günler, bu borçların ödemesinin yapılması gereken günler. Zaten yeterli
derecede gelir elde edemeyen çiftçilerimiz borcunu ödeyemez hâle gelmiştir. Bu
nedenle, tarlasını satmak istiyor ama maalesef tarlasının üstünde ipotek var,
traktörünü satmak istiyor traktörü rehinli; varsa evindeki, ahırındaki
hayvanlarını satmak zorunda kalarak borcunu ödemeye çalışıyor. Milletin
efendisi olduğuna inandığımız köylülerimiz, çiftçilerimiz, borçlarının faizsiz
iki yıl ertelenmesini, erteleme sonunda da beş yıllık bir ödeme planının
yapılmasını, bu uygulamanın da acilen yürürlüğe girmesini ilgili ve
yetkililerden talep etmektedirler. 
Sayın
Genel Başkanımız Meral Akşener Hanımefendi’nin dediği gibi: Tarımda kendi
kendine yetebilen Türkiye’de, patates, soğan, buğday, et, fasulye, nohut, hatta
saman ithal edilerek çiftçilerimizin beli bükülmüştür. AK PARTİ iktidara
geldiğinde 1 lira 10 kuruş olan mazot, günümüzde 6 lira 60 kuruş olmuştur, 1
ton yem 784 lirayken 5 kat artarak 4 bin lira olmuştur. Avrupa’nın en gelişmiş
tarım alanına sahip Türkiye, tarımda ithalata muhtaç hâle gelmiştir. Son on
yıldır artık bizim soframız değil, bir misafir gibi oturup Amerikan pirincinden
yapılmış pilava kaşık sallıyoruz, Rus buğdayından pişirilmiş ekmeği Sırp
koyunundan yapılmış kavurmanın suyuna bandırıp karnımızı doyurmaya çalışıyoruz.
Son on yılda çiftçimiz yüzde 38 azaldı. 400 binden fazla insanımız toprak
işlemeyi bıraktı. 2002’den bu yana tarım alanlarımızın yüzde 12’sini yitirdik
yani tarımsal üretimde dünyanın 2’nci büyük ülkesi olan Hollanda kadar tarım
alanımızı maalesef kaybettik.
Dünya
tarım gerçeğinin farkında. Bizim Tarım Bakanı da ithal patatesin önünü açmakla
meşgul. Çiftçimizin ürünü depolarda çürürken elin çiftçisi bayram ediyor.
2002
yılında tarım kesiminin toplam borcu 2 milyar 600 milyon lirayken bugün 45 kat
artarak 119 milyar lira olmuştur.
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Erel.
AYHAN
EREL (Devamla) – Teşekkür ediyorum Sayın Başkan.
Şeker
fabrikaları ve ÇAYKUR iki yıl önce Varlık Fonuna devredildi, devredildiğinden
bugüne zarar açıklıyor.
1
milyon aile çiftçiliği bıraktı. Anasını alıp gitmesi istenen çiftçilerin
ülkesinde tarım ölüyor. Tarımla birlikte medeniyetimiz ölüyor, Anadolu ölüyor,
insanlık ölüyor.
Hepinize
sevgi ve saygılar sunuyorum. (İYİ PARTİ sıralarından alkışlar) 
BAŞKAN
– Sayın milletvekilleri, şimdi, sisteme giren ilk 15 milletvekiline yerlerinden
birer dakika süreyle söz vereceğim.
Sayın
Çelebi, buyurun.
IV.- AÇIKLAMALAR
1.- İzmir Milletvekili Mehmet Ali Çelebi’nin, gelir uzmanı, devlet gelir
uzmanı ve mali hizmetler uzman yardımcılıkları ile vergi müfettiş yardımcılığı
için sınav ilanı verilip verilmeyeceğini Hazine ve Maliye Bakanından öğrenmek
istediğine ilişkin açıklaması
MEHMET
ALİ ÇELEBİ (İzmir) – Teşekkürler Sayın Başkan.
Hazine
ve Maliye Bakanına soruyorum: Bakanlık bünyesinde çeşitli unvanlarda alımı
yapılan gelir uzman yardımcılığı, devlet gelir uzman yardımcılığı, mali
hizmetler uzman yardımcılığı, vergi müfettiş yardımcılığı ve diğer alımlar için
yakın zamanda sınav ilanı verilecek midir? Adaylar 2018-2019 yıllarında KPSS’ye
girmiş ve yüksek puanlar almıştır. Bu puanları hâlâ hiçbir kurum sınavında
kullanamamış ve mağdur olmuşlardır. Adaylar on sekiz aydır gelir uzman
yardımcılığı, iki yıldır vergi müfettiş yardımcılığı, dört yıldır mali
hizmetler uzman yardımcılığı sınavlarını beklemektedir. Bu sınavların
planlaması ne aşamadadır? 2019 yılı bitmeden bu unvanlardan herhangi biri için
sınav ilanı verilecek midir?
Saygılar
sunuyorum.
BAŞKAN
– Sayın Barut…
2.- Adana Milletvekili Ayhan Barut’un, tasarruf yapılamayan ve faturası
vatandaşa kesilen yaz saati uygulamasında neden ısrar edildiğini, sorunun
çözümü için verilen kanun teklifinin neden Komisyonda bekletildiğini öğrenmek
istediğine ilişkin açıklaması
AYHAN
BARUT (Adana) – Sayın Başkan, yaz saati uygulamasına toplumumuzun her kesimi
büyük bir tepki göstermektedir. Uygulamadan eğitim öğretim çağındaki
öğrencilerimiz ve çalışma hayatında olan vatandaşlarımız olumsuz
etkilenmektedir. Yaz saati uygulaması insanlarımızda can güvenliği, psikolojik,
sosyal ve kültürel sağlık sorunları yarattığı gibi, çocukların bedensel
gelişimini de olumsuz etkilemektedir. Yaz saati için vaktiyle yetkililer,
Avrupa ülkelerinin de bu uygulamaya geçeceğini ve elektrikte tasarrufa
gidildiğini söylemişlerdi fakat böyle bir gelişme olmadı. Sadece, ülkemizi
Avrupa ülkelerinden uzaklaştırıp Orta Doğu ülkeleriyle aynı zaman dilimine
getirdi.
Uygulamayla
tasarruf olmadığı, daha çok tüketimin yapıldığı, faturanın ise vatandaşımıza
kesildiği, tek kazançlı çıkan kesimin de elektrik üretim ve dağıtım şirketleri
olduğu tespitlerine rağmen uygulamada neden ısrar edilmektedir? Sorunun çözümü
için verdiğimiz kanun teklifi işleme alınmadan Komisyonda neden
bekletilmektedir? Yaz saati uygulamasının insanlarımıza, üreticilerimize,
tüketiciye sağladığı kazanç ne olmuştur?
(Mikrofon
otomatik cihaz tarafından kapatıldı) 
BAŞKAN
– Sayın Özkan…
3.- Mersin Milletvekili Hacı Özkan’ın, Cumhurbaşkanı Recep Tayyip
Erdoğan’ın önderliğinde geleceğin güçlü Türkiyesinin inşa edildiğine ilişkin
açıklaması
HACI
ÖZKAN (Mersin) – Teşekkürler Sayın Başkan.
Cumhurbaşkanımız,
liderimiz Sayın Recep Tayyip Erdoğan’la geleceğin güçlü Türkiyesini hep
birlikte inşa ediyoruz. Bölgemizde üstlendiğimiz tarihî ve insani
sorumluluğumuzdan dolayı Türkiye'nin çok güçlü olması lazım. İşte bu yüzden
“millî ve yerli” kavramının üzerinde çok duruyoruz; yerli ve millî
teknolojimizi üretiyor, her geçen gün bir yenisini ekliyoruz. Özellikle savunma
sanayisinde yüzde 70 yerli üretim oranına ulaştık; hedefimiz yüzde 90’a
çıkarmaktır. Ülkemizin 2023 hedeflerini gerçekleştirme adına, gece gündüz
demeden çalışmaya, üretmeye, milletimizin yüzünü güldürmeye devam edeceğiz.
Büyük
ve güçlü Türkiye'yi 2023 hedeflerine ulaştırmanın her birimizin vazgeçilmez
görevi olduğuna inanıyor, Genel Kurulu saygıyla selamlıyorum.
BAŞKAN
– Sayın Durmuşoğlu…
4.- Osmaniye Milletvekili Mücahit Durmuşoğlu’nun, Şanlıurfa ili Akçakale
ilçesi Tekçe Hudut Karakoluna yapılan havan saldırısı sonucu şehit düşen
askerlerimiz ile Hakkâri İl Jandarma Komutanlığı Davuş Tepe üs bölgesine
yıldırım düşmesi sonucu şehit düşen askerlerimize Allah’tan rahmet dilediğine,
savunma sanayisinde büyük atılımlar gerçekleştirildiğine ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkanım.
Sözlerimin
başında, Şanlıurfa Akçakale Tekçe Hudut Karakolunda teröristlerce yapılan havan
saldırısı sonucu ve Hakkâri Merkez Davuş Tepe üs bölgesine yıldırım düşmesi
sonucu şehit düşen kahraman askerlerimize Allah’tan rahmet, ailelerine ve Türk
Silahlı Kuvvetlerimize başsağlığı diliyorum. 
Savunma
sanayisi sektöründe son yıllarda ülkemiz çok büyük atılımlar gerçekleştiriyor.
Küresel ölçekte rekabetin her alanda giderek arttığı, ekonomik savaşların
verildiği ve bu küresel rekabette dışa bağımlılığın büyük handikaplar
oluşturduğu günümüzde, Türkiye olarak yerli ve millî savunma sanayisi
projelerimize daha da yoğunlaşmış durumdayız. Yapmış olduğumuz atılımlar ise
meyvelerini çoktan vermeye başladı. ALTAY, ANKA, ATAK, BAYRAKTAR, HÜRKUŞ,
MİLGEM gibi isimlerle başlattığımız projelerimize devam ediyoruz. Dünyada
sadece 9 ülkenin ürettiği havadan havaya atılabilen özelliğe sahip Bozdoğan
füzesi, test atışlarının da tamamlanmasının ardından, Allah’ın izniyle Türk
Silahlı Kuvvetlerinin envanterine girecek.
Tüm
bu çalışmaların milletimize, devletimize, ordumuza hayırlar getirmesini temenni
ediyor, Genel Kurulu saygıyla selamlıyorum.
BAŞKAN
– Sayın Tutdere…
5.- Adıyaman Milletvekili Abdurrahman Tutdere’nin, Tut ilçesi,
Yaylakonak beldesi ile çok sayıda yerleşim birimini Adıyaman merkeze bağlayan
Kırkgöz Köprüsü’nün trafik yoğunluğunu karşılayamadığına ilişkin açıklaması
ABDURRAHMAN
TUTDERE (Adıyaman) – Teşekkür ediyorum Sayın Başkan.
Tut
ilçemiz ve Yaylakonak beldemiz ile Kaşlıca, Akçatepe, Yalankoz, Tepecik,
Dandırmaz, Atatürk, Durukaynak, Çınarik, Dardağan, Kuşakkaya, Karaağaç,
Çamyurdu, Uzunköy, Tekpınar, Çokpınar, Ulubaba, Güneşli köylerimiz başta olmak
üzere çok sayıda yerleşim birimini Adıyaman merkeze bağlayan grup yolu üzerinde
bulunan Kırkgöz Köprüsü trafik yoğunluğunu karşılayamamaktadır. Eski ve dar
olan bu köprü trafik güvenliği için tehlike oluşturmaktadır. İsimlerini saydığım
yerleşim birimlerinde oturan halkımız adına buradan Adıyaman Valiliğine çağrıda
bulunuyorum: İl Genel Meclisimiz tarafından onaylanan 2020 bütçesiyle,
öncelikli olarak bu köprüyü yapın, vatandaşımızı bu sıkıntıdan kurtarın diyor,
Genel Kurulu saygıyla selamlıyorum.
BAŞKAN
– Sayın Taşkın…
6.- Mersin Milletvekili Ali Cumhur Taşkın’ın, Mersin ilinin coğrafi
konumu ve tarihî geçmişinin ortaya çıkardığı zengin kültür birikimiyle önemli
bir turizm merkezi olduğuna ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Akdeniz’in
incisi Mersin coğrafi konumu ve tarihî geçmişinin ortaya çıkardığı zengin
kültür birikimiyle önemli bir turizm merkezidir; deniz, kum ve güneş turizminin
yanında inanç ve kültür turizmi açısından da çok zengin bir potansiyele
sahiptir. Tarsus’ta bulunan Eshab-ı Kehf Mağarası, Makamı Şerif Camisi,
Ulucami, Gülnar’da bulunan Zeyne Türbesi ile Mut Alahan Manastırı önemli dinî
ziyaret merkezleridir. Türkiye’nin en uzun sahillerinden birine sahip olan
Mersin -Tarsus’tan Anamur’a kadar- antik kentleri, tarihî ve doğal değerleri,
ören yerleriyle ziyaretçilerine birçok alternatif sunmaktadır. 
Anlatmakla
bitiremeyeceğimiz güzellikleri görmek ve bir gastronomi şehri Mersin’e ait
lezzetleri tatmak için herkesi Mersin’e davet ediyor, Genel Kurulu saygıyla
selamlıyorum.
BAŞKAN
– Sayın Kenanoğlu…
7.- İstanbul Milletvekili Ali Kenanoğlu’nun, Kenan Evren isminin her
yerden silinmesi kararının yeterli olmadığına, darbe zihniyetinin ve hukukunun
ne zaman ortadan kaldırılacağını Hükûmetten öğrenmek istediğine ilişkin
açıklaması
ALİ
KENANOĞLU (İstanbul) – Sayın Başkan, darbeci Kenan Evren’in ismi her yerden
silinecek, bu yönde bir karar alındı ve bu oldukça memnuniyet verici. Peki,
uygulamaları, çıkardığı kanunlar; bunlara ne olacak? Tek problem ismi midir?
Darbecinin ismi silinecek de darbe hukuku sürecek mi? Halkın iradesini yok
saymak darbe hukuku değil midir? 
Kenan
Evren darbe anayasasına koyduğu zorunlu din dersleri nedeniyle Fetullah Gülen
tarafından cennetlik ilan edilmişti. Kazanılan davalara rağmen -AKP zamanında-
bırakın zorunlu dersleri kaldırmayı, tam tersine, tüm eğitim sistemi din
dersine dönüştürüldü. İsminin kaldırılması yeterli değildir, darbe hukukunun ve
darbe zihniyetinin ortadan kaldırılması gerekiyor, uygulamalarının ortadan
kaldırılması gerekiyor. Ben buradan Hükûmete soruyorum: Darbe zihniyeti ve
hukuku ne zaman ortadan kaldırılacak?
BAŞKAN
– Sayın Kılavuz…
8.- Mersin Milletvekili Olcay Kılavuz’un, bin yıllık kardeşlik, millî
birlik ve beraberlik şuuruyla Türk milletinin Türk vatanı üzerinde oynanan
oyunların bilincinde olduğuna ilişkin açıklaması
OLCAY
KILAVUZ (Mersin) – Teşekkür ediyorum Sayın Başkan.
Türk
milleti, bin yıllık kardeşliğinin, millî birlik ve beraberliğin şuurunda, Türk
vatanı üzerinde oynanan oyunların bilincindedir. Alevilere yönelik provokasyon
yaratmaya çalışan hainler iyi bilmelidir ki hamuru binlerce yıl önce karılmış
yüce Türk milleti bölünme kabul etmez bir bütündür. Pir-i Türkistan Hoca Ahmet
Yesevi’den Hacı Bektaş-ı Veli’ye uzanan anlayışın, Türkistan’dan Anadolu’ya
aktarılan insan odaklı medeniyet davasının temsilcisi olan milletimiz, Alevi
kardeşlerimizin evlerine işaret koyarak onları hedef gösteren rezil senaryolara
fırsat vermeyecektir. Milletimizin ayrılmaz bir parçası olan canlarımızın
sonsuza kadar yanındayız. Ne güzel söylemiş Hacı Bektaş-ı Veli: “Dostumuzla
beraber, yaralanır kanarız/ Her nefeste aşk ile Yaradan’ı anarız/ Erenler
meydanına vahdet ile gir de gör/ Kırk budaklı şamdanda kırkımız bir yanarız.”
BAŞKAN
– Sayın Özer…
9.- Antalya Milletvekili Aydın Özer’in, 2 Aralık itibarıyla asgari ücret
görüşmelerinin başlayacağına ve bir asgari ücretlinin karnını doyurabilmesi,
faturalarını ödeyebilmesi, çocuğunun eğitim ve sağlık masraflarını
karşılayabilmesi için en az 5 bin lira alması gerektiğine ilişkin açıklaması
AYDIN
ÖZER (Antalya) – Teşekkür ederim Sayın Başkan.
2
Aralıkta asgari ücret görüşmeleri başlıyor. Bugün TÜRK-İŞ Genel Başkanı Ergün
Atalay konuya dair bir açıklama yaptı, “Yaşam maliyeti 2.578 lira. Asgari ücret
teklifimiz yaşam maliyetinin altında olmayacak.” dedi. Asgari ücret işçiye
insan hüviyeti sebebiyle sosyal bakımdan uygun bir yaşama seviyesini sağlamaya
yönelik bir ücrettir. O hâlde bir asgari ücretlinin 2020 yılında en az 2.578
lira alması yeterli olmaz. Bakınız, TÜRK-İŞ’in açıkladığı kasım ayı açlık
sınırı yani sadece aylık gıda harcaması 2.103 lira. Demek ki bir asgari ücretli
bugün en az 5 bin lira almalı ki asgari düzeyde karnını doyurabilsin,
faturalarını ödeyebilsin, çocuğunun eğitim ve sağlık masraflarını
karşılayabilsin. Masaya oturacaklara hatırlatırız.
BAŞKAN
– Sayın Kasap…
10.- Kütahya Milletvekili Ali Fazıl Kasap’ın, sağlıkta çağ atladığımız
iddia edilen dönemde Kütahya ilinde nefrolog olmadığı için diyaliz hastalarının
yaşadığı mağduriyete ilişkin açıklaması
ALİ
FAZIL KASAP (Kütahya) – Teşekkürler Sayın Başkan.
Bir
hasta mektubunu okumak istiyorum: “Sayın Milletvekilim, Kütahya’da nefrolog 15
Ekim 2019 tarihinde ayrılmıştır. Özel diyaliz merkezinde 200 diyaliz hastası,
devlet hastanesinde 85, toplamda 63 periton diyaliziyle beraber 350 hasta
mağdur durumdadır. İlde nefrolog yoktur şu anda. İki gün merkezde, iki gün
ilçelere gitmekteyken tek doktor yetmiyordu, şu anda o doktor da ayrıldı. Yıl
başına kadar kasım ve aralıkta Balıkesir’den ayın sadece 19 ve 20’sinde, iki
gün gelen bir nefrolog tarafından hastalara bakılıyor, hastaların ilaçları
yazılamıyor. İlde nefrolog olmadığı için diyaliz hastaları civar illere gidip
dört-beş gün sonra ilaçlarını temin edebiliyorlar ve tahlilleri yapılamıyor,
hastalar mağdur durumda.” 
Burası
bir eğitim araştırma hastanesi; hani şu meşhur, ameliyat sütürleri de
bulunamayan bir hastane ve sağlıkta çağ atladığımızı iddia eden bir dönemdeyiz.
Teşekkür
ediyorum.
BAŞKAN
– Sayın Aycan…
11.- Kahramanmaraş Milletvekili Sefer Aycan’ın, Türkiye’nin NATO
toplantısında PYD ve YPG’nin terör örgütü olarak tanımlanması isteğinin ABD
tarafından veto edilmesini kınadığına ilişkin açıklaması
SEFER
AYCAN (Kahramanmaraş) – Sayın Başkan, NATO toplantısında ülkemizin, güney
sınırlarımızın güvenliği için PYD ve YPG’nin terör örgütü olarak tanımlanması
isteğini ABD’nin veto etmesini kınıyorum. Amerika Birleşik Devletleri, yine
terör örgütlerinin hamiliğine soyunmuş ve ikircikli davranmıştır. Bu durum,
NATO’nun anlayışına da çelişkilidir. Bizim güvenliğimizi dikkate almayan
yaklaşımın, ortaklığın da sorgulanması gerekir. Türkiye bu konuda haklıdır.
Ülkemizin NATO toplantısındaki tutumunu ve genel olarak dış politikada ve
güvenlikle ilgili politikalardaki tutumunu destekliyoruz. PYD-YPG/PKK terör örgütüdür
ve ülkemizin güvenliğini tehdit etmektedir, NATO gereğini yapmalıdır.
Saygılarımla,
teşekkür ederim. 
BAŞKAN
– Sayın Kaplan…
12.- Gaziantep Milletvekili İrfan Kaplan’ın, yirmi ayda elektriğe
yapılan zammın rekor seviyeye ulaştığına ilişkin açıklaması
İRFAN
KAPLAN (Gaziantep) – Teşekkür ederim Sayın Başkan.
AK
PARTİ iktidarının yaptığı son zamla birlikte yirmi ayda elektriğe yapılan zam
yüzde 61’le rekor seviyeye ulaştı. Yirmi ay önce 100 lira elektrik faturası
ödeyen vatandaşımız bugün aynı kullanım bedeline 170 lira ödüyor. Bu süre
boyunca Türk lirasının artan enflasyon oranı karşısında ne kadar değer
kaybettiği ortada. Asgari ücretle çalışan, toplam geliri kira ve fatura
ödemelerine dahi yetmeyen emekçilere “Kredi çek.” önerisinde bulunan sorumluların
da soruna ne kadar eğildiklerini vatandaşlarımızın takdirine bırakıyorum. 
Özetle,
iktidar ve yandaşları ihtişamdan tasarrufu itibar kaybı sanıyorken ihtişamın
maliyetini yine borç batağındaki vatandaşa yükledi.
Teşekkürler.
BAŞKAN
– Sayın Akay…
13.- Şanlıurfa Milletvekili Ahmet Akay’ın, Şanlıurfa ili Akçakale ilçesi
Tekçe Hudut Karakoluna yapılan havan saldırısı sonucu şehit olan 2 askerimize
Allah’tan rahmet dilediğine ve bir damla petrolü bir damla kandan daha kıymetli
gören emperyalist güçlerin emellerine ulaşamayacağına ilişkin açıklaması
AHMET
AKAY (Şanlıurfa) – Sayın Başkan, değerli milletvekilleri; Barış Pınarı
Harekâtı’nda teröristlerden arındırılan Suriye’nin Tel Abyad kentinin Ayn İsa
bölgesinden dün gece saatlerinde PKK/YPG’li teröristlerce memleketim
Akçakale’deki Tekçe Hudut Karakoluna havan mermisiyle saldırı düzenlenmiştir.
Bu saldırıda 4 askerimiz ve 1 hekim arkadaşımız yaralanmış, 2 askerimiz şehit
olmuştur. Bu hain saldırıları şiddetle kınıyor, şehitlerimize Allah’tan rahmet,
ailelerine sabırlar, gazilerimize acil şifalar diliyorum. 
Emperyalist
uşağı PKK/PYD terör örgütünün Tel Abyad ve Resulayn’da düzenlediği bombalı araç
saldırıları masum sivilleri hedef almaktadır. Savunmasız masum sivilleri ve
çocukları hedef almak bir insanlık suçudur. Bu saldırılar Türkiye’de bulunan
Suriyeli kardeşlerimizin evlerine, vatanlarına dönüşlerini engellemeyi
amaçlamaktadır. Bir damla petrolü bir damla kandan daha kıymetli gören
emperyalist güçler emellerine asla ulaşamayacaktır. 
Bu
vesileyle Genel Kurulu saygıyla selamlıyorum. 
BAŞKAN
– Sayın Özen…
14.- Bursa Milletvekili Refik Özen’in, 26 Kasım 2019 tarihinde
Arnavutluk’un Dıraç kentinde meydana gelen deprem nedeniyle yaşamını
yitirenlere Allah’tan rahmet dilediğine, Sağlık Bakanlığımız, AFAD Başkanlığımız
ve Türk Kızılayının afetzedelerin ihtiyaç duyabileceği insani yardım
malzemelerinin temin ve tespitine yönelik çalışmalarını sürdürdüğüne ilişkin
açıklaması
REFİK
ÖZEN (Bursa) – Teşekkür ederim Sayın Başkanım. 
26
Kasım 2019 tarihinde saat 05.54’te Arnavutluk’un Dıraç şehrinde 6,2
büyüklüğünde meydana gelen depremde yaşamlarını yitiren kardeşlerimize
Allah’tan rahmet diliyorum. 
Yaklaşık
40 kişinin yaşamını yitirdiği ve 650 kişinin yaralandığı ve hâlihazırda arama
kurtarma çalışmalarının devam ettiği depreme yönelik, dost ve kardeş Arnavut
halkına Türkiye olarak Sağlık Bakanlığımız, AFAD Başkanlığımız ve Türk
Kızılayımız gerekli insani yardım müdahalesinde bulunmuş, bölgede ihtiyaç
duyulabilecek insani yardım malzemelerinin temin ve tespitine yönelik çalışmalarını
hâlihazırda devam ettirmektedir. 
Bu
vesileyle, dün olduğu gibi bugün de Türkiye olarak dost ve müttefik Arnavut
kardeşlerimizin her zaman yanında olduk ve olmaya da devam edeceğiz diyor,
hayatlarını kaybeden kardeşlerimize Allah’tan rahmet, yaralı kardeşlerimize
acil şifalar diliyorum. 
Genel
Kurulu saygıyla selamlıyorum. 
BAŞKAN
– Sayın Tunç…
15.- Bartın Milletvekili Yılmaz Tunç’un, Hakkâri İl Jandarma Komutanlığı
Davuş Tepe üs bölgesine yıldırım düşmesi sonucu şehit olan hemşehrisi Uzman
Çavuş Furkan Yılmaz ile Uzman Çavuş Bünyamin Duymaz’a, Şanlıurfa ili Akçakale
ilçesi sınır karakoluna yapılan havan saldırısı sonucu şehit olan Tankçı Uzman
Çavuş Şevket Tekin ile Tankçı Uzman Çavuş Davut Armağan Keskin’e Allah’tan
rahmet dilediğine ilişkin açıklaması
YILMAZ
TUNÇ (Bartın) – Teşekkür ediyorum Sayın Başkanım. 
Hakkâri
İl Jandarma Komutanlığı Davuş Tepe üs bölgesinde yıldırım düşmesi sonucu
Jandarma Uzman Çavuşlar Furkan Yılmaz ve Bünyamin Duymaz şehit düşmüşlerdir.
Furkan Yılmaz, benim memleketim Bartın merkez, Büyükkızılkum köyündendir. 
Furkan
Yılmaz’a ve silah arkadaşı Bünyamin Duymaz’a Allah’tan rahmet diliyorum,
mekânları cennet olsun. Ailelerine ve milletimize başsağlığı diliyorum. 
Yine,
bugün Akçakale Tekçe Hudut Karakoluna yapılan saldırıyı kınıyor, saldırıda
şehit düşen Uzman Çavuşlar Şevket Tekin ve Davut Armağan Keskin’e Allah’tan
rahmet, ailelerine ve milletimize başsağlığı diliyorum. 
BAŞKAN
– Sayın Başer… 
16.- Yozgat Milletvekili Yusuf Başer’in, Hakkâri İl Jandarma Komutanlığı
Davuş Tepe üs bölgesine yıldırım düşmesi sonucu şehit olan hemşehrisi Uzman
Çavuş Bünyamin Duymaz’a Allah’tan rahmet dilediğine ilişkin açıklaması
YUSUF
BAŞER (Yozgat) – Sayın Başkan, değerli milletvekilleri; Hakkâri il merkezine
bağlı Davuş Tepe üs bölgesinde gece saatlerinde yıldırım düşmesi sonucu Yozgat
ili Kadışehri ilçesi Yelten köyü nüfusuna kayıtlı Jandarma Astsubay Çavuş
Bünyamin Duymaz şehit düşmüştür. Şehidimiz Bünyamin Duymaz’a Allah’tan rahmet
diliyorum, mekânı cennet olsun. Başta şehidimizin eşi olmak üzere de ailesine
ve yakınlarına başsağlığı diliyorum. Milletimizin başı sağ olsun. 
BAŞKAN
– Biz de bütün şehitlerimize Rabb’imden rahmet diliyor ve şükranla anıyoruz. 
Şimdi
sayın grup başkan vekillerinin söz taleplerini karşılayacağım. Mümkün olduğunca,
çok fazla uzun tutmadan, kısa kısa rica edeceğim. 
Sayın
Dervişoğlu, buyurun. 
17.- İzmir Milletvekili Dursun Müsavat Dervişoğlu’nun, Hakkâri İl
Jandarma Komutanlığı Davuş Tepe üs bölgesine yıldırım düşmesi sonucu şehit olan
askerlerimiz ile Şanlıurfa ili Akçakale ilçesi Tekçe Hudut Karakoluna yapılan
havan saldırısı sonucu şehit olan Tankçı Uzman Çavuş Şevket Tekin ile Tankçı
Uzman Çavuş Davut Armağan Keskin’e Allah’tan rahmet dilediğine, İzmir ili
Gaziemir ilçesinde cereyan eden olayın münferit bir hezeyandan ileri
gitmeyeceği kanaatini taşıdığına ilişkin açıklaması
DURSUN
MÜSAVAT DERVİŞOĞLU (İzmir) – Çok teşekkür ediyorum Sayın Başkanım. 
Ben
de Hakkâri merkez ilçe Davuş Tepe üs bölgesinde yıldırım düşmesi sonucu şehit
düşen 2 jandarma personelimize Cenab-ı Hak’tan rahmet diliyorum. 
Dün
gece PKK/YPG terör örgütü tarafından, Şanlıurfa’nın Akçakale ilçesinde bulunan
Tekçe Hudut Karakolu’na bilindiği gibi havan topuyla saldırı düzenlenmiştir.
Saldırıda Tankçı Uzman Çavuş Şevket Tekin ve Tankçı Uzman Çavuş Davut Armağan
şehadete kavuşmuşlardır, 2 askerimiz ve 1 doktorumuz da yaralıdır.
Şehitlerimize Yüce Allah’tan rahmet, ailelerine sabır ve milletimize başsağlığı
diliyorum, yaralılarımıza da acil şifalar temenni ediyorum. 
Bilindiği
gibi, medyaya yansıyan haberlerde, İzmir’de, hiç hoş karşılanması mümkün
olmayan birtakım olaylar cereyan etmiştir. Bu tür olaylar İzmir’de olmaz. İzmir
bizim seçim çevremiz ve dolayısıyla bu konudaki duyarlılığına bizzat şahit
olanlardanım. Bu olup bitenlerin organize bir hareket olmaktan öte münferit bir
hezeyandan ileri gitmeyeceği kanaatini taşıyorum. Siyasi partilerimizin, sivil
toplum kuruluşlarının ve medya unsurlarının da sorumlulukla hareket etmesi
gerektiğine vurgu yapmakta yarar görüyorum. 
Genel
Kurulu çok fazla meşgul etmek niyetinde değilim, önümüzde yoğun bir gündem var,
o sebeple sözlerimi uzatmıyor, heyetinizi saygıyla selamlıyorum.
BAŞKAN
– Teşekkür ediyorum Sayın Dervişoğlu, hassasiyetiniz için özellikle. 
Sayın
Bülbül, buyurun.
18.- Sakarya Milletvekili Muhammed Levent Bülbül’ün, Şanlıurfa ili
Akçakale ilçesi Tekçe Hudut Karakoluna yapılan havan saldırısı sonucu şehit
olan 2 askerimiz ile Hakkâri İl Jandarma Komutanlığı Davuş Tepe üs bölgesine ve
Pençe Hakekâtı bölgesine yıldırım düşmesi sonucu şehit olan 3 askerimize
Allah’tan rahmet dilediğine, 28 Kasım Arnavutluk’un Bayrak ve Bağımsızlık
Günü’ne, İzmir ili Gaziemir ilçesinde Alevi ailenin yaşadığı evin duvarına
çarpı işareti konularak hakaret içerikli yazı yazılmasını nefretle
kınadıklarına ilişkin açıklaması
MUHAMMED
LEVENT BÜLBÜL (Sakarya) – Teşekkür ederim Sayın Başkan.
Sayın
Başkan, değerli milletvekilleri; Barış Pınarı Harekâtı kapsamında 27 Kasım 2019
tarihinde Şanlıurfa’nın Akçakale ilçesinde bulunan hudut karakoluna yapılan
saldırı sonucu 2 askerimiz şehit olmuştur. Yine, Hakkâri merkez ilçe Davuş Tepe
bölgesine ve Pençe Harekâtı bölgesine yıldırım düşmesi sonucu 3 askerimiz şehit
olmuştur. Şehit olan askerlerimize yüce Allah’tan rahmet, başta kederli
aileleri olmak üzere aziz milletimize başsağlığı diliyorum.
Sayın
Başkan, bugün Arnavutluk’un Bayrak ve Bağımsızlık Günü’dür. Yakın zamanda büyük
bir deprem felaketi başından geçmiş olan ve ölü, yaralı kayıpları olan kardeş
Arnavutluk halkının yanında olduğumuzu, hükûmetiyle, halkıyla, Arnavutluk’la
tam bir dayanışma içerisinde olduğumuzu buradan bildiriyor, 28 Kasım Arnavutluk
Bayrak ve Bağımsızlık Günü’nün kutlu olmasını diliyorum. 
Sayın
Başkan, burada daha önce, bizden önce yapılan konuşmalarda da değinildi.
İzmir’in Gaziemir ilçesinde Alevi vatandaşlarımızın yaşadığı bir evin kapısına
çarpı işareti konularak üzerine birtakım hakaret içeren yazıların yazıldığı
görülmektedir. Geçmiş dönemlerde de benzerlerine rastlamış olduğumuz bu tarz
haince provokasyonların kabul edilmesi mümkün değildir. En şiddetli bir
şekilde, en kuvvetli şekilde bu faaliyeti nefretle kınadığımızı ifade etmek
istiyoruz. Türk milletinin, memleketimizin birliği ve bütünlüğüne inşallah
hiçbir güç halel getiremeyecektir diyor, saygılar sunuyorum.
BAŞKAN
- Sayın Kurtulan… 
19.- Mersin Milletvekili Fatma Kurtulan’ın, 28 Kasım Tahir Elçi’nin
öldürülmesinin 4’üncü yıl dönümü vesilesiyle Tahir Elçi’nin failini koruyan,
yargılanmasını engelleyenler ile delillerin yasaklı alan içerisinde yok
olmasını bekleyen, olay yeri incelemesi için gelenleri ateş altına alanların
aynı zihniyet olduğuna ve gerçeklerin bir gün gün yüzüne çıkacağına, İzmir ili
Gaziemir ilçesinde Alevi ailenin evinin duvarına “Defol Alevi” yazılarak çarpı
işareti konulması olayının katliamla sonuçlanan vakalara dönüşmemesi için gerekli
tedbirlerin alınması gerektiğine ilişkin açıklaması
FATMA
KURTULAN (Mersin) – Teşekkür ediyorum Sayın Başkan. 
Tahir
Elçi, dört yıl önce bugün, Dört Ayaklı Minare’nin dibinde öldürüldü. 
Tahir
Elçi, ömrünü cezasızlıkla, faili meçhullerle mücadeleye adamış, dilinden barışı
düşürmeyen bir hukuk insanıydı. Adaleti ve barışı savunduğu için günlerce hedef
gösterildi, tıpkı Hrant Dink’te olduğu gibi, âdeta barış istediği için
cezalandırıldı. Üzerinden dört yıl geçmesine rağmen, onlarca kameranın, onlarca
insanın, onlarca polisin gözleri önünde işlenen bu cinayetin failleri yargı
önüne çıkarılamadı. Dosyada hâlâ şüpheli sıfatıyla yargılanan kimse yok. Dört
yıl geçmesine rağmen, dosyada faillerin yargı önüne çıkarılmasına yönelik
atılmış tek bir adım da yok. Ortada hâlâ bir dava da yok. Dönemin Adalet
Bakanı, Diyarbakır’da, cinayeti aydınlatacağına dair sözler verdi, tutmadı.
Dönemin Başbakanı, Diyarbakır Cumhuriyet Başsavcısı ile Diyarbakır Valisi,
Diyarbakır Emniyet Müdürü ve Cumhurbaşkanı faillerin bulunacağını taahhüt etti,
hiçbiri sözünü tutmadı. Dün, bir kez daha, cinayeti araştırma komisyonu
kurulması önergemiz burada reddedildi. 
Bizler
için, Tahir Elçi’nin failini koruyan, yargılanmasını engelleyenler ile
delillerin yasaklı alan içerisinde yok olmasını bekleyen, olay yeri incelemesi
için gelenleri ateş altına alan aynı zihniyettir. Bu zihniyet, cinayetin
karanlıkta bırakılması için ne kadar uğraşırsa uğraşsın gerçek bir gün gün
yüzüne çıkacaktır. 
Değerli
arkadaşlar, İzmir Gaziemir’de Alevi ailenin evinin duvarına “Defol Alevi”
yazılarak çarpı işareti konulduğunu hepimiz duyduk. İşaret konulan evde oturan
Bayram Şenal, daha önce de bir kamu yetkilisinin kendisine “Elimde olsa
hepinizin evlerini yıktırırız.” dediğini ifade etmiş. 
(Mikrofon
otomatik cihaz tarafından kapatıldı) 
BAŞKAN
– Buyurun. 
FATMA
KURTULAN (Mersin) – 10-15 kişiyle oğluna ve kendisine saldırıldığını ve
darbedildiklerini, olayla ilgili kolluk tutanakları olduğunu ifade etmiş. Ancak
bu son olayla ilgili, polis, aileye “Sarhoşların veya çocukların işidir.”
demiş. Daha önceki bu gibi olaylarda ve katliamla sonuçlanan vakalarda
deneyimlediğimiz gibi, bu olayın da oraya gitmemesi için gerekli adımların
atılması, tedbirlerin alınması gerektiğini söylüyorum.
Teşekkür
ediyorum.
BAŞKAN
– Sayın Altay…
20.- İstanbul Milletvekili Engin Altay’ın, Şanlıurfa ili Akçakale ilçesi
Tekçe Hudut Karakoluna yapılan havan saldırısı sonucu şehit olan Tankçı Uzman
Çavuş Şevket Tekin ile Tankçı Uzman Çavuş Davut Armağan Keskin’e, Hakkâri İl
Jandarma Komutanlığı Davuş Tepe üs bölgesine yıldırım düşmesi sonucu şehit olan
Uzman Çavuş Bünyamin Duymaz ile Uzman Çavuş Furkan Yılmaz’a ve Pençe Harekâtı
bölgesinde yıldırım düşmesi sonucu şehit olan Piyade Uzman Onbaşı Bünyamin
Çabuk’a Allah’tan rahmet dilediğine, İzmir ili Gaziemir ilçesinde Alevi ailenin
yaşadığı evin duvarına çarpı işareti konularak yazı yazılması olayının
yaşanılan derin acıların hatırlanmasına vesile olduğuna ve yürütme organının
gerekli tedbirleri hayata geçirmesini beklediklerine, 28 Kasım Tahir Elçi’nin
öldürülmesinin 4’üncü yıl dönümü vesilesiyle Tahir Elçi’ye sıkılan kurşunun
barışa, demokrasiye ve kardeşliğe sıkıldığına ilişkin açıklaması
ENGİN
ALTAY (İstanbul) – Teşekkür ederim Sayın Başkan.
Sizi
ve yüce Genel Kurulu saygıyla selamlıyoruz.
Sayın
Başkan, bugün yine Türkiye’ye ateş düştü, acı düştü. Akçakale’de bir havan topu
saldırısı sonucu Uzman Çavuş Şevket Tekin, Uzman Çavuş Davut Armağan; Hakkâri
Çukurca’da yıldırım düşmesi sonucu Uzman Çavuş Bünyamin Duymaz, Uzman Çavuş
Furkan Yılmaz ve Pençe Harekâtı’nda da ismini henüz öğrenemediğimiz bir
kardeşimizin, askerimizin şehit düştüğünü teessürle öğrendik.
Sayın
Başkan, ulusumuzun başı sağ olsun. Şehitlerimize Allah’tan rahmet, kederli
ailelerine başsağlığı diliyoruz. Ancak hep söylediğim şeyi bir kere daha
söylemek istiyorum: Türkiye Büyük Millet Meclisi, taziye çadırı değildir. Bu
sorunların çözülmesi noktasında Türkiye Büyük Millet Meclisinin üstüne düşen
görevler vardır. Yürütmenin yetkilerini kullanırken eksik, yanlış, hatalı iş
yapması olağandır. Müteaddit defalar söyledik, güvenli bölge diye çıkılan yolda
bahse konu bölge, belirsiz, riskli bir bölgeye dönüştü. Bu konuda yürütmenin
gerekli tedbirleri alması… Bölgede hem bölge halkının güvenliğinin hem
askerimizin güvenliğinin en iyi şekilde sağlanmasını temin etmek zorundayız.
Sayın
Başkan, öte yandan, İzmir Gaziemir’de Alevi yurttaşlarımızın evlerinin
duvarlarına çarpı işaretleri koyulması, kimi burada telaffuz etmek istemediğim
yazıların yazılması, Türkiye'nin geçmişte yaşadığı derin acıları, büyük
üzüntüleri ve hep birlikte bir provokasyona teslim olduğumuzu bir kere daha
hatırlamamıza vesile oldu.
(Mikrofon
otomatik cihaz tarafından kapatıldı)
BAŞKAN
– Buyurun.
ENGİN
ALTAY (İstanbul) – Herkes şunu bilmelidir: Aleviler bu ülkenin ev sahipleridir.
Türkiye’de Alevi ile Sünni eşittir, birdir; hakları aynıdır. Gerek inanç gerek
etnik farklılıklarımız gerekse yaşam tarzı farklılıklarımız 82 milyonun
zenginliğidir, Türkiye’nin zenginliğidir. Alevi’siyle, Sünni’siyle geçmişte
yaşadığımız bunca acıdan sonra Türkiye’nin artık bu tür provokasyonlara
gelmeyeceği açıktır. Bu provokasyonlara gelmeyecek kadar derin acıları yaşadık.
Ancak belirtmek isterim ki, yurttaşlarımızı bu konuda, provokasyonlara karşı
sağduyuya davet ederken yürütme organının da bu provokasyonu tezgâhlayanlara
karşı son derece acımasız olmasını ve gerekli tedbirleri bir an önce hayata
geçirmesini bekliyoruz.
(Mikrofon
otomatik cihaz tarafından kapatıldı) 
BAŞKAN
– Buyurun. 
ENGİN
ALTAY (İstanbul) - Bu çerçevede Sayın Cumhurbaşkanının ve İçişleri Bakanının
açıklamaları olumludur. Ancak iş sadece sözde olmaz, icraatta da bu
provokasyona karşı devletin gereğini yapmasını bekliyoruz. 
Sayın
Başkan, öte yandan, dört yıl önce, 28 Kasım 2015’te barışa, demokrasiye ve
kardeşliğe bir kurşun sıkıldı. Diyarbakır Barosu Başkanı Tahir Elçi’nin
ölümünün aydınlatılamamış olmasını, aydınlatılmamasını da kabul etmiyoruz.
Tekrar ediyorum, Tahir Elçi’ye sıkılan kurşun barışa, demokrasiye ve kardeşliğe
sıkılmıştır. Tahir Elçi cinayetini aydınlatmayan bir devletin ciddiyetinden
şüphe etmek gerekir.
(Mikrofon
otomatik cihaz tarafından kapatıldı)
BAŞKAN
– Toparlayın Sayın Altay.
Buyurun.
ENGİN
ALTAY (İstanbul) - Tahir Elçi cinayetinin aydınlatılabilememesi mümkün
değildir. Burada bu cinayet aydınlatılmıyorsa benim ve herkesin kafasında
farklı kuşkular, farklı yaklaşımlar doğal olarak belirir. Devlet, devlet
olduğunu göstersin; Parlamento, Parlamento olduğunu göstersin, Tahir Elçi
cinayeti aydınlansın diyorum. 
Sizi
ve Genel Kurulu saygıyla selamlıyorum. (CHP sıralarından alkışlar)
BAŞKAN
– Sayın Akbaşoğlu… 
21.- Çankırı Milletvekili Muhammet Emin Akbaşoğlu’nun, Şanlıurfa ili
Akçakale ilçesi Tekçe Hudut Karakoluna yapılan havan saldırısı sonucu şehit
olan Mehmetçiklerimiz ile vatan, millet müdafaası uğruna şehit olan
askerlerimize ve güvenlik güçlerimize Allah’tan rahmet dilediğine, uluslararası
terör ve uluslararası ekonomik saldırılara muhatap olunduğuna, küresel krizin
yaşandığı bu dönemde büyümemizin devam ettiğine, Barış Pınarı Harekâtı’yla
sahada ve masada başarıya ulaşıldığına, aktif, dinamik ve çok yönlü dış
politikayla Türkiye’nin küresel bir aktör olarak dünyanın gündeminde olduğuna,
82 milyon insanımızla, Türk, Kürt, Alevi, Sünni’siyle bir ve beraber
olunduğuna, içeriden ve dışarıdan her türlü provokasyona karşı gerekli
tedbirlerin alınacağına ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Değerli
milletvekilleri, öncelikli olarak, ben de Şanlıurfa’da havan topu sonucu ve
Hakkâri’de yıldırım düşmesi sonucu şehit düşen bütün askerlerimize,
Mehmetçiklerimize ve bu vesileyle din ve devlet, vatan ve millet müdafaası
uğrunda görev yaparken şehit olan bütün askerlerimize, güvenlik güçlerimize
Allah’tan rahmet ve mağfiret, yakınlarına sabrıcemil, aziz milletimize de
başsağlığı diliyorum. Ruhları şad olsun. Onlar vesilesiyle, hep beraber, burada
dimdik, birlikte ayaktayız, Allah onlardan razı olsun. 
Değerli
arkadaşlar, biliyorsunuz, Türkiye, son yıllarda uluslararası terör
saldırılarına muhatap oluyor. Ancak Türkiye, içeride ve dışarıda bu konuda
sağlam duruşuyla çok büyük başarılara imza attı. 
Aynı
şekilde, uluslararası ekonomik saldırılara muhatap oldu ve Yeni Ekonomik
Program’la -elhamdülillah- bu saldırıları da atlattık ve yolumuza devam
ediyoruz. Küresel bir krizin yaşandığı, birçok ülkenin resesyona girdiği bu
dönemde, biz büyümemizi -elhamdülillah- sürdürüyoruz. Bu büyüme, daha önce
alıştığımız rekor büyüme oranlarının biraz altında olabilir ama bu, birçok
ülkede durgunluk ve küçülme yaşanırken, Avrupa krizin içindeyken bizim
büyümemizi sürdürmemiz ve buna ilişkin uluslararası Avrupa merkezli
kredilendirme kuruluşlarının ve çeşitli kuruluşların Türkiye'nin büyümesiyle
ilgili beklentilerini yükseltmesi, hepimiz için ayrıca sevindirici bir
durumdur. 
(Mikrofon
otomatik cihaz tarafından kapatıldı) 
BAŞKAN
– Buyurun.
MUHAMMET
EMİN AKBAŞOĞLU (Çankırı) – Tüm bunları yaparken tabii, savunmaya yönelik
yatırımlarımızda da hakikaten çok büyük mesafeler katettik. Sınır
güvenliğimizin sağlanması, halkımızın huzur ve refahı için başlattığımız Barış
Pınarı Harekâtı’yla, Suriyeli misafirlerimizin güvenli bölgeye
konuşlandırılmasıyla ilgili süreçleri hep beraber sahada da masada da başarıya
ulaştırdık. Bunun sonuna kadar neticelenmesi hususunda gerek yürütme olarak
gerekse Mecliste hep beraber, yüce Meclisin bilgi ve denetimi çerçevesinde
bunun takipçisi olacağız. 
Değerli
milletvekilleri, aziz milletimiz; millî meselelerde birlik ve beraberlik her
şeyin ama her şeyin önündedir. Türkiye, Sayın Cumhurbaşkanımızın önderliğinde,
millî menfaatlerimizi her şeyin önünde tutarak sağlam bir irade, sağlam bir
duruşla hem sahada hem de masada önemli kazanımlar elde etti. 
(Mikrofon
otomatik cihaz tarafından kapatıldı) 
BAŞKAN
– Buyurun. 
MUHAMMET
EMİN AKBAŞOĞLU (Çankırı) – Aktif, dinamik ve çok yönlü dış politikayla Türkiye
bugün küresel bir aktör olarak dünyanın gündemindedir. Ahlaklı, ilkeli,
vicdanlı ve net, sağlam duruşuyla Türkiye, bir ayağı millî menfaatlerimizde,
kırmızı çizgilerimizde, güçlü ve büyük Türkiye hedefinde, diğer ayağı küresel
anlamda bütün insanlığı kuşatacak ve kucaklayacak şekilde tüm insanlığın
vicdanı olarak, umudu olarak, insanlığın refah, özgürlük ve güvenliğinin
sağlandığı yeni bir adil ve merhametli küresel düzenin inşa ve ihyası
hedefinde. İşte tam bu noktada, millî meselelerde ve dış politik hedeflerimizde
birlik ve beraberliğimize şu an her zamankinden daha fazla ihtiyacımız var. 
(Mikrofon
otomatik cihaz tarafından kapatıldı) 
BAŞKAN
– Buyurun. 
MUHAMMET
EMİN AKBAŞOĞLU (Çankırı) – Değerli Grup Başkan Vekillerimizin biraz evvel ifade
ettikleri üzere, Türkiye 82 milyonuyla, Türk’üyle, Kürt’üyle, Alevi’siyle,
Sünni’siyle bir ve beraberdir. Et, tırnak, kemik, sinir, bir vücudun azaları
olarak hepimiz bir ve beraberiz. Sonuç itibarıyla gerek içeriden gerekse
dışarıdan her türlü provokasyonlara karşı güvenlik güçlerimiz meselenin
üzerindedir ve yürütme de bu konuda tedbirlerini almak suretiyle bu
tezgâhtarları, bu provokatörleri, bu operasyonu mutlaka boşa çıkaracaktır. 
Şunu
ifade etmek isterim aziz milletvekilleri, Akif ne güzel ifade etmiş: “Girmeden
tefrika bir millete, düşman giremez/Toplu vurdukça yürekler onu top
sindiremez.”
Dolayısıyla
hep beraber birlik ve beraberliğe ihtiyaç duyduğumuz bugünleri, bu manayla,
tekrar sizlerin hatırına sunmak ve selam ve hürmetlerimi…
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Çankırı) – Evet, bu duygu ve düşüncelerle, Mecliste grubu
bulunan bütün partilerimizin millî meselelerde bu duyarlılığı her zaman öne
alma girişimini ifade eder, bu yaklaşımınızdan dolayı teşekkür eder ve birlik
beraberliğimizin bu provokasyonları içeride de dışarıda da mutlaka boşa
çıkaracağını ifade eder, hepinizi saygıyla selamlarım. (AK PARTİ, CHP, MHP ve
İYİ PARTİ sıralarından alkışlar)
BAŞKAN
– Teşekkür ederim. 
Değerli
milletvekilleri, gündeme geçiyoruz.
Başkanlığın
Genel Kurula sunuşları vardır.
Danışma
Kurulunun bir önerisi vardır, okutup oylarınıza sunacağım.
V.- ÖNERİLER
A) Danışma Kurulu Önerileri
1.- Danışma Kurulunun, 28 Kasım 2019 Perşembe günü yaptığı toplantıda,
144 sıra sayılı Kanun Teklifi’nin görüşmelerinin tamamlanamaması hâlinde Genel
Kurulun çalışmalarını sürdürmesine karar verilen 29 Kasım 2019 Cuma, 30 Kasım
2019 Cumartesi ve 1 Aralık 2019 Pazar günleri toplanmamasına ilişkin önerisi 
28/11/2019
Danışma Kurulu Önerisi
Danışma
Kurulunun 28/11/2019 Perşembe günü (bugün) yaptığı toplantıda, 144 sıra sayılı
Kanun Teklifi’nin görüşmelerinin tamamlanamaması hâlinde çalışılmasına karar
verilen 29 Kasım 2019 Cuma, 30 Kasım 2019 Cumartesi ve 1 Aralık 2019 Pazar
günleri toplanmaması önerisinin Genel Kurulun onayına sunulması uygun
görülmüştür.
 Celal
Adan
 Türkiye
Büyük Millet Meclisi 
 Başkanı
Vekili
 Muhammet
Emin Akbaşoğlu  Engin Altay
 AK
PARTİ Cumhuriyet Halk
Partisi
 Grubu
Başkan Vekili Grubu Başkan
Vekili
 Fatma
Kurtulan Muhammed Levent
Bülbül
 Halkların
Demokratik Partisi Milliyetçi Hareket
Partisi
 Grubu
Başkan Vekili Grubu Başkan
Vekili
 Dursun
Müsavat Dervişoğlu
 İYİ
PARTİ
 Grubu
Başkan Vekili
BAŞKAN
– Danışma Kurulu önerisini oylarınıza sunuyorum: Kabul edenler… Etmeyenler… Kabul
edilmiştir.
Sayın
Dervişoğlu, siz bir şey söylemek istiyordunuz…
DURSUN
MÜSAVAT DERVİŞOĞLU (İzmir) – Evet efendim, ben, müsaade ederseniz bir şeyler
ifade etmek istiyorum.
BAŞKAN
– Buyurun. 
IV.- AÇIKLAMALAR (Devam)
22.- İzmir Milletvekili Dursun Müsavat Dervişoğlu’nun, Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
DURSUN
MÜSAVAT DERVİŞOĞLU (İzmir) – Şimdi, Genel Kurulun gündeminin yoğunluğu
münasebetiyle sözlerimi kısa tutmuştum ama iktidar partisinin değerli sözcüsü,
Grup Başkan Vekili Akbaşoğlu, Türkiye’de her şeyin güllük gülistanlık olduğuna
dair birtakım verilerden bahsetti. Türkiye’nin karşı karşıya bulunduğu şartlar
zatıalinizin ifade ettiği gibi değil efendim, önce bu hususu ifade etmek
bakımından söz aldım. Ekonomik büyümenin kendi içinde farklı parametreleri
içerdiğini hepimiz çok iyi biliyoruz. Bugün işsizlik cumhuriyet tarihimizin
zirvesindedir, yüzde 14’tür ve Türkiye’de her 4 gençten 1’i işsizdir, her 3
kadından 1’i işsizdir. İşsizlik sıralamasında dünya ortalamasının 3 katı bir
durumla karşı karşıyayız. 
(Mikrofon
otomatik cihaz tarafından kapatıldı) 
DURSUN
MÜSAVAT DERVİŞOĞLU (İzmir) - Ayrıca ekonomimizin uçtuğundan bahsettiniz. Yine,
bu değerlendirmeleri yaparken mukayeseli cetvellerden istifade etmek gerekiyor.
1960 yılında Türkiye ekonomisi 20’nci sıradaydı, önümüzdeki yıl yapılacak
değerlendirmenin sonucunda da aynı sırada çıkacağı görülüyor. Dolayısıyla
iktidarınızda geride bıraktığımız on yedi yıllık zaman zarfında bir arpa boyu
mesafe katetmediğimizi görüyoruz. Dünya gayri gayrisafi millî hasılası içinde
1960 yılında Türkiye’nin payı yüzde 1,9 iken bugün, 2019 yılında bu oran binde
8’lere kadar düşmüştür.
Millî
birlik ve beraberliğimizi sahiplenmek elbette ki Türkiye Büyük Millet
Meclisinin müşterek görevidir ve bu görevi de layıkıveçhile yerine getirdiği
aşikârdır. Ama biz millî birlik ve beraberliğimize sahip çıkacağız derken bu,
sizin geçmişteki hatalarınızı görmezden geleceğimiz anlamına gelmez.
(Mikrofon
otomatik cihaz tarafından kapatıldı) 
DURSUN
MÜSAVAT DERVİŞOĞLU (İzmir) - Genel Kurulu saygıyla selamlıyorum.
Bu
konuşmaların da iç polemikle yeni zaman kaybına vesile olmamasını temenni
ediyorum efendim.
BAŞKAN
– Onu da en çok ben arzu ediyorum.
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Ama görüldüğü gibi…
Sayın
Akbaşoğlu, buyurun.
23.- Çankırı Milletvekili Muhammet Emin Akbaşoğlu’nun, İzmir
Milletvekili Dursun Müsavat Dervişoğlu’nun yaptığı açıklamasındaki bazı
ifadelerine ve Türkiye'nin nereden nereye geldiğiyle ilgili rakamların ortada
olduğuna, bütün provokasyonların, ekonomik saldırıların ve algı yönetimlerinin
dağıtılarak hedeflere ulaşılacağına ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Tabii,
biz giriş konuşmasında çok kısa bir özet meseleyi ortaya koyuyoruz. Şunu ifade
etmek isteriz: Nereden nereye geldiğimizde rakamlar ortadadır. Türkiye, 2002
yılında 236 milyar dolar gayrisafi millî hasıladan bugün 800 milyar doların
üzerine çıkmış ve 60’lı yıllarda 20’nci olabilir, şu anda dünya ekonomisinde
13’üncü sırada yer alan, önemli kazanımlar ortaya konmuş, büyük yatırımlar
yapılmış… 
DURSUN
MÜSAVAT DERVİŞOĞLU (İzmir) – Yapma. 
ARSLAN
KABUKCUOĞLU (Eskişehir) – 17’nci, 17’nci.
BAŞKAN
– “Satın alma paritesine göre” dedi efendim. 
MUHAMMET
EMİN AKBAŞOĞLU (Çankırı) – Satın alma paritesinde dünyada 13’üncü sıradayız.
Hakikaten, on beş yılda 9 milyonun üzerinde bir istihdamı Türkiye’ye
kazandırdık ve 36 milyar dolardan 170 milyar doların üzerine çıkardığımız bir
ihracat söz konusu. Aynı zamanda, Türkiye 1 Türkiye’yken bugün 3,3 büyüklüğünde
bir Türkiye’yle muhatabız. Dolayısıyla 3 mislinden fazla büyütmüşüz. 
(Mikrofon
otomatik cihaz tarafından kapatıldı)
BAŞKAN
– Buyurun. 
MUHAMMET
EMİN AKBAŞOĞLU (Çankırı) – Bitiriyorum. Hani bunu polemik olarak değil, bir
bilgi sunmak için söylüyorum. Tabii ki Sayın Grup Başkan Vekilimiz kendi
zaviyesinden meseleyi değerlendirecektir. Biz de bu hakikatleri bu konuda zapta
geçirelim diye ifade ediyorum. 
Dolayısıyla
Türkiye hakikaten 65 milyondu, şimdi 82 milyonuz ve bu manada, dünyada yapılan
10 büyük yatırımın 6 tanesini Türkiye’ye kazandırmış ve satın alma gücünü 3 bin
dolarlardan 10 bin dolarların üzerine çıkarmış bir iktidarız. Evet, ekonomik
saldırılar altındayız ve bu konuda biz dibi gördük. Elhamdülillah, Yeni Ekonomi
Programı’yla, Allah’ın izniyle su yüzüne doğru çıkıyoruz, kulaç atmaya, daha
hızlı yüzmeye ve ülkemizi daha büyük, müreffeh bir noktaya taşıma noktasında da
azim ve gayretle çalışıyoruz. Bütün provokasyonları, ekonomik saldırıları, algı
yönetimlerini de dağıtarak hedeflerimize ulaşacağız, o konuda herkes müsterih
olsun. 
Teşekkür
ederiz. (AK PARTİ sıralarından alkışlar) 
DURSUN
MÜSAVAT DERVİŞOĞLU (İzmir) – Sayın Başkan…
FATMA
KURTULAN (Mersin) – Sayın Başkan…
BAŞKAN
– Sayın Dervişoğlu, Fatma Hanım da sürece katkıda bulunmak istiyor. 
Önce
Sayın Kurtulan’a söz vereyim. 
Buyurun.

24.- Mersin Milletvekili Fatma Kurtulan’ın, Çankırı Milletvekili
Muhammet Emin Akbaşoğlu’nun Genel Kurulu bir miting alanı gibi gördüğüne
ilişkin açıklaması
FATMA
KURTULAN (Mersin) – Şunu söyleyeyim Sayın Başkan: Biz sizin uyarılarınıza saygı
duyuyoruz, itibar etmeye özen gösteriyoruz ama Sayın Akbaşoğlu -sanki burası
bir miting alanı, sanırım hâlâ seçim havasından çıkıp buraya gelmiş değil- her
bir söylediği sözle bizim defalarca, bir kez, bir kez daha söz almamızı
gerektirecek kuru propagandaya zemin sunuyor. 
Bunu
yapmasın, bundan vazgeçsin, burada sağlıklı tartışalım diye öneririm. 
BAŞKAN
– İçeriğe ben müdahale edemiyorum ama Sayın Akbaşoğlu duydular. 
Sayın
Dervişoğlu, buyurun. 
25.- İzmir Milletvekili Dursun Müsavat Dervişoğlu’nun, Çankırı
Milletvekili Muhammet Emin Akbaşoğlu konuşunca Genel Kurulun miting meydanına
döndüğüne ilişkin açıklaması 
DURSUN
MÜSAVAT DERVİŞOĞLU (İzmir) – Ben katılıyorum Sayın Akbaşoğlu konuşunca Meclisin
miting meydanına dönmesi kanaatine. 
FEHMİ
ALPAY ÖZALAN (İzmir) – Yetenek, yetenek. 
DURSUN
MÜSAVAT DERVİŞOĞLU (İzmir) – Aslında kötü de olmuyor, bazen tansiyonu
yükseltiyorsunuz, bazen aşağıya alıyorsunuz; saygıyla da karşılıyorum ama size
bu konuda cevap verip bir cevap hakkı daha doğsun istemiyorum. Size 7,5 milyon
işsiz, 6,5 milyon EYT’li cevap versin efendim. 
MUHAMMET
EMİN AKBAŞOĞLU (Çankırı) – Bu konularla ilgili de ben sadece… Bu konularla
ilgili de merak etmeyin daha güzel günlere beraber ulaşacağız. 
Teşekkür
ediyorum. 
BAŞKAN
– Evet, değerli milletvekilleri, alınan karar gereğince gündemin “Kanun
Teklifleri ile Komisyonlardan…”
ENGİN
ALTAY (İstanbul) – Sayın Başkan… Sayın Başkan… 
BAŞKAN
– Engin Bey, burada o kadar çok şey var ki o yüzden göremedim. Şu lafımı
bitireyim size söz vereceğim. 
“…Gelen
Diğer İşler” kısmına geçiyoruz. 
1’inci
sırada yer alan Antalya Milletvekili Kemal Çelik ile 104 Milletvekilinin Bazı
Kanunlarda ve 375 Sayılı Kanun Hükmünde Kararnamede Değişiklik Yapılmasına Dair
Kanun Teklifi ile Tekirdağ Milletvekili Mustafa Şentop’un Türk Vatandaşlığı
Kanununda Değişiklik Yapılması Hakkında Kanun Teklifi ve İçişleri Komisyonu
Raporu’nun görüşmelerine kaldığımız yerden devam edeceğiz. 
VI.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Antalya Milletvekili Kemal Çelik ile 104 Milletvekilinin Bazı
Kanunlarda ve 375 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/2368) ile Tekirdağ Milletvekili Mustafa Şentop’un Türk
Vatandaşlığı Kanununda Değişiklik Yapılması Hakkında Kanun Teklifi (2/2385) ve
İçişleri Komisyonu Raporu (S. Sayısı: 144) (x)
BAŞKAN
– Komisyon? Yerinde. 
Dünkü
birleşimde İç Tüzük’ün 91’inci maddesine göre temel kanun olarak görüşülen 144
sayılı Kanun Teklifi’nin birinci bölümünde yer alan 11’inci maddenin önerge
işleminde kalınmıştı.
Sayın
Altay, önce size söz vereceğim. 
Buyurun
lütfen. 
IV.- AÇIKLAMALAR (Devam)
26.- İstanbul Milletvekili Engin Altay’ın, Türkiye’de her gün ekonomik
sebeplerden dolayı insanlar intihar ederken Çankırı Milletvekili Muhammet Emin
Akbaşoğlu’nun pembe bir ekonomik tablo çizdiğine ilişkin açıklaması
ENGİN
ALTAY (İstanbul) – Sayın Başkan, Sayın Akbaşoğlu masal anlatma konusunda La
Fontaine’i geride bıraktı, tebrik ediyorum. Şimdi, elbette AK PARTİ’nin
-tasavvur ettiği ya da ifade ettiği- “Türkiye’de işler kötü gidiyor.” demesi
mümkün değil ama şunu söyleyip bitireceğim. Genel Kurulun ve sizin zamanınızı
da çok almak istemiyorum. 
Sayın
Akbaşoğlu, Türkiye 82 milyon, Türkiye’de 16 milyon insan açlık sınırının
altında bir gelirle hayatını idame ettiriyor -daha bitmedi, daha vahimi var- 48
milyon insan –çok büyük bir rakam- yoksulluk sınırının altında gelirle hayatını
idame ettiriyor. Bu kadar insan aç, açık, yoksulken; her gün ekonomik
sebeplerden dolayı insanlar intihar ederken siz Türkiye’de pembe bir ekonomik
tablo çiziyorsanız vallahi Allah’tan korkun, kuldan utanın. 
Teşekkür
ederim.
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Akbaşoğlu, buyurun. 
27.- Çankırı Milletvekili Muhammet Emin Akbaşoğlu’nun, intihar olayları
ile ekonomi meselelerini ilişkilendirmenin sosyal anlamda talihsiz bir durum
olduğuna, ülkeyi nereden alıp nereye getirdiklerinin mukayesesini yaptıklarına
ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Tabii,
şimdi, bir kere, intihar olayları ile bu ekonomi meselesini ilişkilendirmek
gerçekten sosyal anlamda talihsiz bir durum, hakikaten talihsiz bir durum. Ve
bu konuda, intiharın propagandasını yapmak buraya yakışmıyor, buraya
yakışmıyor. Çok farklı sebepleri olan -psikolojik sebepleri olan vesaire- bir
meseleyi burayla bağlantılamanın hakikaten operasyonel bir algı olarak
anlaşılması gerekir. 
İkinci
olarak şunu söyleyeyim: Bakınız, biz olayın her tarafını görüyoruz, her
tarafını. Biz nereden aldık, nereye getirdik; bu mukayeseyi yapıyoruz. Mutlaka
ekonomide sorunlar var; bu sorunlarla ilgili de biz, bu sorunları aşıp bütün
milletimizin çok daha iyi bir noktaya gelmesi için canla başla uğraş veriyoruz.

(Mikrofon
otomatik cihaz tarafından kapatıldı) 
BAŞKAN
– Buyurun.
MUHAMMET
EMİN AKBAŞOĞLU (Çankırı) – Maliye Bakanımız, ekibi, bütün Kabine, bütün
bakanlarımız, bütün arkadaşlarımız bu yönde, meselelere büyük bir vukufiyetle,
çözüm odaklı olarak bakıyor. Nereden alıp nereye getirdiğimiz ve nereye
götüreceğimizle ilgili kendi kanaatlerimizi söylemek sizi niye rahatsız ediyor,
ben onu anlayamıyorum. Bu gerçekleri de görelim. Yaptığımız başarıyı, büyük
başarıları, büyük reformları, büyük yatırımları da görelim; eksiklikleri de hep
beraber gidermek için çalışalım; söylediğimiz şey bu, bunu ifade ediyoruz.
BAŞKAN
– Teşekkür ediyoruz.
MUHAMMET
EMİN AKBAŞOĞLU (Çankırı) – Bunu makul bir noktada… Herkes bize “Akbaşoğlu…
Akbaşoğlu…” diye atıf yapıyor, biz 1 kere cevap veriyoruz; 3-4 tane atıf
oluyor, biz 1 kere cevap veriyoruz arkadaşlar. 
Teşekkür
ederim. (AK PARTİ sıralarından alkışlar)
BAŞKAN
– Sayın Altay’a da söz verelim, doğal olarak.
28.- İstanbul Milletvekili Engin Altay’ın, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ve intiharların
ekonomik sebeplere dayandırılmamasının vahim bir durum olduğuna ilişkin
açıklaması
ENGİN
ALTAY (İstanbul) – Sayın Akbaşoğlu, 100 gencimizin 27’sinin işsiz gezmesi, iş
arıyor ya da iş aramaktan da umudunu kesmiş olması sizi rahatsız etmiyor
olabilir. İşsiz insan sudan çıkmış balık gibidir. Siz de balık tutmuşsunuzdur
mutlaka, sudan çıkardığınız bir balığı karaya atın da hâline bakın. Türkiye'de
gençlerin yüzde 30’u sudan çıkmış balık gibi çırpınıyor. Bu, bizi rahatsız
ediyor, sizi rahatsız etmiyorsa ben bunu bilemem. 
Bizim
genel merkezin yanında Adalet Bakanlığının bir icra dairesi var, Ankara’da,
oraya beraber gidelim, bir gelin, oraya bakalım. Oradaki manzara, oradaki tablo
sizi rahatsız etmiyor belki ama beni ediyor. Şu anda 21 milyon icra dosyası
var, 21 milyon Sayın Akbaşoğlu.
(Mikrofon
otomatik cihaz tarafından kapatıldı) 
ENGİN
ALTAY (İstanbul) – Bu Allah’tan reva mıdır? Bu nasıl insanları rahatsız etmez?
BAŞKAN
– Buyurun. 
ENGİN
ALTAY (İstanbul) – İntiharları ekonomik sebeplere bağlamıyorsunuz, bu daha
vahim bir durum, keşke öyle olmasa ama açın bakın, o intihar edenlerin
yakınlarıyla bir konuşun, evlerine gidin yeter, yazıktır, günahtır. 8,5 milyon
insanın aylık geliri 673 liranın altında. Kişi başı aylık 600 lirayla geçinen
8,5 milyon insan sizi rahatsız etmiyorsa ben bilmem. 3 milyon EYT’li sizi
rahatsız etmiyorsa ben bilmem. 700 bin atanmayan öğretmen, 200 bin işsiz ziraat
mühendisi, 150-200 bine yakın hukuk fakültesi mezunu işsiz sizi rahatsız
etmiyorsa ben bilmem.
Bir
şey daha söyleyeyim. Hazinenin 1 trilyon 239 milyar lira borcu sizi rahatsız
etmiyorsa ben bilmem. Bizi rahatsız ediyor.
(Mikrofon
otomatik cihaz tarafından kapatıldı) 
BAŞKAN
– Arkadaşlar, sistemi açalım.
ENGİN
ALTAY (İstanbul) – Evet, tamam, yeter.
BAŞKAN
– Hatta Grup Başkan Vekillerimizin mikrofonları sürekli açık dursun.
MUHAMMET
EMİN AKBAŞOĞLU (Çankırı) – Son olarak…
BAŞKAN
– Sayın Akbaşoğlu, buyurun.
ENGİN
ALTAY (İstanbul) – Son yok, son konuşmayı Akbaşoğlu yapmayacak; İYİ PARTİ
yapsın, MHP yapsın, HDP yapsın. Niye hep en son AK PARTİ konuşuyor?
29.- Çankırı Milletvekili Muhammet Emin Akbaşoğlu’nun, yaptıkları
başarıları dile getirdiklerine, sorunları tespit ve teşhis edip, tedavi
yollarını ortaya koyduklarına ilişkin açıklaması
MUHAMMET
EMİN AKBAŞOĞLU (Çankırı) – Efendim, şöyle: Niye en son AK PARTİ konuşuyor
söyleyeyim.
BAŞKAN
– Ben sonrasında Sayın Dervişoğlu’na söz vereceğim çünkü onu…
MUHAMMET
EMİN AKBAŞOĞLU (Çankırı) – Sayın Başkanım, niye AK PARTİ en son konuşuyor?
ENGİN
ALTAY (İstanbul) – İktidar konuşmaz, iktidar iş yapar.
MUHAMMET
EMİN AKBAŞOĞLU (Çankırı) – İş yapıyoruz zaten, biz iş yapıyoruz.
ENGİN
ALTAY (İstanbul) – Yapmıyorsunuz. Devleti borca batırdınız. Milleti borca
batırdınız. Yazıklar olsun! Böyle düzene yazıklar olsun! (CHP sıralarından
alkışlar)
MUHAMMET
EMİN AKBAŞOĞLU (Çankırı) – Yaptığımız işi de anlatıyoruz.
Sonuç
itibarıyla, Sayın Altay, siz söz alıyorsunuz, bize laf atıyorsunuz, bize cevap
hakkı doğuruyorsunuz. 
ENGİN
ALTAY (İstanbul) - Biz yürütmeye laf atıyoruz efendim, biz saraya laf atıyoruz.
Siz yürütme misiniz? Siz yasamasınız, siz yürütme değilsiniz.
MUHAMMET
EMİN AKBAŞOĞLU (Çankırı) - Dolayısıyla o sebeple cevap veriyoruz, durup
dururken cevap vermiyoruz. 
Sonuç
itibarıyla değerli arkadaşlar, biz yaptığımız başarıları anlatıyoruz, siz de
başarıların anlatılmamasını istiyorsunuz. Dolayısıyla Türkiye nereden nereye
geldi, bunu Türkiye, millet olarak görüyor, halk olarak görüyor. Biz şunu
söylüyoruz değerli arkadaşlar: Evet, sorunları tespit etmiş, teşhis etmiş ve
tedavi yollarını da ortaya koymuş vaziyetteyiz. İşsizlik bir meseledir. 
(Mikrofon
otomatik cihaz tarafından kapatıldı) 
BAŞKAN
– Buyurun.
MUHAMMET
EMİN AKBAŞOĞLU (Çankırı) – İşsizlik konusuyla ilgili istihdamı artırıcı
önlemlerimizi Yeni Ekonomi Programı’yla ortaya koyduk. Bugüne kadar 9 milyon
istihdam sağladık değerli arkadaşlar, büyük yatırımlara imza attık. Verdiğiniz
rakamların bazıları bizde çok daha farklı, Türkiye İstatistik Kurumunun
rakamları çok daha farklı. 
ENGİN
ALTAY (İstanbul) – Biz de devletin rakamlarını veriyoruz.
MUHAMMET
EMİN AKBAŞOĞLU (Çankırı) - Sonuç itibarıyla şunu söyleyeceğim: Niye bizim
başarılarımızı anlatmamızdan rahatsız oluyorsunuz? Gerek yok buna. Bu başarı Türkiye'nin
başarısı, hepimizin başarısı. Türkiye bundan sonra yoluna daha emin bir
şekilde, güvenli bir şekilde devam edecektir ve daha büyük başarılara imza
atacaktır. 
Teşekkür
ederim. (AK PARTİ sıralarından alkışlar)
BAŞKAN
– Teşekkür ediyorum Sayın Akbaşoğlu.
Arkadaşlar,
Sayın Akbaşoğlu’na hangi Grup Başkan Vekilimiz cevap verecek?
DURSUN
MÜSAVAT DERVİŞOĞLU (İzmir) – Son sözü kendi söylesin.
BAŞKAN
– Peki, teşekkür ediyorum.
Sayın
Fikret Şahin, buyurun.
30.- Balıkesir Milletvekili Fikret Şahin’in, Şanlıurfa ili Akçakale
ilçesi Tekçe Hudut Karakoluna yapılan havan saldırısı sonucu şehit olan
hemşehrisi Tankçı Uzman Çavuş Davut Armağan Keskin ile Tankçı Uzman Çavuş
Şevket Tekin’e, Hakkâri İl Jandarma Komutanlığı Davuş Tepe üs bölgesi ile Pençe
Harekâtı bölgesine yıldırım düşmesi sonucu şehit olan 3 Mehmetçik’imize
Allah’tan rahmet dilediğine ilişkin açıklaması
FİKRET
ŞAHİN (Balıkesir) – Sayın Başkan, teşekkür ederim.
Efendim,
bölücü ve hain terör örgütünün saldırısı sonrası Şanlıurfa’nın Akçakale ilçesi
sınır karakolunda birisi Balıkesirli hemşehrimiz Tankçı Uzman Çavuş Davut
Armağan Keskin olmak üzere 2 askerimiz ve yine yıldırım düşmesi sonrası Hakkâri
ve Pençe Harekâtı operasyon bölgesinde 3 askerimiz şehit olmuştur. Tüm
şehitlerimize Allah’tan rahmet diliyor, yaralı Mehmetçiklerimize acil şifalar
diliyorum. Milletimizin başı sağ olsun.
Teşekkür
ederim Sayın Başkan, sağ olun.
BAŞKAN
– Teşekkür ediyorum.
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Antalya Milletvekili Kemal Çelik ile 104 Milletvekilinin Bazı
Kanunlarda ve 375 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/2368) ile Tekirdağ Milletvekili Mustafa Şentop’un Türk
Vatandaşlığı Kanununda Değişiklik Yapılması Hakkında Kanun Teklifi (2/2385) ve
İçişleri Komisyonu Raporu (S. Sayısı: 144) (Devam)
BAŞKAN
- 11’inci madde üzerinde 3 adet önerge vardır. Okutacağım ilk 2 önerge aynı
mahiyettedir, okutup birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 144 sıra sayılı Bazı Kanunlarda ve 375 Sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 11’inci maddesinin aşağıdaki
şekilde değiştirilmesini arz ve teklif ederiz. 
MADDE
11 – 3201 sayılı Kanun’un geçici 29’uncu maddesi aşağıdaki şekilde
değiştirilmiştir. 
"GEÇİCİ
MADDE 29- Başpolis memurları ve kıdemli başpolis memurları arasında yapılacak
yazılı sınavlarda başarılı olanlardan, Polis Akademisi Başkanlığınca
düzenlenecek ilk derece amirlik eğitimini başarıyla bitirenler Komiser
Yardımcılığı rütbesine atanır. Adaylarda aranacak diğer nitelikler, sınavlara
ve ilk derece amirlik eğitimine ilişkin usul ve esaslar Bakanlıkça düzenlenir.”

 Erkan
Aydın Yaşar Tüzün Ensar
Aytekin
 Bursa Bilecik Balıkesir
 Nihat
Yeşil Ali Öztunç Faruk
Sarıaslan
 Ankara Kahramanmaraş Nevşehir
 Mahmut
Tanal
 İstanbul
Aynı
mahiyetteki diğer önergenin imza sahipleri: 
 Dursun
Müsavat Dervişoğlu Orhan Çakırlar  İsmail
Koncuk
 İzmir Edirne Adana
 Zeki
Hakan Sıdalı  Ümit
Beyaz
 Mersin
  İstanbul
BAŞKAN
– Komisyon aynı mahiyetteki önergelere katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkanım. 
BAŞKAN
– Önergeler üzerinde ilk söz talebi Sayın Erkan Aydın’ın.
Buyurun.
(CHP sıralarından alkışlar) 
ERKAN
AYDIN (Bursa) – Teşekkür ederim Sayın Başkan. 
144
sıra sayılı Kanun Teklifi’nin 11’inci maddesi üzerine söz almış bulunmaktayım.
Yüce heyetinizi saygıyla selamlıyorum.
Sayın
Başkan, dün de 1’inci madde üzerinde uyarılarımızı yaptık; bu madde geçerse
mülki idare amirlerinin büyük sıkıntı yaşayacağını söyledik ve geri çekilmesi
gerektiğini de ifade ettik ve gerçekten Genel Kurulun sağduyusuyla da 1’inci
madde tekliften çıkartıldı. 11’inci madde de aslında baktığınızda, tekliften
çıkartılmasa bile düzeltilmeye muhtaç bir madde. 
Şimdi
buraya çıktığımızda âdeta dejavu yaşıyoruz. Bakın, bu başpolislikle ilgili
11’inci madde… Geçen yıl yine bu aylarda, ekim ayında 3201 sayılı Emniyet
Teşkilatı Kanunu’nda, başpolislik kaldırıldığı için onların yerine gelecek olan
komiser yardımcılığına sınavla geçmede 45 yaş şartı getirdiniz. Biz o zaman
uyardık ve “Bu şartı getirmeyin; bu kanundan etkilenecek çok sayıda polisimiz
var, başpolisimiz var, başpolis yardımcısı var; bunlar bu haklarını
kaybedecek.” dedik. Siz ne yaptınız? “Çoğunluğumuz var, bizim dediğimiz olur.”
dediniz ve o uyarıları dikkate almadınız. Ne zamana kadar? Bu şekilde mağdur
olan 4.208 kişinin, başpolis olamamış ama 45 yaşını doldurmuş Emniyet
mensuplarının bu şikâyetlerini dile getirerek Komisyona getirdiniz ve bu yaş
şartını kaldırıyorsunuz. Bunu destekliyoruz çünkü şu anda burada gerçekten
4.208 başpolisin mağduriyeti var. 
“Bununla
ilgili bir sınav yapacağız.” diyorsunuz ancak gene maddeye -bizim de Komisyonda
uyardığımız- sakıncalı bir bölüm koymuşsunuz. “Yazılı veya sözlü…” Bakın, bu
yazılı sınav olsun, liyakat esas olsun, hak eden bunu kazansın. Ancak iş sözlü
kısmına geldiğinde -bunun yetkisini de Bakanlığa veriyorsunuz- sizin buradaki
geçmişiniz iyi değil. Biz diyoruz “liyakatle” siz diyorsunuz “itaatle.” Biz
diyoruz ki: “Evrensel ilkelerle bunu yapın.” Siz “Bize yakın, bizim
görüşümüzden, bize oy verenden…” gibi kriterlerle kayırmacılık yapıyorsunuz. O
yüzden buradaki, 11’inci maddedeki “sözlü” kısmının kanun teklifinden
çıkartılmasını talep ediyoruz; çıkartmıyorsanız o zaman bunu kamera kaydı
altında yapın. En azından buraya giren, sınava giren, sizin görüşünüzü ya da
başka bir görüşü… Çünkü buradaki, kanun teklifindeki Anayasa’ya aykırılıktaki
temel mesele eşitlik ilkesi, liyakat, bunu hak edenin buraya gelmesi. “Bizim
görüşümüzden olan, bize yakın olan, bizim gibi düşünen komiser yardımcılığına
gelsin.” değil. E, peki “Bunu neye dayanarak söylüyorsunuz?” dediğinizde,
yaptığınız uygulamalara dayanarak. Hadi burası kamu, İçişleri Bakanlığına yetki
veriyorsunuz. Kamuya bağlı olan taşeronlarda ya da belediyelere bağlı olanlarda
üye olma şartı olmadan iş başvurusu dahi kabul etmiyorsunuz. Önce gidiyor,
Adalet ve Kalkınma Partisine üye oluyor, ondan sonra “Getir de bakalım, işe
alacak mıyız, almayacak mıyız?” diye bir teamül oluşturdunuz on yedi yılda. E,
bu sefer o işi yapmaya aslında daha yetkin, hak eden, liyakati olan vatandaş
sırf sizin görüşünüze yakın değil diye sınavlardan 90-95 alıp da bu hizmetlere,
bu görevlere gelemiyor. Ne oluyor? İşte, burada da Anayasa’nın kanun önünde
eşitlik ilkesini, Avrupa İnsan Hakları Sözleşmesi’nin ayrımcılık yasağını ihlal
ediyorsunuz; bu, yanlış. 
Şimdi,
biz bununla ilgili burada uyarıda bulunduk. Siz gene diyeceksiniz ki: “Bizim
çoğunluğumuz var, elimizi kaldırıp indireceğiz, bizim dediğimiz olacak.” Ama
gene uyarıyorum, gün gelecek “Biz gene kandırılmışız, biz gene hata
yapmışız." deyip buraya bir başka ek kanun maddesi getirip bunu düzeltmeye
çalışacaksınız ama biz de diyoruz ki: Genel Kurulu, yüce milletimizi bu kadar
oyalamayalım; bu hakkı haiz olan, komiser yardımcılığına geçecek 4208 insanı
bekletmeyelim. Bu, Emniyet mensubu polis arkadaşlar da sınavda hak ettiklerine
ve liyakat usulüne göre bu görevlerine gelsinler, biz de bu konuyu gündemden
çıkaralım. 
Kanunun
özünü destekliyoruz, Komisyonda da söyledik, mağdur olan Emniyet teşkilatı
mensuplarının yanındayız diyoruz ama kriter de objektif olarak yazılı, illa
sözlü diyorsanız, kamera şartı altında olsun diyoruz.
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Aynı mahiyetteki önergeler üzerinde ikinci söz Sayın İsmail Koncuk’un.
Buyurun.
(İYİ PARTİ sıralarından alkışlar) 
İSMAİL
KONCUK (Adana) – Sayın Başkan, değerli milletvekilleri; yüce heyetinizi
saygıyla selamlıyorum. 
Benden
önce konuşan kıymetli hatibin de ifade ettiği üzere, aslında doğru bir madde
ama eksiklerini de diğer milletvekillerimiz de diğer partilerimiz de zaten
ifade ettiler.
45
yaş sınırı sebebiyle daha önce komiser yardımcılığı sınavına girememiş başpolis
ya da kıdemli polislere bir defaya mahsus sınava girme hakkı getiriliyor;
doğrudur. Bir kere, bu yaş sınırının kaldırılması lazım, onu söyleyeyim. Madem
ki biz “Beşikten mezara kadar oku.” diyen bir kültürden geliyoruz, bir anlayışı
savunuyoruz, o zaman bu yaş tahditlerini ortadan kaldırmamız lazım. Yani
çalışma hayatının her döneminde memurlarımıza görevde yükselme hakkının
verilebilmesi şarttır. Kaldı ki kıdem aynı zamanda bir olgunluk belirtisidir
yani bu, donanımın daha yüksek olması anlamına geliyor ki siz bir yaş tahdidi
koyarak bunu da engellemiş oluyorsunuz. 
Değerli
milletvekilleri, burada en büyük yanlış, sözlü sınav ya da yazılı sınav
yapılacağına İçişleri Bakanlığının karar verecek olmasıdır. Sözlü sınav
uygulaması yapıldığı sürece insanların yaptığınız sınavlara güvenmesi, objektif
sonuçlar beklemesi mümkün değildir. Bunu defalarca yaşadık biz.
Ben
size bir hatıramı anlatayım: Muğla’da okul müdürlüğü sınavı yapılıyor. Sınav
komisyonu oluşturulmuş, sözlü sınav komisyonu. Sınav komisyonu üyelerinin önüne
bir liste verilmiş, yazıyor listede: Ahmet, 80 puan; Mehmet, 90 puan. Sınav
komisyonu üyelerine, kime, hangi puanı verecekleri yazılı olarak ifade edilmiş,
verilmiş. İçlerinden bir tane -şu anda hâlâ Muğla İl Millî Eğitim Müdürlüğünde
Şube Müdürü- delikanlı çıkmış, adam çıkmış, demiş ki: “Ya, ben Allah’tan
korkarım. Ben Allah’tan korkarım. Ben böyle önceden hazırlanılmış puanları
veremem kardeşim.” Diyorlar ki: “O zaman sınav komisyonundan ayrıl, istifa et.”
“Ederim.” diyor, Valiliğe dilekçe veriyor. Dilekçede kendisinin nasıl bir baskı
altında kaldığını, sınav puanlarının yani olmayan sınavın, daha yapılmamış
sınavın puanlarının kendisine yazılı olarak iletildiğini ve bu sınav
puanlarının okul müdürü adaylarına verilmesinin kendisinden istendiğini dilekçesinde
ifade etmiş. Tabii, dilekçenin bir örneğini de bize gönderdi “Durum budur.”
dedi, biz de sahip çıktık. Ne oldu peki bunu yapanlara, o şube müdürü üzerinde,
komisyon üyesi üzerinde baskı oluşturanlara? Hiçbir şey olmadı değerli
milletvekilleri, hiçbir şey olmadı. 
İBRAHİM
HALİL ORAL (Ankara) – Mükâfatlandırıldı. 
İSMAİL
KONCUK (Devamla) – Şimdi, bu kıymetli şube müdürü olmasaydı, cesaret etmeseydi
bu olaydan haberimiz olmazdı. Aslında yaşadığımız çok olay var; İstanbul’da,
yine Muğla’da, başka bir zaman diliminde benzeri olaylar. Allah yanıltıyor.
Mesela bir tanesi okul müdürlüğü sınavında yine listeyi hazırlamış, sınav
puanlarını ilgililere gönderecekken yanlışlıkla -Allah bu ya- WhatsApp’ta okul
müdürleri grubuna göndermiş. Bu ortaya çıktı, şikâyetçi olduk, suç duyurusunda
bulunduk. Ne oldu? Hiçbir şey olmadı. Yani devriiktidarınızda insan hakları
gasbediliyor. 
Geçen
burada Kaboğlu ile Akbaşoğlu arasında bir tartışma yaşandı “Bu madde, bu sözlü
sınav meselesi Anayasa’ya uygun değildir.” dedi hatırlarsanız. Bu, vicdana
uygun değil, insan haklarına uygun değil. Bunun Anayasa’ya uygun olduğunu
savunmak, insan haklarına uygun olmayan maddelerin Anayasa'da olduğunu
savunmakla eş değerdir. Sayın Akbaşoğlu, hukukçu kimliğinizle böyle bir
yanlışa, subjektif değerlendirmeye karşı çıkmanız lazım. Kaldı ki ya biri bana
izah etsin, neden kamera kaydı yapılmıyor bu sınavlarda? 
Teşekkür
ediyorum, saygılar sunuyorum. (İYİ PARTİ sıralarından alkışlar) 
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Buyurun Sayın Akbaşoğlu.
IV.- AÇIKLAMALAR (Devam)
31.- Çankırı Milletvekili Muhammet Emin Akbaşoğlu’nun, Adana
Milletvekili İsmail Koncuk’un 144 sıra sayılı Kanun Teklifi’nin 11’inci
maddesiyle ilgili önerge üzerinde yaptığı konuşmasındaki bazı ifadelerine, her
türlü kamu memuriyetine atanmalarda sözlü sınavın var olduğuna ve Anayasa'ya
aykırılığın söz konusu olmadığına ilişkin açıklaması
MUHAMMET
EMİN AKBAŞOĞLU (Çankırı) – Sayın Başkanım, hatip bana hitaben bir atıfta
bulunduğu için sadece açıklama mahiyetinde söz aldım. Teşekkür ederim. 
Değerli
arkadaşlar, Sayın Kaboğlu’yla da o gün görüşmüştük, konuşmuştuk, zabıtta vardır
konuşmalar ancak, bakınız, biraz evvel üzerinde konuştuğumuz 11’inci maddeyle
ilgili, biz, sözlü sınavla ilgili bir düzenleme falan getirmiyoruz,
getirmiyoruz. Şu anda mevcut, yürürlükte olan kanunu okuyorum, 3201 sayılı
Emniyet Teşkilatı Yasası’nda geçici 29’uncu madde -şu anda yürürlükte
arkadaşlar- diyor ki: “Bu maddenin yürürlüğe girdiği tarihten itibaren kırk beş
yaşından gün almamış lisans mezunu başpolis memurları ve kıdemli başpolis
memurları arasında yapılacak yazılı/sözlü sınavlarda başarılı olanlardan, Polis
Akademisi Başkanlığınca düzenlenecek ilk derece amirlik eğitimini başarıyla
bitirenler Komiser Yardımcılığı rütbesine atanır.” 
(Mikrofon
otomatik cihaz tarafından kapatıldı) 
BAŞKAN
– Tamamlayın.
MUHAMMET
EMİN AKBAŞOĞLU (Çankırı) – Dolayısıyla var zaten, yazılı ve sözlü sınav mevcut,
var. Biz sözlü sınav getirmiyoruz bu teklifle, 45 yaş sınırını kaldırıyoruz. 
İSMAİL
KONCUK (Adana) – “Kaldırabiliriz.” diyorum ben de. 
MUHAMMET
EMİN AKBAŞOĞLU (Çankırı) – 45 yaşını aşanlar da 46 yaşında olanlar da yazılı,
sözlü sınava girebilsinler diyoruz. 
Sayın
Vekilim, dolayısıyla bu kadar basit bir durum. Sayın Kaboğlu’yla o günkü
konuşmamızda da bunları ifade ettik. 657 sayılı Devlet Memurları Kanunu’nda
kaymakamlığa atanmalarda, mühendisliklere atanmalarda, her türlü kamu
memuriyetine atanmalarda sözlü sınav söz konusu, hâkimlik ve savcılık da dâhil.
Dolayısıyla Anayasa'ya aykırılık falan da yok. İşin özü bu, bu kadar basit. 
Teşekkür
ederim.
İSMAİL
KONCUK (Adana) – Sayın Başkan, bir söz hakkı istiyorum sataşmadan. 
BAŞKAN
– Sayın Koncuk, yerinizden söz vereyim. 
Buyurun.
32.- Adana Milletvekili İsmail Koncuk’un, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ve her alana sözlü
sınav getirilerek tüm kurumlarda subjektif değerlendirmeyi yöntem hâline
getirdiklerine ilişkin açıklaması
İSMAİL
KONCUK (Adana) – Sayın Başkanım, Akbaşoğlu’na veya sayın Genel Kurul
üyelerimize “3201 sayılı Kanun’da sözlü sınav yok.” mu dedik biz? Şimdi, 45 yaş
sınırı da kanunla getirilmemiş miydi? Şimdi, bu kanunla 45 yaş sınırını
kaldırabiliyoruz değil mi? Sözlü sınavı da kaldırabiliriz. Kaldı ki biz sadece
komiser yardımcılığıyla ilgili bir iddiada bulunmadık. Siz her alana sözlü
sınavı getirdiniz; öğretmen atamasına, memur atamasına, şef atamasına, müdür
yardımcıları atamasına, müdür atamasına. Yani tüm kurumlarda bu subjektif
değerlendirmeyi yöntem hâline getirdiniz. Bu insan hakları ihlalidir. Yapılan
ihlallerin bir kısmından bahsettim. Şimdi, bu ihlaller yapılırken “Anayasa’ya
uygundur.” demek, Anayasa’yı da insan hakları ihlallerine uygun bir anayasa
olarak tanımlamak demektir ki bu doğru değildir.
Teşekkür
ederim.
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Antalya Milletvekili Kemal Çelik ile 104 Milletvekilinin Bazı
Kanunlarda ve 375 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/2368) ile Tekirdağ Milletvekili Mustafa Şentop’un Türk
Vatandaşlığı Kanununda Değişiklik Yapılması Hakkında Kanun Teklifi (2/2385) ve
İçişleri Komisyonu Raporu (S. Sayısı: 144) (Devam)
ENGİN
ALTAY (İstanbul) – Aynı mahiyetteki önergelerin oylanmasında karar yeter sayısı
talep ediyoruz efendim. 
BAŞKAN
– Teşekkür ederim.
Aynı
mahiyetteki önergeleri oylarınıza sunuyorum: Kabul edenler… Etmeyenler… Karar
yeter sayısı yoktur.
Birleşime
on beş dakika ara veriyorum.
Kapanma Saati: 15.23
İKİNCİ OTURUM
Açılma Saati: 15.41
BAŞKAN: Başkan Vekili Süreyya Sadi BİLGİÇ
KÂTİP ÜYELER: İshak GAZEL (Kütahya), Nurhayat ALTACA KAYIŞOĞLU (Bursa)
-----0-----
BAŞKAN
– Türkiye Büyük Millet Meclisinin 24’üncü Birleşiminin İkinci Oturumunu
açıyorum.
144
sıra sayılı Kanun Teklifi’nin 11’inci maddesi üzerinde aynı mahiyetteki
önergelerin oylamasında karar yeter sayısı bulunamamıştı.
Şimdi
önergeleri tekrar oylarınıza sunacağım ve karar yeter sayısı arayacağım.
Kabul
edenler… Etmeyenler… Önergeler kabul edilmemiştir, karar yeter sayısı vardır. 
144
sıra sayılı Kanun Teklifi’nin görüşmelerine devam ediyoruz.
Komisyon
yerinde.
11’inci
madde üzerindeki son önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 144 sıra sayılı Kanun Teklifi’nin 11’inci maddesinde geçen “Bakanlıkça”
ibaresinin “Bakanlık tarafından” olarak değiştirilmesini arz ve teklif ederiz.
 Mensur
Işık  Habip Eksik  Mahmut
Celadet Gaydalı
 Muş
 Iğdır Bitlis
 Murat
Çepni   Ali
Kenanoğlu
 İzmir
  İstanbul
BAŞKAN
– Değerli arkadaşlar, her beş dakikada bir oylama var. Genel Kurulun bilgisine
sunuyorum.
Komisyon
önergelere katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkan.
BAŞKAN
– Komisyonun katılmadığı önerge üzerinde söz talebi Sayın Ali Kenanoğlu’nun.
Buyurun.

ALİ
KENANOĞLU (İstanbul) – Sayın Başkan, sayın milletvekilleri; Genel Kurulu
saygıyla selamlıyorum. 
Öncelikle
barış elçisi Tahir Elçi’yi ölüm yıl dönümünde, katledilişinin yıl dönümünde
saygıyla anıyorum ve ayrıca Türkiye sosyalist hareketinin önderlerinden birisi
olan Teslim Töre bugün İstanbul’da toprağa sırlanıyor. Kendisini saygıyla
anıyorum, ailesi ve sosyalist camiaya da başsağlığı diliyorum. 
Sayın
milletvekilleri, burada biraz önce bir görüş birliğine varıldı, bu görüş
birliği, İzmir’de Alevi bir ailenin yaşadığı evin işaretlenmesiyle ilgiliydi.
Oldukça memnuniyet verici, bütün parti grupları bu konuda açıklama yaptılar,
konunun takipçisi olacaklarını söylediler; ilk defa böyle bir şeye tanık
oluyorum. Yıllarca Alevi kurum başkanlığı yaptım ve… Bu işaretleme 32’nci ev
işaretlemesidir yani 32’nci vakadır. 2012’nin Şubatında başlamıştır, o günden
bugüne periyodik zamanlarda çeşitli illerde, bölgelerde Alevilerin yaşadıkları
evlere yönelik, tıpkı, bu son İzmir’de olduğu gibi, çarpı işareti konarak çeşitli
hakaretvari kelimeler, cümleler yazılıyor. 32 ayrı bölgede belki 100’e yakın,
belki 100’ün üzerinde eve bu işaretleme yapıldı. Biz Alevi kurum başkanıyken de
bu konuların sürekli takipçisi olduk ve Hükûmete sürekli, bu işin ciddiye
alınması gerektiğini, araştırılması gerektiğini, sorumluların bulunması
gerektiğini söyledik. Sürekli polis memuru düzeyinde açıklamalarla geçiştirildi
konu ve “Çocukların işidir, sarhoşların işidir.” üzerinde duruldu. 
Ancak
çarpı işaretlemesinin Türkiye açısından da, Aleviler açısından da bir hafızası
vardı. Bu hafıza, Maraş katliamında yaşanmış bir hafızadır. Önce evlerin
işaretlenip, arkasından işaretlenen evlerde yaşatılan katliamlardan dolayı biz
bunu biliyoruz. Nasıl ki Almanya’da siz bir eve Nazi işareti yaparsanız, bir
evin kapısına Nazi işareti yaparsanız, bu, en ağır bir suça tabi ise,
Türkiye’de de bu hafızadan kaynaklı olarak, Alevilerin evlerine yönelik bu tür
tehditkâr çarpı işaretlerinin konmasının en ağır bir şekilde cezalandırılması
gerekiyor ki bir daha cesaret edilemesin. 
Bu,
hakikaten, zaman zaman söylendiği gibi çocuk işi de olabilir, hakikaten adli
bir vaka da olabilir ama netice itibarıyla siz bunun sonucunu çıkarmazsanız,
kamuoyunu bilgilendirici, tatmin edici birtakım açıklamalarla konuyu
aydınlatmadan geçiştirirseniz, hem işaretleyenler bundan cesaret alıp
işaretlemeye devam ederler hem de evleri işaretlenen insanlar o psikoloji
içerisinde, o korku içerisinde yaşamaya devam ederler. Dolayısıyla biz, bugün
burada yapılan açıklamaları -Sayın Grup Başkan Vekillerinin konunun takipçisi
olmasını arzu ediyoruz- önemsiyoruz ve bu konunun takipçisi olacağız.
Değerli
arkadaşlar, 144 sıra sayılı Teklif -biliyorsunuz İçişleri Komisyonundan gelen-
kolluk kuvvetleriyle ilgili çeşitli düzenlemeleri de içeriyor. Tabii, biz
bunlardan en çok mağdur olan yani polisin uygulamalarından en çok mağdur olan
bir partiyiz. Gözaltılar, operasyonlar, tutuklamalar ve kayyum atamaları olanca
hızıyla sürüyor. 
Şimdi,
ben Hükûmete bir şey sormak istiyorum: Konya Büyükşehir Belediye Başkanını
görevden alacak mısınız? Yerine kayyum atayacak mısınız? Niye? Çünkü Konya
Büyükşehir Belediye Başkanı bölücülük yaptı. Ne yaptı? Efendim, eş başkan
seçilmiş kendisi. Tabii, biz tebrik ediyoruz, hayırlı olsun diyoruz. Ancak eş
başkanlığı bölücülük olarak nitelendirenler acaba Konya Büyükşehir Belediye
Başkanının eş başkanlığına ne diyorlar?
AYŞE
KEŞİR (Düzce) – Polemik yapma!
ALİ
KENANOĞLU (Devamla) – Değerli arkadaşlar, bu gözaltı furyaları ve bu
operasyonlar bir cezalandırma yöntemi olarak uygulanıyor. Hiçbir suçu olmayan,
hatta bir gün sonra serbest bırakılan insanların bile sabaha karşı, oturduğu
mahallede, apartmanda onlarca araçla, yüzlerce polisle evleri basılıyor, evleri
darmadağın ediliyor. Bir gün sonra serbest bırakılanlar bile artık yaşadıkları
bütün mahallede ve sokakta çocukları dâhil hepsi suçlu ilan ediliyorlar. Bu
sistemin artık bir son bulması gerekiyor. Darbecilerin isimleri kaldırıldığı
gibi her taraftan darbe hukukunun da artık sonlandırılması gerekiyor. 
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir. 
11’inci
maddeyi oylarınıza sunuyorum: Kabul edenler... Etmeyenler... Kabul edilmiştir. 
12’nci
madde üzerinde 3 adet önerge vardır, önergeleri aykırılık sırasına göre işleme
alacağım.
Okutuyorum:

Türkiye Büyük Millet Meclisi Başkanlığına
Görüşülmekte
olan 144 sıra sayılı Bazı Kanunlarda ve 375 Sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 12’nci maddesinin teklif
metninden çıkarılmasını arz ve teklif ederiz.
 Ali
Öztunç Nihat Yeşil Mahmut
Tanal
 Kahramanmaraş Ankara İstanbul
 Ali
Şeker İlhami Özcan Aygun Yaşar
Tüzün
 İstanbul Tekirdağ Bilecik
 Ensar
Aytekin Erkan Aydın Yüksel
Özkan
 Balıkesir Bursa Bursa
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkanım.
BAŞKAN
– Yüksel Özkan, buyurun lütfen. (CHP sıralarından alkışlar) 
YÜKSEL
ÖZKAN (Bursa) – Teşekkürler Sayın Başkan.
Yine
şehit haberleri içimizi yaktı. Şehitlerimize Allah’tan rahmet, yaralı
Mehmekçiklerimize acil şifalar diliyorum. Milletimizin başı sağ olsun. 
Değerli
milletvekilleri, 12’nci madde üzerinde grubumuz adına söz almış bulunmaktayım.
Bu madde teknik bir düzenleme içermekte olup desteklediğimizi belirtmek
istiyorum. Ben de sözlerime seçim bölgemi yakından ilgilendiren bir gelişmeyle
devam etmek istiyorum. 
Sayın
Başkan, değerli milletvekilleri; Osmanlı-Rus savaşları sonrası Osmanlı’nın
bozgunundan sonra değişik dönemlerde Balkanlardan ana vatana göç eden
milyonlarca Türk aileden geri kalan yaklaşık 7-8 milyon Türk ve akraba
toplulukları hâlen Balkan coğrafyasında yaşamaktadır. Balkanlarda yaşayan
Türklerin çoğu Osmanlı Dönemi’nde Anadolu topraklarından göç eden Anadolu
Türkleridir. Balkanlarda ulus devletlerin kuruluşundan sonra, Türkler o
coğrafyada o devletlerin sadık vatandaşları olarak yaşamaktadırlar. Bu azınlık
millet ve Müslüman topluluklar kendi hak ve özgürlüklerini, hukuklarını
savunan, bulundukları ülkelerde toplumsal barışa katkı sağlamak için etnik
kimliğin ve inançların temel alınmadığı, ulusal parti kimliğine ve içeriğine
sahip siyasal parti oluşumlarına imza atmışlardır.
Sayın
milletvekilleri, totaliter Jivkov rejiminin yıkılmasından sonra çoğunluğunu
Bulgaristan Türklerinin oluşturduğu Bulgar, Pomak ve Romanların aktif siyaset
yaptığı, kısa adı HÖH olan Hak ve Özgürlükler Hareketi Partisi kurulmuştur.
Ülkenin 3’üncü siyasi partisi olup yüzde 14 oy alan Hak ve Özgürlükler Hareketi
Partisi dönem dönem ülkede hükûmeti yöneten koalisyonlarda yer almıştır.
Bulgaristan’ın AB üyeliğinden sonra Hak ve Özgürlükler Hareketi Partisinin AB
Parlamentosunda seçilmiş birçok milletvekili bulunmaktadır. Bunlardan biri de
Avrupa Birliği Parlamentosunun en genç milletvekili Sayın İlhan Küçük’tür. Bu
milletvekilleri Avrupa Birliği Parlamentosunda Türkiye’nin lobi çalışmalarına
destek vermektedirler. 27 Ekim 2019 tarihinde Bulgaristan’da yapılan yerel
seçimlerde Hak ve Özgürlükler Hareketi Partisi ülke çapındaki 263 yerel
yönetimden 48 belediye kazandı. Bu belediyelerin birçoğunun ülkemizdeki
belediyelerle kardeş belediye protokolleri mevcuttur. Bu protokoller
çerçevesinde karşılıklı kültürel, sosyal, ekonomik birçok faaliyet
gerçekleştirilmektedir; birçoğu AB projesinde ortaklık yapmaktadır. Bu
kardeşlik ve iş birliği protokolleriyle bizler ana vatan olarak o insanlarımıza
tarihî borcumuzu da yerine getirmeliyiz. 
Hâl
böyleyken dün Dışişleri Bakanlığından ülkemizdeki bazı belediyeler için
yazılmış bir yazı çok düşündürücü, onu paylaşmak istiyorum, 7/11/2019 tarihli
yazıda şöyle denmektedir: “Bursa ili Nilüfer Belediyesi ile Bulgaristan Ardino
yani Eğridere Belediyesi, İzmir Menderes Belediyesi ile Bulgaristan’ın
Momçilgrad yani Mestanlı Belediyesi ve Yozgat Boğazlıyan Belediyesi ile
Bulgaristan’ın Hasköy ili Mineralni Bani Belediyesi arasında kardeş kent
kurulması siyasi saiklerle (her 3 belediye de Hak ve Özgürlükler Hareketi
Partisindendir) Bakanlığımızca uygun görülmemektedir.” Bulgaristan’ın GERB ve
Sosyalist Partilerinin belediyeleri ile Türkiye’deki kardeş belediyelerin
protokolleri devam ederken Hak ve Özgürlükler Hareketi Partisinin yönetimindeki
belediyelerin bulunduğu ve Türk ve Müslüman çoğunluğun yaşadığı bu bölgelerde
söz konusu protokollerin engellenmesi çok şaşırtıcı ve çok düşündürücüdür. 
Değerli
milletvekilleri, umarım ki bu yanlıştan bir an önce geri dönülür. Bu tarihî
bağlarımızın koparılması orada yaşayan Türk ve Müslüman kardeşlerimize sırt
dönmek demektir, onları yalnızlaştırmak demektir ve lobi güçlerimizi
dinamitlemek demektir. Bir milletvekili olarak Gazi Meclisimizin çatısı altında
bu sorumluluk duygusu içinde bu tarihî uyarıyı yaparken Genel Kurulu saygıyla
selamlıyorum. 
Belgeyi
de paylaşmak isterim. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 144 sıra sayılı Kanun Teklifi’nin 12’nci maddesinde geçen “olarak”
ibaresinin “şeklinde” olarak değiştirilmesini arz ve teklif ederiz.
 Mensur
Işık Habip Eksik Necdet
İpekyüz
 Muş Iğdır Batman
 Mahmut
Celadet Gaydalı Murat Çepni Filiz
Kerestecioğlu Demir
 Bitlis İzmir Ankara
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkanım.
BAŞKAN
– Önerge üzerinde söz talebi Sayın Necdet İpekyüz’ün. 
Buyurun.
NECDET
İPEKYÜZ (Batman) - Sayın Başkan, değerli milletvekilleri; hepinizi saygıyla
selamlıyorum.
3201
sayılı Kanun’a bir geçici madde ekleniyor. Geçici maddedeki amaç, birinci sınıf
emniyet müdürü rütbesi hizasında olanların on binde 25 olan oranının on binde
35’e, ikinci sınıf emniyet müdürü hizasında yer alanların on binde 34 olan
oranının on binde 50’ye yükseltilmesi ve geçici olarak on yıl düşünülmüş. Peki,
nedir bu ihtiyaç? Bildiğiniz gibi FETÖ darbesi sonucu Emniyet teşkilatında ve
kamunun birçok yerinde insanlar kanun hükmünde kararnameyle uzaklaştırıldı.
Darbe girişimi sonrası aslında Emniyette çok üst düzeydeki görevliler de bu dönemde
birçok operasyonda yer almıştı. Eminim, burada oturan birçok vekil hakkında bir
fişleme dosyası da hazırlanmıştı ve beraberinde bu Nisan 2019’da Emniyet Genel
Müdürlüğünün açıklamasına göre 33.372 kişi uzaklaştırılmış. Ne oldu? Bu sefer
Emniyette bir altüst durum yaşandı ve bunu tamamlamak lazım, birinci sınıf,
ikinci sınıf ve çeşitli rütbeler için düzenleme yapılıyor. Ama aslında, belki
de en çok ihtiyaç duyulan ve yapılması gereken, polisin nasıl çalışacağıdır. 
Polis
dediğimiz bizler, bizlerin arasından çıkan insanlar. Siz bunların insanlara
nasıl yaklaşacağını ayarlamazsanız yaşamın her alanında problem yaşarsınız ve
polis dediğimizin de birçok basamağı var, sadece trafik polisi gelmesin
aklınıza. Kaçakçılıkla mücadeleden tutun -denizde, havada- terörle mücadele
eden polis özel birimlerine kadar birçok alanı var. Ama günümüzde güç odağına
göre davranırsa, her gördüğünün gücünü sırtına alırsa muhalif gibi
davranabilir. Ve ne olur? Dün FETÖ için nasıl “Biz kandırıldık.” deniyorsa
yarın bu da söylenebilir. Çünkü biz biliyoruz ki –arkadaşlarımız söyledi,
çeşitli şekilde dile getirdiler- mülakatlarla alınıyor, tercihlerle
alınabiliyor, bir kısım insanlar alınıyor. Sevgili arkadaşlar, son dönemde
polisler dört aylık eğitim sonrası polis oluyor. Lisans mezunu alınıyor
hızlandırılmış bir şekilde, ihtiyaç var. Dört aylık süreçte siz buna silah
kullandırmayı öğreteceksiniz, insanlara davranmayı öğreteceksiniz ve kibar
olmayı öğreteceksiniz. Eğer bir polis, gittiği yerde orayı tarumar ediyorsa,
işkence yapıyorsa, kötü muamele ediyorsa herkesi ilgilendiriyor ve bunu gücü
arkasına alarak yapıyorsa daha da beter. Bunu niçin söylüyorum? Çünkü, Polis
Vazife ve Salâhiyet Kanunu’nda değişiklik yapılması lazım, yapılmadığı sürece
bu böyle oluyor. 
Bugün
birçok arkadaşımız dile getirdi, Rahmetli Tahir Elçi’yi anıyoruz burada, hâlâ
şüpheli yok, hâlâ fail yok, hâlâ dosya meçhul. Bunu niçin söylüyorum? Tahir
Elçi en büyük yaşam mücadelesini Diyarbakır Barosunda yürütürken daha çok
cezasızlıkla yürütüyor ve cezasızlıkla ilgili şunu söylüyordu: “Ya zaman
aşımına uğruyor ya takipsizlik uygulanıyor ve dosya kapatılıyor.” Birçok JİTEM
denilen davalar, birçok kötü denilen davalar, kuyuda kaybolan insanlar, hâlâ
cenazelerini bulamayan anneler, bunun için çaba harcarken bununla ilgili bir
şey yapılmıyordu, zaman aşımına uğruyordu ve bununla ilgili düzenleme
yapılmadı. Korkarım ki Tahir Elçi bu mücadeleyi yürütürken dosyası dördüncü
yılında hâlâ yok. Bunu niçin söylüyorum? Polislerle ilgili düzenleme yaparken,
kolluk güçleriyle ilgili düzenleme yaparken bunun iyi çalışılması lazım. Kolluk
güçlerinin birinci görev olarak bütün insanları eşit görüp her zaman insana
insan gibi yaklaşması lazım. 
Türkiye
Cumhuriyeti tarihine baktığımızda, geçmiş dönemlerde polisler insanların başı
örtülü olduğu için de tutanak tutabiliyordu, insanlara kendi inançlarından
dolayı da tutanak tutabiliyordu, fişleyebiliyordu. Bugün, bunu yapanlar bilsin
ki yarın yargılanabilecekler, tutuklanabilecekler. Bunun için de kimse
“Kandırıldık, kandırılıyoruz.” demesin. Bunu dediğimiz zaman biz geleceğimizi
gerçekten barıştan yana kuramayız. O yüzden “polis” deyip geçmeyelim. 
Bizim
partinin gençlik meclisi üyeleri, bütün basına yansıdı… Birçok yerde bütün
partilerin gençlik meclisi var ve biz seçilme yaşını 18’e düşürmüşüz, dünyaya
da örnek olduğumuzu söylüyoruz. Gençler siyasetle uğraştığı için, gençler
muhalefete alışmak için, siyaseti söylemek için polisle beraber baş başa
kaldığında işkenceye uğruyorlar ve fotoğraflar görsel olarak yayınlanıyor,
çıktıkları hekimlerden bu rapor alınıyor. Bu raporların işlemi yerine
getirilmezse, siz insanları siyasetten uzaklaştırırsanız, muhalefeti dile
getirmezseniz, sosyal medyada veya yakalandığında kötü muameleye uğratırsanız
geleceğimiz vahim olur. Tam tersine, onu özendirmemiz lazım. 
O
yüzden, polislerle ilgili düzenlemeyi yaparken, kolluk güçleriyle ilgili
düzenlemeyi yaparken en temel değer olan insan hakları evrensel değerlerine
göre geliştirmemiz lazım. Bunu yaparsak önümüz açılır. 
(Mikrofon
otomatik cihaz tarafından kapatıldı) 
NECDET
İPEKYÜZ (Devamla) – Sayın Başkan…
BAŞKAN
– İlave süre vermiyorum Sayın İpekyüz. Sadece mikrofonu açayım, siz selamlamayı
yapın. 
Buyurun.

NECDET
İPEKYÜZ (Devamla) – Bir diğer konu da kim kime kötü davranıyorsa bunun için
mücadele etmek lazım, ceza vermek lazım. 
Bugün,
sadece gençlere değil, muhalefetteki bütün siyasi parti vekillerine de aynı
tavır sergileniyor. Biz sahip çıkmadığımız sürece, bu tür kötü uygulamalar
olduğu sürece kamuoyunda bunların polisliğinden şüphe duyulur. Onun bir an önce
düzeltilmesi lazım. 
Hepinizi
saygıyla selamlıyorum. 
Teşekkür
ederim. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.

Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Bazı Kanunlarda ve 375 sayılı Kanun Hükmünde Kararnamede Değişiklik
Yapılmasına Dair Kanun Teklifi’nin 12’nci maddesinde yer alan “eklenmiştir”
ibaresinin “ilave edilmiştir” ibaresiyle
değiştirilmesini arz ve teklif ederiz. 
 Dursun
Müsavat Dervişoğlu  Orhan Çakırlar İbrahim
Halil Oral 
 İzmir Edirne Ankara
 Ümit
Beyaz   Zeki
Hakan Sıdalı 
 İstanbul  Mersin
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkan. 
BAŞKAN
– Önerge üzerinde Sayın İbrahim Halil Oral’ın söz talebi var. 
Buyurun.
(İYİ PARTİ sıralarından alkışlar)
İBRAHİM
HALİL ORAL (Ankara) – Sayın Başkan, kıymetli milletvekilleri; 144 sıra sayılı
Kanun Teklifi’nin 12’nci maddesi üzerine İYİ PARTİ Grubu adına söz almış
bulunuyorum. Genel Kurulu saygıyla selamlıyorum. 
Sözlerime
başlamadan önce, 47’nci Uluslararası Emmy Ödülü’nde En İyi Erkek Oyuncu
Ödülü’nü kazanan Haluk Bilginer’i tebrik ediyor, Türk sinemasında başarılarının
devamını diliyorum. 
Sayın
grup başkan vekilleri geçtiğimiz hafta bu kürsüden AK PARTİ iktidarını, grubunu
yanlış yapmaktaki istikrarlarından dolayı kinayeli bir şekilde tebrik etmişti.
Sayın grup başkan vekilleri de milletin kendilerine yetki verdiğini ve Cumhur
İttifakı olarak yüzde 52 oy aldıklarını vurgulayarak hiçbir yanlış
yapmadıklarını ima etmişti. Bugün gene AK PARTİ’yi tebrik ediyorum. Torba
kanunları geçtim, bugünkü gibi çuval kanunlarla yasama sürecini kaosa çeviren
politikalarınızdaki istikrarınız gözlerimizi yaşartıyor. Soruyorum: Torba kanun
mantığını kesintisiz devam ettirmek, yanlış yapmak da istikrar değil midir?
Meclisi
böyle oldubittiyle çalıştırmak yanlıştır. Milletimiz bu yanlışı görmektedir.
Merhum Necip Fazıl Kısakürek şu dizeleriyle tam da AK PARTİ’yi anlatmaktadır:
“Dağı tanıyan nasıl tanımaz uçurumu?/ Mademki yükseliş var, iniş olmaz olur
mu?” Bugün AK PARTİ başta Ankara, İstanbul olmak üzere büyük şehirleri
kaybetmişse, Türkiye Büyük Millet Meclisinde tek başına çoğunluğu sağlayamamışsa, 1 milyona yakın üye kaybetmişse
Türk milletinin iktidarı uyardığı ve yetkiyi elinden almaya hazırlandığını
göstermektedir. AK PARTİ Necip Fazıl’ın ifadelerindeki gibi uçurumu tanımaya
hazırlanmaktadır. Her insan, her kuruluş ve her siyasi parti için yükseliş
olduğu gibi gerileme ve iniş de mukadderdir ama önemli olan geriye dönerken
milletimizin yüzüne utanmadan bakabilmektir, Yüce Allah’ın katına “Vazifemi
yerine getirdim mi?” diye gönül huzuruyla gidebilmektir. 
Kıymetli
milletvekilleri, teklifin 12’nci maddesi Emniyet Genel Müdürlüğündeki üst düzey
personel açığının karşılanması amacını taşıyan bir değişikliktir. İhtiyaçlar
olduğu gibi bu düzenlemelerin yapılması da normaldir. Burada anormal olan
mesele, bu kadar üst düzey personel açığının ortaya çıkmasıdır. Peki, bunun
sebebi nedir? Ben cevaplayayım: İçişleri Bakanı Sayın Soylu’nun ifadesiyle Emniyet
teşkilatından 17-25 Aralık ve 15 Temmuz sonrasında sadece kanun hükmündeki
kararname yoluyla ihraç edilenlerin sayısı yaklaşık 33 bindir. Yani Türkiye
Cumhuriyeti devleti on yedi yıllık AK PARTİ iktidarı döneminde emniyet
teşkilatında 33 bin FETÖ’cü ya da terörle iltisaklı personel istihdam etmiştir.
Yani kuzular kurtlara teslim edilmiştir, emanet edilmiştir. Türkiye'de güvenlik
sağlanacaksa, emniyet yerine gelecekse, adalet tecelli edecekse, ilk önce bu
devlet zafiyetini yaratanlardan hukuk önünde hesap sorulmalıdır. Sayın Soylu
Twitter üzerinden İYİ PARTİ milletvekillerine laf yetiştirmek yerine bu
meseleyi kendine gündem olarak almalıdır. 
Sayın
milletvekilleri, bu vesileyle emniyet teşkilatımıza üstün başarılar diliyor, bu
vatan için şehadet şerbeti içen kahraman polisimizi rahmet, minnet ve duayla
anıyorum. 
Saygıdeğer
milletvekilleri, teklifin 59’uncu maddesi bağlamında da birkaç söz söylemek
istiyorum. Bu madde derneklerin üyelerinin bütün kimliklerini mülki idareye
bildirme zorunluluğu getirmektedir. Bu durum, demokratik kurumları düzgün
işleyen devlet ve iktidar yapıları için zarar getirmeyecek bir durum olabilir
ancak ülkemizde açık bir fişlemeye sebebiyet verecektir. 
(Mikrofon
otomatik cihaz tarafından kapatıldı) 
İBRAHİM
HALİL ORAL (Devamla) – Başkanım… 
BAŞKAN
– Uzatma vermiyorum ama sadece selamlama için açıyorum mikrofonunuzu. 
Buyurun.
İBRAHİM
HALİL ORAL (Devamla) – Çok teşekkür ederim. 
Ben,
İYİ PARTİ Teşkilat Başkan Yardımcısı olarak, özellikle İç Anadolu’da Selçuklu
coğrafyasında yaptığım ziyaretlerde açıkça şunu gördüm: İnsanımız muhalefet
partilerine üye olmaktan korkmaktadır. Sebebiyse, fişlenme, iş bulamama ve
sosyal yardımlardan mahrum kalma korkusudur. Şimdi, siz, buna ek olarak
derneklere üye olma korkusunu da getireceksiniz. Bu resmen sivil toplumun
gelişmesini engellemeye yol açacaktır. Yarattığınız bu korku imparatorluğunun
farkında mısınız? 
Bu
yaklaşımlardan vazgeçmeniz sizin ve milletimizin yararına olacaktır diyor, yüce
heyetinizi saygıyla selamlıyorum. (İYİ PARTİ sıralarından alkışlar)
BAŞKAN
– Teşekkür ediyorum Sayın Oral. 
Önergeyi
oylarınıza sunuyorum: Kabul edenler… Etmeyenler… Kabul edilmemiştir. 
12’nci
maddeyi oylarınıza sunuyorum: Kabul edenler… Kabul etmeyenler… Kabul
edilmiştir. 
13’üncü
madde üzerinde 4 adet önerge vardır, önergeleri aykırılık sırasına göre işleme
alacağım. 
Türkiye Büyük Millet Meclisi Başkanlığına
Görüşülmekte
olan 144 sıra sayılı Bazı Kanunlarda ve 375 Sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 13’üncü maddesinin teklif
metninden çıkarılmasını arz ve teklif ederiz. 
 Ali
Öztunç  Nihat Yeşil Mahmut
Tanal
 Kahramanmaraş Ankara İstanbul
 Ali
Şeker  İlhami Özcan Aygun Yaşar
Tüzün
 İstanbul Tekirdağ Bilecik
 Ensar
Aytekin  Erkan Aydın Ahmet
Kaya
 Balıkesir Bursa Trabzon
BAŞKAN
– Komisyon, önergeye katılıyor musunuz? 
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) - Katılamıyoruz efendim. 
BAŞKAN
– Komisyonun katılmadığı önerge üzerinde söz talebinde bulunan Trabzon
Milletvekili Sayın Ahmet Kaya. 
Buyurun.
(CHP sıralarından alkışlar)
AHMET
KAYA (Trabzon) – Sayın Başkan, değerli milletvekilleri; 144 sıra sayılı Kanun
Teklifi’nin 13’üncü maddesi üzerine söz almış bulunuyorum. Genel Kurulumuzu
saygıyla selamlıyorum. 
Değerli
milletvekilleri, ülke olarak ağır bir ekonomik kriz yaşıyoruz. Bu krizin yakıcı
etkilerinden kurtulabilmemiz ve hızlıca toparlanabilmemiz için her zamankinden
daha çok çalışmaya, üretmeye ve ürettiklerimizi dış pazarlara satmaya yani
ihracata ihtiyacımız var. İhracatın temelini üretim oluşturur. Bugün Türkiye
özellikle son on yedi yılda AKP iktidarlarının yanlış politikaları nedeniyle
üretemeyen, ürettiğinden verim elde edemeyen, ürettiğinden daha fazlasını
tüketen ve bu nedenle borçları gitgide artan bir ülke hâline gelmiştir. Bugün
üretim sektörümüz ağır finansal yükler, teknolojik eksiklikler, pahalı
girdiler, yetersiz enerji ve maliyeti yüksek iş gücü kıskacında can
çekişmektedir.
Söz
aldığım 13’üncü maddeyle ihracatçılarımızın iki yıllık yeşil pasaport süresinin
dört yıla çıkarılması düzenlenmektedir. Bu düzenlemeyi parti olarak doğru
bulduğumuzu ve desteklediğimizi ifade ediyorum. Ancak ihracatçılarımızın
pasaport süresini uzatarak sorunlarını çözebileceğimizi sanıyorsak fena hâlde
yanılırız. Toplumun tüm kesimlerinde olduğu gibi, ihracatçılarımızın da büyük
sıkıntısı olduğunu ve çözüm bekleyen dertlerinin olduğunu bilmemiz gerekiyor.
Örneğin, daha önce yeşil pasaport verdiğimiz iş adamlarımız kendi araçlarıyla
bir ayda 4 defadan fazla yurt dışına çıktıklarında ceza alıyorlar. Bazılarımız
bunu şaka sanabilirler ama bu gerçek arkadaşlar. Ayda dört defadan fazla
adlarına kayıtlı taşıtlarıyla yurt dışına giriş-çıkış yapan iş adamlarımıza
4458 sayılı Gümrük Kanunu’nun bazı maddelerinin uygulanması hakkında Bakanlar
Kurulu kararının 96’ncı maddesi 4’üncü fıkrası gereğince ceza kesiliyor. Bu
insanlarımız iş insanları, iş yapabilmek, müşterileriyle görüşmek veya
ihalelere katılmak için sürekli yurt dışına gitmesi gereken insanlar. Doğal
olarak komşu ülkelere kendi araçlarıyla gitmek istiyorlar fakat biz ne
yapıyoruz? Ülkemize döviz girdisi sağlayan bu iş insanlarımıza “Kendi
aracınızla yurt dışına dört defadan fazla giderseniz sizi cezalandırırız, size
ceza keseriz.” diyoruz. Bu son derece yanlış bir uygulamadır, bu yanlış
uygulama bir an önce düzeltilmeli ve ihracatçılarımız bu cezadan muaf
tutulmalıdır.
Değerli
arkadaşlar, Doğu Karadeniz’den Rusya Federasyonu ve diğer Bağımsız Devletler
Topluluğu ülkelerine önemli miktarda yaş meyve sebze ihracatı yapılıyor ve
ihraç edilen bu ürünlerin Rus gümrüklerinden geri döndüğü haberlerini sıklıkla
duyuyoruz. Narenciyeden domatese, biberden şeftaliye kadar birçok tarım
ürünümüz ilaç kalıntısı, zararlı haşere ve Akdeniz Sineği gerekçesiyle Rusya
sınırından maalesef geri gönderiliyor. Bu durum, Türk yaş meyve sebze
ihracatçısı için büyük bir sorun ve Türkiye ile Rusya arasındaki ticarette de
yaşanan sıkıntıların başında geliyor. 
Öte
yandan Rus limanlarında yapılan işlemlerin çok yavaş ilerlemesi gemilerde ve
tırlarda bekleyen ürünlerin bozulmasına ve ticari değerlerini kaybetmesine
neden olmaktadır. Rusya Federasyonu’na deniz yoluyla yapmış olduğumuz ihracatın
tamamı Soçi Limanı’na yapılıyor. Soçi Limanı’nın turistik liman olması ve
yetersizliği nedeniyle zaman zaman yüklü gemiler burada bekletiliyor ve
boşaltmanın geç yapılması sonucunda ürünler bozuluyor. Yaş meyve ve sebze
ihracatı yapan iş adamlarımız bu ve benzer sorunların bir an önce çözülmesini
beklemektedirler.
Ayrıca,
son dönemde petrol fiyatlarında gözlenen artışlar ihracatta nakliye
maliyetlerinin oldukça artmasına neden olmuştur. İhracatçılarımız, bu maliyet
artışlarının önüne geçebilmek ve komşu ülkelerle ticaretimizi daha da
geliştirebilmek için yurt dışına ihraç eşyası taşıyan araçları için özel teşvik
ve uygulamalar yapılmasını talep etmektedirler. Liman ücretlerinin yüksekliği,
gümrük ve liman idarelerine ödenen fazla mesai ücretleri ihraç maliyetlerini
büyük oranda artırmakta ve rekabet imkânımızı azaltmaktadır. 
İhracatçılarımıza
en büyük desteği veren EXIMBANK’ın kaynak sorunu olduğu bilinmektedir. Bu
sorun, Türkiye’deki firmaların yaklaşık yüzde 98’ini oluşturan KOBİ’lerimizin
ihracata yönelmelerinde yeterli desteği alamamasına yol açmaktadır. Bu nedenle
EXIMBANK’ın kaynak sorunu mutlaka çözülmelidir.
Değerli
arkadaşlar, Karadeniz Bölgesi’ndeki ihracatçılarımıza hizmet veren EXIMBANK
Trabzon İrtibat Bürosunun Doğu Karadeniz Bölgesi EXIMBANK şubesine
dönüştürülmesi ihracatçılarımızı önemli oranda rahatlatacak ve daha sıkıntısız biçimde
kredi alabilmelerine olanak sağlayacaktır. 
Bunların
yanı sıra, Artvin Sarp Sınır Kapısı’ndaki tır kuyruğu bugünlerde 20
kilometreleri geçmiştir, şoför arkadaşlar orada saatlerce, bazen günlerce bu
kuyruklarda beklemekte ve büyük mağduriyetler yaşamaktadır.
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum Sayın Kaya.
AHMET
KAYA (Devamla) – Bitiriyorum Sayın Başkan, bir selamlama…
BAŞKAN
– Evet, son selamlama için…
AHMET
KAYA (Devamla) – Teşekkür ederim. 
Evet,
tır şoförlerimizden bahsettim, 20 kilometrelere varan bir kuyruktan bahsettim.
Bu şoför arkadaşlarımız orada büyük mağduriyetler yaşıyor ve bu kuyruklarda
beklemeleri sonucunda da taşıdıkları ürünlerin bozulması gibi bir sonuçla
karşılaşabiliyorlar. Bu sorunun nereden kaynaklandığı konusunun tespit edilmesi
ve bir an önce çözülmesi gerekiyor. 
Son
olarak da Artvin Muratlı Sınır Kapısı’nın bir an önce açılması gerektiğini
hatırlatıyor, tüm sorunların ortak akılla çözülmesi dileğiyle Genel Kurulumuzu
saygıyla selamlıyorum.
Teşekkür
ediyorum. (CHP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler... Etmeyenler... Kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 144 sıra sayılı Kanun Teklifi’nin 13’üncü maddesinde geçen “şeklinde”
ibaresinin “olarak” şeklinde değiştirilmesini arz ve teklif ederiz. 
 Mahmut
Celadet Gaydalı Habip Eksik Mensur
Işık
 Bitlis
 Iğdır Muş
 Hüseyin
Kaçmaz  Murat
Çepni
 Şırnak  İzmir
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılamıyoruz Sayın Başkan.
BAŞKAN
– Önerge üzerinde söz talebi var. 
Sayın
Mahmut Celadet Gaydalı, buyurun. (HDP sıralarından alkışlar)
MAHMUT
CELADET GAYDALI (Bitlis) – Teşekkür ederim Sayın Başkan.
Sayın
Başkan, değerli milletvekilleri; partim ve grubum adına görüşülmekte olan 144
sıra sayılı Kanun Teklifi’nin 13’üncü maddesi üzerine söz almış bulunmaktayım.
Sizleri ve kamuoyunu saygıyla selamlarım.
Barış
elçimiz Tahir Elçi’nin katledilmesinin yıl dönümünde onu minnet ve rahmetle
anıyorum. 
Değerli
milletvekilleri, Bitlis’in Ahlat ilçesine bağlı Güzelsu (Tapavank) köyünde
sağlık ocağı bakımsız olduğu gerekçesiyle doktor muayene işlemlerini son iki
yıldır caminin bahçesinde bulunan taziye evinde gerçekleştirmektedir. 
Doktor
köye on beş günde bir gelmekte, köy insanlarının sağlıktan yararlanma hakları
devletin yetersizliği yüzünden ellerinden alınmaktadır. 
Sağlık
ocağının tamirat ve tadilatından kaçınan zihniyet şehir hastanelerini nasıl
yönetebilecek? 
Yine,
Adilcevaz’a bağlı Yarımada, Akçıra ve Kavuştuk köylerinde aşılar camide
yapılmaktadır. Yoksa verilen mesaj “Biz de bu aşının tutacağına zaten
inanmıyoruz ama camide yapılırsa belki tutar.” mı demek istiyorsunuz? 
Bunlar
bize gelen şikâyetlerden sadece birkaç tanesi; eminim, daha bir sürü vardır.
Büyük devlet büyük hastaneler kurmakla olmaz. Büyük devlet, mezradan köye,
ilçeden ile tüm insanların sağlıklı bir yaşam sürmelerine katkıda bulunmakla
olunur. Kırsal alandaki sağlık ocakları sağlık sisteminin kılcal damarlarıdır.
Malum, kılcal damarlar hücreleri besler ve sağlıklı bir bünye inşa eder. 
Sağlık
ocakları neden onarılıp fonksiyonel hâle getirilmiyor ve bir iki insana
buralarda istihdam sağlanmıyor?
Değerli
milletvekilleri, maalesef içinde bulunduğumuz yönetim anlayışıyla ülkeyi şirket
gibi yönetme idealini gerçekleştiren, doğayı ve ekolojik yaşamı da tarumar
etmiştir. Bilindiği üzere, 2013 yılında Elektrik Piyasası Kanunu yürürlüğe
girdiğinde yasanın geçici 8’inci maddesiyle, özelleştirme kapsamına alınan
termik santrallere rehabilitasyon ve filtrasyon sistemi kurulmasının üç yıl
ertelemesi öngörülmüştü. Daha sonra santrallere çevre yatırımlarını
tamamlamaları için 2018’e kadar süre tanındı. Dikkatinizi çekerim, Anayasa
Mahkemesi bu kadar uzun süre ertelemeyi aykırı bulmuş ve maddeyi iptal etmişti.
Tabii ki Anayasa’yı ve mahkemesini takan kim? 
2016
yılında kanunda tekrar düzenleme yapılarak yatırımların tamamlanması için
verilen süre Aralık 2019’a kadar uzatılmıştı. Son yapılan düzenlemeyle birlikte
bu süreç 2022 yılına kadar uzatılmıştır. Hükûmetin küçük ortağı da “Teknik bir
sorundur, hemen gerçekleştirilebilir bir işlem değildir.” diyerek destek
vermiştir. Buradan iddia ediyorum ki finansmanı hazır ise bu işlemler en geç
altı ayda tamamlanabilir. Arabasında sigara içene “Çevreyi kirletiyorsun.” diye
ceza kesen zihniyet, binlerce insana ve doğadaki canlılara kül ve zehir solutan
sermaye sahiplerinin lehine süreyi uzatıp duruyor. Bu, günü kurtarma
politikasıdır. Yapılmak istenseydi şimdiye kadar 12 defa yapılabilirdi.
Üzerinden tam altı yıl geçmesine rağmen yapılmadı ve hâlâ süreler uzatılıp
duruyor. 
Değerli
milletvekilleri, söz konusu kanun teklifinin 13’üncü maddesine göre, ihracat
tutarını sağlayan ihracatçının iki yıl süreli hususi damgalı pasaport hakkının,
ihracatçıların yeni pazarlara girmeleri ve mevcut pazarlarda devamlılıklarını
sağlamaları amacıyla dört yıla çıkarılması hedeflenmektedir. Uluslararası
rekabet, pasaportun rengine ve süresine indirgeniyor. Bir milletin itibarı,
uluslararası camiada pasaportuna gösterilen itibardır. Turgut Özal döneminde
İstanbul Arap şeyhlerine parsel parsel sunulurken ben o yıllarda Körfez
ülkelerinden birinde çalışıyordum. Bu ülkelere seyahatlerimde benim pasaportum
didik didik aranırken Amerikalıların, İngilizlerin, Hollandalıların
pasaportlarının sadece kapaklarını gösterdiğine şahit oldum. Meclis gündemini
her seferinde böyle meselelerle meşgul etmenin doğru olmadığı kanaatindeyim. 
Yapılması
gereken çok basit bir işlem; tek bir maddeyle sorunu temelli bir çözüme
kavuşturmak mümkün. Eğer ihracatçı gerekli koşulları sağlıyor ise hususi
damgalı pasaport hakkı verilir, sağlamıyor ise geri alınır veya verilmez. Bu
kadar basit bir çözüme kavuşturmak varken, her dönem bir teklifin içinde
yenilik gibi sunmanın manası yoktur. İhracatçı için illa bir şey yapılacak ise
üretim destekli politikalar gerçekleştirilmeli, üretimde kalite ve verimlilik
ön planda tutulmalıdır. 
Sözlerimi
Bertrand Russell’ın bir sözüyle bitirmek isterim: “Dünyanın sorunu, akıllılar
hep kuşku içindeyken, aptalların küstahça kendilerinden emin olmalarıdır.”
Hepinizi
saygıyla selamlıyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Bazı Kanunlarda ve 375 sayılı Kanun Hükmünde Kararnamede Değişiklik
Yapılmasına Dair Kanun Teklifi’nin 13’üncü maddesinin birinci fıkrasında yer
alan "değiştirilmiştir” ibaresinin "yeniden düzenlenmiştir”
ibaresiyle değiştirilmesini arz ve teklif ederiz.
 Muhammet
Naci Cinisli Dursun Müsavat Dervişoğlu  Orhan
Çakırlar
 Erzurum İzmir
 Edirne
 Zeki
Hakan Sıdalı  Ümit
Beyaz
 Mersin  İstanbul
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılamıyoruz Sayın Başkan.
BAŞKAN
– Komisyonun katılmadığı önerge üzerinde söz talebi var.
Sayın
Muhammet Naci Cinisli, buyurun. (İYİ PARTİ sıralarından alkışlar) 
MUHAMMET
NACİ CİNİSLİ (Erzurum) – Sayın Başkan, değerli milletvekilleri; aziz
milletimizi ve sizleri saygıyla selamlıyorum. 
Torba
kanun uygulamasını eleştirirken, 98 maddelik torba kanun teklifi beterin beteri
var dedirtiyor. Bu, Meclisimize taammüden zarar vermekten başka bir şey değil,
çok üzgünüm. 
Üzerinde
söz aldığım maddeyle, ihracatçılarımızın rekabet gücünü artırmak, dış
pazarlarla daha güçlü ilişkiler kurmalarını kolaylaştırmak amacıyla
ihracatçılarımıza verilen hususi pasaport süresinin iki yıldan dört yıla
çıkarılması öngörülüyor. Halk arasında “yeşil pasaport” olarak bilinen hususi
pasaport, devlet memurlarına ve belirli şartları taşıdıkları sürece bu
memurların ailelerine beş yıllık süreyle verilen pasaport türüne deniyor.
Hususi pasaportla birçok ülkeye belirli gün sayısıyla sınırlı olmak üzere
vizesiz giriş yapılıyor. Ancak Hükûmetin yıllardır kamu hizmetlerini
taşeronlaştırması sebebiyle devlet çalışanlarının çoğu bu ayrıcalıklı haktan
muaf. Örneğin, geçtiğimiz pazar günü süslü laflarla günlerini kutladığımız
öğretmenlerimizin durumu, ücretli öğretmenlik garabetiyle taşeron işçilerden de
beter. Yabancı ülkeler saygın bir devlet olan Türkiye Cumhuriyeti’nin
çalışanından ülkesinde yasa dışı bir işe kalkışmayacağı için vize talep
etmiyor. Diğer taraftan, devletimiz bu pasaportun kullanıcısına sadece sınırlı
süreyle vizesiz dolaşım hakkını vermiyor, aynı zamanda kendi referansını da
vermiş oluyor. Öte yandan, iktidarın siyaseten kendisine yakın tutmak
istediklerine göz kırpmak için kullandığı bir araç hâline gelmeye başlayan
yeşil pasaportun ülkemizin dış politikada sözünün gücü azalmadan
kullanıcılarına sağladığı referansı ve prestiji sürdürmesini temenni ederim.
Ülkemiz için hizmette bulunan tüm vatandaşlarımıza özel haklar tabii ki
verilsin. Ancak demek istediğim, bu yöntemlere başvurulmak ihtiyacı kalmaksızın
ülkemizin standart pasaportunun itibarını, saygınlığını artırmak ana amacımız
olmalı. Ama bakıyorsunuz, Türk vatandaşı olmak isteyen yabancıların yapması
gereken gayrimenkul yatırımı 19 Eylül 2018’den itibaren 1 milyon dolardan 250
bin dolara düşürüldü. Üstelik oturum izni değil doğrudan ucuz vatandaşlık
veriyoruz. Birkaç gün evvel sonucu açıklanan bir araştırmayla ülkemiz 160 ülke
arasında 82’nci olarak vatandaşlığı orta kaliteli ülkeler içinde gösterildi. 
Değerli
milletvekilleri, 23 Mart 2017 tarihinde yürürlüğe konulan ve şartları
belirlenen ihracatçılara hususi damgalı pasaport verilmesi maalesef belirlenen
standartlarda uygulanamıyor, her yıl bir değişiklik yapılıyor. Uygulama
başlangıcında istenilen her yıl ihracat yapma şartı 3 Kasım 2018 tarihinde
kaldırılarak son üç takvim yılında yapılan toplam ihracat tutarının ortalaması
esas alınmaya başlanmıştı. En son Resmî Gazete’de yayımlanan kararla da
ihracatçı firma temsilcilerine tanınan yeşil pasaport hakkına ilişkin ihracat
limiti 1 milyon dolardan 500 bin dolara indirildi. Şimdi de görüştüğümüz
maddeyle son üç yılda yıllık ortalama ihracat tutarları Cumhurbaşkanının
belirleyeceği değerlerin üzerinde olan firma yetkililerine iki yıl süreyle
verilen hususi damgalı pasaport süresinin dört yıla çıkarılması öngörülüyor.
Milletimizin
beklenti ve ihtiyaçlarını zamanlıca karşılamak adına tekrar tekrar aynı
konuları konuşmayarak ortak akılla bir düzenleme yapmanın gerekliliğini ifade
etmek isterim. İhracatçılarımızın rekabet ettiği ülkelerdeki iş insanlarıyla
eşit bir şekilde vizesiz dolaşım fırsatlarına sahip olmaları tabii ki önemli.
Bu imkânların tüm vatandaşlarımız için sağlanması ise daha da önemli ve
iktidarın görevi. İhracata sağlanan maddi desteklerin yanı sıra yeşil pasaportla
ihracatçılarımızın vizesiz dolaşım hakkına da sahip olmaları umuyorum ki
ihracatımıza avantajlar sağlar. Ancak 1 milyon dolarlık alt sınırın 500 bin
dolara çekilmesi, ihracatımızda ve dış politikada sorunlar yaşadığımızın
ipuçlarını veriyor. 
Diğer
yandan, ülkemiz pasaportuyla çok sayıda ülkeye vizesiz girilebildiği de bir
gerçek. Her geçen gün dış dünyadan kopuk, dış politikamızın temel
prensiplerinden uzak bir anlayışla dış siyaset yaparsak aklımıza gelmeyen işler
başımıza gelebilir.
İleriki
süreçlerde yeşil pasaportlulardan da vize istenmemesi ümidiyle Genel Kurulu
saygıyla selamlarım. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir. 
Son
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Bazı Kanunlarda ve 375 Sayılı Kanun Hükmünde Kararnamede Değişiklik
Yapılmasına Dair Kanun Teklifi’nin 13’üncü maddesinde geçen “...yer alan ‘iki’
ibaresi ‘dört’ şeklinde değiştirilmiştir.” cümlesindeki "şeklinde”
ibaresinin "biçiminde” şeklinde değiştirilmesini arz ve teklif ederiz. 
Gereğini
saygılarımızla arz ederiz. 
 Esin
Kara Sefer Aycan Ahmet
Özyürek
 Konya Kahramanmaraş Sivas
 İbrahim
Özyavuz  Halil
Öztürk
 Şanlıurfa  Kırıkkale
BAŞKAN – Komisyon önergeye katılıyor mu?
İÇİŞLERİ KOMİSYONU BAŞKAN VEKİLİ SERMET ATAY
(Gaziantep) – Katılmıyoruz Sayın Başkan. 
BAŞKAN
– Komisyonun katılmadığı önerge üzerinde Sayın Sefer Aycan, buyurun. (MHP
sıralarından alkışlar) 
SEFER
AYCAN (Kahramanmaraş) – Sayın Başkan, değerli milletvekilleri; Genel Kurulu
saygıyla selamlıyorum.
Bugün
28 Kasım. 28 Kasım tarihe “Bayrak Olayı” diye geçen hadisenin yıl dönümüdür, bu
günün 100’üncü yıl dönümündeyiz. Bu günü anlatmak istiyorum. 
Bayrak
Olayı, Kahramanmaraş’ı işgal eden Fransızların ve yerli iş birlikçilerin
şımarıklığı sonrasında Maraş Kalesi’ne çekilen Fransız Bayrağı’nı indiren
iradenin günüdür. O gün, cuma namazı kılmaya giden Kahramanmaraşlının kalede
bayrağını görememesi üzerine cuma namazını kılmayarak bayrağı indirmek için kaleye
gittiği ve kaleden Fransız Bayrağı’nı indirerek Türk Bayrağı’nı tekrar yerine
astığı gündür. O gün, Kahramanmaraş’ın işgalcilerden kurtulmasının
başlangıcıdır. Aynı zamanda, bu, tüm işgalcilere karşı ilk direniş ve hareket
olarak da başlamış, 12 Şubatta Kahramanmaraş kendini işgalcilerden kurtararak
tarihe geçmiştir. Bu yüzden çok önemli bir günün yıl dönümündeyiz. O
kahramanlığı yazan tüm kahramanlarımızı Allah’tan rahmet dileyerek anıyorum.
Bu
olaydan daha sonra cumhuriyetimizin kurucusu Mustafa Kemal Atatürk bu olayı
temsilen bir bozkurt çizmiştir ve kendi çizimiyle oluşturduğu bozkurdu
Kahramanmaraş’a hediye ederek bayrağı korumak için olayı temsilen
yerleştirilmesini istemiştir ve bir süre bu bozkurt yerinde kalmıştır. Türklüğü
ve imanı temsil eden bu bozkurt ifadesi bizim açımızdan çok önemlidir fakat
daha sonra bu bozkurt yerinden alınmıştır. Şu an kale restore edilmişken,
tekrar düzenleme yapılmışken Büyükşehir Belediyemizden tekrar bu bozkurdun
yerine yerleştirilmesini talep ediyoruz. Bu, Türklüğün ve imanın göstergesidir
ve Atatürk’ün de hediyesidir, o yüzden bizim açımızdan çok önemlidir. Buradan
ifade ediyorum ki Büyükşehir Belediye Başkanlığımız bu bozkurdu tekrar yerine
yerleştirsin.
Bu
vesileyle, iman şehri Kahramanmaraş’tan, biraz da Kahramanmaraş’la ilgili
sorunlardan bahsetmek istiyorum. Kahramanmaraş kendi kendine büyümesini de
sağlayan bir şehirdir. Büyük atılımlar yapmıştır, sanayisini geliştirmiştir
fakat özellikle, Kahramanmaraş, sanayide yeteri kadar imkâna kavuşamamaktadır.
Organize sanayi bölgelerinin kurulması için gerekli desteğe ihtiyacı vardır.
Yeni sanayi bölgeleri için, özellikle, kamulaştırma sorunu yaşamaktadır,
bununla ilgili ihtiyaçların giderilmesini bekliyoruz. 
Diğer
bir sorunumuz da şu: Kahramanmaraş büyük bir şehir olmasına rağmen hava yolu
ulaşımında, kara yolu ulaşımında ve demir yolu ulaşımında da sorunlar
yaşamaktadır. Bitmeyen kara yollarının bir an önce bitmesini, demir yollarının
oluşturulmasını ve özellikle de hava yoluyla, aksayan ulaşım sorunlarının da
giderilmesini bekliyoruz. Kahramanmaraş’ın bunları hak ettiğini ve bir an önce
de bu sorunların giderilerek ülke ekonomisine daha büyük katkıda bulunacağını
düşünüyorum. 
Son
olarak da bugün şehit olan güvenlik görevlilerimize ve tüm şehitlerimize
Allah’tan rahmet diliyorum. 
Saygılarımla.
Teşekkür
ederim. (MHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
13’üncü
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
14’üncü
madde üzerinde 3 adet önerge vardır, önergeleri aykırılık sırasına göre işleme
alacağım. 
Türkiye Büyük Millet Meclisi Başkanlığına
Görüşülmekte
olan 144 sıra sayılı Bazı Kanunlarda ve 375 Sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 14’üncü maddesinin teklif
metninden çıkarılmasını arz ve teklif ederiz. 
 Ali
Öztunç Nihat Yeşil Mahmut
Tanal
 Kahramanmaraş Ankara İstanbul
 Ali
Şeker  İlhami Özcan Aygun Yaşar
Tüzün
 İstanbul Tekirdağ Bilecik
 Ensar
Aytekin Erkan Aydın Gülizar
Biçer Karaca
 Balıkesir Bursa Denizli
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkan.
BAŞKAN
– Önerge üzerinde söz talebi var.
Sayın
Gülizar Biçer Karaca, buyurun. (CHP sıralarından alkışlar)
GÜLİZAR
BİÇER KARACA (Denizli) – Sayın Başkan, değerli milletvekilleri; yüce Meclisi
saygıyla selamlıyorum. 
Hukuk
literatüründe gerçek bir yasaya karşılık gelmeyen ancak artık bir yasama
dayatması hâline dönüşen, 27’nci Dönemin 19’uncu torba yasasıyla tekrar karşı
karşıyayız. Torba yasanın içerisinde zaman zaman olumlu olanlar var mıdır?
Elbette vardır. İşte, 14’üncü madde de bunlardan biri. Ben de 14’üncü maddeye
ilişkin partim adına söz almış bulunmaktayım. 
24
Haziran Seçimleri öncesinde 16 Nisanda gerçekleştirilen referandum öncesi şöyle
deniliyordu: “Bu referandumla değişecek olan Anayasa’da ve değişecek olan
rejimde artık erkler ayrılığı güçlendirilecek, milletvekilleri yasa teklifi
verecek ve böylelikle artık, yürütme yasamanın faaliyetlerine müdahil olmayacak
ve bir daha torba yasayla karşı kaşıya kalmayacağız.” Ama, üzülerek ifade etmek
isteriz ki her sözde olduğu gibi bu sözler de köprüden geçinceye kadardı ve
referandum bitti, 27’nci Yasama Döneminin 17’nci ayında 19’uncu torba yasayla
yine Parlamentodayız.
Değerli
milletvekilleri, 14’üncü madde, Denizli, Afyon, Malatya, Erzincan illerimizde
meydana gelen depremler sonrasında depremzedelerimizin mağduriyetlerinin kısmen
de olsa giderilmesine yönelik olup, DASK mecburiyetinin ortadan kaldırılması ve
DASK olup olmadığına bakılmaksızın depremzedelerin kısmen de olsa yaralarının
sarılmasına ilişkin olduğundan, Cumhuriyet Halk Partisi olarak bu maddeye
olumlu baktığımızı da ifade ediyorum.
Bu
maddeye ilişkin, bugün aramızda bulunmayan değerli Denizli Milletvekilimiz
Kazım Arslan –kendisini Cumhuriyet Halk Partisi Grubumuz adına saygıyla ve
minnetle anıyoruz, rahmetle anıyoruz- ilk teklifi vermişti. Onun ölümünden
sonra, eylül ayında aynı değişikliğe ilişkin de tarafımdan bir yasa teklifi
sunulmuştu. Bu torba yasa içerisinde bu teklifin görüşülmesinin bizleri de
mutlu ettiğini ifade etmek isterim. 
Değerli
milletvekilleri, şimdi sizlere Berfin Özek’i göstermek istiyorum, 19 yaşında.
Ancak geçtiğimiz günlerde eski erkek arkadaşı tarafından yüzüne asit atılması
sonucu, maalesef Berfin bu hâle geldi. 19 yaşında genç kızımız. Berfin’in salı
günü duruşması vardı ve yaralamaya teşebbüsten dolayı, kendisini bu hâle
getiren sanık hakkında bir yıldan üç yıla kadar hapis cezası talep edildi.
Berfin’in kulakları yoktu, kulak yapıldı; Berfin’in burun delikleri yoktu,
burun yapıldı; Berfin’in bir gözü tamamen kör oldu, bir gözü kısmen görüyor;
Berfin asidin boğazını yakması sonucu nefes almakta güçlük çekiyordu, burnuna
takılan bir aparatla nefes alması rahatlatılmaya çalışıldı. 
Değerli
milletvekilleri, şimdi, “Öldürmeye teşebbüs değildir.” denilen Berfin’in hâli
budur. Berfin 19 yaşında böyle bir genç kızken maalesef kadına yönelik bu
şiddet nedeniyle bu hâle gelmiştir. Şimdi, öldürmeye teşebbüs değil de yaralama
olarak bunu addetmek mümkün mü? Bu, her birimizin evladı, kardeşi ve çocuğu
olabilirdi. 
Evet,
Berfin bizlerden adalet bekliyor. Beş duyu organı ölümcül hasar gören Berfin,
sırf kadın olduğu için bu hâle getirilmesinden dolayı, ne takdiri indirimlerden
ne de yaralamadan faydalanmadan, bu hâle getirenlerin, sanığının öldürmeye
teşebbüsten yargılanmasını istiyor. Bizler de Türkiye Büyük Millet Meclisi
olarak Berfin gibi, Hafize Kurban gibi, Emine Bulut gibi kadınlarımızın
haklarına sonuna kadar sahip çıkmak için üzerimize düşeni yapmayı niye
bekliyoruz, hâlâ neyin peşindeyiz? Her birimiz 25 Kasımda, Kadına Yönelik
Şiddete Karşı Uluslararası Mücadele Günü’nde ve onun sonrasında hamasi
nutuklarla hem paylaşım yaptık hem açıklamalar yaptık. Artık hamasi nutukları
bir kenara bırakalım ve Berfin’e, Hafize’ye, Emine’ye ve nice ismini
sayamadığımız erkek cinayeti, erkek şiddetiyle yaşamına son verilmiş ya da bu
hâle getirilmiş kadınlarımıza sahip çıkalım diyorum. 
Parlamentoyu,
yüce Meclisi saygıyla selamlıyorum. (CHP ve İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.

Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Bazı Kanunlarda ve 375 sayılı Kanun Hükmünde Kararnamede Değişiklik
Yapılmasına Dair Kanun Teklifi’nin 14’üncü maddesinde yer alan “eklenmiştir”
ibaresinin “ilave edilmiştir” ibaresiyle değiştirilmesini arz ve teklif ederiz.

 Dursun
Müsavat Dervişoğlu Orhan Çakırlar  Ümit
Beyaz
 İzmir Edirne
 İstanbul
 Zeki
Hakan Sıdalı Aylin Cesur  Hüseyin
Örs
 Mersin Isparta
 Trabzon
 Aydın
Adnan Sezgin
 Aydın
BAŞKAN
– Komisyon önergeye katılıyor mu? 
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkan. 
BAŞKAN
– Komisyonun katılmadığı önerge üzerinde Sayın Aydın Adnan Sezgin. 
Buyurun.
(İYİ PARTİ sıralarından alkışlar)
AYDIN
ADNAN SEZGİN (Aydın) - Sayın Başkan, değerli milletvekilleri; ele almakta
olduğumuz 98 maddelik paket 20’den fazla kanunda değişiklik yapmaktadır. Bu
kanunlar arasında Türk Silâhlı Kuvvetleri Personel Kanunu, Medeni Kanun,
Kabahatler Kanunu, Karayolları Trafik Kanunu gibi -geniş bir yelpazededir-
kanunlar bulunmaktadır. Her defasında torba kanun mantığını eleştirmemize ve bu
yolla Türkiye Büyük Millet Meclisinin saygınlığına verilen zararın altını
çizmemize rağmen, AK PARTİ’li arkadaşlar bu yöntemi ısrarla ve giderek artan
bir hoyratlıkla uygulamaya devam etmektedirler. Bu, saygıda kusurdur, millî
iradeye saygısızlıktır. 
Değerli
arkadaşlar, 30 Haziran 2018 tarihli Resmî Gazete’de yayımlanan Bakanlar Kurulu
kararıyla, kamu iktisadi teşebbüsleri ve bağlı ortaklıklarında taşeron işçi
olarak çalıştırılmakta olan işçilerin kadroya alınmasına ilişkin bir düzenleme
yapılmıştır. Ancak, sosyal tesis gelirleri gibi bütçe dışı kaynaklardan
karşılanan hizmet alım sözleşmeleri uygulamanın kapsamı dışında tutulmuştur. Bu
bütçe türü ayrımı nedeniyle orduevi, polisevi, vilayetevi, öğretmenevi,
Jandarma sosyal tesisi, üniversite sosyal tesisi, bakanlıkların sosyal tesisleri
ve benzeri kamu misafirhanelerinde çalışan taşeron işçiler düzenlemenin dışında
tutularak mağdur olmuştur. Dönemin iktidarı tarafından, seçim sürecinde,
herkesin şartsız şekilde kadroya alınacağı belirtilmiş olmasına rağmen, taşeron
işçilerin kadroya alınması sırasında bir ayrım yapılarak mağduriyet
yaratılmıştır. Bu durumda olan kişilerden CİMER’e başvuru yapanların bulunduğu,
ilgili birimlerden kendilerine yapılan geri dönüşlerde “Sorunu incelemek için
müfettiş gönderebiliriz ancak başınızı ağrıtacak hadiselerle
karşılaşabilirsiniz.” şeklinde ifadeler kullanıldığına dair duyumlar mevcuttur.
Bu duyumların doğru olup olmadığının araştırılması gerekmektedir. İktidarın,
bahsedilen statüdeki işçileri kadroya almak gibi bir niyeti yoksa bile en azından
ortalama asgari ücret düzeyinde olan maaşlarında iyileştirme yapılması
düşünülmelidir. 
Ayrıca,
hepimizin bildiği gibi, iktidarın emeklilik düzenlemeleriyle ilgili çok sayıda
insan mağdur olmaktadır. Emeklilikte yaşa takılanlar üzerinde ısrarla durduk,
duruyoruz İYİ PARTİ olarak. Sayın Cumhurbaşkanı “Seçimi kaybedecek olsam bile
EYT’lilerin taleplerini dikkate almayacağım.” dedi; hatta, İskandinav
ülkelerinin erken emeklilik nedeniyle iflas ettiğini bile söyledi. Bu
açıklamanın garabeti üzerinde durmayacağım. Sayın Genel Başkanımız, İskandinav
ülkelerinin ekonomilerine ilişkin bazı verileri de paylaşarak bu açıklamaya
gereken yanıtı zaten vermiştir. 
Sayın
Cumhurbaşkanı birkaç gün önceki grup toplantısında da EYT’lilerin taleplerini
ülke ekonomisini çökertmeye yönelik bir adım olarak nitelendirmiştir. İşinize
gelmeyen her türlü talebi “dış mihrakların oyunu” “terör örgütlerinin uzantısı”
ya da “ekonomiyi çökertmeye yönelik bir adım” olarak tanımlayarak bu ülkeyi
yönetemezsiniz. Daha doğrusu, artık ülkeyi yönetemediğiniz için en masum
taleplerin arkasında bile kötü niyet arıyorsunuz. Terörist suçlamalarıyla
vatandaşları caydırmaya, sindirmeye çalışıyorsunuz. 
Geçtiğimiz
günlerde Meclise sunulan bütçe raporunda da 2019 yılında emeklilere ödenen
bayram ikramiyeleri ve yaşlılık aylıklarının bütçe açığının temel nedeni olduğu
belirtilmişti. Emeklilerin yıllardır heyecanla beklediği diğer bir konu da
intibak düzenlemesi. Bilindiği gibi 2000 yılından önce emekli olan SSK ve
BAĞ-KUR emeklileri daha yüksek emekli aylığı alıyor. 2000 sonrasında emekli
olanlar da tabiatıyla bu eşitsizliğin giderilmesini bekliyor. Ayrıca, aynı
unvan ya da görevden emekli olan memurlar arasında emekli oldukları kurumdan
kaynaklanan emekli maaşı farkı, emeklilikle ilgili önemli sorunlar arasında.
Aralık
ayında yapılacak olan Kamu Personeli Danışma Kurulu toplantısında bu meselenin
de ele alınarak bir an önce çözüme kavuşturulmasını ümit ediyoruz. 
Genel
Kurulu saygıyla selamlıyorum. (İYİ PARTİ ve CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 144 sıra sayılı Kanun Teklifi’nin 14’üncü maddesinde geçen “26 ncı
maddesinin” ibaresinin “26 ncı maddesindeki” olarak değiştirilmesini arz ve
teklif ederiz.
 Mensur
Işık  Habip Eksik  Mahmut
Celadet Gaydalı
 Muş
 Iğdır Bitlis
 Murat
Çepni  Filiz Kerestecioğlu Demir  Tulay
Hatımoğulları Oruç
 İzmir
 Ankara  Adana
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkan.
BAŞKAN
– Önerge üzerinde söz talebi Sayın Filiz Kerestecioğlu Demir’in.
Buyurun.
(HDP sıralarından alkışlar)
FİLİZ
KERESTECİOĞLU DEMİR (Ankara) – Sayın Başkan, değerli milletvekilleri; bu
maddeyle, son dönemde yaşanan depremlerde konutları zarar gören yurttaşlara
verilecek kredi destekleri düzenleniyor.
Köylerde
pek çok konut, iş yeri ve ahırların deprem sigortası olmadığı için yurttaşlara
zararları için destek verilmesi elbette yapılması gereken bir şey fakat bu, bir
deprem tedbiri değil, yine depremin yarattığı yıkımların telafisine ilişkin bir
düzenleme. Oysa her şeyden önce can kayıplarını önlemek için alınması gereken
tedbirlerden söz etmemiz gerekiyor. Uzmanlar, olası bir depremde on binleri
bulacak can kayıplarından bahsediyorlar. 17 Ağustos 1999 depreminin üzerinden
yirmi yıl, 23 Ekim 2011 Van depreminin üzerinden sekiz yıl geçti fakat hâlen ne
olası bir depreme ne de herhangi bir afete hazır durumdayız. 
Hazırlık
için yeterli kaynak var mı? Var elbette. 1999 depreminden sonra depremin
yarattığı hasarlar ve alınacak tedbirler için getirilen özel iletişim
vergisinden bugüne dek toplam 66 milyar 379 milyon lira gelir elde edilmiş. 66
milyar 379 milyon lira gelir elde edilmiş özel iletişim vergisinden. Bu vergi,
ilk yıllarda prefabrik ve kalıcı konutlara kira ve barınma yardımı ile zarar
gören altyapıya harcanmıştı fakat AKP Hükûmeti döneminde kalıcı hâle getirilen
bu verginin yıllardır nereye harcandığı bilinmiyordu, ta ki dönemin Maliye
Bakanı Mehmet Şimşek, sağlık, eğitim ve duble yol için harcandığını söyleyene
kadar. Bir de alay eder gibi “Bir aylık maaşımı depremzedelere bağışlayacağım.”
lafzına muhatap olmuştuk. Sonra, yılların deprem vergisinin aslında deprem vergisi
olmadığı bile iddia edildi. AKP Genel Başkan Yardımcısı Hüseyin Çelik, başından
beri deprem tedbirleri için toplanan vergi için “Bu, iletişim vergisidir.”
deyip çıktı işin içinden. Zaten ülkemizde haberleşme pahalı, üzerine eklenen
vergiler azmış gibi, bir de ekstra vergi neden toplanıyor? Herhâlde bu soruları
sormamız gerekiyor arkadaşlar. Üstelik, afet durumunda hayati olan iletişim
altyapısının Türkiye’de ne durumda olduğuna, hepimiz, en son eylül ayında
yaşanan İstanbul depreminde de tanık olduk. GSM operatörleri, altyapılarına
zarar vermeyen 5,8 büyüklüğündeki bir depremde bile kilitlendiler. 
Bakınız,
“toplanma alanları” demiştik. 1999 depreminin ardından İstanbul’da 496 toplanma
alanı belirlenmişti. Bugün, hemen hepsi ranta açılan toplanma alanları 77’ye
düşmüş durumda 496’dan. AFAD ise minicik alanları, çocuk parklarını, cami
avlularını toplanma alanı göstererek 2.354 toplanma alanı olduğunu iddia
ediyor; oysa toplanma alanlarının, ikamet edilecek yani konteyner ve çadır
kentlerin kurulacağı, duş, ısınma gibi temel ihtiyaçların da yer alabileceği
alanlar olması gerekiyor. Ranta açılan toplanma alanlarına birkaç örnek
vereyim: Yapımı sırasında 10 işçinin iş cinayetinde hayatını kaybettiği Torun
Center’ın yükseldiği Ali Sami Yen Stadı, Akasya AVM’nin yer aldığı eski OTOSAN
arazisi ve daha niceleri, Erenköy’de Tarım İl Müdürlüğünün bulunduğu yerler.
Evet,
mesele yine rant, yine rant. Her şey ve her dönüşüm deprem değil rant odaklı
arkadaşlar. 2 milyon ruhsatsız ve iskânsız bina var fakat projeler kentlerin
rant değeri yüksek bölgelerinden başlatılıyor. Mevcut yapı stokunun büyük bir
kısmı onarılıp güçlendirilebilecekken “yık, yap” anlayışıyla yalnızca kârı
hedefleyen projeler hazırlanıyor. 
Türk
Mühendis ve Mimar Odaları Birliğinin ve akademisyenlerin yıllardır üzerinde
durduğu gibi, tüm mevcut binaların önce envanterinin çıkarılması “yık, yap”
anlayışı yerine güçlendirilebilecek binaların bir an önce güçlendirme
çalışmalarının yapılması gerekiyor. İstanbul ve Van depremleri yüreğimizin
büyük bir acısıdır ama biz bunun sadece bir felaket, doğal afet olmadığını
biliyoruz. Deprem değil sorumsuzluk öldürür arkadaşlar.
Saygılar
sunuyorum.(HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir. 
14’üncü
maddeyi oylarınıza sunuyorum: Kabul edenler... Etmeyenler... Kabul edilmiştir. 
15’inci
madde üzerinde 3 adet önerge vardır, önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 144 sıra sayılı Bazı Kanunlarda ve 375 Sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 15’inci maddesinin teklif
metninden çıkarılmasını arz ve teklif ederiz.
 Mahmut
Tanal  Yaşar Tüzün  Ali
Mahir Başarır
 İstanbul
 Bilecik  Mersin Ali
Öztunç  Erkan Aydın  Nihat
Yeşil
 Kahramanmaraş
 Bursa  Ankara
 İlhami
Özcan Aygun  Ali Şeker  Ensar
Aytekin
 Tekirdağ
 İstanbul  Balıkesir
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkanım.
BAŞKAN
– Önerge üzerinde söz talebi vardır.
Sayın
Ali Mahir Başarır, buyurun. (CHP sıralarından alkışlar)
ALİ
MAHİR BAŞARIR (Mersin) – Genel Kurulu saygıyla selamlıyorum.
Öncelikle,
bugün Hakkâri ve Şanlıurfa’da şehit olan askerlerimize Allah’tan rahmet
diliyorum, yaralı askerlerimize acil şifalar diliyorum.
Dün
Mecliste milletvekillerimiz bu ucube sistemi tartışırken AKP Grubu bu sistemin
makul bir sistem olduğunu, doğru bir sistem olduğunu anlatmaya çalıştı. Bakın,
bir örnekle bu sistemin bu ülkeyi, bu Meclisi, bir milletvekilini ne hâle
getirdiğini anlatmak isterim. İçişleri Bakanı Soylu’ya bir soru yönelttik, soru
aynen şu: “2002 yılından bu zamana kadar geçen süre içerisinde Bakanlığınız,
valilikler, kaymakamlıklar aracılığıyla kutlamaları iptal edilen kaç millî
bayramımız vardır? Neden iptal edilmiştir?”
BÜLENT
TURAN (Çanakkale) – Çok eskidi bunlar ya, çok eskidi.
ALİ
MAHİR BAŞARIR (Devamla) – Cevap geldi -ben bunu konuşmuyorum- cevap şu:
“İletiniz görülmüştür. Bilgilerinizi rica ederim.” Ve boş bir sayfa. Bakın,
ciddiyetten uzak, Meclisi, halk iradesini hiçe sayan bir cevap, bu Meclisle
dalga geçen bir cevap; atanmışların seçilmişleri tanımadığı bir sistemi
anlatıyor. Ama bu yaklaşım böyle bir Bakana yakışır, tam Soylu’nun kendisinden
beklenen bir davranış. Dünü ile bugünü belli olmayan, geçmişini unutan bir
Bakan ama bu Bakana geçmişte söylediği bazı cümleleri buradan hatırlatalım,
belki Meclis hatırlar. 
Bakın,
bu Bakan 20 Nisan 2008’de ne demiş: “Bu ülkenin herkese çatan ve kaos yaratan
bir Başbakanı -pardon, şimdi Cumhurbaşkanı- var. Akşam evine gittiğinde
karısına ve çocuklarına boynu büyük kalan esnafın, çiftçinin yerine kendini
koymuyor. Kendisi evindekilerin yüzüne nasıl bakıyor? Başbakan at üstünde
durmayı nasıl beceremediyse ülkeyi yönetmeyi de aynı şekilde beceremedi.” Soylu
diyor bunu.
10
Aralık 2008: “AKP Hükûmeti yanlış ekonomi politikası sonucu bayramları da
millete zehir etti. İnsanlarımız gülmeyi unuttu. Beceriksizlik ve yetersizlikle
Türkiye’yi krizle karşı karşıya bıraktılar -en güzeli, belki söylediği en doğru
şey- paçalarından yolsuzluk akıyor.” Bunu Soylu diyor. 
31
Aralık 2008: “Sen Olmert’le görüşüyorsun, ertesi gün katliamlar oluyor.
Milletin ümitlerini boşa çıkardın, boyan döküldü Recep Tayyip Erdoğan.”
25
Şubat 2009: “‘Yolsuzluklarla mücadele edeceğim.’ diyen Hükûmet, Türkiye'yi
yolsuzluk çukurunun içine batırdı. ‘Tüyü bitmemiş yetimin hakkını
yedirmeyeceğim.’ dediler, her gün, tüyü bitmemiş yetimin üzerinden siyaset
yapıyorlar. Başbakan bu ülkeyi rantın babası hâline getirdi.”
Evet,
son, 14 Mart 2009: “AKP mensupları uzun zamandır Genel Başkanları ve
Cumhurbaşkanlarını padişah olarak görmek istiyor. Eleştirilmesi gerekenler,
insanları bu duruma getirenler, sadaka kültürünü yaratanlar.”
Peki,
bu İçişleri Bakanı bugün ne diyor? “Allah şahittir ki bütün bedenim kan gölüne
dönse de Erdoğan’dan ayrılmayacağım.”
Sorumuza
cevap vermeyen bir İçişleri Bakanı, hukuku tanımayan bir İçişleri Bakanı. Bana
göre, vermiş olduğu ahlaki olmayan bir cevap; diyor ki: “Milletvekilleri kim?
Meclis kim? Benim tek bir sorumluluğum var Recep Tayyip Erdoğan’a.” Ama dün
dediklerini kendisine hatırlatmak isteriz. Siz, saraya girenin çıkanın hesabını
yapıyorsunuz, bence bir saraydakilere bakın, ne diyor Cumhurbaşkanıyla ilgili;
bir Bakanlığınıza bakın, geçmişte ne diyor. Bence en çok AKP Grup Başkan
Vekilleri, yöneticileri, bu soruya verilen yanıttan utanç duymalı, utanç
duymalı çünkü 100 tane soru soruyorsak bu Bakana, 90 tanesine cevap verme
tenezzülünde bulunmuyor. En son yaptığı da boş bir kâğıt yolluyor. Yani tekrar
tekrar söylüyorum, diyor ki: “Şu Meclis benim için hikâye, varsa yoksa saray.” 
Teşekkür
ediyorum. (CHP ve İYİ PARTİ sıralarından alkışlar) 
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Akbaşoğlu, buyurun.
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım. 
Tabii,
biraz evvel konuşan hatibin üslubunu, dilini, tarzını tasvip etmek asla mümkün
değil. 
BÜLENT
TURAN (Çanakkale) – Yakışıyor ona, yakışıyor!
MUHAMMET
EMİN AKBAŞOĞLU (Çankırı) – Temiz bir dille konuşulması ve şahsiyatla
uğraşılmaması İç Tüzük’ün bütün milletvekillerine amir hükmü. Gerçi cevap
vermeye de tenezzül etmemek isterdim ama kayıtlara geçmesi açısından sadece
bunu ifade etmek istiyorum: Sayın İçişleri Bakanımızın hakikaten terörle mücadele
konusunda canhıraş bir şekilde büyük mücadelesini herhâlde hazmedemeyenler, bu
konuda güvenlik güçlerimizin başarılarını hazmedemeyenler bu yönteme başvurup
-hani, müflis tüccar eski defterleri karıştırma ihtiyacı hissedermiş- yıllar
önce söylediği iddia edilen sözlere bu konuda hakikaten vurgu yapması bu
acziyetin ifadesi olarak…
(Mikrofon
otomatik cihaz tarafından kapatıldı)
BAŞKAN
– Buyurun.
MUHAMMET
EMİN AKBAŞOĞLU (Çankırı) – …milletimizin huzurunda acziyetin tecellisi olarak
ortaya konulmuştur. Bunun kayıtlara geçmesini istedim.
Teşekkür
ederim.
BAŞKAN
– Kayıtlara geçti.
Önergeyi
oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Bazı Kanunlarda ve 375 Sayılı Kanun Hükmünde Kararnamede Değişiklik
Yapılmasına Dair Kanun Teklifi’nin 15’inci maddesinde yer alan “eklenmiştir”
ibaresinin “ilave edilmiştir” ibaresiyle değiştirilmesini arz ve teklif ederiz.
 Dursun
Müsavat Dervişoğlu Orhan Çakırlar İsmail
Tatlıoğlu
 İzmir Edirne Bursa
 Şenol
Sunat Zeki Hakan Sıdalı Ümit
Beyaz
 Ankara Mersin İstanbul
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkanım.
BAŞKAN
– Komisyonun katılmadığı önerge üzerinde Sayın Şenol Sunat, buyurun. (İYİ PARTİ
sıralarından alkışlar) 
ŞENOL
SUNAT (Ankara) – Sayın Başkan, değerli milletvekilleri; İYİ PARTİ Grubu adına
söz aldım, Gazi Meclisi saygıyla selamlarım.
Evet,
bugün peş peşe gelen acıyla kahrolduk, 5 şehit; 2 askerimizin havan topuyla, 3
askerimizin de Hakkâri ve Pençe Harekâtı bölgesinde yıldırım çarpması sonucu
şehit olması. Allah hepsine rahmet eylesin, mekânları cennet olsun. Allah
ailelerine sabır versin.
Değerli
milletvekilleri, her gün bir iki şehit veriyoruz sessiz sedasız ama bu gelen 98
maddelik kanun teklifinde keşke şehitlerimiz ve gazilerimiz için de bazı
değişiklikler yapılabilseydi. 
Bakın,
Türk vatanı ve milletinin varlığı için, Türk devletinin bölünmez bütünlüğü için
canlarını feda etmekten çekinmeyen ve genç yaşta, hayatlarının baharında
toprağa düşen şehitlerimizin yakınları ve gazilerimiz için ne yapsak azdır.
Evet, bildiğiniz gibi Anayasa 61’inci maddede “Devlet, harp ve vazife
şehitlerinin dul ve yetimleriyle, malûl ve gazileri korur ve toplumda
kendilerine yaraşır bir hayat seviyesi sağlar.” hükmü var. 10’uncu maddeye göre
“Bu maksatla alınacak tedbirler eşitlik ilkesine aykırı olarak yorumlanamaz.” 
Evet,
değerli milletvekilleri, bu teklifte şehit ve gaziler için sadece derneklerle
ilgili “şehit” ve “gazi” ibaresinin kullanımını idareye bırakmışlar. Hâlbuki,
biz bu konuda… Bir de 5’inci maddede Cumhurbaşkanı yardımcısı ve bakanların
bakmakla yükümlü bile olmadıkları ailelerine ömür boyu sağlık hizmeti öngören
bir madde de var. İşte, keşke bunu yapabilsek hep birlikte sayın
milletvekilleri, bunu yapabilsek; şehit erbaş ve er evliyse, biliyorsunuz, anne
ve babaları çok düşük maaş alıyorlar ve bu kişilere en az asgari ücret
tutarında maaş verilebilmesini sağlayabilsek. Malul gazilerin sigorta prim
başlangıçlarını ve prim günlerini sıfırlayan, ayrıca gazilikten doğan
sakatlıklarını hiçe sayan maddeler mutlaka yürürlükten kaldırılmalı ve erken
emeklilik hakları malul gazilere mutlaka verilmeli. Şehitlerimizin ikinci
çocuklarına, malul gazilerin çocuklarından en az birine istihdam hakkı
verilmeli. Ülkemizde engellilere verilen ÖTV’siz araç alma hakkının malul
gazilere de verilmesini mutlaka istemeliyiz ve yerine getirmeliyiz. Şehit ve
gazi çocuklarına ÖSYM, KPSS sınavlarında ek puan verilmesi ve vakıf ve özel
üniversitelerde ücretsiz kontenjan açılmasını sağlamalıyız. 
Değerli
milletvekilleri, şehit ve gaziler, maalesef basına intikal ettiği gibi ve belki
kulaktan duyma haberlerle “güneydoğu gazileri ve şehit yakınları” “15 Temmuz
şehit ve gazileri” olarak ifade ediliyor. Bu doğru olmayan bilgiler yüzünden
şehit aileleri bizi çok sık arıyor. Açıklamaların bir kere resmî bir hüviyet
kazanması lazım. Mesela, otobüse biniş kartlarında, birinde kocaman “gazi”
yazarken diğerinde “serbest kart” yazmamalı. 
Hassas
bir dönemden ve süreçten geçiyoruz. Bunların mutlaka dikkate alınmasının çok
önemli olduğunu bir kere daha ifade etmek istiyorum. Yüce Meclisi saygıyla
selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 144 sıra sayılı Kanun Teklifi’nin 15’inci maddesinde geçen “ibaresinden
sonra” ibaresinin “ibaresinin ardından” olarak değiştirilmesini arz ve teklif
ederiz.
 Mahmut
Celadet Gaydalı Habip Eksik Mensur
Işık
 Bitlis
 Iğdır Muş
 Murat
Çepni  Abdullah
Koç
 İzmir  Ağrı
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkan.
BAŞKAN
– Önerge üzerinde söz talebi var.
Sayın
Abdullah Koç, buyurun. (HDP sıralarından alkışlar)
ABDULLAH
KOÇ (Ağrı) – Sayın Başkan, değerli milletvekilleri; öncelikle sözlerime Sayın
Tahir Elçi’yi rahmetle anarak başlamak istiyorum.
Değerli
milletvekilleri, bugün kayyumun tarihine şöyle bir bakmak istiyorum. Kayyum,
esasında kelime olarak Medeni Kanun’da düzenlenmiştir. Medeni Kanun’da “Kayyum,
tüzel kişiliklerin kendilerini idare etmemeleri durumunda atanır.” şeklinde bir
hüküm söz konusudur. 
Diğer
tarafta, yine bu hükme benzer hususlar Anayasa 127’nci maddede ve Belediye
Kanunu 45’inci maddede yer almaktadır. Anayasa’nın 127’nci maddesi “Seçilmiş
organlar hakkında bir soruşturmanın olması hâlinde İçişleri Bakanlığı kesin
hükme kadar görevden uzaklaştırır.” diyor ama bütün meclisten bahsetmiyor.
Yine, Belediye Kanunu 45’inci madde, başkanlığın boşalması durumunda on gün
içerisinde seçime gidilmesi gerektiğini belirtiyor. Ancak 2016 yılındaki
değişiklikle “Terör suçlamasından doğrudan atama yapılır.” diyor. Bu durumun
Anayasa’nın 127’nci maddesi ile 2’nci maddesine tamamen aykırı olduğunu açıkça
belirtmek istiyoruz. Neden? Çünkü kayyum uygulamalarıyla meclis feshediliyor,
çünkü kesinleşmiş bir suç olmadığı hâlde görevden alınıyor, çünkü “terör”
kavramı tartışılan bir kavram olması nedeniyle buna dayandırılıyor. Bunların
tamamı Anayasa’nın sert çekirdek hakkı olan demokratik ve hukuk devleti
ilkesinin ihlali anlamına geliyor. 
Sayın
milletvekilleri, Kürtlerin yoğunlukta yaşadığı bölgeler hep olağanüstü
yöntemlerle idare edildi. Şöyle bir iki örnekle ve harita üzerinde göstermek
istiyorum: Değerli milletvekilleri, Şark Islahat Planı, 1925; umumi müfettişlik
uygulanan iller, 1927-1935; olağanüstü hâl bölge haritası ve olağanüstü hâl
bölge valiliği, 1986; AKP’nin geçici güvenlik bölgesi ilan ettiği dönem ve
2016’da kayyum haritasıyla ortaya çıkan harita. 
Değerli
milletvekilleri, sizce bu haritalar neyi ifade ediyor? 1991 yılına kadar “şaki”
diye adlandırmalar yapıldı, 1991 yılından itibaren Terörle Mücadele Yasası’yla
-tırnak içerisinde- “terörist” tanımlamasıyla Kürtlerin her türlü talebi bu
kanunla örtbas edildi, terörize edildi. 
İnsan,
aklıyla insandır değerli milletvekilleri. Manipülasyonlarla gerçeklerin üstü
örtülüyor, tarihimiz ve insanlığımızla alay ediliyor âdeta. Bu haritalar Kürt
sorununun yüz yıldan bu yana devam ettiğinin ve bir kangrene dönüştüğünün
fotoğrafıdır. Halkı kandıramazsınız ve haritalar tesadüf değildir. Aynı bölge,
aynı iller ama sadece tarihler ve adlandırmalar değişiyor. 
Değerli
milletvekilleri, 31 Mart seçimlerinde partimiz toplam 65 belediye kazanmıştır.
19 Ağustos 2019 tarihinde Diyarbakır, Mardin ve Van Büyükşehir Belediyelerimize
kayyum atandı ve neredeyse her hafta bu yenileniyor. Son durumdaki verileri
özetlersek kayyum atanan belediye sayısı 24, kanun hükmünde kararnameyle alınan
belediye sayısı 6’dır. Kayyum uygulamasıyla özellikle eş başkanlık sistemimiz
hedef alınmaktadır.
Kayyumlar
yolsuzlukla işe başladı. 9 kayyum yolsuzluktan görevden alındı, 55 kayyum
cemaatten dolayı görevden atıldı, Sayıştay 58 adet suç duyurusu dosyası teslim
etti. Yolsuzluk ve borç miktarı toplamda 6,3 milyar TL civarında değerli
milletvekilleri. 
Sonuç
olarak, 31 Mart 2019 yerel seçimleri sonrasında Türkiye’de yaklaşık 4 milyon
723 kişi seçtiği kişiler tarafından yönetilmiyor. Sayın milletvekilleri, bu
iktidar halkımıza demokrasiyi layık görmüyor ve şunu belirtmek istiyorum: Bu
halk neden bu kadar sessiz biliyor musunuz? Bu halk sandığın yeniden kurulacağı
günü bekliyor, o günü bekliyor bu halk ve günü geldiğinde bu halkın sizleri bu
iktidara layık görmeyeceği ortaya çıkacaktır. 
Hepinizi
saygıyla selamlıyorum. Teşekkür ediyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.

15’inci
maddeyi oylarınıza sunuyorum: Kabul edenler… Etmeyenler… Kabul edilmiştir. 
16’ncı
madde üzerinde 3 adet önerge vardır, önergeleri aykırılık sırasına göre işleme
alacağım. 
Türkiye Büyük Millet Meclisi Başkanlığına
Görüşülmekte
olan 144 sıra sayılı Bazı Kanunlarda ve 375 Sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 16’ncı maddesinin teklif
metninden çıkarılmasını arz ve teklif ederiz. 
 Ali
Öztunç  Nihat Yeşil  Mahmut
Tanal
 Kahramanmaraş
 Ankara İstanbul
 Ali
Şeker İlhami Özcan Aygun Yaşar
Tüzün
 İstanbul Tekirdağ
 Bilecik
 Ensar
Aytekin   Erkan
Aydın
 Balıkesir  Bursa
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkan. 
BAŞKAN
– Önerge üzerinde söz talebi var. 
Sayın
Nihat Yeşil, buyurun. (CHP sıralarından “Bravo” sesleri, alkışlar) 
NİHAT
YEŞİL (Ankara) – Sayın Başkan, değerli milletvekilleri; 144 sıra sayılı Kanun
Teklifi’nin 16’ncı maddesi üzerine söz almış bulunmaktayım. Genel Kurulu
saygıyla selamlıyorum. 
Ben
konuşmama başlamadan önce dün İzmir’de Alevi vatandaşlarımıza karşı işlenen bu
insanlık dışı suçla ilgili özellikle kamu görevlilerinden ve cumhuriyet
savcılarımızdan istirhamımız şudur: Hep bu olaylar sürekli gündeme gelirken ya
basit bir olay diye ya da hamasi nutuklarla geçiştirip götürüyoruz. Bu
olayların sadece dünü bugünü olarak hesaplandığı zaman yüzlerce, belki binlerce
insanımızı bu noktada provoke eden bu tür unsurların mutlaka kamuoyu tarafından
teşhir edilip gerekli cezanın verilmesi lazım. Bu, Sivas’ta oldu, Maraş’ta
oldu, Malatya’da oldu, Elâzığ’da oldu, hemen hemen her yerde benzer olaylar
gündeme geliyor ama ne hikmetse bir türlü bu faili meçhul cinayetler
aydınlatılmıyor. Bugün faili meçhul cinayetlerden bahsederken rahmetli, barış
elçisi, gerçekten demokrasi yanlısı Tahir Elçi’yi de buradan rahmetle anmak
istiyorum. O da faili meçhul bir cinayet noktasında devam etti gitti. Buna
benzer olaylar hep örtülerek gidiyor. Demokrasiye karşı işlenmiş bu
cinayetlerin mutlaka ortaya çıkarılıp sorgulanması lazım. 
Değerli
arkadaşlar, dün Kenan Evren’le ilgili bir önerge verildi, adının sokaklardan,
yollardan, beldelerden silinmesi için. Sadece ad silmekle bunlar silinmiyor.
Eğer o ülkenin hukukunu, demokrasisini geliştiremezseniz, demokratik
kurallarını oturtamazsanız, asla, bu darbe hukukunu ortadan kaldırmadığınız
sürece bu insanların isimleri ne silinir ne de anlayışları yok edilir. Biz dün
olduğu gibi bugün de diyoruz ki demokrasiye inanan, demokrasi güçlerinin
tümünün -sivil toplum örgütlerinin, demokratik kitle örgütlerinin, aydınların,
yurtseverlerin- olması gereken o temel değerleri bir bütün olarak, bu yasalar
gelirken de aynı noktayı taşıyoruz ama maalesef kırk yıldan beri darbe
hukukuyla… Bir de Anayasa’ya tüm siyasi partilerimizin ortak bir önerge vermesi
doğru bir yöntemdir ama önerge vermekle, hamasi nutuklar atmakla bunlar
çözülmüyor. Bunların gerçekten köklü çözümü olmuyor. İşte üç gün önce kadına
karşı şiddet noktasında sözüm ona anmaya, gene hamasi nutuklarla… Genel Başkan
Yardımcımız Sayın Gülizar Biçer biraz önce bir genç kızımızın fotoğrafını bize
gösterdi. Bunlar hepimizin ibret alması gereken temel değerler. Biz niye bu
ibreti almıyoruz? Sadece ölenlerle… Sayın İçişleri Bakanımızın, Sayın Adalet
Bakanımızın, Sayın Aile, Çalışma ve Sosyal Hizmetler Bakanımızın 2019 yılı için
verdikleri rakam 309 kadınımızın cinayetle gittiği yönünde. Bu sadece cinayete
resmî olarak yansıyan rakam ama böyle, mağdur edilip sakat kalan binlerce
kadınımız, gencimiz var. Sadece laflar ile hukuk dışı yöntemleri bu ülkede
egemen kılan bu anlayışı yok etmediğimiz sürece biz bunlarla daha çok baş başa
kalırız ve bunun ağırlığı altında da hepimiz ezilir, gideriz.
O
anlamda, özellikle Türkiye Büyük Millet Meclisi çatısı altında olan tüm siyasi
partiler olarak bizler, gerçekten, eğer darbe hukuku üzerinde demokrasiyi,
insan haklarını egemen kılmak istiyorsak önce arınmamız lazım. Biz ekonomisi
bozuk olan… En temel sorunlar olan bu sosyal ve toplumsal sorunlar başta
ekonomik sorunların çözülmesiyle çözülüyor. Bu bütçenin yoksula, garibana,
fakire, memura, işçiye getirdiği hiçbir şey yok; ne yatırıma var ne işçiye var
ne köylüye var ne çiftçiye var ne çalışana var, hiçbirine bir şey getirmiyor.
Sadece ne getiriyor? Güvenlik yasalarıyla bir şeyler örtülmeye çalışılıyor.
Tabii ki güvenliğimiz önemli. Biz güvenlik yasaları çıkarılmasın, onlar
önlenmesin demiyoruz ama bunları yaparken de bu mutlaka ekonomik sorunların
çözülmesiyle mümkün olur. Eğer bir insan huzuru yerindeyse gidip intihar eder mi
değerli arkadaşlar? Huzuru yerinde olan adam hiç gidip bir cinayet işler mi
arkadaşlar? Huzuru yerinde olan insan gidip başka insanlara müdahale eder mi
arkadaşlar? Asla etmez. Bunların tüm temel sorunu; başta ekonomi, hukuk ve
demokrasi sorunu. Eğer biz bunları çözersek, bunlarla ilgili kanunları
düzeltirsek, bu ülkeye doğru şeyler yapmış olursak hepimiz vicdanımızla kamuoyu
nezdinde gidip o değerleri savunmaya gönül rahatlığıyla devam ederiz ama bunlar
olmazsa, işte, çıkıp burada -müsamere yapar gibi- birbirimize laf atarak bunlar
olmuyor, bunlar çözülmüyor. Temel sorunumuz demokrasi sorunu, hukuk sorunu,
ekonomi sorunu. Biz bunları çözdüğümüz an Türkiye’de demokrasiyi de çözmüş
oluruz. Demokrasiyi getirirsek bunları da çözeriz, ekonomik sorunları da çözeriz,
insan hakları sorununu da çözeriz, faili meçhul cinayetleri de çözeriz ama
bunları yapmadığınız sürece bunların hiçbirini çözemezsiniz, onun altında
ezilirsiniz, yok olmaya da mahkûm olursunuz. 
Bu
vesileyle, hepinizi saygıyla sevgiyle selamlıyorum. (CHP sıralarından alkışlar)

BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.

Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Bazı Kanunlarda ve 375 Sayılı Kanun Hükmünde Kararnamede Değişiklik
Yapılmasına Dair Kanun Teklifi’nin 16’ncı maddesinin (1)’inci fıkrasında yer
alan “eklenmiştir” ibaresinin “ilave edilmiştir” ibaresiyle değiştirilmesini
arz ve teklif ederiz. 
 Dursun
Müsavat Dervişoğlu Ümit Beyaz Ahmet
Kamil Erozan
 İzmir İstanbul Bursa
 İbrahim
Halil Oral  Feridun Bahşi Hüseyin
Örs 
 Ankara Antalya Trabzon
BAŞKAN
– Komisyon önergeye katılıyor mu? 
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkan. 
BAŞKAN
– Önerge üzerinde söz talebi var. 
Sayın
Feridun Bahşi. (İYİ PARTİ sıralarından alkışlar) 
FERİDUN
BAHŞİ (Antalya) – Sayın Başkan, değerli milletvekilleri; 144 sıra sayılı Yasa
Teklifi’nin 16’ncı maddesi üzerinde söz aldım. Hepinizi saygıyla selamlıyorum. 
Değerli
milletvekilleri, sözlerime başlamadan, şehitlerimize rahmet diliyorum, ruhları
şad olsun. 
Hukukun
üstünlüğü, yargı bağımsızlığı ve adalet bir ülkenin olmazsa olmazıdır. Hazreti
Ali, kendisine sorulan bir soru üzerine “Devletin dini adalettir, adalet
olmayan devlet dinsizdir.” diye cevap vermiştir. Nisa Suresi’nin 58’inci ayeti
ise “Kesinlikle Allah size devlet yönetimi ve milletin iradesiyle ilgili
emanetleri mutlaka ehil ve emin kimselere vermenizi ve karar verirken veya
tercih yaparken insanlar arasında hükmettiğiniz zaman adalet ve hakkaniyetle
hükmetmenizi emretmektedir.” şeklindedir. “Adalet”in anlamı ise hak ve hukuka
uygun, hak ve hukuku gözetme ve yerine getirme, doğruluktur. Adalet olmayan
yerde ne ahlak olur ne huzur ne de mutluluk. 
Peki,
hak ve adalet nasıl sağlanır? Tabii ki ehliyet ve liyakatle ancak günümüzde,
ehliyet ve liyakat tamamen ortadan kaldırılmış, yerine ise sadece ve sadece
sadakat geçerli akçe hâline getirilmiştir. Siyaset, cemaat ve tarikata bağlılık
bir göreve gelmede âdeta ön şart hâline getirilmiştir. İşe alım sürecinde,
başvuranların teknik yeterliliği, kişiliği, zekâsı yani işe ehliyeti veya
liyakati olup olmadığına bakılmaksızın sadece ve sadece mensup olduğu parti,
tarikat veya cemaate bakılmaktadır. İşe gireceksen önce AK PARTİ’li olacaksın,
sonra, AK PARTİ’li olmak yetmiyor, önceleri, 2014 yılına kadar, FETÖ'cü
olacaksın, sonrasında ise Menzil ya da başka bir cemaate mensup olacaksın.
Bunun dışında bir mensubiyetin varsa veya herhangi bir gruba mensubiyetin yoksa
işe girmen imkânsız. 
Anayasa'nın,
“Kamu Hizmetlerine Girme Hakkı” başlıklı 70’inci maddesinde, “Her Türk kamu
hizmetlerine girme hakkına sahiptir. Hizmete alınmada, görevin gerektirdiği
niteliklerden başka hiçbir ayrım gözetilemez.” denilmektedir. Yine, 657 sayılı
Devlet Memurları Kanunu’nda kamu hizmetleri görevlerine girmeyi, sınıflar
içinde ilerleme ve yükselmeyi, görevin sona erdirilmesini liyakat sistemine
dayandırma zorunluluğu dile getirilmiştir. Gördüğünüz gibi, memur alımlarında
ve görevde yükselmelerde ehliyet ve liyakatin esas alınması gerektiği Anayasa
ve kanunlarda açıkça belirtilmiştir. Buna rağmen, bizde torpil almış başını
gidiyor. Anayasa “Torpil yapamazsınız.” demesine rağmen, siyasetçilerin ve
yüksek bürokratların Anayasa'yı hiçe sayıp torpili Türkiye'de rutin uygulamaya
sokmaları Türkiye'nin bir hukuk devleti olduğu gerçeğiyle bağdaştırılamaz.
İnsan kayırmacılığının zirve yaptığı yeni Türkiye'de liyakat sistemini yeniden
tesis edebilmek için memur alımları ve görevde yükselme uygulamaları muhakkak
merkezî sınav, artı, merkezî yerleştirme esasına göre yapılmalıdır. Adına
“mülakat” veya “sözlü” denilen sınavlar mutlaka ve mutlaka kaldırılmalıdır.
Değerli
milletvekilleri, diğer bir konu ise 696 sayılı Kanun Hükmünde Kararname’yle
belediye şirketlerine aktarılan işçiler. 696 sayılı Kanun Hükmünde
Kararname’yle belediye şirketlerine aktarılan işçiler maalesef mutlu değiller.
Bu işçiler kadroya geçtikten sonra sosyal haklar yönünden değişen hiçbir şey
olmamış, hatta, geriye gidiş olmuştur. Taşeronda çalışırken maaşları asgari ücret,
artı, eğitim durumuna göre yüzdelik farklar olarak yansıtılıyordu fakat kadroya
geçince bu fark ödemeleri kaldırıldı. Yine, kamu kesimi toplu iş sözleşmesine
dâhil edilmedikleri için de her altı ayda bir yüzde 4 zamma mahkûm edildi.
Hâlen bir köle düzeni içinde yokluk ve yoksulluk içinde çalıştırılmaktadırlar.
Tayin hakkı verilmediği için aile bütünlükleri bozulmuş durumdadır. Taşerondan
belediye şirketlerine geçirilen bu işçilerin sorunlarına acilen çözüm
bulunmalıdır. Buralarda çalışan işçiler de sürekli işçi kadrosuna geçirilerek
mahrumiyetleri sona erdirilmelidir. Yargı kararları uygulanmamakta, işe iade
davalarını kazanan işçiler kadroya alınmak için başvurduklarında ret cevabı
almaktadırlar. Bu konuda da bir düzenleme yapılmalıdır diyor, Gazi Meclisi ve
yüce Türk milletini saygıyla selamlıyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 144 sıra sayılı Kanun Teklifi’nin 16’ncı maddesinde geçen “sonra”
ibaresinin “ardından” olarak değiştirilmesini arz ve teklif ederiz. 
 Mensur
Işık Habip Eksik Mahmut
Celadet Gaydalı
 Muş Iğdır
 Bitlis
 Musa
Piroğlu Murat Çepni Ayşe
Acar Başaran 
 İstanbul İzmir Batman
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkan.
BAŞKAN
– Önerge üzerinde söz talebi var. 
Sayın
Musa Piroğlu, buyurun. (HDP sıralarından alkışlar) 
MUSA
PİROĞLU (İstanbul) – Sayın Başkan, dün burada bir konuşma yaparken dedim ki:
“Bütçeden kendilerine yönelik çeşitli kolaylıklar bekleyen, yaşamlarını
kolaylaştıracak adımlar bekleyen çalışan milyonların bu Meclisten bir beklenti
içinde olmaması gerekiyor. Zira bu iktidar çoğunluğunun onların çıkarlarını
temsil etmeye niyeti yok.” Bugün yapılan tartışmalar ve Sayın Engin Altaylı’nın
bir sürü rakamla açık açık söylemesine rağmen iktidar temsilcilerinin yok
saydığı işsizlik, sefalet ve benzeri rakamlar karşısındaki duyarsızlık, bu
dediğimi bir kere daha haklı çıkarıyor. 
Ben,
engellilerin iki temel konusunu vurgulamak için buraya çıktım. Bunlardan
birincisi, KHK’yle işten atılan 2 bin engellinin sorunudur. İşsizlik rakamı
dile getirildi, yüzde 14’e dayanmış durumda ve işsizlik, emek gücünü satarak
geçinen insanlar için ölüm demektir, emek gücünü satarak geçinen insanlar için
işsiz kalmak hayatını sürdürememek demektir, bir engellinin iş bulması ise bu
koşullarda çok daha zordur. 
Hükûmet,
yaklaşık 125 bin insanı işten atarken, aynı zamanda 2 bin engelliyi de bir gece
kararnamesiyle işinden atmıştır. Kendi kadrolarını doldurmayan iktidar, çalışan
engellileri işten atarak onları sefalete ve ölüme terk etmiştir. Bu 2 bin
engellinin bin tanesi emeklilik yaşına gelmiştir, on beş yıl çalışmıştır ve
şimdi, bu bin engellinin emeklilik hakkı da elinden alınmıştır. 
Bütün
bu uygulamalar, doğal olarak şu soruyu getiriyor: Vicdan var mı? Ve ben diyorum
ki bu iktidar zaten vicdanla çalışmıyor, emirle çalışıyor ve bu emirler gereği
bu insanlar mağdur ediliyor ve mağdur edilmeye devam ediliyor, ölüme ve
sefalete mahkûm ediliyor. 
Bu
iktidarın bir engelli politikası var. Bu engelli politikası engelliliği
ticarileştirmek üzerinden yürütülüyor. Engellilere birtakım sadaka niyetine maaşlar
bağlanıyor, bakım ücretleri bağlanıyor ve engelli sorunu özel sektöre ya da
ailelere havale ediliyor. 
Bunlardan
birisi de özel rehabilitasyon merkezleri. Sayısı yaklaşık 2.650 civarında olan
bu merkezlerin önemlice bir kısmının yöneticisi ya da mülkiyetinde siyasiler
var. Bunlarda 32 bin öğretmen çalışıyor. Devlet, dört yılda 24 milyar lira bu
merkezlere para yollamış. Bu 32 bin öğretmen, öğretmen olmalarına rağmen,
657’ye bağlı olmalarına rağmen, işçi statüsüyle çalışıyor. Engelli birey ticari
bir meta olarak burada pazarlanırken, bu işletmeleri işletenler kısa yoldan
para kazanırken bu engelli öğretmenlerin bütün statüsünü yok sayıyor. Köle gibi
çalıştırılıyorlar, hiçbir sosyal hakları yok, hiçbir kazanımları yok ve bunlar
aslında öğretmen olarak sayılmıyorlar ve Millî Eğitim bütçesinden bu yıl da bu
işletmelere oldukça yüksek bir rakamın ödenmesi planlanıyor. 
Şimdi,
bütün bunlar, bu yoksulluk, bu sefalet anlatılırken ısrarla bu kürsülerden bir
pembe tablonun çizilmesi, bir başarı tablosunun çizilmesi, bir yükselen,
güçlenen ülke tablosu çizilmesi insanı hayrete düşürebiliyor ve bütün bunlar
yapılırken siyasi iktidarın bütün sözcüleri temel bir dilekle sözlerini
bitiriyorlar, diyorlar ki: “Allah’ın yardımıyla hepsini çözeceğiz.” 
Ben
buradan tekrar seslenmek istiyorum: Sizin bu yardıma ihtiyacınız yok. Yardıma
ihtiyacı olan, kanı emilen, sefalete, intihara sürüklenen yoksul yığınlarıdır.
Eğer bir dilekte bulunacaklarsa, Allah’tan yardım dilenecekse bunu dilemesi
gerekenler yoksullardır çünkü seçtikleri bu çoğunluk bu yoksulları bu sefalete
iten ana etmendir. Allah esas onlara yardımcı olsun. Size ise zaten yapacak
hiçbir şey yok, yardımla da bu ülkeyi bir yere çıkarma şansınız yok. (HDP
sıralarından alkışlar)
ENGİN
ALTAY (İstanbul) – Sayın Başkanım, 60’a göre söz talebim var. 
BAŞKAN
– Buyurunuz Sayın Altay. 
IV.- AÇIKLAMALAR (Devam)
33.- İstanbul Milletvekili Engin Altay’ın, İstanbul Milletvekili Musa
Piroğlu’nun 144 sıra sayılı Kanun Teklifi’nin 16’ncı maddesiyle ilgili önerge
üzerinde yaptığı konuşmasında soyadını “Altaylı” olarak ifade ettiğine ilişkin
açıklaması
ENGİN
ALTAY (İstanbul) – Teşekkür ederim.
Sayın
Musa Piroğlu…
BAŞKAN
– “Altaylı” dedi size, düzelttik. 
ENGİN
ALTAY (İstanbul) – Evet, Altay. Yalnız, herhâlde şöyle oluyor: Bu Fatih Altaylı
ne zaman sükseli bir program yapsa ertesi gün bana da “Altaylı” diyorlar,
üzülüyorum. 
Teşekkür
ederim.
BAŞKAN
– Sükseli program mı yaptı?
ENGİN
ALTAY (İstanbul) – Evet, evet. 
ALİ
ÖZTUNÇ (Kahramanmaraş) – Babacan’la yaptı. İkizlerden Babacan var ya…
BAŞKAN
– Efendim?
ALİ
ÖZTUNÇ (Kahramanmaraş) – İkizlerden Babacan’la yaptı. Davutoğlu ve Babacan
ikiz, Babacan’la yaptı.
BAŞKAN
– Öyle mi? Biz Mecliste yoğun biçimde çalıştığımız için öyle ufak tefek işlerle
ilgilenmiyoruz. (AK PARTİ sıralarından alkışlar) 
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Antalya Milletvekili Kemal Çelik ile 104 Milletvekilinin Bazı
Kanunlarda ve 375 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/2368) ile Tekirdağ Milletvekili Mustafa Şentop’un Türk
Vatandaşlığı Kanununda Değişiklik Yapılması Hakkında Kanun Teklifi (2/2385) ve
İçişleri Komisyonu Raporu (S. Sayısı: 144) (Devam)
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir. 
ALİ
ÖZTUNÇ (Kahramanmaraş) – Siz zaten ilgilenmeyin Sayın Başkanım.
BAŞKAN
– 16’ncı maddeyi oylarınıza sunuyorum: Kabul edenler… Etmeyenler… Kabul
edilmiştir. 
17’nci
madde üzerinde 3 adet önerge vardır, aykırılık sırasına göre işleme alacağım. 
Türkiye Büyük Millet Meclisi Başkanlığına
Görüşülmekte
olan 144 sıra sayılı Bazı Kanunlarda ve 375 Sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 17’nci maddesinin teklif
metninden çıkarılmasını arz ve teklif ederiz. 
 Mahmut
Tanal Yaşar Tüzün Mehmet
Ali Çelebi
 İstanbul Bilecik İzmir
 Erkan
Aydın İlhami Özcan Aygun Ali
Şeker
 Bursa Tekirdağ
 İstanbul
 Ali
Öztunç  Nihat Yeşil  Ensar
Aytekin
 Kahramanmaraş Ankara
 Balıkesir 
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkan. 
BAŞKAN
– Komisyonun katılmadığı önerge üzerinde söz talebi Sayın Mehmet Ali
Çelebi’nin. 
Buyurun.
(CHP sıralarından alkışlar) 
MEHMET
ALİ ÇELEBİ (İzmir) – Teşekkürler Sayın Başkan. 
Yüce
Meclisi saygıyla selamlıyorum. 
Şehitlerimiz
var, onlara Allah’tan rahmet diliyor, milletimize başsağlığı diliyorum. Türkiye
Cumhuriyeti devleti düşmanlarına da buradan seslenmek istiyorum: Biz bitmeyiz,
bizi bitiremezsiniz. Mustafa Kemal Atatürk’ün Çanakkale’de “Ben size taarruzu
değil, ölmeyi emrediyorum.” emrinden beri biz bitmedik. Yerimize hep yenileri
gelmiştir, bundan sonra da gelecektir. (CHP ve İYİ PARTİ sıralarından alkışlar)

İki
statüyle ilgili sorunlardan bahsetmek istiyorum, birincisi uzman jandarmalar.
Şimdi, uzman jandarmalar uzman erbaşlarla karıştırılıyor. Aslında, hiç alakası
yoktur bunların, isim benzerliği vardır. Bunu önlememiz lazım öncelikle. Uzman
jandarmalar, uzman erbaş ve erlerin üstüdür. Tamamına yakını da üniversite ve
yüksekokul mezunudur. 
Şu
an uzman jandarma statüsünde bulunan 17 bin personel sadece Jandarma Genel
Komutanlığı bünyesinde çalışmaktadır. Hava, Kara ve Deniz Kuvvetleri bünyesinde
eşiti ve emsali bulunmayan bir statüdür, eşiti yoktur. Bunlar, Jandarma Okullar
Komutanlığı bünyesinde faaliyet gösteren uzman jandarma okullarından mezun
olmuşlardır. Okulları vardı önceden, 2012’den sonra Avrupa Birliği uyum
yasaları çerçevesinde bu okul kapatılmıştır. Kuvvetler reorganize olup bu
kadrolar kapatıldığı için astsubay kadrolarına çevrilmiştir. Yani yaptıkları iş
aslında o kadar teknik, o kadar önemli ki şu an astsubay kadrolarında
çalışıyorlar, astsubay gibi çalışıyorlar fakat astsubaylarımızın özlük
haklarına sahip değiller, onu da dipnot olarak söylemek isterim. Bu nedenlerle,
isimlerinin “yardımcı astsubay” olarak değiştirilmesi personelde genel bir
beklenti hâlini almıştır. “Yardımcı astsubay olmak istiyoruz.” diyorlar, bu
konu da önemli.
Şimdi,
asıl önemli konu şu: Okullarının hizmetten sayılmaması. Bamteline geliyorum.
Bir okul okuyorlar, bu, hizmetten sayılmıyor. Bu, Komisyonda da görüşüldü
aslında, bir onay da çıkmıştı, inşallah çözüleceğini de düşünüyoruz. Silahlı
Kuvvetlerde 3 tane muvazzaf statü var: Subay, astsubay ve uzman jandarma.
Şimdi, biz subaylar harp okulunda okuyoruz dört sene, bunlar fiilî hizmetten
sayılıyor; astsubaylar okuyor okullarında, onlar da fiilî hizmetten sayılıyor
ama iş uzman jandarmalara geliyor, onların da okulları var, onlarınki
sayılmıyor. Direkt burada bir haksızlık var, direkt bir haksızlık var, işin
bamteli de bu zaten. Bunların bir senelik okul sürelerinin hizmetten sayılması
gerekiyor.
Bakın,
daha alt rütbedeki uzman erbaşların askerlikte geçen süreleri dahi hizmetten
sayılırken, uzman jandarmaların okulda geçen süreleri sayılmıyor. Bu işin
mutlaka düzeltilmesi gerekir. Bu, negatif ayrıştırma demektir düzeltilmezse. 
Komisyonda
önerge verdik “Çözeriz.” denilerek geri çekildi. Kurum olarak Jandarma Genel
Komutanlığından bahsediyorum. Jandarma Genel Komutanlığının oluru var, herkesin
oluru var şu an. Milliyetçi Hareket Partisinin onayladığını biliyorum, değilse,
tersini söylerlerse sevinirim. İYİ PARTİ de onaylıyor, Komisyonda AK PARTİ
Grubu da onayladığını söyledi. Dolayısıyla şu an bir sıkıntı yok. Artı, mali
açıdan da “Siz hizmetten sayın, parasını biz öderiz.” diyorlar. Bu, önergemizde
de mevcut. Yani bu işin yarısını direkt uzman jandarmalar üstleniyor, diğer
yarısı SGK’ye kalıyor. O da olağan bir süreç. Dolayısıyla bunun geçmesi
gerekiyor. 
Artı,
kanun teklifinde yani kurumun önerdiği teklifte şu da var: Geçmişe yönelik
herhangi bir hak doğurmayacağı ve borç tutarının kendileri tarafından ödeneceği
yazılmış. Yani bu insanlar daha ne yapsın bu hakkı almak için? Dolayısıyla bu
iş çözülmelidir. 120 milyon liralık bir bütçe gerektiği ifade edildi,
Başkanımızla görüşmüştüm. Evet, ekonomi zor durumda da hep mazlumdan mı
keseceğiz? Yani hep mazlumun hakkını yiyerek mi bunları telafi edeceğiz? Yani
israf edilen o kadar çok kalem var ki Sayıştay raporlarında, burada hiç bundan bahsetmek
bile istemiyorum, önemli olan onların sorununun çözülmesidir diyorum.
Dolayısıyla böyle söylemek, “mali yük” demek, bence devasa Türkiye Cumhuriyeti
devletine yakışmaz, hakarettir diyorum, çözülmesini istiyorum ve yüce Meclisi
saygıyla selamlıyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Bazı Kanunlarda ve 375 Sayılı Kanun Hükmünde Kararnamede Değişiklik
Yapılmasına Dair Kanun Teklifi’nin 17’nci maddesinin birinci fıkrasında yer
alan “eklenmiştir” ibaresinin “ilave edilmiştir” ibaresiyle değiştirilmesini
arz ve teklif ederiz. 
 Aylin
Cesur İbrahim Halil Oral Hüseyin
Örs
 Isparta Ankara Trabzon
 Feridun
Bahşi  Dursun
Müsavat Dervişoğlu
 Antalya  İzmir
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkan.
BAŞKAN
– Önerge üzerinde Isparta Milletvekili Sayın Aylin Cesur, buyurun. (İYİ PARTİ
sıralarından alkışlar) 
AYLİN
CESUR (Isparta) – Sayın Başkan, değerli milletvekilleri; Genel Kurulu saygıyla
selamlıyorum.
Öncelikle,
şehitlerimize Allah’tan rahmet diliyorum, yüce milletimize ve sevenlerine sabır
ve başsağlığı diliyorum.
98
maddelik Bazı Kanunlarda ve 375 Sayılı Kanun Hükmünde Kararnamede Değişiklik
Yapılmasına Dair Kanun Teklifi’nin 17’nci maddesi üzerine İYİ PARTİ adına
vermiş olduğumuz önerge üzerinde söz aldım. 98 maddelik kanun teklifi yine
“çat” diye önümüze kondu ve yine yangından mal kaçırırken iktidar partisi, bu
kadar kapsamlı bir torbanın içine her şeyi koymuş, bir kısmı faydalı maddelerin
içinde evlerinde yangın olan milletimizin sorunlarına yönelik verdiği sözlerin
yapılmasını sağlayacak maddeler unutulmuş. Bir kısmı teknik düzenleme bunların
ancak yangını olanların yaralarına merhem hiçbir düzenleme yok maalesef. Bir
kısmı da araya sıkıştırılmış ve torba kanun yapmanın amacına uygun olmuş yani
iktidara ve yandaşlarına ve onların çıkarlarına yönelik düzenlemeler var.
Burada vaktim yok hepsini konuşmaya ama siz teklifi geçirinceye kadar
meramımızı biz millete buradan anlatmaya devam edeceğiz. Anlarsanız size de
tabii anlatıyoruz ama şu ana kadar eğer anlamış olsaydınız “İçişleri” deyince
ilk yapılacak iş Emniyet teşkilatımızı ve yüz binlerce insanı ilgilendiren
müjdeyi vermeniz gerekirdi, 3600’ün çıkması gerekirdi bu teklifte. Birtakım
düzenlemeler yapılıyor ancak rahatsızlık yaratan farklılık şurada: Jandarma
alay komutanları, Sahil Güvenlik ve Emniyet müdürleri de aynı kuruma bağlı
artık, her ikisi de şehrin güvenliğini sağlıyor; farklı bölgelerden sorumlular.
Birinde nüfus ve suçla karşılaşma oranı yüksek, diğerinde yüz ölçümü fazla, suçla
karşılaşma oranı nispeten genellikle daha az ancak ücretlendirmede durum
farklılık gösteriyor. Herhangi bir Jandarma albayı ek göstergesi 4800-5800
arasında değişirken, birinci sınıf Emniyet müdürlerinin, il Emniyet müdürü de
dâhil ek göstergesi 3600 ve dolayısıyla çok ciddi bir maaş farkı var. Her ikisi
de güvenlikten sorumlu, dengelemek lazım. Jandarma alay komutanları ve il
Emniyet müdürlerinin ek göstergelerini ve maaşlarını düzenlemek, orada canı
pahasına hep birlikte omuz omuza görev yapan tüm güvenlik görevlilerimizin
aslında motivasyonunu da artıracaktır.
Şimdi,
turpun büyüğü heybede, burada çok dile getirildi, ben de defalarca dile
getirdim ama hakları alınıncaya kadar -tıpkı EYT gibi- dile getirmeye ve onlar
adına istemeye devam edeceğiz. Sakın paramız filan yok demeyin, her şeye hatta
Suriyelilere para buluyorsanız -getirdiğiniz Suriyeliler de dâhil- ülkemizde
güvenlik sorunu yaratan her şeye göğüs geren ve vatan uğruna kafasını kurşuna
uzatan Emniyet teşkilatımıza verdiğiniz sözü tutmanızı ve 3600’ü çıkarmanızı
istiyoruz. Bunu Emniyet teşkilatı adına istiyoruz; evlatlarıyla, eşleriyle,
anne babalarıyla can pazarında fedakârca ömür harcayan güvenlik güçlerimiz
adına istiyoruz; sabahlara kadar “Evladım ne olacak?” diye uykularından olan
anneler adına istiyoruz. İzmir’de kameralar önünde kahramanca şehit düşen Fethi
Sekin kardeşimiz adına istiyoruz. Özel Harekât Daire Başkanlığında şehit düşen
güzeller güzeli kardeşimiz Başkomiser Zeynep Sağır adına istiyoruz. Emniyet
Müdürü Taner Zafer Koyuncu adına istiyoruz. Meriç Alemdar adına istiyoruz. Tüm
gazilerimiz ve canını bu vatana hiç durmadan feda eden şehitlerimiz adına
istiyoruz, milletimiz adına istiyoruz. 
Konuşmamın
başında yüz binler müjde bekliyor dedim. Aslında “müjde” dediğimiz de sizin
verdiğiniz söz değerli arkadaşlar. Sözünüzü tutun istiyoruz, bunu sizin için de
istiyoruz çünkü iç barışımız ve güvenliğimiz çok önemli. Cumhuriyet kurulalı
beri en önemli konu bu aslında, barışın, huzurun güvenlikle direkt ilişkisi var
çünkü ve hepsinin varlığında, bunların demokratik kurallarla ve hukukun
üstünlüğüyle sağlanması da çağdaş uygarlığın gereği. 
Ülkemizdeki
huzur da güven de kurumların ahenkle çalışmasıyla ve Anayasa’nın işlemesiyle
ancak mümkün olacaktır, kurumların ahengi de o kurumların çalışanlarının
devletine olan güveniyle ve güven de verilen sözlerin tutulmasıyla. Yani bunu
tekrar söylüyorum: Sizin için de istiyoruz. 
Genel
Kurulu saygıyla selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Son
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 144 sıra Kanun Teklifi’nin 17’nci maddesinde geçen “ibaresi” ibaresinin
“ifadesi” olarak değiştirilmesini arz ve teklif ederiz.
 Mensur
Işık Habip Eksik Mahmut
Celadet Gaydalı
 Muş Iğdır Bitlis
 Murat
Çepni Ayşe Acar Başaran Hüseyin
Kaçmaz 
 İzmir Batman
 Şırnak
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkan. 
BAŞKAN
– Önerge üzerinde Sayın Ayşe Acar Başaran.
Buyurun
Ayşe Hanım. (HDP sıralarından alkışlar)
AYŞE
ACAR BAŞARAN (Batman) – Sayın Başkan, değerli milletvekilleri; ben de herkesi
saygıyla selamlıyorum.
Dün
partimize yönelik saldırılardan söz etmiştim, bugün biraz onun devamını
anlatacağım. 
Antep’ten
dün söz etmiştim. Antep’te 54 yöneticimiz bir günde gözaltına alınmış,
bunlardan 24’ü tutuklanmış, geri kalanı serbest bırakılmıştı adli kontrol
tedbirleriyle. Yalnız, yetmemiş galiba tutuklamalar, savcı itiraz etmiş, dün 3
arkadaşımız daha savcının itirazıyla tutuklandı. Bugün 8 kişiyle ilgili daha
itirazlarda bulunulmuş ve korkumuz o ki onlar da tutuklanacak çünkü bir defa
oradan talimat alınmış. Maalesef, durum biraz bu. 
Şimdi,
bu, konseptin bir parçası; aslında cezaevlerinde bu konseptin diğer bir parçası
devam ediyor. Cezaevleriyle ilgili olarak nasıl ki dışarıda muhalefeti
zapturapt altına almış siyaset yürütülüyorsa cezaevlerinde de baskılarla,
sindirmelerle -biz “işkence” diyoruz, kaba ve yaralayıcı bulunuyor; biz
“işkence” diyoruz, çokça itirazlar ediliyor ama- işkenceyle, insan onuruna
aykırı davranışlarla orada da bir zapturapt altına alma politikası yürütülüyor.

Tam
bunun karşısında, Osmaniye Cezaevinde bulunan tutsaklar 12 Kasım tarihinden bu
yana ve Türkoğlu’nda da 4 tutsak açlık grevine başlamış. 
Şimdi,
neden kaynaklı bu açlık grevine başladıklarını anlatacağım. Şimdi, değerli
arkadaşlar, şu anda cezaevlerinde, özellikle insan onuruna aykırı olarak en
yoğun yürütülen siyaset, Ayakta sayım dayatması. Ceza ve Tevkifevleri Genel
Müdürlüğünün içerideki bu yürütüş biçimiyle ilgili bir tüzük var. Bu tüzüğün
46’ncı maddesinin (8)’nci fıkrasında aslında sayımın nasıl yapılacağı
düzenleniyor ama sayımın ayakta nizamla yapılacağı falanla ilgili bir düzenleme
yok. Hatta (9)’uncu fıkrada “Arama ve sayımlar sırasında insan onuruna saygı
esastır.” diyor ama maalesef, bir genelge yayımlanmış 7 Şubat 2018 tarihinde ve
bu genelgeye göre diyor ki: “Personele yönelik saldırı, rehin alma gibi
eylemleri önlemek amacıyla sayımların odaların alt kısmında, tüm hükümlü ve
tutukluların belli bir nizamda ayakta görülecek şekilde alınması.” Şimdi bu
“belli nizam” dedikleri askerî usul, bizim bildiğimiz 1980 döneminde Diyarbakır
Cezaevinde dizdikleri ve zorla “Ayakta sayım yapacaksınız.” diye dayattıkları
bir usul. Bunu kabul etmeyen tutsaklara karşı da büyük bir saldırı
geliştiriyorlar. Bunu da şöyle formüle etmişler: “Son günlerde yaşanan terör
olayları nedeniyle üzücü bir olaya sebebiyet verilmemesi için sayımlara yeteri
kadar personelle gidilmesi.” Şimdi bu yeteri kadar personel gittiğinde, gidiş
şöyle anlaşılıyor: “Biz gideriz, ‘Kalkın, ayakta sayım yapacağız.’ diye
dayatırız, kabul edilmediğinde de o tutsakları darbederiz. Bu da yetmez, bir de
üstüne onlara disiplin cezası veririz, infazlarını yakarız, denetimli
serbestlikten yararlanmasını engelleriz.” İşte, şu anda Osmaniye ve Türkoğlu
Cezaevlerinde rutin olarak geliştirilen bir durum bu. 
İkincisi
ne? Şu anda neredeyse bütün cezaevlerinde muhalif basının yayınlarının içeri
girişi engelleniyor. Zaten hepimiz artık, bu havuz medyasını izlemekten kusmuş
vaziyetteyken içerideki tutsakların tek aracı bu; bizim en azından sosyal medya
var, onların tek aracı. “Siz sabahtan akşama kadar o havuz medyasını
izleyeceksiniz.” diyorsunuz. İzlemiyorlar; başka kaynakları, gerçekten objektif
habercilik yapan kaynakları istiyorlar Evrensel, Yeni Yaşam gibi. Bunların
girişi de engelleniyor. 
Şimdi,
bir tane daha var, bu da sürekli rutin bir uygulama. Doktora gidiyorlar,
doktora gittiklerinde kelepçeli muayene dayatılıyor. Oraya giden askerî
personel, Jandarma bunu dayatmasa bile doktorların kendilerine söyledikleri
şeyler de aslında nasıl ayrımcı bir tavırla karşı karşıya olduklarını
gösteriyor. Doktorlar şöyle sesleniyor onlara: “Ben sizin kim olduğunuzu
biliyorum, siz teröristsiniz.” diyorlar ve sinkaflı, ağza alınmayacak
küfürlerle aslında tedavi etmeden kendilerini geri gönderiyorlar. Bunları kendi
anlatımlarıyla söylüyorum, avukat arkadaşlarımız gitti ve görüştü, bunları
kayıt altına almışlar. 
Adalet
Bakanlığına, milletvekillerine veya resmî kurumlara göndermek istedikleri
mektuplara el konuluyor, bir şekilde, şikâyet etmelerinin de önü kesiliyor.
Yani orada diyorlar ki: “Biz size nasıl davranırsak davranalım, sizin hiçbir
şekilde, hiçbir yere ulaşmanıza da izin vermeyeceğiz.” Bu çok daha uzun bir
liste, ben gerekli mercilere de iletirim. Ancak bunlarla ilgili maalesef,
hiçbir girişim ve düzeltme yolunda bir adım yok. 
Osmaniye
Cezaevindeki ve Türkoğlu Cezaevindeki siyasi tutsaklar, bu uygulamalar ve uzun
uzun anlatabileceğimiz başka uygulamalar nedeniyle, dediğim gibi, açlık
grevinin 17’nci günündeler. Bunların sorunlarının derhâl çözülmesi ve
gerçekten, kendilerinde fiziksel bir zarara yol açmadan açlık grevinin
sonlandırılması için herkesi görevini yapmaya çağırıyoruz. 
(Mikrofon
otomatik cihaz tarafından kapatıldı) 
AYŞE
ACAR BAŞARAN (Devamla) – Başkan, önemli bir konu olduğu için -çok vermiyorsunuz
biliyorum ama- sadece bir dakika daha istiyorum. 
BAŞKAN
– Hiç vermiyorum ama açayım, siz selamlamanızı yapın.
Buyurun.

AYŞE
ACAR BAŞARAN (Devamla) – Bir de Patnos Cezaevinden kısa bir bilgi vereceğim
sadece. Arkadaşlar, Patnos Cezaevi açıldı “beş yıldızlı otel” diye hep
anlatıyorsunuz. Bu cezaevinin en büyük sorunu su. 1.500 kişilik Patnos Cezaevinde
iki yıldır kesinlikle içme suyu yok. Bunu cezaevinin idaresi de söylüyor, içme
suyu yok ama buna bir çözüm de bulunmuyor. Tutsaklar bu suyu içtiklerinde
vücutlarında rahatsızlıklar meydana geliyor, bu suyla yıkandıkları için kaşıntı
ve vücutlarında dökülmeler oluyor, birçok rahatsızlık söz konusu ama bugüne
kadar herhangi bir şekilde Patnos Cezaevinin bu su problemiyle ilgili bir adım
atılmış değil. Dediğim gibi, cezaevi idaresi de bir sorunun olduğunu söylüyor
ama “Bu sorun beni aşar.” diyor. O aşmayacak mercilere sesleniyoruz: Bu sorunun
derhâl çözülmesi gerekiyor. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir. 
RAMAZAN
CAN (Kırıkkale) – Sayın Başkan…
BAŞKAN
– Buyurun Sayın Can.
RAMAZAN
CAN (Kırıkkale) – Başkanım, kısa bir açıklama yapmam gerekiyor İç Tüzük 60’a
göre.
BAŞKAN
– Buyurun.
IV.- AÇIKLAMALAR (Devam)
34.- Kırıkkale Milletvekili Ramazan Can’ın, “tutsak” ve “esir”
kelimelerini kabul etmelerinin söz konusu olmadığına ilişkin açıklaması
RAMAZAN
CAN (Kırıkkale) – Sayın Başkanım, değerli milletvekilleri; hepinizi saygıyla
selamlıyorum.
“Tutsak”
ve “esir” kelimelerini kabul etmemiz mümkün değildir. Ceza yargılamasında,
hukukta savunma vardır, ifade alma vardır, sonucunda da gerekirse tutuklama ve
hüküm vardır. Dolayısıyla bu gibi beyanları Türkiye Cumhuriyeti’nin Meclisinde
kabul etmemiz mümkün değildir.
Diğer
taraftan “Görüşülmekte olan 144 sıra sayılı Kanun Teklifi’nin 17’nci maddesinde
geçen ‘ibaresi’ ibaresinin ‘ifadesi’ olarak değiştirilmesini arz ve teklif
ederiz.” Arkadaş bu önergeyle ilgili konuştu. 
Arz
ederim.
AYŞE
ACAR BAŞARAN (Batman) – Herkes aynı şeyi yapıyor.
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Antalya Milletvekili Kemal Çelik ile 104 Milletvekilinin Bazı
Kanunlarda ve 375 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/2368) ile Tekirdağ Milletvekili Mustafa Şentop’un Türk
Vatandaşlığı Kanununda Değişiklik Yapılması Hakkında Kanun Teklifi (2/2385) ve
İçişleri Komisyonu Raporu (S. Sayısı: 144) (Devam)
BAŞKAN
– 17’nci maddeyi oylarınıza sunuyorum: Kabul edenler… Etmeyenler… Kabul
edilmiştir. (Gürültüler)
Maddeyi
oyluyorum arkadaşlar, maddeyi.
AYŞE
ACAR BAŞARAN (Batman) – Torba kanun getirmeyin de daha doğru düzgün konuşalım
kanunlarla ilgili dedik.
RAMAZAN
CAN (Kırıkkale) – Ben bir şey demedim.
HABİP
EKSİK (Iğdır) – Emirle kanun teklifi getirdiğiniz zaman olacağı budur, başka
şey olmaz ki.
BAŞKAN
- Sayın milletvekilleri, rica ediyorum, lütfen, Genel Kurulu dikkatli takip
edelim.
Birleşime
beş dakika ara veriyorum.
Kapanma Saati: 17.41
ÜÇÜNCÜ OTURUM
Açılma Saati: 17.52
BAŞKAN: Başkan Vekili Süreyya Sadi BİLGİÇ
KÂTİP ÜYELER: İshak GAZEL (Kütahya), Nurhayat ALTACA KAYIŞOĞLU (Bursa)
-----0-----
BAŞKAN
– Türkiye Büyük Millet Meclisinin 24’üncü Birleşiminin Üçüncü Oturumunu
açıyorum.
144
sıra sayılı Kanun Teklifi’nin görüşmelerine devam ediyoruz. 
Komisyon
yerinde.
18’inci
madde üzerinde 3 önerge vardır, önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 144 sıra sayılı Bazı Kanunlarda ve 375 Sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 18’inci maddesinin teklif
metninden çıkarılmasını arz ve teklif ederiz.
 Mahmut
Tanal  Ali Öztunç  Nihat
Yeşil
 İstanbul
 Kahramanmaraş Ankara
 Yaşar
Tüzün Ali Şeker İlhami
Özcan Aygun
 Bilecik İstanbul Tekirdağ
 Ensar
Aytekin  Erkan Aydın Okan
Gaytancıoğlu
 Balıkesir Bursa Edirne
BAŞKAN
– Komisyon önergeye katılıyor mu? 
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Sayın
Başkan. 
BAŞKAN
– Önerge üzerinde söz talebi Sayın Okan Gaytancıoğlu’nun. 
Buyurun.
(CHP sıralarından alkışlar) 
OKAN
GAYTANCIOĞLU (Edirne) – Sayın Başkan, değerli milletvekilleri; öncelikle bugün
Hakkâri ve Şanlıurfa’daki şehitlerimize rahmet diliyorum, yakınlarına
başsağlığı diliyorum, milletimize sabır diliyorum. 
Görüşülmekte
olan 144 sıra sayılı Yasa Teklifi’yle ilgili olarak 18’inci madde üzerinde söz
aldım. Yüce Meclisi saygıyla selamlıyorum. 
18’inci
maddede çok önemli bir şey yok, bizim de desteklediğimiz unsurlar var, Silahlı
Kuvvetlerin sağlık personelinin tazminatlarıyla ilgili konular var. Ancak
yasayı bir bütün olarak incelediğimizde bazı eksik maddeleri var. Nedir?
Örneğin, bir tanesi Silahlı Kuvvetlerin izinleriyle ilgili. Bunda da bir şey
yok, Silahlı Kuvvetlerin personeli tabii ki izne çıkar, tabii ki tatil yapar,
hatta kendilerine yol izni dahi veriliyor, hastalandıklarında izinler
veriliyor. Örneğin, yıllık izinlerini kullanacak personel ne yapacak? Otuz gün
izin aldıysa “Ben bir ailemi ziyaret edeyim.” diyecek ve ailesini ziyaret
edecek, on beş gün ailesinin yanında kalacak “Bir de bir tatil yapayım, bir
askerî kampa gideyim. Jandarma Genel Komutanlığının, Sahil Güvenlik
Komutanlığının bir kampına gideyim.” diyecek ama bir bakacak ki burası
kiralanmış. Kime kiralanmış? Özel sektörde birilerine kiralanmış. Yani siz bu
yasayla Jandarma Genel Komutanlığına, Sahil Güvenlik Komutanlığına ait
tesisleri kiralıyorsunuz hem de sadece sosyal tesisleri değil, askerî
gazinolar, vardiya yatakhaneleri, özel, yerel kış eğitim merkezleri ile
kantinlerin tamamı, bir kısmı veya bazı şubelerinin kiraya verilebilme olanağı
sağlanıyor. Kime verilecek, hangi koşullarda verilecek; bunlar açık ve net
değil. Yani her şeyi satarak, yandaşlara vererek, kiralayarak nereye kadar
gideceksiniz? Sata sata yer bırakmadınız yani bu ülkede sermaye kalmadı “yerli
sermaye” denilen bir şey kalmadı. TEKEL, TÜPRAŞ, TELEKOM, bankalar, sigorta
şirketleri, limanlar, her biri gitti; devlete ait üretme çiftlikleri, Süt
Endüstrisi Kurumu, Et Balık Kurumu gibi kurumların hepsi gitti. 
Bu
ülke kurulurken çok zor koşullarda kuruldu, Düyun-ı Umumiye vardı, borçlar
vardı, bu borçlar ödendi, kapitülasyonlar kaldırıldı, üretim ekonomisine
geçildi, devlete ait bir sürü fabrika oluştu, devlete ait bir sürü tesis oluştu
ama siz, geldikten sonra haraç mezat ne varsa sattınız. Sadece TEKEL’i
stoklarında 100 milyon dolarlık üzümle sattınız, sattığınızda 290 milyon dolar
ediyordu; satın alanlar, bir yıl sonra bunu başkalarına sattılar 890 milyon
dolara. E, ondan sonra ne oldu? Tekrar bir satış oldu, şu anda TEKEL 2,1 milyar
dolara yabancılarda, İngilizlerde. Yani satmanın bir sonu yok, kiralamanın,
yandaşlara destek vermenin bir sonu yok. Bunları koruyabiliyor muyuz?
Personelimize ucuz tatil yaptırabiliyor muyuz? 
Bakın,
askerî personelimiz şehit oluyor, yaralanıyor, moral bulması lazım, tesislere
gitmesi lazım, dinlenmesi lazım, kafasını dağıtması lazım, çocuklarıyla,
ailesiyle birlikte tatil yapması lazım. Onun için de bu tip tesisler lazım.
Kantinler lazım, ucuza alışveriş yapabilsinler, piyasa koşullarının altında
ucuza alışveriş yapabilsinler. Çünkü “3600 ek gösterge vereceğiz.” diyorsunuz,
vermiyorsunuz. Seçimlerde her yeri dolaşıyorsunuz, vaatte bulunuyorsunuz,
vaatlerinizde durmuyorsunuz. Hiç olmadı; bu tip tesisler, devlete ait, ordumuza
ait, Türk Silahlı Kuvvetlerine ait tesisler yerinde dursun, yerinde dursun,
personel buralardan yararlansın, uzun yıllar yararlansın. Başka bir şey
veremiyorsunuz; hiç olmadı, bu tip olanaklardan yararlansınlar. Yani,
satışların bir sonu yok. Birazcık yandaşları değil, yurttaşları düşünelim.
Ülkemiz çok zor koşullarda kuruldu. Gelecek nesillere bırakacak bir şeylerimiz
kalsın diyorum.
Genel
Kurulu saygıyla selamlıyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Bazı Kanunlarda ve 375 Sayılı Kanun Hükmünde Kararnamede Değişiklik
Yapılmasına Dair Kanun Teklifi’nin 18’inci maddesinin birinci fıkrasında yer
alan “değiştirilmiştir” ibaresinin “yeniden düzenlenmiştir” ibaresiyle
değiştirilmesini arz ve teklif ederiz.
 Zeki
Hakan Sıdalı Dursun Müsavat Dervişoğlu Hüseyin
Örs
 Mersin İzmir Trabzon
 Feridun
Bahşi  İbrahim
Halil Oral
 Antalya  Ankara
BAŞKAN
– Komisyon önergeye katılıyor mu? 
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkanım.
BAŞKAN
– Önerge üzerinde söz talebi Sayın Zeki Hakan Sıdalı’nın.
Buyurun.
(İYİ PARTİ sıralarından alkışlar)
ZEKİ
HAKAN SIDALI (Mersin) – Sayın Başkan, değerli milletvekilleri; sözlerime bugün
acı haberini aldığımız şehitlerimize Allah’tan rahmet, ailelerine de başsağlığı
dileyerek başlamak istiyorum.
Türk
Silahlı Kuvvetlerinin en önemli unsurlarından olan uzman erbaşlarımız,
Türkiye’nin geçmeye çalıştığı profesyonel ordu sisteminin de belkemiğini
oluşturmakta. Vatan savunmasında en kritik görevleri üstlenen kahramanlarımız,
ordumuzun en çok şehit ve gazi veren unsuru olma gururunu da şeref nişanesi
olarak göğsünde taşıyor. Tüm bu cansiparane mücadelelerine rağmen uzman
erbaşlarımız, ne yazık ki hak ettikleri değeri görmüyorlar. İktidarda olanlar,
onların her geçen gün dağ gibi büyüyen sorunlarını göremiyor ya da görmek
istemiyor. 
Sınır
içi ve sınır ötesi terörle mücadelenin vurucu ve kritik gücü olan uzman
erbaşlarımız, branşlarında ne kadar uzmanlaşırlarsa uzmanlaşsınlar, her an
işlerini kaybetme tehlikesiyle karşı karşıyalar. Liyakat ve tecrübeye
bakılmadan, aldıkları sıralı cezalarla sözleşmeleri feshedilebiliyor; bu
sebeple, uzman erbaşlar ceza almamak, işten atılmamak adına, görevleri olmayan,
kanun ve yönetmeliklerinde de yer almayan işleri yapmak zorunda bırakılıyorlar.
Yanı sıra, sözleşmeli görev yaptıkları için her sözleşme yenilenmesinde de
sağlık raporu almak zorundalar. “Sınıfının görevini yerine getirebilir.” raporu
almazsa Türk Silahlı Kuvvetleriyle ilişiği kesilebiliyor. 
Subay
ve astsubaylara baktığımızdaysa bu durumda olanların farklı sınıflara
kaydırılarak görevlerine devam ettiklerini görebiliyoruz. Size soruyorum:
Yıllarca Türk milletine emek vermiş uzman erbaşları tek kalemde harcamak ne
kadar adaletli bir durum? Uzman erbaşlarımızı kapsayan bir tayin yönetmeliği
bulunmuyor. Subay, astsubay tayin yönetmeliklerinde meslek hayatında 1 kereye
mahsus iki yıl ev götürülemez garnizonlarda görev yapma şartı varken uzman
erbaşlar neredeyse meslek hayatlarının dörtte 3’ünü bu şekilde geçiriyorlar.
Daha da somutlaştıracak olursak Tunceli’de görev yapan bir uzman Kayseri’ye
tayin oluyor, Kayseri’deki birlik geçici görevle Hakkâri’ye gönderiyor, dört
sene burada görev yapıyor. Geçici görev şark görevi sayılmadığı için yeni tayin
döneminde terörle mücadelenin yoğun olduğu bir ile tekrar gönderilebiliyor.
Ömürleri ev götürülemez garnizon ve karakollarda geçen uzman erbaşlar aile
bütünlükleri olmadan, çocuklarını görmeden bir meslek hayatı geçiriyorlar. Bu
durum kabul edilemez. “İstediğimiz yere gitmezse sözleşme yenilemeyiz.” tehdidi
ve baskısıyla bu işi yürütemezsiniz. Uzman erbaşlarımızı üvey evlat olarak
görmek yerine, Türk Silahlı Kuvvetlerinin asli unsuru olarak görmenizi
istiyoruz. 
Uzman
erbaşlarımızın bir nöbet ve izin yönetmelikleri de bulunmamakta. Üstleri ne
derse o oluyor. Günü geliyor üst rütbenin nöbetini tutan uzman, günü geliyor
ast rütbenin de nöbetini tutmak zorunda kalıyor. 
Diğer
yandan, uzman erbaşların bireysel izin aldıkları da nadir görülüyor. Bunun
yerine takım ve tim izinleri alan uzman erbaşlar, düğünlerini bile bu izne göre
ayarlamak zorunda kalıyorlar; çocuklarının doğumuna, yakınlarının cenazesine
bile gidemiyorlar. Bu uygulama da kabul edilemez. Uzman erbaşlarımızın en basit
kabul edilen çalışma haklarını, hatta insan hakları bağlamında
düşünebileceğimiz taleplerini artık görmezden gelmemelisiniz. Unutmamalıyız ki
en kutsal görevlerden birini icra eden bu kişilerin görevleri dışında bir de
ailevi sorumlulukları var. Dayatılan mecburiyetler, baba veya eş olma, hatta
evlat olma gibi en insani ve en önemli görevlerini gölgelemekte. Aile
bütünlükleri bu şartlarda nasıl sürdürülebilir? Siz olsanız ne hissedersiniz? 
Ayrıca,
duymaktayız ki birçok birlikte görev bitiminde istirahat için üst rütbeliler
evlerine giderken uzman erbaşların gitmelerine izin bile verilmemekte. Tüm bu
şartlar, onların zaten zor ve tehlikeli olan hayatlarını daha da zorlaştırıyor.
Kahraman uzman erbaşlarımızın aslında bizlerden istediği çok şey yok, daha
insancıl bir kanun istiyorlar. TSK’nin düzenlediği gerek yönetmeliklerde
gerekse temel haklarda yok sayılmamalılar. 
Konuşmamı
onlardan aldığım bir cümleyle bitirmek istiyorum: “Vatana hizmetin sözleşmesi
olmaz.” Gelin, artık, bu kardeşlerimizi sözleşmeli çalıştırmayalım, hakları
olan kadroları verelim. 
Yüce
heyetinizi saygıyla selamlıyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir. 
Son
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 144 sıra Kanun Teklifi’nin 18’inci maddesinde geçen “Milli Savunma
Bakanlığınca” ibaresinin “Millî Savunma Bakanlığı tarafından” olarak
değiştirilmesini arz ve teklif ederiz.
 Mensur
Işık Habip Eksik Mahmut
Celadet Gaydalı
 Muş Iğdır Bitlis
 Murat
Çepni  Hüseyin
Kaçmaz 
 İzmir  Şırnak
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkan. 
BAŞKAN
– Önerge üzerinde söz talebi Sayın Hüseyin Kaçmaz’ın.
Buyurun.
(HDP sıralarından alkışlar) 
HÜSEYİN
KAÇMAZ (Şırnak) – Sayın Başkan, değerli milletvekilleri; 1925’ten 2010’a kadar
birçok süreç yaşadı bu ülke. Belirtmek isterim ki –demin arkadaşım da gösterdi-
umumi müfettişliklerden şark ıslahat planlarına, yine -Türkiye Büyük Millet
Meclisinin- 1960 doğu raporlarına ve buna benzer yaklaşık 30 resmî rapor söz
konusu Kürt meselesi üzerinde. Ancak, bunların hepsinin ortak bir noktası da
vardı, yanıldığı bir nokta da vardı, Kürt meselesini güvenlikçi anlayışla çözme
gayreti, Kürt halkının taleplerini tasfiyeci anlayışla çözme gafleti vardı bu
raporlarda. Demin arkadaşım gösterdi, haritada gösterdi, 1925’teki, 1927 ve
1932’deki yine 1987 ve 2002’deki, sıkıyönetim dönemlerindeki ve 2016’daki
kayyum atamalarındaki durumu gösterdi, aslında Kürt meselesi tam da odur.
Kürtlerin yoğun yaşadığı bu yerlerde bir sorun var arkadaşlar, ismini ne
koyarsanız koyun. Bu meseleyi çözmek zorundayız ve bunun için biz, aslında
sürekli bir paradigma geliştirerek bu meseleyi bu ülkenin gündeminden çıkararak
hakkaniyetli bir şekilde onurlu barışın tesisi için mücadele ediyoruz. Ama
maalesef ki karşımızda şu an itibarıyla bu durumun ciddiyetini ve bu durumun
çözülmesi gerektiğini kabul eden bir iktidar yok. Dediğimiz gibi, 1925’ten
itibaren başladı kayyum politikalarına benzer politikalar. Ancak 2010’da bir
ara verildi, 2010’da farklı bir akıl devreye sokuldu ve hemen İmralı’dan gelen
ve Amed’de (Diyarbakır’da) “Nevroz”da milyonların önünde okunan mektupla
birlikte bir barış, çözüm süreci başlamıştı. Eksiğiyle fazlasıyla tüm ülkenin
sahiplenmesi gereken bir süreçti. Ancak, iktidarın tasfiyeci politikası
maalesef ki bu çözüm sürecinin de başarısızlıkla sonuçlanmasına sebep oldu.
Daha sonrasında ortaya çıktı ki 2014’te Millî Güvenlik Kurulu kararıyla
birlikte Genelkurmay Başkanlığı Strateji Daire Başkanlığının belirlediği bir
strateji vardı, çöktürme planı. Çöktürme planı neydi? Bu bahsettiğimiz diğer 30
raporla birlikte yine Kürt meselesinde tasfiye politikasının yürütülmesiydi.
Ancak, arkadaşlar, hepimiz şunu biliyoruz: Kürt oku yaydan çıkmış, 40 milyon
Kürt’ü katledecek değilsiniz, 40 milyon Kürt’ün talebini yok sayacak
değilsiniz. Kürtler taleplerinde haklıdır, Kürtler bugün Orta Doğu’da mazlum ve
mağdur bir halktı ve şu an tüm dünya Kürtleri artık kahramanlıklarıyla da
biliyor, sadece mazlum ve mağdur bir halk olarak değil. Ben 91 Körfez Savaşı’nı
hatırlıyorum, Kürtlerin nasıl Saddam’ın zulmünden kaçtığını. 90’lı yılları
hatırlıyorum, akrabalarımızın, köylülerimizin nasıl yakılan köylerinden
kaçtığını; binlerce, yüz binlerce insanın nasıl göç ettirildiğini; hepsini
hatırlıyorum. Daha çok küçük yaşta, Cem Ersever gibi ya da Cemal Temizöz gibi
hakkında birçok JİTEM’vari cinayetlerle iddiası olan isimleri de duydum. Evet,
bu çatışma sebebiyle ben de bu ülkenin bir yurttaşı olarak çocukluğumun büyük
bir kısmını, gecelerini sığınaklarda geçirdim. Çatışmanın, savaşın ne demek
olduğunu en iyi biz biliriz. 
Dolayısıyla,
Orta Doğu bu şekilde kaynayan bir kazan şeklindeyken, evet, gördük, Irak,
Suriye, şimdi İran, sonrasında sıra Türkiye’de. Biz demokratik cumhuriyette ve
demokraside ısrar ediyoruz. Tek çözüm yolu bu paradigmadır. Gelin, bu
hukuksuzluklardan vazgeçin. Kayyum politikası daha önce denendi, bu ülkeye bir
şey kazandırmadı. Şu an siyasetçi arkadaşlarımız, belediye eş başkanlarımız
siyasi rehine olarak tutuklu. Siz buna itiraz ediyorsunuz arkadaşlar ama Selçuk
Başkan, üç yıl önce, 2016’da tutuklanan bir iftiracının -itirafçı da
demeyeceğim- beyanları üzerine tutuklandı. Bunu ne zaman yapıyor? Seçimden on
gün önce. Ya da Yüksekova Belediye Eş Başkanımız niye tutuklu biliyor musunuz?
Tolstoy’un bir sözünü sosyal medyada paylaştı diye. 
Arkadaşlar,
demokrasi, adalet, bu işi çözer.
Hepinizi
saygıyla selamlıyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Sayın
Bülbül, buyurun.
V.- AÇIKLAMALAR (Devam)
35.- Sakarya Milletvekili Muhammed Levent Bülbül’ün, Şırnak Milletvekili
Hüseyin Kaçmaz’ın 144 sıra sayılı Kanun Teklifi’nin 18’inci maddesiyle ilgili
önerge üzerinde yaptığı konuşmasındaki bazı ifadelerine ve bu zamana kadar
Meclis tarafından “Kürt raporu” adı altında bir raporun hazırlanmadığına
ilişkin açıklaması
MUHAMMED
LEVENT BÜLBÜL (Sakarya) – Sayın Başkan, önerge üzerinde HDP adına konuşan
hatip, daha önce Türkiye Cumhuriyeti tarihinde 30 Kürt raporu olduğundan
bahsetmiştir, Meclis tarafından hazırlanmış raporlardan bahsetmiştir. 1925
Abdülhalik Renda Raporu’ndan başlamak üzere, Celal Bayar’ın hazırlamış olduğu
raporlar da dâhil olmak üzere “Kürt raporu” adında böyle bir rapor Meclis
tarafından bu zamana kadar hazırlanmamıştır. Bu 30 raporun içerisinde -geçen de
Mecliste bu gündeme geldi- siyasi partilerin kendi siyasi anlayışları
çerçevesinde hazırlamış olduğu raporlar olabilir, bu raporları nasıl
adlandırdıkları o siyasi partilerin anlayışı çerçevesinde değerlendirilmelidir.

(Mikrofon
otomatik cihaz tarafından kapatıldı) 
BAŞKAN
– Buyurun. 
MUHAMMED
LEVENT BÜLBÜL (Sakarya) - Bu 30 sayısının içerisinde Milliyetçi Çalışma
Partisinin 91 yılında hazırlamış olduğu bir rapor da vardır. Bu, “Kürt raporu”
olarak değerlendirilen veya isimlendirilen bir rapor değildir, bölgeyle
alakalı, doğu ve güneydoğunun kalkınması, sosyal ve iktisadi yönden nasıl daha
dengeli bir şekilde, Türkiye’de hakça bir şekilde bu imkânlardan faydalanılması
için yapılan çalışmalardır. 1925’ten beri yapılan çalışmaların, isyan
faaliyetleri, kalkışma faaliyetlerinin araştırılması, değerlendirilmesi ve bir
kısım ıslahat çalışmalarıyla ilgili de hazırlanmış raporlar olduğunu görüyoruz.
“Türkiye’de bugün Kürt sorunu yoktur, terör sorunu vardır.” dediğimiz bu
ahvalde, sanki geçmişte bunlar kabul edilmiş de bugün reddediliyormuş gibi bir
algı oluşabilir. Bunlar, Türkiye Cumhuriyeti tarihinde ve yüce Meclisimizin
çatısı altında yapılan hiçbir araştırmada bu şekilde değerlendirmeye tabi
tutulmamıştır, bunun altını kalın bir şekilde çizmek istiyorum. 
(Mikrofon
otomatik cihaz tarafından kapatıldı) 
BAŞKAN
- Buyurun. 
MUHAMMED
LEVENT BÜLBÜL (Sakarya) – Ayrıca, konuşmacının “Kürt oku yaydan çıkmıştır.”
gibi ifadelerini şiddetle kınıyorum, asla ve asla kabul edilebilecek bir şey
değildir. Kürt oku bir yerde harekete geçtiyse, o ok, hem Türk’ün hem Kürt’ün
birlikte fırlayan oku olur ve Allah’ın izniyle, bu coğrafyada bu millete, bu
memlekete, hepimize karşı yönelen tehditlere karşı o ok yürür. Eğer kastedilen
şey başkaysa, PKK’nın ve terör örgütünün oklarından bahsediyorsa Türk o milleti
o oku alır, kırar, atmaya çalışanın da sadağının içerisine sokar; onu da
söyleyeyim. (MHP sıralarından alkışlar) 
BAŞKAN
– Buyurun Sayın Akbaşoğlu…
36.- Çankırı Milletvekili Muhammet Emin Akbaşoğlu’nun, ayrıştırıcı bir
dili kabul etmelerinin mümkün olmadığına, Türkiye'nin birlik ve beraberliğinin
kırmızı çizgileri olduğuna ve Türkiye’nin Kürtlerle ilgili bir meselesi
olmadığına, Bursa Milletvekili Yüksel Özkan’ın Bulgaristan’a yönelik “kardeş
şehirler” beyanına ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım.
Değerli
milletvekilleri, öncelikli olarak tabii, bizim ayrıştırıcı bir dili kabul
etmemiz mümkün değil. 
Hakikaten
81 vilayetimizde 82 milyon insanımızın tamamıyla ilgili temel hak ve
özgürlükler bizim için vazgeçilmez esaslardır. Bunlar bütün vatandaşlarımıza
ilişkin kırmızı çizgilerimizdir ve bu konuda, özgürlüklerin genişletilmesi
hususunda da Türkiye muazzam devrimlere, reformlara imza atmıştır. 
Türkiye’nin
birlik ve beraberliği bizim kırmızı çizgimizdir -tek bayrak, tek devlet, tek
vatan, tek millet- ama 82 milyon insanımızın da Alevi’si, Sünni’si, Türk’ü,
Kürt’ü, Arap’ı, Laz’ı, Çerkez’i vesaire, “alt kimlikler” diye ifade
edebileceğimiz yaklaşımlar, mezhebî, tasavvufi bütün felsefi görüşler; hepsinin
üzerinde, büyük bir millet olmanın kıvancını yaşamak durumundayız.
(Mikrofon
otomatik cihaz tarafından kapatıldı)
BAŞKAN
– Buyurun.
MUHAMMET
EMİN AKBAŞOĞLU (Çankırı) – Bu aziz milletin hiçbir ferdiyle ilgili ayrıştırıcı
bir yaklaşımı asla kabul edemeyiz. Bizim asıl merkezimizde, odağımızda
devlet-millet kaynaşması vardır; milletimizin tamamının refahı, özgürlüğü ve
güvenliği vardır. Dışarıya karşı da içeride ne kadar kendi aramızda tartışsak,
farklı fikirlerde, siyasi görüşlerde olsak da bir ve beraber, tek bilek ve tek
yumruk olmalıyız. Bunu bir kez daha ifade etmek isterim. Türkiye’nin Kürtlerle
ilgili bir meselesi yoktur, Türkiye’nin terör meselesi vardır ve terörle ilgili
de sonuna kadar mücadele yapılmaktadır. 
Ben
bütün güvenlik güçlerimizi buradan tekrar tebrik ediyorum. 
Bir
hususu da bilgiye sunmak istiyorum bu vesileyle: CHP Bursa Milletvekilimiz
Yüksel Özkan Bey Bulgaristan’la ilgili, kardeş şehirler konusunda bir beyanda
bulunmuştu. Dışişleri Bakanlığıyla bu konuda hemen temasa geçtik ve sayın
milletvekilimizin de ifade ettiği konular
yönünde, kardeş şehir olma hususunda Dışişleri Bakanlığımızın da kesinlikle
herhangi bir rezervinin olmadığını beyan etmek isterim. 
Teşekkür
ederim, sağ olun. 
BAŞKAN
– Sayın Oluç…
37.- İstanbul Milletvekili Hakkı Saruhan Oluç’un, Sakarya Milletvekili
Muhammed Levent Bülbül’ün yaptığı açıklamasındaki bazı ifadelerine, ayrıştırıcı
değil birleştirici bir dil kullandıklarına, Kürt sorunu olduğunun kabul
edilmesi hâlinde demokratik çözümün bulunması doğrultusunda adım
atılabileceğine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan. 
Sayın
vekiller, doğru, daha önceki günlerde de bu raporlar meselesi gündeme geldi. 
Öncelikle
şunu belirteyim: Raporların nasıl adlandırıldığı, kimler tarafından nasıl
tanımlandığı meselesini tartışmamıza gerek yok, bu konuda herkes kendisi
istediği gibi adlandırabilir fakat burada raporlardan söz ederken bizim
vekilimizin anlatmaya çalıştığı mesele, esas itibarıyla yani cumhuriyetin
kuruluşundan bugüne kadar bu meselenin çeşitli dönemlerde çeşitli biçimler
altında tartışıldığına, değerlendirildiğine ve yaşanmış olan sorunların ortadan
kalkmadığına dair bir işaret olarak raporlardan söz etmektir. Yoksa, tek tek
raporların içeriğine dair bir tartışma şu anda yapılmıyor. Dolayısıyla
kastedilen şey, cumhuriyet tarihi boyunca çözülememiş olan bir sorundan söz
ediyor olmaktır. 
İkincisi,
ayrıştırıcı değil, tam tersine birleştirici bir dil kullanıyoruz. 
(Mikrofon
otomatik cihaz tarafından kapatıldı)
BAŞKAN
– Buyurun. 
HAKKI
SARUHAN OLUÇ (İstanbul) – Zaman zaman herkeste belki dil kaymaları olabilir
konuşurken ama Halkların Demokratik Partisi olarak temel hedefimiz ayrıştırıcı
değil, tam tersine birleştirici, birliği farklılıklar içinde bir birlik olarak
tanımlamaktır; yani farklı olanların farklı kimliklere, kültürlere, ana dillere
sahip olanların aynılaştırılması değil, bu farklılıklarını özgür bir şekilde,
eşit bir şekilde yaşayabilmeleri ve bu farklılıklarla birlikte birliğimizin
güçlü olabilmesidir esas olarak. Yani birlikte yaşamayı eşit ve özgür bir
şekilde birlikte yaşamak olarak tarif etmektedir. Şimdi dolayısıyla,
anlatılmaya çalışılan esas itibarıyla budur. 
Şunu
söyleyeyim: Elbette ki bu konuda da farklı görüşlerimiz olabilir, ben kimsenin
görüşüne bir şey söylemek istemiyorum bu konuda. 
(Mikrofon
otomatik cihaz tarafından kapatıldı)
BAŞKAN
– Buyurun. 
HAKKI
SARUHAN OLUÇ (İstanbul) – Ama bu memlekette, en azından benim bildiğim yakın
tarih açısından baktığımızda, biliyorsunuz, uzun yıllar bu ülkede “Kürt
yoktur.” tartışması oldu; şimdi artık Kürt
var, herkes bunu biliyor. Bu iyi bir şey, uzun bir zaman aldı belki bunun
anlaşılması, ağır bedeller ödendi herkes tarafından ama artık bir halk olduğu,
bir Kürt halkı olduğu biliniyor ve kimse de bunu artık reddetmiyor; herkes
işte, “Kürt kardeşimizdir.” şeklindeki konuşmaları rahatlıkla yapabiliyor. 
İkincisi
de “Kürtçe yoktur.” diye çok uzun yıllar bu ülkede tartışmalar yapıldı ama
artık çok iyi biliniyor ki Kürtçe bir ana dildir, Kürtçe bir edebiyat dilidir,
Kürtçe, Kürt halkının, Orta Doğu’da yaşayan bütün Kürt halkının farklı
lehçeleri de olan ortak bir dilidir. Dolayısıyla bu konuda da epey bir mesafe
kaydedildi. 
(Mikrofon
otomatik cihaz tarafından kapatıldı) 
HAKKI
SARUHAN OLUÇ (İstanbul) – Bitiriyorum. 
BAŞKAN
– Buyurun. 
HAKKI
SARUHAN OLUÇ (İstanbul) - Demek ki şimdi son olması gereken şey -hani “Kürt
sorunu yoktur.” deniyor ya şimdi- “Kürt sorunu da vardır.” şeklinde inşallah
günün birinde bu da tekrar kabul edilecek; bu sorunu kabul ettiğimiz zaman
bunun demokratik çözümünün de bulunması doğrultusunda hep birlikte adım
atabileceğiz diye düşünüyorum. 
Teşekkür
ederim.
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Antalya Milletvekili Kemal Çelik ile 104 Milletvekilinin Bazı
Kanunlarda ve 375 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/2368) ile Tekirdağ Milletvekili Mustafa Şentop’un Türk
Vatandaşlığı Kanununda Değişiklik Yapılması Hakkında Kanun Teklifi (2/2385) ve
İçişleri Komisyonu Raporu (S. Sayısı: 144) (Devam)
BAŞKAN
– 18’inci maddeyi oylarınıza sunuyorum: Kabul edenler... Etmeyenler... Kabul
edilmiştir. 
19’uncu
madde üzerinde 3 adet önerge vardır, önergeleri aykırılık sırasına göre işleme
alacağım. 
Türkiye Büyük Millet Meclisi Başkanlığına
Görüşülmekte
olan 144 sıra sayılı Bazı Kanunlarda ve 375 Sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 19’uncu maddesinin teklif
metninden çıkarılmasını arz ve teklif ederiz.
 Mahmut
Tanal  Ali Öztunç  Nihat
Yeşil
 İstanbul
 Kahramanmaraş Ankara
 Yaşar
Tüzün Ali Şeker İlhami
Özcan Aygun
 Bilecik İstanbul Tekirdağ
 Ensar
Aytekin  Erkan Aydın Servet
Ünsal
 Balıkesir Bursa Ankara
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkan.
BAŞKAN
– Önerge üzerinde söz talebi Sayın Servet Ünsal’ın.
Buyurun.
(CHP sıralarından alkışlar) 
SERVET
ÜNSAL (Ankara) – Sayın Başkan, değerli milletvekili arkadaşlarım; hepinizi
saygıyla selamlıyorum.
Bir
hekim olarak burada daha çok, ağırlık olarak sağlıkla ilgili konuştum, bugün
yapacağım konuşmada hem sizlerin hem de yurttaşlarımızın dikkatini bir kez daha
çok önemli bir konuya çekmek istiyorum. Özellikle, hepimizin çocukları var,
torunları var; sevgili arkadaşlar, konuşmak istediğim konu aşı. Aşı uygulaması,
giderek yükselen aşı karşıtlığı bugün benim konum. Günümüzde, özellikle
televizyonlarda, her şeyden anlayanların, her şeyi bilenlerin ama hiçbir şeyi
bilmeyenlerin aklımızı karıştırdığını görüyoruz. Özellikle aşılar hakkında
doğru olmayan bilgilerin, bilimsel temeli olmayan iddiaların yayılması ve bazı
gerici düşünceler nedeniyle aileler çocuklarına aşı yaptırmama yolunu
seçiyorlar. 
Değerli
arkadaşlarım, aşıların içeriğine dair dolanan iddiaların temelinde üç sorun
yatıyor: Birincisi alüminyum, ikincisi cıva, üçüncüsü de domuz jelatini.
Bunları size açıyorum birer birer. Örneğin en çok bilinen, en çok karşı
çıkışlardan biri; grip aşısında alüminyum olduğunu ve bunun yaşlılarda
alzaymıra neden olduğunu iddia ediyorlar. Sağlık Bakanlığı ve bilim
adamlarımızın bizlere verdiği bilgilere göre, arkadaşlar, bu aşının içinde
alüminyum yok. Doçent Doktor İlker Belek’in bu konuda çok net bilimsel
yayınları var, Sağlık Bakanlığı da bunu onaylıyor. 
Bir
diğer eleştiri, aşılardaki cıvayla ilgili arkadaşlar. Aşılarda bulunan cıvanın
çocuklarda otizme yol açtığı öne sürülüyor. Hacettepe’den sınıf arkadaşım
Profesör Doktor Serhat Ünal’dan aldığım ve Sağlık Bakanlığının da onayladığı
net bir bilgiyi size vermek istiyorum arkadaşlar. İki tip cıva var arkadaşlar:
Cıvalardan birisi etil cıva, birisi metil cıva. Aşılarda bulunan, zararlı
olmayan etil cıva. Bu cıvanın yarılanma ömrü yedi gündür, kan beyin bariyerini
geçemez. Bu anlamda dışkıyla da vücuttan atılır yani zararı yoktur. Yani insana
herhangi bir zararı olmayan ve otizmle de ilgisi olmayan bir aşı tipidir. 
Arkadaşlar,
2003’te aşıyı reddeden aile sayısı 189 iken bu sayı 2016 yılında 12 bine,
2017’de de 23 bine yükseldi. Eğer bu sayı 50 bini geçerse yılda 10 bin
çocuğumuzun öleceğini söylemek istiyorum, bu tehlikeyi göz ardı edemeyiz.
Aşılamanın henüz yaygınlaşmadığı yıllarda Türkiye’de doğan her bin çocuktan 150
ile 200 arası çocuğumuz ölüyordu arkadaşlar. Mesela, Türkiye’de kabakulak
vakaları yaygın ama aşılamayla 2005’te 20 bin kabakulak vakamız varken 2017’de
sadece 419’a düştü arkadaşlar. 2004’te difteri vakamız yok. 2001’de 30 bin olan
kızamık vakası 2016’da 9’a düştü, daha sonra aşı karşıtlığıyla 2.391’e çıktı.
Örneğin boğmaca, difteri, tetanos, kızamık, çocuk felci ve verem gibi aşıyla
önlenebilir hastalıklar nedeniyle hayatını kaybeden çocuk sayısı 1989’larda 5
milyon iken bugün sayı 100 binlere düştü arkadaşlar.
Ülkemizde
tabii, aşı karşıtlığının tehlikeli boyutları var. Özellikle bir olayı
hatırlatmak istiyorum, can alıcı bir olay. Geçmiş yıllarda Hüseyin Ayyayla diye
bir savcı arkadaş, ikiz çocuklarına aşı yaptırmamak için mahkeme mahkeme
dolandı bir dönem. O dönem nasılsa -yöneticilerin, hâkimlerin kim olduğunu çok
iyi bildiğiniz bir dönem- bu arkadaş ikiz çocuklarına aşı yaptırmamak için
karar aldırdı. İşin dikkat çeken tarafı ne biliyor musunuz arkadaşlar? Bu savcı
daha sonra FETÖ’den içeri alındı. 
Özellikle
göç, mültecilik gibi unsurların ön plana çıktığı bugünlerde aşılamanın çok önem
kazandığını görüyoruz. Gerek ülkeye girişlerde gerekse kamplarda gerekse
toplumsal yaşam geçişlerinde -mülteciler, sığınmacılar için çok gerekli- sağlık
çalışmaları ve aşıların yapılması gereklidir. Çünkü aşısız her çocuk, aşı
yaptıran çocuklarımız için risk faktörüdür arkadaşlar. 
Sisteme
eleştiri getirmek isteyen, farklı fikirlere sahip olduğunu düşünen herkes bu
şekilde aşı karşıtlığını destekliyor ve bununla oynuyor. Tıp konusunda eğitimi
olmayan kişilerin bile kitap yazarak, sağdan, soldan topladığı bilgilerle,
insanları yanlış yönlendirdiğini görüyoruz; bu kişilere izin vermemeliyiz. Çok
önemli olan bir nokta şu: Salgına neden olacak durumlar söz konusu olduğunda aşılama
bireysel değildir, toplumsaldır. Aşılanmayan kişi sadece kendisine değil bütün
topluma risk oluşturur.
(Mikrofon
otomatik cihaz tarafından kapatıldı) 
SERVET
ÜNSAL (Devamla) – Bitiriyorum Başkanım.
BAŞKAN
– Son cümlenizi alayım lütfen.
SERVET
ÜNSAL (Devamla) – Evet, arkadaşlar, aşı içeriğine karşı çıkışa neden olan bir
diğer gerekçe neydi arkadaşlar? O da domuz jelatiniydi, bunu da Sağlık
Bakanlığımız yalanladı. Sağlık Bakanlığımızdan aldığımız bilgiye göre böyle bir
olay yok, onun için buna da inanmayın arkadaşlar. 
Yerli
ve millî üretim atağını ilaç ve aşı alanında geliştirmek halk sağlığımız ve
ülke ekonomimiz anlamında çok doğru bir iştir. Aşı candır, aşı hayattır. 
Teşekkür
ediyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.

Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Bazı Kanunlarda ve 375 sayılı Kanun Hükmünde Kararnamede Değişiklik
Yapılmasına Dair Kanun Teklifi’nin 19’uncu maddesinin birinci fıkrasında yer
alan “eklenmiştir” ibaresinin “ilave edilmiştir” ibaresiyle değiştirilmesini
arz ve teklif ederiz. 
 Dursun
Müsavat Dervişoğlu Bedri Yaşar  Hüseyin
Örs
 İzmir Samsun
 Trabzon
 İbrahim
Halil Oral  Feridun
Bahşi
 Ankara  Antalya
BAŞKAN
– Komisyon önergeye katılıyor mu? 
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkanım.
BAŞKAN
– Önerge üzerinde söz talebi Sayın Bedri Yaşar’ın. 
Buyurun.
(İYİ PARTİ sıralarından alkışlar)
BEDRİ
YAŞAR (Samsun) – Sayın Başkan, değerli milletvekilleri; 144 sıra sayılı Bazı
Kanunlarda ve 375 sayılı Kanun Hükmünde Kararnamede Değişiklik Yapılmasına Dair
Kanun Teklifi’nin 19’uncu maddesi üzerinde vermiş olduğumuz değişiklik önergesi
hakkında grubumuz adına söz aldım. Bu vesileyle yüce heyetinizi saygıyla
selamlıyorum. 
Sözlerime
başlamadan önce, şehitlerimize Allah’tan rahmet, yakınlarına sabırlar
diliyorum, yüce Türk milletinin başı sağ olsun. 
Değerli
milletvekilleri, kanun teklifinin 19’uncu maddesi Sahil Güvenlik Komutanlığı
bünyesinde sözleşmeli olarak çalışan personelin özlük haklarını
düzenlemektedir. Kurumda çalışan subay, astsubay ve uzman erbaşlar bugüne kadar
iaşe parası alırken yaklaşık 250 kişilik sözleşmeli personel maalesef iaşe
parası alamamıştır. Bu düzenleme sözleşmeli statüde çalıştığı için yıllardır
iaşe parası alamayan sözleşmeli personelin iaşe parası alması konusunu
düzenlemektedir. 
Sayın
Başkan, değerli milletvekilleri; burada yapılan düzenleme sözleşmeli statüde
çalışan personelin yaşamış olduğu onlarca sorundan yalnızca birini
oluşturmaktadır. Kamuda çalışan 254.563 sözleşmeli personelin pek çok sorunu
çözüm beklemektedir. Sözleşmeli personel konusu, ülkemizin artık âdeta kanayan
bir yarası hâline gelmiştir. Bu statüde çalışan personel konusunda, Türkiye
Büyük Millet Meclisi olarak mutlaka kapsamlı bir çalışma yapmamız
gerekmektedir. Sadece sözleşmeli personelimizle ilgili değil, taşeron olarak
çalışan personelimizi de bu çalışmanın içerisine dâhil etmemiz gerekiyor. Zira
ortada çok büyük bir adaletsizlik ve haksızlık bulunmaktadır. Bu konuda yaşanan
adaletsizlik ve haksızlıklar bir an önce ortadan kaldırılmalıdır. 
“Eşit
işe eşit ücret” diye her meydanda konuştunuz. Kamuda birçok eşitsizliğin önünü
açtınız. Aynı kurumda aynı işi yapan, aynı odada çalışan 2 kişi, Hükûmet
tarafından, 4/A’lı ve 4/B’li olmak üzere iki gruba ayrılmıştır. Bunlarla da
yetinmediniz, vekil ebe, vekil hemşire, vekil imam, sözleşmeli öğretmen,
ücretli öğretmen ve her kuruma sözleşmeli personel atamaya başladınız. Böylece
4/A kadrosunda çalışan personel güvenceli hâle gelirken 4/B kadrosunda çalışan
personel sözleşmeli olduğu için daha güvencesiz bir hâle gelmiştir. Yapılan bu
düzenleme sonrası, aynı kurumda aynı işi yapan ve aynı odada çalışan 2 kişi
ayrı ayrı ekonomik ve sosyal haklara sahip hâle gelmişlerdir.
Sayın
Başkan, değerli milletvekilleri; kadrolu personelin tayin hakkı bulunurken
sözleşmeli personelin tayin hakkı bulunmamaktadır. Kadrolu personel görevde
yükselme sınavına girebiliyor, sözleşmeli personel maalesef bu sınava
giremiyor. Kadrolu personelin yıllık izni devrediyor, sözleşmeli personelin
yıllık izni devretmiyor. Kadrolu personelin arazi tazminat hakkı bulunuyor,
sözleşmeli personelin bu hakkı bulunmuyor. Yine aynı şekilde kadrolu personelin
süt izni doğumdan sonra ilk altı ay için günde üç, ikinci altı ay için bir
buçuk saat. Sözleşmeli personelin süt izni doğumdan sonraki ilk bir yıl için
sadece bir buçuk saat. Kadrolu personelin babalık izni on gün, sözleşmeli
personelin babalık izni sadece iki gün. Kadrolu personelin evlilik izni yedi
gün, sözleşmeli personelin evlilik izni üç gün. Kadrolu personelin mazeret izni
yılda on gün, sözleşmeli personelin maalesef mazeret izni bulunmuyor. Kadrolu
personelin analık izni 1’inci doğumda iki ay, 2’nci doğumda dört ay, 3’üncü
doğumda altı ay; sözleşmeli personelin analık izni maalesef bulunmuyor. Değerli
milletvekilleri, buradan da anlaşılacağı gibi, kamuda sözleşmeli statüde
çalışan personelin tüm hakları ne yazık ki elinden alınmıştır. Daha birkaç
hafta önce, Gaziantep’te sözleşmeli statüde görev yapan Türkçe Öğretmeni Saadet
Harmancı, ailesinin yanına tayin yaptıramadığı için ve “Pamuk ipliğine
bağlısınız.” sözünden bıktığı ve sözleşmeli statüde güvencesiz bir şekilde
çalıştığı için intihar etmiştir; bunun acısını hepimiz yüreğimizde
paylaşıyoruz. Bu konuda düzenleme yapmamız gerekiyor. 
(Mikrofon
otomatik cihaz tarafından kapatıldı) 
BEDRİ
YAŞAR (Devamla) - Toparlıyorum Başkanım.
BAŞKAN
– Son cümlelerinizi alayım lütfen.
BEDRİ
YAŞAR (Devamla) – Gelin, yeni Saadet Öğretmenlerin ölmesini
beklemeyelim; çalışma hayatında dayanışmayı ortadan kaldıran ve çalışma
barışını bozan sözleşmeli personel uygulamasına son verelim, böylece sözleşmeli
personelimizin de hepsini kadroya alalım.
Biraz
önce burada konuşan hatip, her seferinde aynı şeyleri söylüyor ama ben
beklerdim ki… Bugün 4 şehidimiz var. Siz, bu kürsülerde acılarımızı
paylaşmadığınız sürece, sevinçlerimizi paylaşmadığınız sürece barışa hizmetten
söz edemezsiniz diyorum ve buradan sizi kınıyorum.
Yüce
heyetinizi saygıyla selamlıyorum. (İYİ PARTİ sıralarından alkışlar)
ALİ
KENANOĞLU (İstanbul) – Biz de sizi kınıyoruz! Tahir Elçi’yi de siz anmadınız.
Tahir Elçi’yi anmaya davet ediyoruz sizi. 
BAŞKAN
– Sayın Yaşar, teşekkür ediyorum.
Önergeyi
oylarınıza sunuyorum: Kabul edenler... Etmeyenler... Kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 144 sıra sayılı Kanun Teklifi’nin 19’uncu maddesinde geçen “ibaresi”
ibaresinin “ifadesi” olarak değiştirilmesini arz ve teklif ederiz.
 Filiz
Kerestecioğlu Demir Mensur Işık Habip
Eksik
 Ankara Muş Iğdır
 Mahmut
Celadet Gaydalı  Murat
Çepni
 Bitlis
  İzmir
BAŞKAN
– Komisyon önergeye katılıyor mu? 
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkanım.
BAŞKAN
– Önerge üzerinde söz talebi Sayın Filiz Kerestecioğlu’nun.
Buyurun
lütfen. (HDP sıralarından alkışlar)
FİLİZ
KERESTECİOĞLU DEMİR (Ankara) – Sayın Başkan, değerli milletvekilleri; sözlerime
bir haberle başlayacağım: “100 kişiyi öldüren canlı bombalara Ankara’ya kadar
eskortluk yapan Yakup Şahin, Gaziantep’teki bir gübre bayisinden 2 ton ‘33
nitrat’ almaya çalıştı, kimliği istenince ise vazgeçti. Şüphelenen gübre
satıcısı Emniyete bildirdi, kamera kayıtlarından şüpheli tespit edildi ama
işlem yapılmadı. Belgeler, mahkemeden kaçırılan ve bir buçuk yıl sonra kimliği
belirsiz bir kişi tarafından savcılığa bırakılan dosyalardan çıktı.” Neden söz
ettiğimi biliyorsunuz; Ankara Garı katliamı. 
Bu
olayda görülüyor ki tarım ilacı bayisi kendisine düşeni yapmış yani ihbar etmiş
ancak önleme sorumluluğu olan idare ise hiçbir şey yapmamış; aslında yapmış,
103 kişinin ölümüne sebep olmuş. Ölümle tabii ki bitmemiş, belgeler resmen
saklanmış, bu da yetmemiş, mağdurların, ölenlerin yakınlarının adalete erişimi
engellenmiş. Yine yetmemiş, kızını bu katliamda kaybeden Hatice Çevik yılmamış,
33 genci yitirdiğimiz Suruç’a “Her şeye rağmen barış.” diyerek Belediye Eş
Başkanı olmuş. Hepimiz umutlanmış ve gurur duymuşuz çünkü kızını yitiren bir
anne bir beldeyi çekip çevirmeye talip olmuş ama şimdi sevgili Hatice Çevik
hapiste ve Suruç’a kayyum atandı.
Ankara
Garı katliamının geçen hafta takip ettiğim davasında ise “Her şeye cevap
vermeyeceğim.” diyen tek bir tutuklu sanık ve IŞİD liderine -hani şu bizden 5
kilometre ötede öldürülen- “halife Bağdadi” diyen bir avukatı vardı. Evet, bu
bir yargı katliamıdır arkadaşlar. 
Yine,
yakın zamanda, Ankara 12. İdare Mahkemesi Gar katliamında ölen 9 yaşındaki
Veysel ve babası İbrahim Atılgan için açılan tazminat davasında, devleti, eylem
istihbaratının geldiği ama gerekli önlemin alınmadığı gerekçesiyle 1 milyon
lira ödemeye mahkûm etti. Rücu edebilecek misiniz sorumlulara? 
Sorumlu
var mı, yoksa hâlâ Ankara Valiliğinin “Soruşturulamazlar.” kararıyla
korunuyorlar mı? Biz, artık gerçekten Veysel’in gözlerine bakarak gerçek
sorumluların yargılandığını görmek istiyoruz, artık bu çocuklar ölmesinler
istiyoruz ve ölenler için de kim hesap verecekse o versin istiyoruz.
Şimdi,
İçişleri ne yapıyor bu durumda? İnsan Hakları Derneği Ankara Şube Başkanı Fatin
Kanat’ın da içlerinde olduğu onlarca arkadaşımızı yine gözaltına alıyor. Bu,
Ankara’da bir rutin arkadaşlar. Gözaltılara neden mi arıyorsunuz? 2016’da
yapılan bir basın açıklaması. Şimdi, toplantı, gösteri, basın açıklaması,
düşüncenin ifade edilmesi haktır diyoruz ve bunu belki 40 kere, daha da fazla
söylemişizdir ama gerçekten anlaşılmamakta ısrar ediliyor. Önceki dönem
Adıyaman Milletvekilimiz Doktor Behçet Yıldırım’ı hepiniz hatırlıyorsunuz, dün
gözaltına alındı arkadaşlar. İnanabiliyor musun, Behçet Hoca gözaltına alındı. 
Bu
arada çok ciddi bir başka sorun var. İnsanlar tahliye ediliyorlar ve tahliye
edilir edilmez -ya da gözaltına alınıyorlar- ve gözaltından bırakıldıktan sonra
sürekli itiraz ediliyor ve sürekli keyfî, gerçekten belirsizlik içerisinde
yaşatılıyorlar. Yargının bu duruma düştüğü gerçekten hiç olmamıştı ama “Neden
yargı bu durumda?” derseniz ben size bugünkü bir haberden de söz edeyim. 
Berlin
Dış Politika Forumu’nda Cumhurbaşkanı Sözcüsü İbrahim Kalın’a sunucu soruyor:
“Kürt belediye başkanlarını görevden aldınız.” Kalın: “PKK’yı
destekliyorlardı.” “Kanıtlandı mı?” “Yargılama sürüyor, cezalandırılacaklar.”
“Siz de Gülenci gazete için çalışıyordunuz. Bir gün cezalandırılabilirsiniz.”
diyor sunucu. “Yargılanıyorlar, cezalandırılacaklar.” İşte, bunu söylediğiniz
zaman ortada bir yargılama faaliyeti zaten kalmıyor. 
Bir
başka önemli sorun daha: Gözaltına alınan istisnasız herkesin telefonuna,
bilgisayarına el konuluyor. 
Arkadaşlar,
despotizmden sonra bir de gaspçılık mı eklendi literatüre? Herkesin
bilgisayarına, telefonuna… 
(Mikrofon
otomatik cihaz tarafından kapatıldı)
FİLİZ
KERESTECİOĞLU DEMİR (Devamla) – Bitiriyorum Sayın Başkan. 
BAŞKAN
– Son cümlelerinizi alayım lütfen. 
FİLİZ
KERESTECİOĞLU DEMİR (Devamla) – Herkesin telefonuna, bilgisayarına el
konuluyor, gazetecilerin fotoğraf makinelerine el konuluyor, insanların
işlerini yaptıkları “harddisk”lerine el konuluyor. Ya, imaj alabilirsiniz,
teknoloji çağında yaşıyoruz. Bakın, Ulaştırma Bakanlığı bütçesi görüşülüyor.
Üstelik Ankara’da Yargıtay 12. Ceza Dairesinin 29 Ocakta verdiği karar var;
sosyal medya paylaşımı nedeniyle evi basılan ve gözaltına alınan,
bilgisayarlarına el konulan biriyle ilgili karar verilmiş, tazminat ödemeye
mahkûm edilmiş idare “İmaj almadan el konuldu.” diye. Bu karara rağmen neden
yapılıyor hâlâ bunlar? Neden insanlar… Milletimiz zengin mi? Gerçekten bunları
almak kolay değil, yeniden para vermeleri gerekiyor, hele bizim gibi
Ankara’daki rutinde ha bire gözaltına alınan arkadaşlar yeni yeni telefonlarını
da sürekli Emniyete vermek zorunda kalıyorlar. Neden oluyor bunlar? İşte,
İbrahim Kalın’ın dediği gibi, “Cezalandırılacaklar; yargılanıyorlar.” denildiği
için oluyor. Yapmayalım, ülkeye yazık ediyoruz.
Saygılar
sunarım. (HDP sıralarından alkışlar) 
BAŞKAN
– Evet, önergeyi oylarınıza sunuyorum: Kabul edenler… Etmeyenler… Kabul
edilmemiştir.
19’uncu
maddeyi oylarınıza sunuyorum: Kabul edenler… Etmeyenler… Kabul edilmiştir. 
20’nci
madde üzerinde 4 adet önerge vardır, önergeleri aykırılık sırasına göre işleme
alacağım. 
Türkiye Büyük Millet Meclisi Başkanlığına
Görüşülmekte
olan 144 sıra sayılı Bazı Kanunlarda ve 375 Sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 20’nci maddesinin teklif
metninden çıkarılmasını arz ve teklif ederiz. 
 Mahmut
Tanal Ali Şeker Yaşar
Tüzün
 İstanbul İstanbul Bilecik
 Erkan
Aydın Suzan Şahin Ali
Öztunç
 Bursa Hatay Kahramanmaraş
 Nihat
Yeşil İlhami Özcan Aygun Özgür
Karabat
 Ankara Tekirdağ
 İstanbul
 Ensar
Aytekin
 Balıkesir
BAŞKAN
– Komisyon önergeye katılıyor mu? 
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkan. 
BAŞKAN
– Evet, önerge üzerinde Sayın Suzan Şahin.
Buyurun.
(CHP sıralarından alkışlar)
SUZAN
ŞAHİN (Hatay) – Sayın Başkan, değerli üyeler; yüce Meclisi saygıyla
selamlıyorum. 
Günlerdir
süren Plan ve Bütçe Komisyonu görüşmelerinde, Sayıştayın hazırladığı raporlar,
her kurumda mali kayıtların çelişki ve usulsüzlüklerle dolu olduğunu açıkça
gözler önüne seriyor. AKP Hükûmetinin plansız ve ranta dönük politikalarıyla
kamu kurumlarının nasıl zarar ettirildiğini, bunun yanında yandaşın ise nasıl
zengin edildiğini üç haftadır tartışıyoruz.
Tarım
ve Orman Bakanlığı için hazırlanan 2019 Sayıştay Raporu’na göre taşınmaz
envanterleri düzgün tutulmamış, rapordaki mali tablolarla usulsüz bir şekilde
düzenlendiği saptanmıştır. Bakanlık da bunu kabul etmiş "Bilgi işlem
sistemi yenileniyor." cevabı vermiştir. Mali konularda yetkisiz kişilerin
görev yaptığı ve banka hesaplarında usulsüzlükler saptanmıştır. Bakanlığın meraları
kiraya verdiği ancak bu meraları kiraya verirken aldıkları depozitoları ve
taşınmazları kaydetmediği, mali tablolarda göstermediği belirlenmiştir. 
TİGEM
tarafından çiftçileri destekleme projesi kapsamında satın alınan hayvanların
şartnamede belirtilen ırklardan olmadığı, damızlık olarak alınan hayvanların
damızlık çıkmadığı ve şartnamede yer alan özellikleri taşımamasına rağmen satın
alındığı tespit edilmiştir. Şartnamede ithal edilen hayvan ırkları ve menşesi
görülmediği hâlde, ithal hayvanların çok büyük çoğunluğunun Romanya’dan ithal
edildiği ve bu hayvanların yüzde 10’unun karantina bölgesinde öldüğü tespit
edilmiştir. Ayrıca, Bakanlığın daha sonraki ithalatlarda ise hayvan telefi
olmadan hastalıklı etleri erkenden piyasaya sürmek adına yirmi bir günlük
karantina bekleme süresine uymadığı ve sisteme hızlıca giriş yaptığı
belirtilmiştir. Yani devlet hastalıklı hayvan ithal etmiş, bu hastalıklı
hayvanları sisteme sokmak adına gerekli kılıfı uydurmuş, çiftçiye satmış, en
sonunda da halk sağlığını hiçe sayarak vatandaşın sofrasına kadar getirtmiştir.

Raporda
tespit edilen usulsüzlüklere devam edelim. Yine hayvan kayıt sistemine sanal
hayvan kayıtları yapılarak destekler alınmış ve kamu zarara uğratılmış. 
Kanunun
müsaade etmediği lüks ithal araçlar kiralanmış. Bazı kiralanan araçlar ise
ticari sınıf araç kiralandığı gösterilmesine rağmen binek oto olarak kiralanmış
ve kimin altında olduğu belli değil. 
Yapılan
ihalelerin Kamu İhale Kanunu kapsamında değil, pazarlık usulü kapsamında
yapıldığı tespit edilmiş. 
Kurumların
döner sermayelerinde ve kiralama işlemlerinin neredeyse tamamında usulsüzlükler
tespit edilmiş. 
Sayıştay
ne yapsın, söz konusu AKP hükûmetleri olunca usulsüzlükler say say bitmiyor,
nereden tutsak elimizde kalıyor arkadaşlar.
AKP
Genel Başkanının “hayalim” dediği şehir hastaneleri de yirmi beş yıl boyunca
kamuya getireceği 142 milyar dolarlık yükle cumhuriyet tarihinin en büyük kara
deliği olmuş, bir büyük hayaliniz de yine hüsranla sonuçlanmıştır. 
Değerli
üyeler, Sayıştay bu raporları yazmış olsa da AKP Hûkümeti yine bildiğini okuyor
ve milletin parasını, sağlığını, emeğini hiçe sayarak uygulamalarına devam
ediyor. Çok şükür ki Sayıştay hâlâ görevini layıkıyla yapıyor da bu
usulsüzlükleri ve yönetememezlikleri vatandaşa anlatabiliyoruz.
Aylardır
İskenderun Limanı’ndan ülkeye sokulan hastalıklı angusları gündeme taşıyıp
çözüm bulunmasını talep ediyoruz; dinleyen, cevap veren yok.
Aylardır
çiftçinin anayasal hakkı olan gayrisafi millî hasıla payının ödenmesi ve yerli
üretime teşvik verilmesini dillendiriyoruz; dinleyen, cevap veren yok.
Aylardır
sel, dolu gibi afetlerden zarar gören çiftçiye destek verilmesi gerektiğini
söylüyoruz; dinleyen, cevap veren yok.
Sayın
üyeler, 2006 yılında tarıma destek olmak amacıyla çıkarılan kanunla devlet,
gayrisafi millî hasılanın en az yüzde 1'ini tarıma vermek zorundadır. 2007
yılından bu yana hiçbir zaman bu destek yüzde 1'i bulmadı. Bu oran sürekli
yüzde 0,5-0,7 arasında değişti yani çiftçimiz beklenen desteği bir türlü
göremedi, üstüne üstlük Hatay örneğinde olduğu gibi, Türkiye’nin önemli kaynağı
patates ve tütün üretimi yasaklandı.
Ülkemizde
yıllar boyu yerli yersiz kalemlere hoyratça harcama yapılırken üretimin
belkemiği olan tarıma, Anayasa'mızın emrettiği destek dahi verilmiyor.
İthalatın
had safhaya çıktığı bu dönemde çiftçiye hakkını vermek, üretimi artırmak için
devlet teşviki gerekmektedir. AKP eliyle açlığa, iflasa, ölüme terkedilen
çiftçimize sabır dileyerek çözümün üretime dayandığı gerçeğini bir kez daha
seslendirerek soruyorum: Devlet çiftçiye olan borcunu ne zaman ödeyecektir?
(Mikrofon
otomatik cihaz tarafından kapatıldı) 
BAŞKAN
– Sayın Şahin, süre uzatımı yapmıyorum biliyorsunuz, sadece selamlama için
açıyorum. 
Buyurun.

SUZAN
ŞAHİN (Devamla) - Değerli üyeler, Sayıştay raporlarına göre hemen hemen her
kurumda zarar gözüküyor. Bir yerde zarar eden varsa kâr eden de vardır. Peki,
devlet zarar ederken kimdir bu kâr edenler? Rantiyecilere rant sağlayacak her
ihaleye para var. 
BAŞKAN
– Sayın Şahin, selamlama konuşmanızı rica ediyorum, lütfen. 
SUZAN
ŞAHİN (Devamla) - EYT’liye, 3600 ek göstergeye, işçiye, çiftçiye, esnafa para
yok. Saraylarda, şehir hastanelerinde, havaalanlarında, köprülerde,
otobanlarda, belediye ihalelerinde har vurup harman savurduğunuz paralar,
zamlarla, vergilerle nefes alamaz hâle getirdiğiniz halktan topladığınız
paralardır.
BAŞKAN
– Sayın Şahin, teşekkür ediyorum. 
SUZAN
ŞAHİN (Devamla) – Bir saniye lütfen. 
BAŞKAN
– Yok, teşekkür ediyorum. 
SUZAN
ŞAHİN (Devamla) – Yolsuzluklar, yasaklar ve yoksulluk tavan yapmışken ülkeyi
batırma noktasına getiren AKP Hükûmeti…
AHMET
SALİH DAL (Kilis) – O, 2000’lerden önceydi, önce. 
SUZAN
ŞAHİN (Devamla) – …yandaşını besleyip vatandaşı vergilerle ezeceğine, kamu
kurumlarını zarar ettirip yabancı dostları ve yandaşlarını kâr ettireceğine kendi
vatandaşına baksın. 
BAŞKAN
– Teşekkür ederim Sayın Şahin. 
(Mikrofon
otomatik cihaz tarafından kapatıldı) 
SUZAN
ŞAHİN (Devamla) – “Bir elinde cımbız./Bir elinde ayna./Umurunda mı dünya!” (CHP
sıralarından alkışlar) 
BAŞKAN-
Sayın Bostancı, buyurun lütfen. 
IV.- AÇIKLAMALAR (Devam)
38.- Ankara Milletvekili Mehmet Naci Bostancı’nın, Hatay Milletvekili
Suzan Şahin’in, 144 sıra sayılı Kanun Teklifi’nin 20’nci maddesiyle ilgili
önerge üzerinde yaptığı konuşmasındaki bazı ifadelerine ilişkin açıklaması
MEHMET
NACİ BOSTANCI (Ankara) – Sayın Başkanım, teşekkürler. 
Biraz
önce Filiz Hanım konuşurken bahsettiği konuya ilişkin gazete kupürlerine
baktım, haber çerçevesinde. Filiz Hanım, orada İbrahim Kalın Almanya’da yaptığı
söyleşide kendisine sorulan soru üzerine, “HDP’den seçilen belediye başkanları
vardı, görevden alınmışlardı.” diye onlar sorulduğunda, bazı suç unsurları
bulunduğunu ifade ediyor –doğru- bir mahkeme süreci olduğundan bahsediyor.
Filiz Hanım’ın dediği gibi, “Cezalandırılacaklar.” demiyor.
BAŞKAN
– “Yargılanacaklar.”
MEHMET
NACİ BOSTANCI (Ankara) – Yani orada mahkeme sürecinin neticesine ilişkin bir
hüküm bildirmiyor. “Yargılanacaklar.” diyor efendim, ikisi birbirinden farklı. 
Teşekkür
ederim. 
BAŞKAN
– Evet, ben de gördüm, “Yargılanacaklar.” diyor.
FİLİZ
KERESTECİOĞLU DEMİR (Ankara) –Hayır, ben de gördüm, “Yargılanıyorlar,
cezalandırılacaklar.” diyor. 
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Antalya Milletvekili Kemal Çelik ile 104 Milletvekilinin Bazı
Kanunlarda ve 375 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/2368) ile Tekirdağ Milletvekili Mustafa Şentop’un Türk
Vatandaşlığı Kanununda Değişiklik Yapılması Hakkında Kanun Teklifi (2/2385) ve
İçişleri Komisyonu Raporu (S. Sayısı: 144) (Devam)
BAŞKAN
- Peki, önergeyi oylarınıza sunuyorum: Kabul edenler… Etmeyenler… Kabul
edilmemiştir. 
20’nci
madde üzerinde bir önerge daha vardır, okutuyorum: 
Türkiye Büyük Millet Meclisi Başkanlığına
Görüşülmekte
olan Bazı Kanunlarda ve 375 Sayılı Kanun Hükmünde Kararnamede Değişiklik
Yapılmasına Dair Kanun Teklifi’nin 20’nci maddesinin birinci fıkrasında yer
alan “değiştirilmiştir” ibaresinin “yeniden düzenlenmiştir” ibaresiyle
değiştirilmesini arz ve teklif ederiz. 
 Dursun
Müsavat Dervişoğlu Hüseyin Örs Hayrettin
Nuhoğlu
 İzmir
 Trabzon İstanbul
 Feridun
Bahşi  İbrahim
Halil Oral
 Antalya
  Ankara

BAŞKAN
– Komisyon önergeye katılıyor mu? 
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkan. 
BAŞKAN
– Önerge üzerinde söz isteyen Sayın Hayrettin Nuhoğlu. 
Buyurun.
(İYİ PARTİ sıralarından alkışlar)
HAYRETTİN
NUHOĞLU (İstanbul) - Sayın Başkan, değerli milletvekilleri; görüşülmekte olan
kanun teklifinin 20’nci maddesi üzerine söz aldım; selamlarımı sunarak
başlıyorum. 
Bu
madde, ifade edildiği gibi, kararnameyle İçişleri Bakanlığına bağlanan Sahil
Güvenlik Komutanlığının aynı doğrultuda kanunla uyumlu hâle getirilmesinden
ibarettir. Bizim verdiğimiz önerge bir kelime değişikliğidir ama değişiklik
önergelerinin bugüne kadar kabul edildiğini görmediğim için ben de diğer
arkadaşlar gibi sözlerime güncel bir konuyla devam etmek istiyorum. 
Ali
Kabasakal’ı birçoğunuz hatırlayacaktır, hatırlayamayanlara ben hatırlatmak
istiyorum. Beş gün önce İzmir’de eşinin “Pazara çıkalım.” dediği Ali Kabasakal;
eşine “Sen biraz oyalan, ben hazırlanayım.” diyerek banyoya giren ve orada
intihar eden Ali Kabasakal. Cebinden sadece 1,5 lira çıktı. Şimdi
hatırladığınızı umuyorum. Ondan birkaç gün önce ekonomiden sorumlu bakan,
Hazine ve Maliye Bakanı ekonomiyi değerlendirirken ne demişti? “Dünyaya örnek
olacak bir noktadayız.” 
Değerli
milletvekilleri, dünyaya nasıl örnek olacağız? Örnek olabilecek pembe
tablolara, o tabloları hazırlayanların kendileri inanıyor mu? Bu toplum bu
çelişkileri, bu vurdumduymazlığı, bu ağır yükü kaldıramıyor, aynı zamanda
bunları hak etmiyor. Türk milleti, gözlerimizin önünde çözülüyor ve bir uçuruma
doğru gidiyoruz. Daha geçen hafta bu kürsüden konuşmuş ve toplu intiharlara
dikkat çekmiştim. “Münferit olaylar ihtar olamamış, uyandırmaya yetmemiş, bari
bundan sonra acil tedbirler alınsın, çareler bulunsun.” demiştim. Yaklaşık iki
ay önce de gene bu kürsüden yaptığım bir konuşmada “İşsizliğin getirdiği ağır
sonuçlar ile ekonomik kriz birleşince toplumun huzuru öylesine bozuldu ki her
gün artarak devam eden aile faciaları ve korkunç cinayetler dayanılmaz
noktalara ulaşmıştır; sosyal yapı sarsılmış, insanlarımızın psikolojisi de
bozulmuştur. Mutlaka çare bulmalıyız.” demiştim. Çare arama, çözüm üretme
gayreti göremediğimiz gibi “Her şey iyi gidiyor.” açıklamaları ailelerin
yaralarını daha da büyütmekte, umutsuzluğa, çaresizliğe ve tükenmişliğe
sürüklemektedir. 
Buradan
bir kez daha ikaz ediyorum: Merkezî idareden mahallî idarelere kadar herkes ve
her kesim artık uyanmalıdır. Özellikle belediyeler bir acil durum merkezi
oluşturarak halka duyurmalıdır; çaresiz kalanlara kısa sürede ulaşmalı, umut
kapılarını açmalıdır. Sonrası için de kalıcı çözüm yolları araştırılmalı ve
bulunmalıdır. 
Değerli
milletvekilleri, Türkiye Büyük Millet Meclisi olarak bizler de bu duruma
kayıtsız kalamayız, kalmamalıyız. Bütün siyasi partiler önce acil çözüm, sonra
da kısa zamanda kalıcı çözüm üreterek Hükûmeti bunları uygulamaya mecbur
etmeliyiz. Sadakayla çözüm getirilemeyeceğini; insanların gururlarına halel
getirecek, onları incitecek hiçbir davranışta da bulunulmaması, çalışma
yaşındaki herkesin üretime katılması gerektiğini hatırlatmak istiyorum. 
Acil
çözüm olarak benim önerim şudur: Bir ailede iş bulup çalışan hiç kimse yoksa, o
aileden bir kişiye, iş temin edene kadar işsizlik ücreti ödenmesini sağlayacak
şekilde bir yasal düzenlemeyi burada hep beraber yapalım. Biz her türlü bilgi
paylaşımını yapmaya, katkı vermeye hazırız. Umudumu korumak istiyorum ve
Meclise saygılar sunuyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.

Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 144 sıra sayılı Kanun Teklifi’nin 20’nci maddesinde geçen “yer alan”
ibaresinin “bulunan” olarak değiştirilmesini arz ve teklif ederiz. 
 Mahmut
Celadet Gaydalı  Habip Eksik  Mensur
Işık
 Bitlis
 Iğdır  Muş
 Murat
Çepni  Hüseyin
Kaçmaz
 İzmir
  Şırnak
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Takdire bırakıyoruz Sayın
Başkan.
BAŞKAN
– Önerge üzerinde söz isteyen Sayın Mensur Işık. 
Buyurun.
(HDP sıralarından alkışlar) 
MENSUR
IŞIK (Muş) – Sayın Başkan, sizi ve Genel Kurulu saygıyla selamlıyorum. 144 sıra
sayılı Kanun Teklifi’nin 20’nci maddesi üzerine partim adına söz almış
bulunmaktayım. Hepinizi saygıyla selamlıyorum. 
Aslında
bu madde, değerli arkadaşlar, teknik bir madde, daha çok Sahil Güvenliğin
İçişleri Bakanlığına bağlanmasıyla ilgili bir maddedir. Ben bunun üzerine
birkaç şey söylemek istiyorum ama biraz önce Mecliste olan tartışmalardan
dolayı konuşmamın içeriğini değiştirmek zorundayım değerli arkadaşlar çünkü
birkaç şey söylemek gerekiyor, birkaç not tarihe düşmek lazım tutanaklara
geçmesi açısından. 
Öncelikle,
ben, Türkiye Cumhuriyeti devleti tarihini Kürtler açısından üç bölüme
ayırıyorum. Birincisi, 1919, 1920, 1921, 1922 yılına, hatta 1923 yılına kadar
olan süreçte Kürtleri kabul eden, Kürtleri diliyle, kültürüyle, varlığıyla
Mecliste kabul eden, bir ulus olarak kabul eden ve şu Mecliste de “kürdistan
mebusu” olarak da tanımlayan bir durumdaydı o dönem için. Aynı zamanda size
şunu söyleyeyim: 1920 Şubat ayı olsa gerek, şu Meclise sunulan kürdistana
özerklik yasa tasarısı var arkadaşlar ve Mecliste büyük bir çoğunlukla kabul
edilen bir yasa tasarısı. Neden böyle bir yasa tasarısına, daha doğrusu yasaya
ihtiyaç duyulmuştu? Çünkü Erzurum, Sivas Kongresi belli, 1921 Anayasası’nın
ruhu belli; bundan dolayı, Kürtleri kabul eden, varlığını kabul eden bir süreç.
İkinci süreç, 23’le beraber, 24’le beraber gelişen, Türkiye’nin tarihindeki
1924 Anayasası’yla ret ve inkârı Kürtlere dayatan bir süreç. Bu süreçte, işte,
bahsettiğimiz, o biraz önce de Mecliste tartışma konusu olan raporlar gündeme
geldi değerli arkadaşlar. Şimdi, bu raporlar için bizler “Raporların ismi ‘Kürt
raporu’dur ya da ‘Kürt sorununun çözümü raporu’dur.” demiyoruz. Bu raporların
temel amacı ve çıkış gayesi, Kürtlerin sorunlarına çözüm bulamaması,
bulunamaması ya da çözüm bulunması açısından ortaya çıkan raporlar. 
Şimdi
ben bu raporlardan birkaç tanesine değinmek istiyorum. Örneğin, Dâhiliye Vekili
Cemil Uybaydın’ın 1925 tarihli raporu arkadaşlar: Kürt köylerine ve yerleşim
yerlerine Türkleri yerleştirmek ve Hristiyanları o bölgeden yani -o dönem
“kürdistan” deniliyor- kürdistan coğrafyasından uzaklaştırmak. Abdülhalik Renda
raporunda -1925 tarihli ve o dönemin Türkiye Büyük Millet Meclisi Başkanı
arkadaşlar- diyor ki: “Kürtlerin özellikle kendi dillerini yaşatıyor olması
Türkleştirme politikasına zarar vermektedir. Dolayısıyla bizim yapmamız gereken
en önemli şeylerden bir tanesi de Kürtçe konuşan yurttaşların, vatandaşların
devlet işlerindeki işlerini zorlaştırmak.” Raporun özü bu. Bir başka rapor
arkadaşlar, Recep Tayyip Erdoğan’ın 1991 tarihli raporu. Bu rapor da daha çok,
Kürtlerin ana dilinin üzerindeki engellerin kaldırılması, ana dilde eğitimin
yapılması gibi olumlu şeyler içeren bir rapor. Yine, Adnan Kahveci’nin 1992
tarihli raporu. Ki biliyorsunuz Adnan Kahveci Özal’ın Maliye Bakanı olarak
görev yaptı ve daha sonra ne olduğu belirsiz bir kazayla yaşamını yitirdi. Aynı
şekilde o raporun özünde -yine olumlu sayılabilecek bir rapor- deniyor ki
arkadaşlar: Kürtlerin talep ettiği demokratik hakların verilmesi. Yine,
Cumhuriyet Halk Partisinin 1999 tarihli “Demokratikleşme ve İnsan Hakları
Raporu” var değerli arkadaşlar. Bu rapor da sosyal demokrat bir çizgide olumlu,
yapıcı tespitleri ve öngörüleri olan bir rapor. Arkadaşlar en son şundan
bahsetmek gerekiyor: Adalet ve Kalkınma Partisinin 2010 tarihli “Demokratik
Açılım” raporu, kitapçığı.
Değerli
arkadaşlar, şimdi, biz bu raporlardan bahsederken hiç kimsenin zoruna gitmesin.
Bir defa, Türkiye Cumhuriyeti devleti 1920’li yılların hemen sonrasında, 1923
ve 1924’le beraber Türk Tarih Kurumu tezi ve Güneş Dil Teorisi’nden bugüne
kadar gelmiş bir süreçten geçmiş. 
Şimdi,
biraz önce bir milletvekili arkadaşımız, Grup Başkan Vekili “Türkiye neyi kabul
etti ki bugün değişik itirazlar var?” falan diyor. Türkiye her şeyden önce
Kürtleri kabul etmedi. Güneş Dil Teorisi de Kürtçenin, Türkçenin bir yansıması,
bir parçası olduğunu söyledi; Kürtlerin de Türklerin bir kolu olduğunu
söylemişti. Ama bugün itibarıyla -biraz önce Grup Başkan Vekilimiz de dile
getirdi- Kürtler artık kabul ediliyor, Kürtçe kabul edilme aşamasına gelmiştir.

Biz
umut ediyoruz ve diliyoruz ki Türkiye’yi kuran nasıl iki ulussa, iki halksa, bu
cumhuriyet bu Meclisin çatısı altında nasıl kurulmuşsa, aynı şekilde, Kürtler
ve Türkler tekrar, 1920’li yılların ruhuyla, cumhuriyetin ilk felsefesindeki o
ruhla ve 1921 Anayasası’nın ruhuyla, hep beraber -bir kez daha, birbirlerini
kabul ettiği, hukuken kabul ettiği- anayasal güvence altına alınmış olan bir
sistemle bu sorunu çözmüş olacağız ve bugün itibarıyla Türkiye’nin içerisine
girmiş olduğu…
(Mikrofon
otomatik cihaz tarafından kapatıldı)
MENSUR
IŞIK (Devamla) – Başkanım, selamlamak için…
BAŞKAN
– Son cümlenizi alayım, uzatma yapmıyorum.
Buyurun.
MENSUR
IŞIK (Devamla) – Tamam.
Bugün
itibarıyla ülkede yaşanan sosyoekonomik sorunların da temel kökeninin aslında
Kürt sorununun çözümsüzlüğü, inkâr ve savaş politikasının olduğunun da
görülmesi ve bu çerçevede bir çözümün bulunması temennisiyle hepinizi saygıyla
selamlıyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
HAKKI
SARUHAN OLUÇ (İstanbul) – Değerli Başkanım…
BAŞKAN
– Buyurun Sayın Oluç.
HAKKI
SARUHAN OLUÇ (İstanbul) – Sayın Başkan, teşekkür ederim. Yani çok uzun bir
polemik olsun diye değil ama kayıtlara geçmesi için söyleyeceğim.
BAŞKAN
– Mensur Bey’in sözleri üzerine mi? 
HAKKI
SARUHAN OLUÇ (İstanbul) – Yo, hayır. 
Biraz
evvel Sayın Bostancı kayıtlara bir şey geçmesini sağladı. Biraz evvel izledim
Sayın Kalın’ın yaptığı röportajı, İngilizcesiyle “…”(x) diyor yani “Cezalandırılacaklar.”
diyor. Bunun da kayıtlara geçmesini
istiyorum, daha sonra tartışmasını yapacağız. 
Teşekkür
ederim. 
BAŞKAN
– Yapalım. 
MUHAMMET
EMİN AKBAŞOĞLU (Çankırı) – Sayın Başkan… 
BAŞKAN
– Buyurun Sayın Akbaşoğlu.
MUHAMMET
EMİN AKBAŞOĞLU (Çankırı) – Çok teşekkür ederim Değerli Başkanım. 
Şunu
ifade etmek isterim: Anayasa’mız ilgili maddesinde tanımını ortaya koymuş:
“Türk Devletine vatandaşlık bağı ile bağlı olan herkes Türktür.” Sonuç
itibarıyla, 82 milyonun kardeşliği esastır ve bu konuda, hak ve özgürlükler
konusunda AK PARTİ döneminde bütün vatandaşlarımızın her türlü hak ve
özgürlüklerine ilişkin muazzam reformlar hayata geçirilmiştir. Aynı zamanda,
biraz evvel Sayın Grup Başkanımızın ifadesiyle de bu konuda orada kullanılan
kelime, mahkemelerin bağımsızlığı ve tarafsızlığı çerçevesinde yargılanıp
neticenin herkesi bağlayıcı olması niteliğindedir. Bunun da kayıtlarda olmasını
istiyorum. 
Teşekkür
ederim. 
BAŞKAN
– Teşekkür ederim. 
Önergeyi
okutuyorum: 
Türkiye Büyük Millet Meclisi Başkanlığına
Görüşülmekte
olan 144 sıra sayılı Kanun Teklifi’nin çerçeve 20’nci maddesine "Kanunun”
ibaresinden sonra gelmek üzere "Üçüncü Bölüm başlığında yer alan
"Emir Komuta Bağlantısı, Görev İlişkileri, Askeri ve” ibaresi metinden
çıkarılmış,” ibaresinin eklenmesini arz ve teklif ederiz. 
 Muhammet
Emin Akbaşoğlu  Ramazan Can Fehmi
Alpay Özalan
 Çankırı Kırıkkale İzmir
 Hasan
Çilez Ahmet Çakır Öznur
Çalık
 Amasya Malatya Malatya

  İshak
Gazel 
  Kütahya
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Takdire bırakıyoruz Sayın
Başkan. 
BAŞKAN
– Söz talebi? Yok. 
Gerekçeyi
okutuyorum: 
Gerekçe:

Önergeyle
2692 sayılı Kanun’da yapılan düzenlemelere uygun olarak üçüncü bölüm başlığının
uyumlaştırılması sağlanmaktadır.
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmiştir. 
Kabul
edilen önerge doğrultusunda 20’nci maddeyi oylarınıza sunuyorum: Kabul edenler…
Etmeyenler… Kabul edilmiştir. 
21’inci
madde üzerinde 4 adet önerge vardır. İlk okutacağım 2 önerge aynı mahiyette
olup birlikte işleme alacağım. 
Türkiye Büyük Millet Meclisi Başkanlığına
Görüşülmekte
olan 144 sıra sayılı Kanun Teklifi’nin 21’inci maddesinin teklif metninden
çıkarılmasını arz ve teklif ederiz. 
 Rıdvan
Turan Habip Eksik Mensur
Işık
 Mersin Iğdır Muş
 Mahmut
Celadet Gaydalı  Murat
Çepni
 Bitlis  İzmir
Aynı
mahiyetteki diğer önergenin imza sahipleri: 
 Ali
Öztunç Nihat Yeşil Ali
Şeker
 Kahramanmaraş Ankara İstanbul
 Mahmut
Tanal İlhami Özcan Aygun Yaşar
Tüzün
 İstanbul
 Tekirdağ Bilecik
 Ensar
Aytekin Erkan Aydın Baha
Ünlü
 Balıkesir Bursa Osmaniye

BAŞKAN
– Komisyon aynı mahiyetteki önergelere katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkan. 
BAŞKAN
– Önergeler üzerinde ilk söz talebi Sayın Rıdvan Turan’ın. 
Buyurun.
(HDP sıralarından alkışlar)
RIDVAN
TURAN (Mersin) – Sayın Başkan, değerli vekiller; geçen hafta 3’üncü Tarım
Şûrası toplandı “2’nci ne zaman toplandı?” diye soracak olursanız, bundan tam
on beş yıl önce, 2’nci Tarım Şûrası 2004 yılında toplandı. 2’nci Tarım
Şûrası’nda 36 madde karara bağlandı, geçen hafta toplanan Tarım Şûrası’nda da
60 madde karara bağlandı. On beş yıldır tarımın içerisinde olduğu olanca soruna
rağmen Şûra toplama iradesi göstermeyen bir tarım yönetimiyle karşı karşıyayız.
Aslında 36 maddeden 60 maddeye bu iş çıkmışsa, belli ki bu on beş yıl
içerisinde sorunların çözümünden ziyade sorunların çetrefil hâle gelmesiyle
ilgili bir durum söz konusu. Aslında normal koşullarda, demokratik ülkelerde
hâl böyle olunca yürütme çıkar der ki: “Ya, kusura bakmayın, şöyle oldu, böyle
oldu…” Bunun öz eleştirisi budur. Bizde böyle bir teamül ne yazık ki yok. 
O
gün Erdoğan önemli bir söz söyledi, dedi ki: “Ambarın anahtarı kimin elindeyse
güç onun elindedir.” Öyle değildir Sayın Erdoğan, ambarın anahtarını elinde
tutana “ambar bekçisi” derler. Güç ne zaman elinizde olur biliyor musunuz? Gıda
egemenliğini, gıda güvenliğini ve gıda güvencesini uluslararası tarım
tekellerine rağmen, onların her türlü tasallutuna karşı sağlayabiliyorsanız o
zaman güç sizin elinizde olur. Yine, ne ekeceğinize, ne zaman ekeceğinize,
hangi girdileri kullanacağınıza uluslararası tarım tekelleri, uluslararası
şirketler değil, siz karar verdiğinizde güç sizin elinizde olur. 
“Türk
tarımını küresel şirketlere ezdirmeyeceğiz.” diye devam etmiş Tayyip Erdoğan.
Fakat geçmiş olsun, geçmiş olsun; girdilerden başlayarak hemen bütün alanda bu
sözünü ettiğimiz uluslararası şirketlerin Türkiye tarımı üzerinde son derece
olumsuz etkisi var. Zannediyorum Sayın Erdoğan yanlış bilgilendirilmiş çünkü
Erdoğan’ın verdiği bilgileri TÜİK verileri kökten yalanlıyor. Yüzde 112 buğday
üretiminde artıştan bahsediyor Erdoğan. Oysa on altı yılda nüfus yüzde 23,5
artarken, buğday üretimimiz, 2002’yle büyük olasılıkla -istatistik sonucu
çıktığında- aynı olacak, o da 19,5 milyon tona tekabül ediyor. Yani böyle bir
artış TÜİK verilerine göre söz konusu değil. 2006’dan bu yana 317,8 milyar lira
ödeme yapılması gerekiyorken destekleme babından, 140,8 milyar lira ödeme
yapılmış durumda. Yine TÜİK der ki: 2002’de 41 milyon 196 bin hektar arazi
tarım alanı olarak kullanılırken şu anda 37 milyon 817 bin hektar alan tarım
arazisi olarak kullanılıyor. Yani 3 küsur milyon, 4 milyon hektara yakın tarım
arazisi, tarım arazisi vasfını kaybetmiş durumda. 
Bu
Tarım Şûrası 60 maddelik bir vazifeler bütünü koymuş. Fakat aslına bakarsanız
tarımın ticarileştirilmesi, şirket tarımının egemen kılınması dışında çok
köklü, çözüme ilişkin bir şey yok. Çiftçi şunu bekliyordu: Tarım Şûrası’nda
girdilerden bahsedilecek mi? Çünkü tohumda, gübrede, mazotta ve tarım
zehirlerinde dışa bağımlılık çiftçiyi perişan etmiş durumda. Bunların hiçbir
tanesine çiftçi ne yazık ki yetişemiyor. Mesela çiftçi borçlarının
ertelenmesine ilişkin bir şey olacak mı? 266 milyon dekar tarım alanının 40
milyonu çiftçi borçları sebebiyle ipotek altında çünkü ve tabii, şunu da çiftçi
bekledi: Küçük aile çiftçiliğine ilişkin, kooperatiflere ilişkin buradan, Allah
rızası için, ilaç namına herhangi bir şey çıkacak mı? Bu da söz konusu olmadı.
Dolayısıyla bir kez daha palyatif önerilerle, palyatif tedbirlerle sorun
çözmeye çalışan bir tarım aklıyla karşı karşıyayız. Buradan Türkiye tarımının
gelişmesi değil, tam tersine, uluslararası tarım tekellerine daha fazla
bağımlı, küçük çiftçinin ve üreticinin bu tekellerin sultası altında ezildiği
ve her açıdan dışa bağlı bir tarım kompozisyonundan başka ne yazık ki bir şey
çıkmaz.
Teşekkür
ediyorum. (HDP sıralarından alkışlar) 
BAŞKAN
– Önerge üzerindeki ikinci söz, Sayın Baha Ünlü’nün.
Buyurun.
(CHP sıralarından alkışlar) 
BAHA
ÜNLÜ (Osmaniye) – Teşekkür ederim Sayın Başkan.
Değerli
milletvekilleri, Cumhuriyet Halk Partisi Grubu adına söz almış bulunuyorum.
Hepinizi saygıyla selamlıyorum.
Bugün
yine şehitlerimiz var. Şehitlerimize Allah’tan rahmet, kederli ailelerine
başsağlığı diliyorum. Yaralılara acil şifalar diliyorum. Milletimizin başı sağ
olsun.
Değerli
milletvekilleri, 144 sayılı Kanun Teklifi’nin 21’inci maddesiyle 2692 sayılı
Kanun’un 19’uncu maddesinde düzenleme yapılarak Sahil Güvenlik Komutanlığı
personelinin çeşitli ödüllerle taltif edilebilmesi ve ödül verilecek durumların
daha açık ve net ortaya konulmasına ilişkin düzenleme yapılması
amaçlanmaktadır. Bu madde, grubumuzca olumlu karşılanmaktadır fakat kanun
teklifinin tümünü incelediğimizde bazı maddelerin eksik olduğunu ya da teklifte
hiç değinilmemiş sorunların olduğunu görmekteyiz. Bu sorunların başında,
özellikle, Türk Silahlı Kuvvetlerinde ordunun temel taşı olan uzman çavuşların
ve sözleşmeli erlerin yaşadığı ciddi problemler gelmektedir. Sayıları 100 bini
bulan uzman çavuşlar, sözleşmeyle görev yaptıklarından dolayı herhangi bir
kanun ve yönetmeliğe dayanmadan sözleşmeleri feshedilmekte ve mesleki
güvenceleri bulunmamaktadır. Doğu tayin sürelerinin çok olduğu uzman çavuşlar
yirmi beş yıllık görev sürelerinin yirmi yılını evlerinden uzak
geçirmektedirler. Garnizonlarda ya da üs bölgelerinde ailelerinden uzak şekilde
geçirmektedirler. Anayasa’nın aile bütünlüğünü koruma maddesine istinaden, doğu
görev sürelerinin düşürülmesi gerekmektedir. 45 yaşına gelen fakat görev
sürelerini doldurmamış uzman erbaşlarımız sivil memurluğa geçirilmiş ve emekli
olduklarında sivil memur statüsünden emekli edilmişlerdir; böylece, uzman erbaş
özlük haklarından faydalanamamışlardır. Bu mağduriyetin giderilmesi ve
düzeltilmesi gerekmektedir. Görev yaparken almış oldukları kıdem işaretleri
rütbeden sayılmamaktadır. Rütbe, yetki ve sorumlulukları belirlenerek kıdem
işaretleri rütbe olarak verilmelidir. Orduevi ve kamplara alınmayan, hatta
kampa girmek için elektrik direğinden atlarken hayatını kaybeden uzman çavuş
çocuğumuz da vardır. Adı “orduevi” olmasına rağmen, ordu mensubu uzman
çavuşlarımız buralardan da faydalanamamaktadır.
Uzman
çavuşların hiçbir yönerge ve yönetmeliği yoktur. Durum böyle olunca 3269 sayılı
Uzman Erbaş Kanunu üstleri tarafından kendilerince yorumlanmakta, ortaya
adaletsizlik ve eşitsizlik çıkmaktadır. Bu sebeple, açıklayıcı görev
yönetmelikleri yapılarak 3269 sayılı Kanun’un düzenlenmesi gerekmektedir. 
En
zor şartlarda görev yapan uzman çavuşlarımız bir yıl içerisinde doksan gün hava
değişimi aldıklarında sözleşmeleri feshedilmektedir. Sağlık şartlarının subay
ve astsubaylardaki gibi düzenlenmesi de gerekmektedir. 
Ayrıca,
uzman çavuşlarımızın aldığı ek gösterge 3000’dir. Bu ek gösterge astsubayların
6/5 oranında verilmektedir. Uzman çavuşlarımızın da ek göstergelerinin 3600
olması gerekmektedir. 
Uzman
çavuşlarımızın bir diğer sorunu ise Türk Silahlı Kuvvetlerinde sayıları en
fazla olmasına rağmen, lojman tahsis edilme yüzdesi yüzde 2,5’le sayıları en az
olan grup olmalarıdır. Uzman çavuşlarımıza tahsis edilen lojman yüzdelerinin
artırılması da gerekmektedir. 
Değerli
milletvekilleri, ordumuzun önemli yapı taşlarından biri olan sözleşmeli
erlerimizin de sorunları vardır. Sorunlarına baktığımızda 7/24 birlik içinde
iskân edilen sözleşmeli erler, aile bütünlüğü olmadan görev yapmaktadırlar.
Evli sözleşmeli erlerin aile birliklerinin bozulmaması amacıyla evci
izinlerinin artırılması ya da güvenlik imkânlarının el verdiği durumlarda
vardiya sistemine geçilmesi gerekmektedir. Sözleşmeli erler devlet memurlarına
tanınan refakat izni, mehil izni, yol harcırahı, asgari geçim indirimi, aile
yardımı ve çocuk yardımı gibi haklardan yararlanamamaktadır, eş durumundan tayin
hakları da kısıtlıdır. 
(Mikrofon
otomatik cihaz tarafından kapatıldı) 
BAHA
ÜNLÜ (Devamla) – Başkanım… 
BAŞKAN
– Uzatma yapmıyorum, selamlama için açacağım. 
Lütfen
tamamlayın. 
BAHA
ÜNLÜ (Devamla) – Peki Sayın Başkanım. 
Sonuç
olarak uzman çavuşlarımızın ve sözleşmeli erlerimizin yaşadığı sorunların bir
an önce giderilmesi gerekmekte, Türkiye Büyük Millet Meclisi Genel Kurulunda
görüşülmekte olan bu kanun teklifinin tamamı ortak bir heyet tarafından
tekrardan ele alınmalı, eksikler giderilmelidir. 
Yüce
heyetinizi saygıyla selamlıyorum. (CHP sıralarından alkışlar) 
BAŞKAN
– Aynı mahiyetteki önergeleri oylarınıza sunuyorum: Kabul edenler… Etmeyenler…
Kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Bazı Kanunlarda ve 375 Sayılı Kanun Hükmünde Kararnamede Değişiklik
Yapılmasına Dair Kanun Teklifi’nin 21’inci maddesinin birinci fıkrasında yer
alan “değiştirilmiştir” ibaresinin “yeniden düzenlenmiştir” ibaresiyle
değiştirilmesini arz ve teklif ederiz. 
 Şenol
Sunat  Dursun Müsavat Dervişoğlu İbrahim
Halil Oral 
 Ankara
 İzmir  Ankara

 Feridun
Bahşi   Hüseyin
Örs 
 Antalya
  Trabzon

BAŞKAN
– Komisyon önergeye katılıyor mu? 
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkan.
BAŞKAN
– Önerge üzerinde, Sayın Şenol Sunat, buyurun. (İYİ PARTİ sıralarından
alkışlar) 
ŞENOL
SUNAT (Ankara) – Sayın Başkan, değerli milletvekilleri; İYİ PARTİ Grubu adına
hepinizi saygıyla selamlıyorum. 
Evet,
yine bir AKP klasiğine dönüşen bir torba kanun teklifini görüşüyoruz. Hani,
yeni sistemde kanunları Meclis yapacak, güçler ayrılığı daha da güçlenecekti,
pekişecekti; değil mi değerli milletvekilleri? 
Evet,
imzası olan çoğu vekilin, kanun teklifinin içeriğinden bile haberi olduğunu zannetmiyorum.
Çoğunlukla önlerine konulan kanun teklifini imzalayan vekil Genel Kurulda bazen
oturmuyor bile. Ama bugün Sayın Kemal Çelik burada, çoğunlukla da dışarıda.
KEMAL
ÇELİK (Antalya) - Siz dışarıdasınız herhâlde, ben buradayım. 
ŞENOL
SUNAT (Devamla) – Sayın vekiller, kanunlar hakkındaki bilgilendirmeleri bile
bakanlıklar yapıyor, bürokratlar yapıyor. İşte bu ucube sistemin, işte bu
“Cumhurbaşkanlığı hükûmet sistemi” denilen kuvvetler birliği sisteminin
sonuçları bunlar. Gazi Meclisin yetkileri alınmış; itibarı, maalesef, yerlerde
sürünüyor. Ülkemizin tek kurtuluşu, kuvvetler ayrılığını esas alan,
iyileştirilmiş, güçlendirilmiş parlamenter sistemdir.
METİN
YAVUZ (Aydın) – Geçti, geçti onlar. Geçti onlar, geçti. 
ŞENOL
SUNAT (Devamla) – Bizim 27’nci Dönem milletvekilleri olarak bu millete
boynumuzun borcudur, bunu da asla aklınızdan çıkarmayınız.
Evet,
sayın milletvekilleri, bu kanun teklifinde, Emniyet teşkilatıyla ilgili
yükselme sınavının yazılı veya sözlü olarak yapılması hususunu Bakanlık
takdirine bırakan bir madde var. Özellikle dikkatimi çektiği için, yoksa
konuştuğumuz madde bizim karşı olduğumuz bir madde değil. Ama son yıllarda kamu
kurumlarında yapılan sözlü sınavların ve mülakatların hangi amaçla yapıldığı,
hak etmeyenlerin en üst sıralarda yer aldığı mülakat sorularının içerikleri
biliniyor. Çok değil, daha on-on iki yıl önce FETÖ terör örgütü hem Emniyet
birimlerinde hem de Türk Silahlı Kuvvetlerinde at koşturuyor; istediklerini
terfi ettiriyor, istemediklerini de yok ediyordu; çaldıkları sorularla da sınav
kazandırıyorlardı. Bu güce ulaşmalarının ve devletin kılcal damarlarına kadar
sirayet etmelerinin en büyük sebepleri, sınav, atama ve terfi yöntemlerinde
yaşanan keyfiyet ve belirsizliklerden yararlanmalarıydı, tabii, iktidarın da
bunlara bu ortamı hazırlamasıydı. Hâlen o kötü uygulamaları taklit
etmemelisiniz. Dün FETÖ, bugün metö olacak şekilde uygulama yapmayınız. Sayın
milletvekilleri, aynı hataları devam ettiriyorsunuz; vatan evlatlarını “o”cu,
“bu”cu diye ayırmadan adaleti esas alın, liyakati esas alın, bu millete bir
daha 15 Temmuzları da yaşatmayın.
Sayın
milletvekilleri, polislik çok zor bir meslek. Bir Emniyet mensubunun kızı
olarak söylüyorum. (İYİ PARTİ sıralarından alkışlar) Gecesi yoktur, gündüzü
yoktur, çok yıpratıcıdır. Şair diyor ya: “Polisim, sen bayram, pazar bilemezsin
/ Hasta olsan yatamazsın / Çocuğun doğsa göremezsin / Anan ölse gömemezsin /
Polisim, bu öyle bir meslek ki sen ecelinle bile ölemezsin.” 
Toplumun
huzur ve güvenliğini emanet ettiğimiz polisler vatan evlatları, hak ettikleri
ücretlendirme için ek göstergelerinin 3600 olmasını istiyorlar. Vaadiniz vardı,
bütün siyasi partilerin vardı ama maalesef bu taahhüt seçim öncesi haklı bir
istek olmasına rağmen ne polislere ne öğretmenlere ne de hemşirelere verilmedi.
Lütfen, polislerimizin hak ettikleri bu hakkı kendilerine teslim edelim.
Bakın,
polis memurları yirmi dört saatin üçte 2’sini çalışarak geçiriyor, fazla mesai
onların yaşam tarzı hâline gelmiş durumda. Polise ek gösterge tazminatı bile
verilmiyor. Sayın milletvekilleri, Jandarma ile polis aynı yasaya tabii, aynı
görevleri yapıyorlar, aynı Bakanlığa bağlılar ama özlük hakları aynı değil; bu,
mutlaka eşitlenmelidir. Her kurumda olduğu gibi, tabii ki liyakat de çok
önemli. Polislerimiz hak ettiği haklarına kavuşmalıdır.
Hepinizi
saygıyla selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 144 sıra sayılı Kanun Teklifi’nin çerçeve 21’inci maddesinin aşağıdaki
şekilde değiştirilmesini arz ve teklif ederiz.
"MADDE
21- 2692 sayılı Kanunun 19 uncu maddesinin başlığı "Nakdi Tazminat,
Madalya ve Ödüller” şeklinde, ikinci fıkrası aşağıdaki şekilde değiştirilmiş ve
maddeye aşağıdaki fıkra eklenmiştir. 
"Kendisine
tevdi edilen görevleri fiilen hayatını hiçe sayarak üstün bir cesaret, feragat
ve kahramanlıkla yerine getirdiği tespit edilen personele, İçişleri Bakanı
tarafından Üstün Cesaret ve Feragat Madalyası verilebilir. Başka devletlerce
tevcih edilen madalya ve nişanlar ile bunlara ait rozet ve minyatürler,
İçişleri Bakanlığınca tasvip ve tescil edildikten sonra takılabilir. Verilen
madalyaların imalatı ve bunların muhafazalarının temin giderleri bir defaya
mahsus olmak üzere bütçeden karşılanır. 
Bu
madde gereğince verilen ödüllere ilişkin esaslar, teklif ve değerlendirme
işlemleri, ödül verme yetkileri, ödül gerekçelerine göre verilecek ödülün cinsi
ve miktarı ile diğer usul ve esaslar İçişleri Bakanlığınca çıkarılacak
yönetmelikler ile belirlenir.""
 Muhammet
Emin Akbaşoğlu Fehmi Alpay Özalan Ramazan
Can
 Çankırı İzmir Kırıkkale
 Abdullah
Güler  Cemil
Yaman
 İstanbul  Kocaeli
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Takdire bırakıyoruz Sayın
Başkan.
BAŞKAN
– Önerge üzerinde söz talebi yok.
Gerekçeyi
okutuyorum:
Gerekçe:
Sahil
Güvenlik Komutanlığı Personeline madalya verilmesi ile madalya ve ödülle ilgili
hususların yönetmelikle düzenlenmesi amaçlanmıştır.
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmiştir.
Kabul
edilen önerge doğrultusunda 21’inci maddeyi oylarınıza sunuyorum: Kabul
edenler… Etmeyenler… Kabul edilmiştir.
22’nci
madde üzerinde 4 adet önerge vardır, önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 144 sıra sayılı Bazı Kanunlarda ve 375 sayılı Kanun Hükmünde Kararnamede
Değişiklik Yapılması Hakkında Kanun Teklifi’nin 22'nci maddesi ile değiştirilmesi
teklif edilen 2692 sayılı Sahil Güvenlik Komutanlığı Kanunu'nun ek 4’üncü
maddesinin üçüncü fıkrasındaki "Vardiya yatakhaneleri, gazinolar, sosyal
tesisler, özel, yerel ve kış eğitim merkezleri ile kantinlerin tamamı, bir
kısmı veya bazı şubeleri kiraya verilebilir, bu şekilde elde edilen gelirler
genel bütçe gelirleri ile ilişkilendirilmeksizin tesis ve kantin gelirlerine
dâhil edilir” cümlesi ile beşinci fıkrasının madde metninden çıkarılmasını arz
ve teklif ederiz.
 Ali
Öztunç Nihat Yeşil Ensar
Aytekin
 Kahramanmaraş Ankara Balıkesir
 Ahmet
Önal Erkan Aydın Yaşar
Tüzün
 Kırıkkale Bursa Bilecik
  Gökan
Zeybek
  İstanbul
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkan.
BAŞKAN
– Önerge üzerinde söz talebi Sayın Gökan Zeybek’in.
Buyurun.
(CHP sıralarından alkışlar)
GÖKAN
ZEYBEK (İstanbul) – Sayın Başkan, değerli milletvekilleri; hepinizi saygıyla
selamlıyorum. 
Umarım
iktidar partisi bir önergeyle görüşmekte olduğumuz Sahil Güvenlik
Komutanlığının kafeteryaları ve gazinolarıyla ilgili bu maddeyi metinden
tümüyle çıkarır ya da değişiklik yapar çünkü bu biçimiyle uygulanmasının çok
mümkün olmadığını düşünüyorum. 
Yine,
değerli arkadaşlar, bugün Türkiye’nin değişik bölgelerinde çok sayıda şehidimiz
var; her birine Allah’tan rahmet diliyorum. Anadolu’nun yürekli evlatları
vatanın güvenliğini ve sınır güvenliğimizi korumak için gerek yurt içinde gerek
yurt dışında görevlerini yapıyorlar, çoğu zaman da yaşamlarını yitirerek şehitlik
mertebesine ulaşıyorlar. 
Bizler
de burada, Türkiye Büyük Millet Meclisinde kimi yasaları değiştirmek için
görüşme yapıyoruz ama aynı zamanda Cumhurbaşkanlığı hükûmet sistemiyle birlikte
Türkiye’nin bazı bakanlık bürokratları da hani orada şehitlerimiz vatanı
korumak için gidiyorlar, yaşamlarını kaybediyorlar ama bakanlık bürokratları da
rant uğruna, yapmamaları gereken işleri yapmaya devam ediyorlar. Neyi
yapıyorlar mesela? Örneğin, İstanbul Maslak’ta 2003 yılından beri bir türlü
çözüme kavuşamamış, 11 bin metrekare arsa üzerine toplam 195 bin metrekare
inşaat hakkı içeren Hattatların gökdelenine imar çıkarmak için Çevre ve
Şehircilik Bakanlığı da yani siz burada iktidar partisinin milletvekilleri ya
da iktidar partisine destek olan siyasi partinin milletvekilleri ya da
muhalefet partilerinin milletvekilleri bu millet için yasa yaparken Çevre ve
Şehircilik Bakanlığının bürokratları da 195 bin metrekarelik inşaatı, Danıştay
tarafından planları iptal edilmiş, iptal başvurusunun kaldırılması için yapılan
bütün müracaatlar reddedilmiş ve bölgesi plansız kalmış olan bu bölgeyi imara
katmak için çalışma götürüyor; 53 kat olarak imarı iptal edilmiş olan yere
şimdi 45 kat üzerinden imar veriyor. 193 bin metrekarelik inşaatı da 185 bin
metrekareye düşürecekler. 
ALİ
ÖZTUNÇ (Kahramanmaraş) – Ranta bak, ranta!
GÖKAN
ZEYBEK (Devamla) – Değerli arkadaşlar, şimdi, Çevre ve Şehircilik Bakanlığı
kamu arazilerine, kamu mülklerine plan yapabilir, bir bölgenin planını
yapabilir. Eğer bir belediyenin planlama bürosu yoksa onun istek ve talepleri
doğrultusunda gider, o bölgenin planlarını yapabilir. Ya, Maslak’ın imar
planları geçmiş, 2,3 emsal bütün bölgeye şamil olmuş, bütün ticaret
arsalarının, gökdelenlerin bulunduğu bölgeye müstakil olarak, özel bir şahıs
adına üç emsalle imar vermeyi siz kendinize nasıl yakıştırıyorsunuz? Sizin
iktidarda olduğunuz, Adalet ve Kalkınma Partisinin desteklediği bu hükûmet
sisteminde, bütün milletin gözünün içine baka baka, bir şahsa özel imar
verilmesini nasıl içinize sindiriyorsunuz? Yani Türkiye'nin görevi bu mu? Ya,
siz bundan daha akıllanmadınız mı? İstanbul’u kaybettiniz, akıllanmadınız mı?
(CHP ve İYİ PARTİ sıralarından alkışlar) Sarıyer Belediye Başkanımız buranın
ruhsatını imzalamıyor. “Bu imar, kente karşı işlenmiş bir suçtur.” diyor, imar
planını ve ruhsatını imzalamıyor. Devrisabık Kadir Topbaş buranın imarını
vermek için İstanbul’un muhtelif yerlerinde arsalar alıyor, bağış olarak
arsalar alıyor ve Sarıyer Belediyesinin vermediği ruhsatı, İstanbul Büyükşehir
Belediye Başkanı ruhsatı veriyor. Ne oldu Kadir Topbaş? Ne oldu Kadir
Topbaş’tan gelen Belediye Başkanı? Ne oldu bu yanlışları yapanlar? İstanbul
halkı bunlara ağır bir tokat vurdu. Şimdi, İstanbul Büyükşehir Belediyesi de
sizde değil, yasanın şu maddesini kullanıyorlar: “Vatandaş imara müracaat etti,
üç ay içinde imar plan tadilatları yapılmadı, Çevre ve Şehircilik Bakanlığı
olarak biz resen bu planı yaparız.” Ya, sizin Çevre ve Şehircilik Bakanlığınız
hangi belediyenin planını üç ayda onaylıyor? Hangi belediyeden gelmiş olan bölge
planlarını hiç beklemeksizin üç ayda onaylıyor da, siz resen özel bir şahsa,
özel bir şirketin, özel bir arsasına imar yapma hakkını kendinizde
görüyorsunuz? Sarıyer’i kaybettiniz, Büyükşehri kaybettiniz; bu, Çevre ve
Şehircilik Bakanlığını da sizin elinizden alacağız. Onun için ilk seçimde
Cumhurbaşkanlığı makamını da kaybedeceksiniz, buradan size belirtmek istiyorum.
Hepinize
saygılar sunuyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Etmeyenler... Kabul edilmemiştir.

MUHAMMET
EMİN AKBAŞOĞLU (Çankırı) – Sayın Başkan...
BAŞKAN
– Buyurun Sayın Akbaşoğlu.
IV.- AÇIKLAMALAR (Devam)
39.- Çankırı Milletvekili Muhammet Emin Akbaşoğlu’nun, İstanbul
Milletvekili Gökan Zeybek’in 144 sıra sayılı Kanun Teklifi’nin 22’nci
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim.
Biraz
evvelki hatibin, tabii, konuşmaları kabul edilemez nitelikte. Mevzuatla ilgili
düzenleme çerçevesinde hareket edilmiş bir durum olduğu anlaşılıyor
anlattıklarından. Nedir, ne değildir, detaylarına bakarız hep beraber.
Yanlışlık varsa, mevzuata aykırılık varsa hep beraber karşı çıkarız ama mevzuat
çerçevesinde yapılan işlerin de hukuka uygun işlerin de burada sanki hukuka
aykırıymış gibi sunulmasını da kabul etmeyiz.
Bununla
beraber, önerge dışında konuşulduğunu da hatırlatarak şunu söylemek isterim:
Bakın, bugün “İSKİ’yle ilgili, suyla ilgili zam yapmayacağız.” diyen İstanbul
Büyükşehir Belediye Başkanının getirmiş olduğu yüzde 20’den yüzde 80’e kadar su
zammını öngören teklif İstanbul Büyükşehir Belediyesinde reddedilmiştir. Bunu
da kendilerine hatırlatırım.
Teşekkür
ederim. 
BAŞKAN
– Teşekkür ediyorum. 
YAŞAR
TÜZÜN (Bilecik) – Sayın Başkan...
GÖKAN
ZEYBEK (İstanbul) – Sayın Başkan...
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Antalya Milletvekili Kemal Çelik ile 104 Milletvekilinin Bazı
Kanunlarda ve 375 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/2368) ile Tekirdağ Milletvekili Mustafa Şentop’un Türk
Vatandaşlığı Kanununda Değişiklik Yapılması Hakkında Kanun Teklifi (2/2385) ve
İçişleri Komisyonu Raporu (S. Sayısı: 144) (Devam)
BAŞKAN
– Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Bazı Kanunlarda ve 375 sayılı Kanun Hükmünde Kararnamede Değişiklik
Yapılmasına Dair Kanun Teklifi’nin 22’nci maddesiyle değiştirilmekte olan Ek
Madde-4’ün üçüncü fıkrasında yer alan “ile” ibaresinin “içerisinde bulunan”
ibaresiyle değiştirilmesini arz ve teklif ederiz. 
 Dursun
Müsavat Dervişoğlu Behiç Çelik  Hüseyin
Örs
 İzmir Mersin
 Trabzon
 İbrahim
Halil Oral  Feridun
Bahşi
 Ankara  Antalya
BAŞKAN
– Komisyon önergeye katılıyor mu? 
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkanım.
BAŞKAN
– Önerge üzerinde söz talebi Sayın Behiç Çelik’in.
Buyurun.
(İYİ PARTİ sıralarından alkışlar)
BEHİÇ
ÇELİK (Mersin) – Sayın Başkan, değerli milletvekilleri; görüşülmekte olan 144
sıra sayılı Kanun Teklifi’nin 22’nci maddesi üzerinde vermiş olduğumuz
değişiklik önergesi için söz aldım. Hepinize saygılar sunuyorum.
Yine
şehitlerimiz var. Şehitlerimize Allah’tan rahmet, gazilerimize acil şifalar
diliyorum. 
Değerli
arkadaşlar, söz konusu 22’nci madde metninden de görüleceği üzere, idarenin
kiraya vermede geniş bir takdir yetkisine sahip olduğu anlaşılıyor. Gerek CHP
ve gerekse İYİ PARTİ Komisyon üyelerinin muhalefet şerhlerinde de ifade
ettikleri gibi, oylamada “ret” yerine idareye sağlam kriterler konması
gerekirdi. Ancak tüm bunlara rağmen, vardiya yatakhaneleri, eğitim ve kongre
merkezleri, sosyal tesisler, gazinolar, moral eğitim merkezleri, kantinler,
özel, yerel ve kış eğitim merkezlerinden bazıları, bir kısmı, ya da bir şubesinin
kiraya verilebilmesi hükmü… Buralardan yararlanan personelin ve yakınlarının
temel insani ihtiyaçlarını gidermek için dışarıdan o işleri yapan kişilere
vermek şeklinde açıklamalar yapılıyor; kuaför, pastane, kafe gibi üniteler
şeklinde de bu yorumlanıyor. Sahil Güvenlik Komutanlığının 22’nci maddenin
ruhuna uygun olarak faaliyetini sürdüreceğine inanıyoruz. 
Değerli
milletvekilleri, devletin bu kürsüsünden şerefli Türk subaylarıyla ilgili
birtakım istifham yaratan ya da onları aşağılayan ifadeler kullanıldı.
Bunlardan bir tanesi, Cemal Temizöz, Cemal Temizöz, albay. Bir zamanlar, 90’lı
yallarda Cizre şehri cayır cayır yanarken, Cizre Kaymakamlığı ateşe verilmişken
oraya tayin edilen ve şanla şerefle vatan toprağını savunan, bu konuda direnen,
teröristlere asla fırsat vermeyen ve bir barış kenti olarak, Türkiye
Cumhuriyeti’nin mümtaz bir kenti olarak orayı tekrar kazandırmayı başaran çok
onurlu bir subaydır. Söz konusu kişi, 2009 yılında, çok ilginçtir, PKK-FETÖ iş
birliğiyle -2 gizli tanık var onların kod isimlerini size ifade edeyim
“Tükenmez Kalem” ve “Gece Lambası” kod isimli şahısların şikâyetiyle- Kayseri
İl Jandarma Komutanıyken tutuklanan bir kişidir ve Diyarbakır’a gönderildi,
ağır cezada yargılandı, uzun bir yargılama süreci geçirdi ve daha sonra güvenlik
nedeniyle yargılaması Eskişehir’e alındı ve ağır cezada kendisi beraat etmiş
durumda. Yine söz konusu Cemal Temizöz, Balyoz davasına da konu edildi,
Balyozdan da beraat etmiş durumdadır. Bu sebeple, bu devlet kürsüsünde hiç
kimse, Türkiye Cumhuriyeti’nin çıkarlarını, üstün millî çıkarlarını savunan
subaylarımıza söz edemez. Bunu, bu kürsüden ben de kınıyorum. Bundan
sonra herkes, eğer devletimizin bekasını düşünüyorsak, eğer demokrasimizi
düşünüyorsak, eğer insan haklarını düşünüyorsak, eğer hukukun üstünlüğünü
düşünüyorsak bunların sağlayıcısı, devlet adına zor kullanma yetkisine sahip
olan güvenlik güçlerimizdir… Dolayısıyla onun şerefli bir mensubu olan Sayın
Cemal Temizöz’dür. 
Ben
komutanımızı huzurlarınızda saygıyla anıyor, Allah ona uzun ömürler versin
diyor, hepinize saygılar sunuyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir. 
YAŞAR
TÜZÜN (Bilecik) – Sayın Başkan…
BAŞKAN
– Buyurunuz Sayın Tüzün. 
YAŞAR
TÜZÜN (Bilecik) – 22’nci maddede Grubumuz adına konuşan Sayın Gökan Zeybek’in
maksadı hasıl olan bir konuşması çarpıtılmıştır. Onun için yerinden bir dakika
açıklama talep ediyorum. 
BAŞKAN
– Buyurunuz Sayın Zeybek.
IV.- AÇIKLAMALAR (Devam)
40.- İstanbul Milletvekili Gökan Zeybek’in, Çankırı Milletvekili
Muhammet Emin Akbaşoğlu’nun yaptığı açıklamasındaki bazı ifadelerine ilişkin
açıklaması
GÖKAN
ZEYBEK (İstanbul) – Sayın Başkan, teşekkür ediyorum. 
Sayın
Grup Başkan Vekilinin, galiba, benim teknik olarak ifade ettiğim konuda yeteri
kadar bilgi sahibi olmadığını anlıyorum. Burada bizim itiraz ettiğimiz nokta
şu: Bir bölge var, bu bölgede bütün binalar, bütün araziler 2,3 ya da 2 emsal
üzerinden imar alırken söz konusu parsel tek başına ilgili büyükşehir belediyesinden
değil, Çevre ve Şehircilik Bakanlığından imar alıyor, planını Bakanlığa
onaylatıyor. Yani bu niye böyle oluyor? Orada bütün bölgenin planı 2,3. Plan
şartları neyse, adalet neyse, bütün insanlar hangi hakları kullanıyorlarsa
benzer hakları kullanması gerekir. Üstelik Çevre ve Şehircilik Bakanlığının
şöyle bir plan notu var, diyor ki: “Mahkemenin iptal ettiği belediye tarafından
onanmış olan imar projesi aynen geçerlidir.” Yani mahkeme bir ruhsatı iptal
ediyor, projeyi iptal ediyor, Çevre ve Şehircilik Bakanlığı plan notuna iptal
edilen projedeki bina kontrollerinin esas olduğunu…
(Mikrofon
otomatik cihaz tarafından kapatıldı)
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Antalya Milletvekili Kemal Çelik ile 104 Milletvekilinin Bazı
Kanunlarda ve 375 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/2368) ile Tekirdağ Milletvekili Mustafa Şentop’un Türk
Vatandaşlığı Kanununda Değişiklik Yapılması Hakkında Kanun Teklifi (2/2385) ve
İçişleri Komisyonu Raporu (S. Sayısı: 144) (Devam)
BAŞKAN
– Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 144 sıra sayılı Kanun Teklifi’nin 22’nci maddesinde geçen “İçişleri
Bakanlığı tarafından” ibaresinin “İçişleri Bakanlığınca” olarak
değiştirilmesini arz ve teklif ederiz.
 Mensur
Işık Habip Eksik Murat
Çepni
 Muş Iğdır İzmir
 Mahmut
Celadet Gaydalı Ali Kenanoğlu Dilşat
Canbaz Kaya
 Bitlis İstanbul İstanbul
 Hüseyin
Kaçmaz
 Şırnak
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkanım.
BAŞKAN
– Önerge üzerinde Sayın Ali Kenanoğlu konuşacaktır.
Buyurun.
(HDP sıralarından alkışlar) 
ALİ
KENANOĞLU (İstanbul) – Sayın Başkan, değerli milletvekilleri; Genel Kurulu
saygıyla selamlıyorum.
Kanun
üzerinde ve maddeler üzerinde, gerek bütünü üzerinde gerekse bölümler üzerinde
partimiz adına görüşler ifade edildi. Biz de bu vesileyle kimi konularda kendi
görüşlerimizi ifade etmek isteriz. 
Biraz
önce haberini aldık, parti meclis üyemiz Bülent Uyguner tutuklanmış ve şu anda
gözaltında bulunan parti meclis üyelerimiz de var. Şu an HDP’nin seçim
yapacağı, genel kurul yapacağı illerde bu genel kurul öncesinde operasyon
düzenlemek bir rutin hâline dönüştü ve uzun zamandır, 2019 içerisinde
özellikle, genel kurul yapacağımız illere yönelik böyle operasyonlar var. Yani
genel kurul yapmak partinin Anayasa gereğince de yasalar gereğince de zorunlu
olduğu bir durum. Ama partiyi etkisiz hâle getirme ve demokratik siyasetin
dışına atma girişimleri konusunda elinden gelen bütün fırsatlar
değerlendiriliyor anladığımız kadarıyla. 
Şunu
ifade etmek isterim: Değerli arkadaşlar, burada, HDP’nin demokratik siyasetin
dışına itilmesi kısa vadede iktidar blokunun, iktidar gruplarının hoşuna
gidebilir, işine de gelebilir, ancak şunu ifade edeyim, yani HDP içerisinde
siyaset yapan, milletvekili olan bir Türk, bir Türkmen olarak, birliğimiz,
bütünlüğümüz, ortak vatanda kardeşçe yaşamamız için, bizim, konuşmaya ve
demokratik siyasete ihtiyacımız var. Eğer bizler Parlamento olarak,
Parlamentonun üyeleri olarak demokratik siyasetin kanallarını kapatırsak
insanların başka türlü yollara yöneleceğini de unutmamamız gerekiyor. Şimdi,
bakıyoruz, kısa vadede şöyle hoşumuza gidiyor olabilir: Şu anda tek adam
rejimine karşı ortak bir muhalefet bloku oluşmuş. Bu blok, birbirinden haberi
de olmayan bir blok aslında, çoğu kez birbiriyle hiç görüşmeyen, yan yana
durmayan partilerden, hareketlerden de oluşuyor zaman zaman ve şu anda siz şunu
çok iyi biliyorsunuz ki bu bloku dağıtmadan yapılacak ilk seçimde kazanma
şansınız yok. Tek şansınız, bu tek adam rejimi karşısında parlamenter
demokrasiyi isteyen ve kendiliğinden oluşan bu blokun dağıtılması gerekiyor
sizin açınızdan ve burada, kendinize kurban seçtiğiniz de en kolay, HDP. HDP’yi
kriminalize etmek, HDP’yi terörize etmek, bunun üzerinden bir ayrıştırma
sağlamak ve muhalefet blokunu dağıtmak en kolay yöntem. Bu anlamıyla bu kısa
vadedeki tutum, kısa vadedeki sonuçlar sizin işinize gelebilir, hoşunuza
gidebilir ama inanın uzun vadede bu durum, ortak yaşamımıza, birlikte, kardeşçe
bu ülkede yaşamamıza, çoluğumuzun çocuğumuzun geleceğine yönelik çok ciddi bir
sıkıntı ve sorun oluşturuyor. Demokratik siyaset çözüm alanı, bizim konuşarak
bütün bu konuları çözmemiz gereken alanlardır. Şunu biz biliyoruz: Şu anda
HDP’ye yönelik bütün tavır ve tutumlar 2014 MGK kararları gereğince yapılıyor;
onun gerisi hikâyedir, gerisi iftiradır, gerisi yalandır. O MGK’de alınan
kararlar bire bir uygulanmaya devam ediyor. 
Şimdi,
sizin o yalan ve iftiralarınızı da bu havuz medyanız allayıp pullayıp halka
sunuyor ve oradan bir algı oluşturmaya çalışıyor. Yani bu havuz medyası o kadar
komik duruma düştü ki, şu manzarayı biliyorsunuz, Dipsiz Göl hikâyesini, bunu
dahi savunur hâle geldiler; televizyon yayınlarında Dipsiz Göl’ün
mahvedilmesini, talan edilmesini, suyunun boşaltılmasını savunur hâle geldiler.

Şimdi
bununla ilgili birkaç şey söylemek isterim. Yani bu nasıl bir para, mal mülk
hırsıdır ki on iki bin yıl boyunca insanlık buraya dokunmamış, on iki bin yıl
boyunca; ne devletler geçmiş, ne kavimler gelmiş geçmiş, ne sultanlar, ne
saraylar, ne saltanatlar gelmiş geçmiş bu topraklardan on iki bin yıl boyunca;
yahu, gelmişsiniz, siz burayı darmadağın etmişsiniz, on iki bin yıl boyunca
insanlığın dokunmadığı bir değeri darmadağın etmişsiniz. Niye? Akıllının bir
tanesi çıkmış demiş ki: “Orada hazine var.” 
NİHAT
YEŞİL (Ankara) – Para var orada, para.
ALİ
KENANOĞLU (Devamla) – “Para var, hazine var.” demiş ve koşarak orası darmadağın
edilmiş. Böyle bir durum olabilir mi? 
(Mikrofon
otomatik cihaz tarafından kapatıldı)
ALİ
KENANOĞLU (Devamla) – Bitiriyorum Başkanım.
BAŞKAN
– Bitti zaten süre.
Selamlamanız
için açıyorum.
ALİ
KENANOĞLU (Devamla) – İnsanların yaptıklarını belki terörize ederek,
kriminalize ederek havuz medyanızla bertaraf edebilirsiniz, yalanlarınızı bu
şekilde bertaraf edebilirsiniz de insanlık tarihine bunun hesabını nasıl
vereceksiniz, vallahi merak ediyoruz.
Teşekkür
ederim. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 144 sıra sayılı Kanun Teklifi’nin çerçeve 22’nci maddesiyle 2692 sayılı
Kanun’un değiştirilen ek 4’üncü maddesinin üçüncü fıkrasının aşağıdaki şekilde
değiştirilmesini arz ve teklif ederiz.
“Vardiya
yatakhaneleri, gazinolar, sosyal tesisler, özel, yerel ve kış eğitim
merkezlerinde, özel bir ihtisas gerektiren hizmetlerin personel yetersizliği veya
maliyeti nedeniyle verilememesi durumunda bu hizmetler kiralama yoluyla
dışarıdan karşılanabilir, kantinlerin tamamı, bir kısmı veya bazı şubeleri
kiraya verilebilir, bu şekilde elde edilen gelirler genel bütçe gelirleri ile
ilişkilendirilmeksizin tesis ve kantin gelirlerine dâhil edilir. Özel, yerel ve
kış eğitim merkezleri ile birlik dışındaki kantinlerin aylık gayrisafi
hasılatının %1'i her ay genel bütçeye gelir kaydedilmek üzere ilgili muhasebe
birimine yatırılır.”
 Muhammet
Emin Akbaşoğlu Fehmi Alpay Özalan Ramazan
Can
 Çankırı İzmir Kırıkkale
 Abdullah
Güler  Cemil
Yaman
 İstanbul  Kocaeli
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Takdire bırakıyoruz Sayın
Başkanım.
BAŞKAN
– Söz talebi yok. 
Gerekçeyi
okutuyorum:
Gerekçe:

Sahil
Güvenlik Komutanlığı tarafından kurulan vardiya yatakhaneleri, gazinolar,
sosyal tesisler, özel, yerel ve kış eğitim merkezlerinde, özel bir ihtisas
gerektiren hizmetlerin personel yetersizliği veya maliyeti nedeniyle
verilememesi durumunda bu hizmetlerin kiralama yoluyla dışarıdan
karşılanabilmesi, kantinlerin tamamının, bir kısmının veya bazı şubelerinin
kiraya verilebilmesine ilişkin maddeye açıklık getirilmektedir.
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmiştir.
Kabul
edilen önerge doğrultusunda 22’nci maddeyi oylarınıza sunuyorum: Kabul
edenler... Etmeyenler... Kabul edilmiştir.
Sayın
Özyavuz, size yerinizden bir dakika söz vereceğim.
Buyurun.

IV.- AÇIKLAMALAR (Devam)
41.- Şanlıurfa Milletvekili İbrahim Özyavuz’un, Şanlıurfa ili Akçakale
ilçesi Tekçe Hudut Karakoluna yapılan havan saldırısı sonucu şehit olan 2
askerimize Allah’tan rahmet dilediğine ve millî güvenliğimiz için Barış Pınarı
Harekâtı’nın devam etmesi gerektiğine ilişkin açıklaması
İBRAHİM
ÖZYAVUZ (Şanlıurfa) – Teşekkür ediyorum Sayın Başkanım. 
Akçakale
sınırındaki Tekçe Karakoluna havan mermisi düşmesi sonucu 2 askerimiz şehit
düşmüş, 1 doktorumuz ve 2 askerimiz de yaralanmıştır. Eli kanlı terör örgütünün
hain havan saldırısı Suriye’nin Tel Abyad ilçesinde yuvalanan örgüt üyeleri
tarafından yapılmıştır. Şanlıurfa’mızın ve ülkemizin güney sınırının terör
örgütlerinden tamamen temizlenmesi için Barış Pınarı Harekâtı’nın ısrarla devam
etmesi, millî güvenliğimiz için olmazsa olmazdır. 
Bölgede
görev yapan başta Silahlı Kuvvetler mensupları ve diğer kamu görevlilerimize
Allah’tan güç ve kuvvet dilerim. Şehitlerimize Allah’tan rahmet, gazilerimize
acil şifalar dilerim. 
Çok
teşekkür ediyorum Sayın Başkanım. 
BAŞKAN
– Birleşime beş dakika ara veriyorum. 
Kapanma Saati: 19.44
DÖRDÜNCÜ OTURUM
Açılma Saati: 19.54
BAŞKAN: Başkan Vekili Süreyya Sadi BİLGİÇ
KÂTİP ÜYELER: İshak GAZEL (Kütahya), Nurhayat ALTACA KAYIŞOĞLU (Bursa)
-----0-----
BAŞKAN
– Türkiye Büyük Millet Meclisinin 24’üncü Birleşiminin Dördüncü Oturumunu
açıyorum. 
144
sıra sayılı Kanun Teklifi’nin görüşmelerine devam ediyoruz. 
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Antalya Milletvekili Kemal Çelik ile 104 Milletvekilinin Bazı
Kanunlarda ve 375 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/2368) ile Tekirdağ Milletvekili Mustafa Şentop’un Türk
Vatandaşlığı Kanununda Değişiklik Yapılması Hakkında Kanun Teklifi (2/2385) ve İçişleri
Komisyonu Raporu (S. Sayısı: 144) (Devam)
BAŞKAN
– Komisyon yerinde. 
23’üncü
madde üzerinde 4 adet önerge vardır. Aynı mahiyetteki önergeleri birlikte
işleme alacağım. 
Türkiye Büyük Millet Meclisi Başkanlığına
Görüşülmekte
olan 144 sıra sayılı Kanun Teklifi’nin çerçeve 23’üncü maddesinin teklif
metninden çıkarılmasını ve diğer maddelerin buna göre teselsül ettirilmesini
arz ve teklif ederiz. 
 Muhammet
Emin Akbaşoğlu Fehmi Alpay Özalan Ramazan
Can
 Çankırı İzmir Kırıkkale
 Abdullah
Güler Ahmet Çakır Cemil
Yaman
 İstanbul Malatya Kocaeli
Aynı
mahiyetteki diğer önergenin imza sahipleri:
 Mahmut
Tanal  Ali Öztunç  Nihat
Yeşil
 İstanbul
 Kahramanmaraş Ankara
 Yaşar
Tüzün Ali Şeker İlhami
Özcan Aygun
 Bilecik İstanbul Tekirdağ
 Ensar
Aytekin  Burcu Köksal Erkan
Aydın
 Balıkesir Afyonkarahisar Bursa
Aynı
mahiyetteki diğer önergenin imza sahipleri:
 Dursun
Müsavat Dervişoğlu  Aytun Çıray Hüseyin
Örs
 İzmir
 İzmir Trabzon
 Hasan
Subaşı  Feridun Bahşi İbrahim
Halil Oral
 Antalya Antalya Ankara
Aynı
mahiyetteki diğer önergenin imza sahipleri:
 Mensur
Işık Habip Eksik  Murat
Çepni
 Muş Iğdır İzmir
 Mahmut
Celadet Gaydalı Hüseyin Kaçmaz Serpil
Kemalbay Pekgözegü
 Bitlis Şırnak İzmir
BAŞKAN
– Komisyon aynı mahiyetteki önergelere katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Takdire bırakıyoruz Sayın
Başkan.
BAŞKAN
– Önergeler üzerinde ilk söz talebi Sayın Burcu Köksal’ın.
Buyurun.
(CHP sıralarından alkışlar) 
BURCU
KÖKSAL (Afyonkarahisar) – Sayın Başkan, değerli milletvekilleri; yine bir torba
yasa dayatmasıyla karşı karşıyayız. Birbiriyle alakası olmayan konulardaki yasa
tekliflerini bir torbaya koyup ilgili tali komisyonlarda dahi görüşülmeden
buraya getiriyorsunuz. 
İşinize
gelen konularda, daha doğrusu yandaşlarınıza yarayacak düzenlemelerde varsınız
ama vatandaşın taleplerinde yoksunuz. Mesela emeklilikte yaşa takılanlar bir
talepte bulunduğu zaman “Ekonomi batar.” diyorsunuz. Sevgili AKP’liler, şu bir
gerçek ki emeklilikte yaşa takılanlar filan ekonomiyi batırmaz ama gece yarısı
önergeleriyle vergi borçlarını sildiğiniz milletin anasına küfreden
müteahhitler ekonomiyi batırır. Örtülü ödenek için harcanan trilyonlar
ekonomiyi batırır. 400 milyon dolarlık özel jetler ekonomiyi batırır.
Afyonkarahisarlı hemşehrilerimi “Havaalanı açacağız.” deyip kandırıp Kütahya’ya
açtığınız Zafer Havalimanı için yandaşa ödediğiniz 26 milyon euroluk hazine
garantileri, garanti ödemeleri ekonomiyi batırır. Yandaş müteahhitlere garanti
ödemeleri adı altında 2016 yılından 2021 yılına kadar vereceğiniz 10 milyar 270
milyon ekonomiyi batırır. 1.100 odalı sarayın 2,2 milyonluk kırtasiye ve 5
milyonluk mutfak masrafı ekonomiyi batırır; giyim, mefruşat, tören, fuar,
organizasyon, elektrik, ısıtma, su, internet gibi giderlerini saymak bile
istemiyorum. Çünkü bir yanda bir kişinin saltanatı için harcanan milyonları,
diğer yanda cebinde 1,5 lira parası olup da eşiyle pazara gidemediği için
canına kıyan vatandaşı gördükçe içim sızlıyor. 
Şimdi,
bir saray var bu ülkede, bir de ondan beslenen avaneleri var. Kim bunlar? Türkiye’deki
tüm ihaleleri paylaşan, sayıları iki elin parmaklarını geçmeyen ve on yedi
yıllık iktidarınızda beslediğiniz yandaş müteahhitler. Zira, siz iktidarınız
boyunca hayata geçirdiğiniz tüm projelerde insan hayatını ve kamusal çıkarları
değil, siyasi menfaatlerinizi ve yandaşlarınızın ihtiyaçlarını gözettiniz.
Vatandaş yok gündeminizde. 
Hani
3600 ek göstergeyi verecektiniz? 96 maddelik şu torba yasanın içine bile
sığdıramadınız 3600 ek göstergeyi. 100 Günlük Eylem Planı’na aldınız, ne oldu?
Bakın, geçtiğimiz yıl kasım ayında İçişleri Bakanının “Polislere en kısa sürede
3600 ek göstergeyi vereceğiz.” demesinin üzerinden bir yıl geçti, hâlâ ortada
bir şey yok. 
700
bin öğretmen atama bekliyor. Siz yıllar geçtikçe atama sayısını artıracağınıza
atanan öğretmen sayısını düşürüyorsunuz. KPSS’ye giren engelliler var, iş
bekliyorlar, hâlâ atanamadılar. 5 bin engelli öğretmen açığı bulunan Millî
Eğitim Bakanlığına bile 1.200 engelli öğretmeni hâlâ atamadınız. 
İşinize
gelmeyen konularda “Bütçe yok.” deyip işin içinden sıyrılmaya çalışıyorsunuz.
İşinize gelen konularda harcanan trilyonları görmüyorsunuz. Hazineye hiçbir yük
getirmeyen konularda bile duyarsızsınız siz. 
KHK’yle
ihraç edilmiş, takipsizlik veya beraat kararı almış binlerce vatandaşımızı
görevine iade etmiyorsunuz. Vatandaş masumiyetini ispatlamış Allah aşkına, daha
ne yapsın? Ya da ihraç etmişsiniz ama hakkında hiçbir soruşturma yok, suç yok,
ceza yok, niye ihraç ediyorsunuz? Ya, bir insan suçluysa cezalandırılır,
yargılanır, ceza alır, amenna. Hem ihraç ediyorsunuz hem “terörist” yaftası
vuruyorsunuz ama yargılamaya bile gerek görmüyorsunuz ya da yargılanıp beraat
etse bile görevine geri döndürmüyorsunuz. 
669
sayılı KHK’yle okulları kapatılan askerî öğrencilerin dramı bitmek bilmiyor.
Onlar, asker olmayı beklerken kapı önüne konulmuş, hayallerini çaldığınız
çocuklar, “terörist” yaftası vurduğunuz çocuklar. Tek istekleri var: Güvenlik
soruşturmasından geçip haklarının iade edilmesi. Üniversiteli işçiler yıllardır
statü değişikliği için kapınızı çalıyor, Hazineye ek bir külfet de getirmiyor
ama onların da sizin için bir değeri yok.
Sözde
yerli ve millîsiniz ama Türk Silahlı Kuvvetlerinin şerefli mensuplarına gelince
yerlilik ve millîliğinizden eser yok. Uzman çavuşların, sözleşmeli erlerin,
gazilerin, şehit yakınlarının, malul sayılmayan gazilerin talepleri olunca
gözünüzde büyüyor. Türkiye’nin en önemli yerli ve millî fabrikalarından olan
Tank Palet Fabrikasını Katarlılara peşkeş çekecek kadar yerli ve millîsiniz
siz! 
“Para
yok, kasa boş.” diye bahaneyle yandaşlarınızı ihya ediyorsunuz. Hodri meydan!
Kasaya para getirecek bir öneri: Sigorta öncesi doğum borçlanması bekleyen
anneler. 
(Mikrofon
otomatik cihaz tarafından kapatıldı) 
BURCU
KÖKSAL (Devamla) – Toparlayacağım Sayın Başkan. 
BAŞKAN
– Sayın Köksal, ek süre vermiyorum ama selamlamanız için açıyorum.
BURCU
KÖKSAL (Devamla) – Tabii ki.
Gelin,
hep beraber onların, annelerin yüzünü güldürelim; erkeklere tanınan askerlik
borçlanması hakkını sigorta öncesi doğum borçlanması bekleyen anneler için de
tanıyalım.
Genel
Kurula saygılarımla. (CHP ve İYİ PARTİ sıralarından “Bravo” sesleri, alkışlar)
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Akbaşoğlu…
IV.- AÇIKLAMALAR (Devam)
42.- Çankırı Milletvekili Muhammet Emin Akbaşoğlu’nun, Afyonkarahisar
Milletvekili Burcu Köksal’ın 144 sıra sayılı Kanun Teklifi’nin 23’üncü
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
MUHAMMET
EMİN AKBAŞOĞLU (Çankırı) – Çok teşekkür ederim Sayın Başkanım.
Şimdi,
konuşmalara, tabii, katılmak mümkün değil ama bir cümleyle bitirdiği için,
“Katar ordusuna peşkeş çekme vesaire…”
BURCU
KÖKSAL (Afyonkarahisar) – Evet!
MUHAMMET
EMİN AKBAŞOĞLU (Çankırı) – Bakın, Sayın Cumhurbaşkanımız bu konuyla ilgili,
Sayın Kılıçdaroğlu’nun grupta yapmış olduğu konuşmalarla ilgili, gerçeği
yansıtmadığı için, dava açtı; hukuk buna karar verecek. Bununla beraber, Katar
ordusuna veya Katar’a peşkeş çekilen en ufak bir şey yoktur. Mecliste de bu
konuyla ilgili tartışmalar yapılmıştır; ben tekrar tartışma açmak için değil,
atıf yapmak için söylüyorum: Bunların hiçbirisi, kabul edilemez, gerçek dışı
beyanlardır. 
Biz,
gençlere de asla “terörist” yaftası falan vurmayız; “terörist” yaftasını
vuracak olan yargı kararlarıdır. Bunu Meclisin bilgisine sundum. 
Teşekkür
ederim, sağ olun.
ENGİN
ALTAY (İstanbul) – Sayın Başkan…
BAŞKAN
– Sayın Altay…
ENGİN
ALTAY (İstanbul) – Sayın Akbaşoğlu biraz önce konuşan Afyon Milletvekilimizin
kürsüde yaptığı konuşmayı “gerçek dışı beyan” olarak değerlendirmek suretiyle kamuoyunu
ve Genel Kurulu konuşmayla ilgili olarak yanlış yönlendirmiştir; bu bir
sataşmadır. Sayın milletvekilimiz için söz talep ediyoruz efendim.
BAŞKAN
– Yerinden vereyim, buyurun.
ENGİN
ALTAY (İstanbul) – Sayın Başkan, bu sataşma değil mi? 
BAŞKAN
– Yani içeriğe ilişkin, pek sataşma değil, kötü, kaba, yaralayıcı söz yok,
içerik tartışması. 
Buyurun,
Sayın Köksal.
43.- Afyonkarahisar Milletvekili Burcu Köksal’ın, Çankırı Milletvekili
Muhammet Emin Akbaşoğlu’nun yaptığı açıklamasındaki bazı ifadelerine ilişkin
açıklaması
BURCU
KÖKSAL (Afyonkarahisar) – Evet, şimdi, öncelikli olarak bu Tank Palet
Fabrikasının Katarlılara peşkeş çekildiği iddiamızda devam ediyoruz çünkü
konuyla ilgili olarak daha önce belgeleri de kamuoyuyla paylaştık ve bunda da
ısrarlıyız. Tank Palet Fabrikasının ihalesini sır gibi sakladılar, ne şekilde
verildiğini kesinlikle kamuoyuyla paylaşmadılar. Üstelik de Genel Başkanımız
daha önce bir çağrı yapmıştı. Söz konusu, ihtiyaç olan tüm ücretin
karşılanacağını, bir saat içerisinde kendilerine tedarik edileceğini belirtmiş
olmasına rağmen hâlâ ısrarla Katarlılara, ülkenin namusu olarak gördüğümüz Tank
Palet Fabrikasını götürüp başka bir ülkeye teslim ettiler. Biz bu iddiamızda
ısrar ediyoruz.
Bir
ikincisi de yine, askerî öğrencilerle ilgili “terörist” yaftası vurdular.
“Yargı karar verir.” diyor Sayın Grup Başkan Vekili ama o çocuklar yargıya
falan gitmedi, herhangi bir güvenlik soruşturması dahi geçirmediler.
ENGİN
ALTAY (İstanbul) – Sayın Başkan…
BAŞKAN
– Sayın Altay…
ENGİN
ALTAY (İstanbul) – 60’a göre pek kısa bir söz talebim var efendim.
BAŞKAN
– Buyurunuz. 
44.- İstanbul Milletvekili Engin Altay’ın, Tank Palet Fabrikasıyla
ilgili konunun Türkiye gündemini bir süre daha meşgul edeceğine ve Çankırı
Milletvekili Muhammet Emin Akbaşoğlu’nun yaptığı açıklamasındaki bazı
ifadelerine ilişkin açıklaması
ENGİN
ALTAY (İstanbul) – Teşekkür ederim Sayın Başkan.
Bu
Tank Palet Fabrikasıyla ilgili Türkiye gündemi bir süre daha meşgul olacak. Bu
iyi de bir şey çünkü suni gündemler yerine bir gerçekle Türkiye’nin meşgul
olmasında fayda var. 
Şimdi,
kamuya ait bir tesis, özel yabancı ortaklı bir şirkete, kiralanmadan, bir kira
kontratı yapılmadan, bir takas anlaşması yapılmadan, bir satış yapılmadan, bir
ihale yapılmadan terk edilmişse Sayın Başkan ve buradaki bu fabrikanın Millî
Savunma Bakanlığı 1’inci Ana Bakım Fabrikası olan adı değiştirilip SGK
ilişkileri de buna göre yeniden tanzim edilmişse şimdi buna biz ne diyeceğiz? 
(Mikrofon
otomatik cihaz tarafından kapatıldı) 
BAŞKAN
– Buyurun.
ENGİN
ALTAY (İstanbul) – Teşekkür ederim efendim. 
Kiralama
yok, satış yok, takas yok, ihale yok, hiçbir şey yok. Daha önce yapılmış bir
tank ihalesi var OTOKAR’ın ve BMC’nin girdiği. Bu ayrı bir iş, tamamen ayrı bir
iş, sap ile samanı birbirine karıştırmamak lazım. Satış olmayan, ihale olmayan
bir tesisin milyonlarca metrekarelik arsası, ekipman donatımı ve içindeki Türk
Silahlı Kuvvetlerinin subay, astsubay ve sivil çalışanlarıyla birlikte BMC adlı
Katar ortaklı bir konsorsiyuma terkinin peşkeş çekmekten başka bir Türkçe
karşılığını ben bulamıyorum. Sayın Akbaşoğlu Türk Dil Kurumu sözlüklerini
açsın, baksın, araştırsın, eğer başka bir karşılığı varsa önümüzdeki hafta bu
tartışmaya devam ederiz efendim. 
BAŞKAN
– Sayın Akbaşoğlu…
45.- Çankırı Milletvekili Muhammet Emin Akbaşoğlu’nun, ALTAY tankının
prototipi için OTOKAR’ın görevlendirildiğine, denetleme hakkı Millî Savunma
Bakanlığında olmak kaydıyla yeni bir şirketin kurulduğuna, tahsis işleminin
yapıldığına ve Cumhurbaşkanlığı kararı olduğu için Resmî Gazete’de yayımlanmadığına
ilişkin açıklaması
MUHAMMET
EMİN AKBAŞOĞLU (Çankırı) – Sayın Başkanım, teşekkür ederim.
BAŞKAN
– “Haftaya devam edeceğiz tartışmalara.” dedi.
Buyurun.
MUHAMMET
EMİN AKBAŞOĞLU (Çankırı) – Şöyle: Malum, salı günü bu gündeme gelmişti. Orada
Sayın Engin Altay Tank Palet Fabrikasıyla ilgili “Vallahi billahi ihale
yapılmadı.” diye yemin etti. 
ENGİN
ALTAY (İstanbul) – Evet.
MUHAMMET
EMİN AKBAŞOĞLU (Çankırı) – Doğrudur, doğrudur, doğrudur. Ancak biraz evvel
milletvekiliniz “İhalesi gizlendi, sır bir ihale.” dedi. Siz önce kendi
içinizdeki çelişkiyi giderin, bir.
BURCU
KÖKSAL (Afyonkarahisar) – Çünkü yapmadınız, yapmadığınız bir şeyi
açıklayamadınız. 
MUHAMMET
EMİN AKBAŞOĞLU (Çankırı) – Sonuç itibarıyla Özelleştirme Kanunu çerçevesinde,
4/i maddesi çerçevesinde millî güvenliği ilgilendiren bir boyutu olduğu için
burada –evet, 4/i, açın 4046 sayılı Kanun’un 4/i maddesini- bu çerçevede bir
tahsis işlemi yapıldı. 
İki
şey birbirine karıştırılıyor. Bir daha tahsis edeyim mümkünse. Sadece
bilgilendirmek açısından konuşuyorum; başka bir sataşma, cevap vesaire değil,
bilgi, teknik bilgi sunmak için müsaade alacağım, konuşmayı bir dakika daha
uzatmanızı istirham edeceğim.
Şöyle:
Önce, bu fabrikayla ilgili OTOKAR bir prototip üretti ve oraya tahsis edildi
“Gelin, bu mekânı kullanın, Türkiye’nin ihtiyacı olan tank burada yapılsın.”
denildi. Otokar, bu prototipi yaptı. Sonra ihale açıldı, herkese açık ihale
açıldı; belki 4-5 firma bu ihaleye başvurdu. En uygun fiyatı, teklifi veren
Katar ortaklı, Katarlı bir şirket, yüzde 49’u Katar’a, yüzde 51’i BMC’ye ait
olan bir firma kazandı; 3,5 milyar dolarlık bir ihale, tank yapım ihalesi, 250
adet. 
Sonuç
itibarıyla, bununla ilgili, 4046 sayılı Kanun’un 4/i maddesindeki hüküm
gereğince yeni bir şirket kuruldu; bu şirket Millî Savunma Bakanlığına ait ve
“Mülkiyeti hazineye ait olan bu Arifiye’deki fabrika mekânı aynı işlevlerine,
fonksiyonlarına devam etmek kaydıyla, sendikal hakları devam etmek kaydıyla,
işçilerin statüleri devam etmek kaydıyla her türlü makine teçhizatının yenilenerek
bu üretimin yapılması ve Tank Palet Fabrikası olarak zikredilen yerin eski
fonksiyonlarına da devam etmesi kaydıyla, denetleme hakkı Millî Savunma
Bakanlığında olmak kaydıyla gelin, tankı, ALTAY tanklarını burada üretin.”
denildi ve tahsis işlemi yapıldı. 
(Mikrofon
otomatik cihaz tarafından kapatıldı)
MUHAMMET
EMİN AKBAŞOĞLU (Çankırı) – Bitiriyorum, bitiriyorum. 
BAŞKAN
– Buyurun. 
MUHAMMET
EMİN AKBAŞOĞLU (Çankırı) – Tahsis işlemi yapıldı burada, tahsis işlemi ve “Bu
niye Resmî Gazete’de yayımlanmadı?” deniliyor. Resmî Gazete’de yayımlanmasını
gerektiren bir nitelikte olmadığı için yayımlanmadı, bir karar çünkü bu;
Cumhurbaşkanlığı kararı ve sonuç itibarıyla, kamuoyuyla da bunun bütün
detayları paylaşıldı arkadaşlar. Yani ihale süreci başka, tahsis işlemi başka
işler ve dolayısıyla burada yapılacak olan iş şudur: Arkadaşlar, Katar’la
ilgili ortaklığa niye bu kadar karşı geliniyor? İlla Amerika ve İsrail’le mi
ortak olması lazımdı BMC’nin yani? Sonuç itibarıyla, Katar’la ortak olunan bir
durum var; BMC şirketi… Yüzde 49’u Katar’a ait, yüzde 51’i BMC’ye; tamamen Türk
yetkililerin kontrolünde… O şirket özel şirket, bizi ilgilendirmez. Şartnameye,
ihale şartnamelerine aykırı bir davranışta bunun fesih yetkisi Millî Savunma
Bakanlığına ait. Her türlü mülkiyet devletin elinde. Bu konuda en ufak bir
tereddüt yok. 
(Mikrofon
otomatik cihaz tarafından kapatıldı)
BAŞKAN
– Buyurun.
MUHAMMET
EMİN AKBAŞOĞLU (Çankırı) - Bu konuda elma ile armudu birbirine karıştırıp
kafaları bulandırmanın bir anlamı yok, hakikaten anlamı yok. Dolayısıyla millî
stratejimize uygun bir şekilde, biz burada tankları üreteceğiz, ordumuzun
ihtiyacını kendisine teslim edeceğiz ve bunun da Allah’ın izniyle ihracını da
yapacağız, millî ekonomiye bu konuda katkı vereceğiz. Özü ve özeti budur. 
BAŞKAN
– Teşekkür ediyorum.
MUHAMMET
EMİN AKBAŞOĞLU (Çankırı) - Bunu anlattık defaatle. 
Yüce
Meclisi bilgilendirmek için tekrar söz aldım. Bu imkânı verdiğiniz için
hepinize ayrıca teşekkür ediyorum. 
Teşekkür
ediyorum Sayın Başkanım, sağ olun.
BAŞKAN
– Sağ olun Sayın Akbaşoğlu.
Sayın
Altay, buyurun.
46.- İstanbul Milletvekili Engin Altay’ın, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ilişkin açıklaması
ENGİN
ALTAY (İstanbul) – Teşekkür ederim.
“Ne
için söz istediniz?” deseydiniz üzülecektim doğrusunu isterseniz.
BAŞKAN
– “Ne için söz istediniz?” demedim, size “Buyurun.” dedim.
ENGİN
ALTAY (İstanbul) – Demediniz. Hayır hayır Başkanım, “Sayın Altay” deyip bir
noktalı virgül koyunca peşinden herhâlde bir şey gelecek diye düşündüm,
günahınızı aldım.
BAŞKAN
– Hayır, elma armut falan deyince siz de reçel meçel yapıyoruz zannetmeyin diye
yani.
MUHAMMET
EMİN AKBAŞOĞLU (Çankırı) – Sayın Başkanım, belki de ALTAY tanklarına yönelik
bir espri de beraberinde gelebilirdi, sizin soy isminizi veriyoruz tankımıza.
ENGİN
ALTAY (İstanbul) – Çok teşekkür ederim.
Sayın
Cumhurbaşkanı Ethem Sancak’a diyor ki: Sen bu işi halledebilecek misin,
altından kalkıp…? Bu işler bitmiş, Ethem Sancak’a peşkeş çekilmiş ama.
MUHAMMET
EMİN AKBAŞOĞLU (Çankırı) – Peşkeş yok.
ENGİN
ALTAY (İstanbul) – Ethem Sancak, peşkeşe rağmen altından kalkamayacağını Sayın
Cumhurbaşkanına ıkına sıkına ifade ediyor diyor ki: “Katar’da para çok, sizi de
kırmazlar, siz bir talimat verin, Katar da bana bir yandan ortak olsun, biz bu
işi belki böyle hallederiz.”
BAŞKAN
– Siz de mi oradaydınız?
ENGİN
ALTAY (İstanbul) – Oradaydım. 
Ethem
Sancak…
Sayın
Başkan, bu yaptığınız hoş bir şey değil, Sayın Başkan bu yaptığınız hoş bir şey
değil. (CHP sıralarından alkışlar) 
BAŞKAN
– Doğru söylüyorsunuz Engin Bey…
ENGİN
ALTAY (İstanbul) – Hiç hoş bir şey değil.
BAŞKAN
- Ama Sayın Altay, öyle bir anlattınız ki hakikaten oradasınız zannettim yani.
ENGİN
ALTAY (İstanbul) – Evet ama bu yaptığınız hoş değil, sizi kınıyorum!
BAŞKAN
– Doğru söylüyorsunuz, haklısınız.
Buyurun.
ENGİN
ALTAY (İstanbul) – Sizi kınıyorum!
Çünkü
bu Ethem Sancak’ın ifadesidir, beyanıdır, her yerde var. Yani bunu yapmayın
Sayın Başkan. Şakacı, espritüel birisiniz biliyorum ama oradayken bu konularda
daha objektif ve daha tarafsız bakabilmelisiniz.
(Mikrofon
otomatik cihaz tarafından kapatıldı) 
BAŞKAN
– İnanın ki çok canlı anlattınız, ondan.
Buyurun.
ENGİN
ALTAY (İstanbul) – Orada oturan herkes buraya tarafsız bakacak. Oraya ait
olabilirsiniz, buna saygı duyarım; orada oturmadığınız zaman oradan her şeyi
söylersiniz, oradan da söylersiniz ama oradayken, izliyorum, sürekli olarak bir
koruma, kollama güdüsü içindesiniz. Bunu zaman zaman espriyle yapıyorsunuz ama
hoş değil. Benim orada olmama gerek yok.
BAŞKAN
– Buyurun Sayın Altay, devam edin.
ENGİN
ALTAY (İstanbul) – Şimdi, özetle, Sayın Akbaşoğlu’nun Tank Palet açıldığı
zamanki telaşından zaten bir mahcubiyet, bir meseleyi aziz milletimize
anlatamama, doğruları biraz gizleyerek anlatma durumunda olduğunu biz
biliyoruz. 
Tekrar
söylüyorum: Satış yapılmamış, ücreti mukabilinde bir kira sözleşmesi yapılmadan
koskoca fabrika, Millî Savunma Bakanlığı 1’inci Ana Bakım Fabrikası bir özel
şirkete terk ve devir edilmiş ise ve bu şirketle ayrıca bir ticari sözleşme
yapılarak yüzde 12 kâr garantisi verilmiş ise ve bu mesele rekabete kapalı ise
yani yarın bunlar tökezlediğinde Türkiye’nin bu konuda ikinci bir alternatifi
yok ise ve OTOKAR firmasının prototip sürecinde çok daha nitelikli bir ürünü
ortadayken ve BMC’nin teklifinden daha makul bir teklifi orta yerde var iken
rekabet şartları da kapatılarak Ethem Sancak’a bu verilmiş ise bunun adı
-Akbaşoğlu hiç kusura bakma, bir daha da söz isteme- peşkeştir. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Altay.
ENGİN
ALTAY (İstanbul) – Sen kabul etmiyorsun, ben böyle diyorum. Kararı kim verecek?
Senin mahkemen değil, yürütmenin güdümündeki mahkeme değil; kararı, aziz
milletimizin vicdanı verecek. Ne zaman verecek? Sandıkta verecek.
Teşekkür
ederim. (CHP sıralarından alkışlar) 
MUHAMMET
EMİN AKBAŞOĞLU (Çankırı) – Sayın Başkan...
BAŞKAN
– Sayın Akbaşoğlu... 
MUHAMMET
EMİN AKBAŞOĞLU (Çankırı) – Çok teşekkür ederim.
Sayın
Başkanım... 
BAŞKAN
– Bakın, bu teklifi görüşmeye başladığımızdan beri hep aynı şeyi tartışıyoruz.
ENGİN
ALTAY (İstanbul) – Bir dakika, söz vermedi ki. Söz isteyin, söz versin.
MUHAMMET
EMİN AKBAŞOĞLU (Çankırı) – İstedim.
ENGİN
ALTAY (İstanbul) – Hayır, vermedi. Başkan söz verdiyse bir şey demiyorum ama
direkt başladı konuşmaya.
MUHAMMET
EMİN AKBAŞOĞLU (Çankırı) – Hayır, bakın, sisteme girdim ve söz istedim.
BAŞKAN
– Söz istediler de…
ENGİN
ALTAY (İstanbul) – Verirseniz bir şey demiyorum ama direkt başladı konuşmaya. 
MUHAMMET
EMİN AKBAŞOĞLU (Çankırı) – Hayır, hayır, sisteme girdim ve söz istedim. 
BAŞKAN
– Söz istediler, ben vermedim daha. 
MUHAMMET
EMİN AKBAŞOĞLU (Çankırı) – Yanıp sönüyor, bak. 
BAŞKAN
- Söz istediler ama henüz vermedim. 
ENGİN
ALTAY (İstanbul) – Vermedi bak, “Vermedim.” diyor. 
BAŞKAN
– Sayın Akbaşoğlu, gerçekten bu tartışmanın sonu yok. Siz ne derseniz deyin,
Sayın Altay da bildiğini söyleyecek. 
MUHAMMET
EMİN AKBAŞOĞLU (Çankırı) – Doğrudur ama bazı yanlış bilgiler vardı, ben onları…
BAŞKAN
– Tamam, siz onları zaten düzelttiniz. Şimdi size tekrar söz vereceğim, Sayın
Altay: “Niye en son gene Sayın Akbaşoğlu’nu konuşturuyorsunuz?” diyecek, tekrar
ona söz vereceğim ben. 
ENGİN
ALTAY (İstanbul) – Ben isterim. 
MUHAMMET
EMİN AKBAŞOĞLU (Çankırı) – Kendisi konuşsun. 
BAŞKAN
- Sayın Akbaşoğlu, buyurun. 
47.- Çankırı Milletvekili Muhammet Emin Akbaşoğlu’nun, İstanbul
Milletvekili Engin Altay’ın yaptığı açıklamasındaki bazı ifadelerine,
kamuoyunun yanıltılmayıp doğru bilgilerin verilmesi gerektiğine, bağımsız ve
tarafsız olan yargının yürütmenin güdümünde olmadığına ve olmayacağına ilişkin
açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım. 
Şöyle:
“Son konuşmak” diye bir derdimiz yok. Eğer iş kıvamında biterse, siz konuşun
son ama kıvamında bitmiyor, doğru bitmiyor.
Bakın,
4046 sayılı Kanun’un 2’nci maddesinin (i) bendi -kanun okuyorum, mevzuat
okuyorum- diyor ki: “Millî güvenlik ve kamu yararının gerektirdiği durumlarda
devir yapılabilir.” “Millî güvenlik ve kamu yararının gerektirdiği durumlarda…”
Bunu takdir yetkisi idarenin. Takdir yetkisi…
ERKAN
AYDIN (Bursa) – Nerede kamu yararı var burada ya? 
MUHAMMET
EMİN AKBAŞOĞLU (Çankırı) – Millî güvenlik, strateji canım, millî güvenlik…
ALTAY tankı, ordunun silahı yapılacak, bu kadar. Bunun sorulması bile abes
arkadaşlar. Kamu yararı da var.
Dolayısıyla
burada ASFAT AŞ diye, kanunlar çerçevesinde sermayesi yüzde 100 devlete ait
olan bir anonim şirket kuruluyor. Ticaret Kanunu’na göre yürüyen, Ticaret
Kanunu çerçevesinde işlemlerini yürüten, yüzde 100 hazineye ait, Millî Savunma
Bakanlığına ait devlet şirketi; bu şirkete devrediliyor.
(Mikrofon
otomatik cihaz tarafından kapatıldı) 
BAŞKAN
– Açalım arkadaşlar sistemi. 
MUHAMMET
EMİN AKBAŞOĞLU (Çankırı) – Bu Arifiye’deki fabrika ASFAT AŞ’ye, yüzde 100’ü
devlete ait kuruluşa devrediliyor. Orada devredildikten sonra da deniyor ki:
“Şu bölgelerde, bakın, şu bölgelerde, gelin, masasını, sandalyesini, her türlü
ekipmanını, teçhizatını yenilemek suretiyle ihaleyi aldığınız tank yapımını
burada yapın.” Devletin kasasından bir kuruş çıkmadan… Zaten 3,5 milyar
dolarlık ihaleyi en uygun teklifi vererek bu BMC firması almış. Yani en uygun
teklifi o vermiş. OTOKAR’ın mı alması…? Siz hemen şu firma mı alsın diye
bastırıyorsunuz yani meselenin özü bu mu? Siz hangi şirket adına… İş takibi mi
yapıyorsunuz? Sonuç itibarıyla en uygun fiyatı veren bir ihale var, bu kadar. 
Değerli
arkadaşlar, sonuç itibarıyla ASFAT AŞ’ye bu fabrika devredilmiş. 
(Mikrofon
otomatik cihaz tarafından kapatıldı) 
BAŞKAN
– Lütfen toparlayın Sayın Akbaşoğlu.
MUHAMMET
EMİN AKBAŞOĞLU (Çankırı) – ASFAT bünyesindeyken bu yerde firmanın tank yapımı
için bir tahsis işlemi var, bu kadar. Bu kadar açık ve net bir durum,
dolayısıyla bunu bulandırmanın ve birçok farklı farklı bilgiyi birbirine
yamayarak kafayı başka noktaya takmanın ve bulandırmanın, kamuoyunu yanıltmanın
bir anlamı yok. Birbirimizi yanıltmayalım, doğru bilgileri verelim.
Sonuç
itibarıyla, yargı da bağımsız ve tarafsızdır; yürütmenin, idarenin güdümünde
değildir ve olmamıştır, olmayacaktır.
Teşekkür
ederim.
BAŞKAN
– Teşekkür ederim.
Sayın
Altay, buyurun.
ENGİN
ALTAY (İstanbul) – Ben de 60’a göre söz istiyorum ama pek kısa değil, takdir
sizin.
BAŞKAN
– Grup Başkan Vekillerimize olduğu gibi… 
ENGİN
ALTAY (İstanbul) – Allah razı olsun.
BAŞKAN
– Buyurun.
48.- İstanbul Milletvekili Engin Altay’ın, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ilişkin açıklaması
ENGİN
ALTAY (İstanbul) – Şimdi, ben OTOKAR’ın temsilcisi değilim de Sayın Akbaşoğlu,
sizin bu BMC’yi bu kadar hamaset ve hararetle savunmanızdan sizinle ilgili ben
böyle bir itham yapmayı kendime zül sayarım; yapmıyorum. Şimdi, bir: OTOKAR’ın
ihale almasıyla falan bir işimiz olmaz ama şöyle kuşkularım var: “3,5
milyarlık” dediğiniz ihaleyi ortaya koyduğunuzda OTOKAR’ın şunlardan haberi var
mıydı mesela: On yıl alım garantisinden haberi var mıydı? Bir. İki:
Arifiye’deki Türk Silahlı Kuvvetlerine, Millî Savunma Bakanlığına ait Tank
Palet Fabrikasının ve müştemilatının bu işi alan firmaya peşkeş çekileceğinden
OTOKAR’ın bilgisi var mıydı? Bu bilgiler OTOKAR’da olsaydı eminim OTOKAR’ın teklifi
BMC’nin teklifinden daha cazip olurdu. Olay bu. Ben böyle inanıyorum. Ben
OTOKAR’ın, BMC’nin peşinde değilim; Ethem Sancak benim düşmanım da değil,
dostum da değil; tanımam, bilmem, hayatımda karşı karşıya gelmedim. OTOKAR’ın
da Koç ailesinin de Fenerbahçe Spor Kulübü Başkanı sıfatıyla Ali Koç’un dışında hiçbiriyle temasım yoktur, tamam mı? 
ASUMAN
ERDOĞAN (Ankara) – O zaman nereden biliyorsunuz!
ENGİN
ALTAY (İstanbul) - Efendim, Akbaşoğlu uzun konuştu, ben Akbaşoğlu’nun uzun
konuşmasını mealen Genel Kurula nakletmek istiyorum. Akbaşoğlu dedi ki:
“Efendim, biz kamu yararı ve millî güvenlik bahanesiyle, kamu yararı ve millî
güvenliği gerekçe göstererek burayı peşkeş çektik.” 
RECEP
ÖZEL (Isparta) – Hiç de öyle bir şey demedi ya! Çarpıtma ya!
ENGİN
ALTAY (İstanbul) – Ya, mealen ben öyle anladım.
RECEP
ÖZEL (Isparta) – Sen yanlış anlamışsın.
ENGİN
ALTAY (İstanbul) – Ya, bir dakika… 
Yani
“kamu yararı” dedi. Dedi mi “kamu yararı”? Dedi. “Millî güvenlik” dedi mi?
Dedi. 
RECEP
ÖZEL (Isparta) – Dedi.
(Mikrofon
otomatik cihaz tarafından kapatıldı)
BAŞKAN
– Buyurun.
ENGİN
ALTAY (İstanbul) – Kamu yararı ve millî güvenlik için bu fabrikanın BMC’ye
verilmesi mi gerekiyor? 
İFFET
POLAT (İstanbul) – Peşkeş nereden çıktı?
ENGİN
ALTAY (İstanbul) – “Peşkeş”e kızıyorsunuz. BMC’ye terk mi edilmesi gerekiyor,
soruyorum, devletin, Millî Savunma Bakanlığının… Hangi kamu yararı bu? Hangi
millî güvenlik gerekçesi bu? 
İFFET
POLAT (İstanbul) – BMC’nin savunma sanayisinde bir sürü yatırımı var.
ENGİN
ALTAY (İstanbul) – Burada bu fabrika yıllardır var. Bu fabrikanın ürettiği
askerî, bilimsel stratejik belge, bulgu, ürünler var. Burada millî sırları da
aynı şekilde Katar’a vermiş olmuyor musunuz? Ayıp oluyor arkadaşlar, ayıp
oluyor. Bir şeyi savunurken inanarak savunacaksın, cesaretle savunacaksın. 
ASUMAN
ERDOĞAN (Ankara) – İnanıyoruz biz.
ENGİN
ALTAY (İstanbul) – Bilerek savunacaksınız hanımefendi, bilerek savunacaksınız!
Teşekkürler.
(CHP sıralarından alkışlar)
ASUMAN
ERDOĞAN (Ankara) – Biliyoruz.
İFFET
POLAT (İstanbul) – Bilerek savunuyoruz zaten.
BAŞKAN
– Sayın Akbaşoğlu…
MUHAMMET
EMİN AKBAŞOĞLU (Çankırı) – Efendim, adımızın Emin olduğu gibi savunduğumuz her
şeyden eminiz, o konuda tereddüt yok. 
BAŞKAN
– Açalım mikrofonunuzu o zaman da kayıtlara geçerken stenograf arkadaşlar da
zorlanmasın.
Buyurun.
49.- Çankırı Milletvekili Muhammet Emin Akbaşoğlu’nun, tank yapımıyla
ilgili firmaların tekliflerini verdiğine ve en uygun fiyatı veren şirketle
ilgili İhale Kanunu çerçevesinde değerlendirmeler yapılarak Tank Palet
Fabrikasıyla ilgili konunun neticelendirildiğine ilişkin açıklaması
MUHAMMET
EMİN AKBAŞOĞLU (Çankırı) – Cesaretle ve kendimizden emin olarak, bilgi üzerine
yorum yaparak bu konuşmaları yapıyoruz. Ne OTOKAR’ın ne BMC’nin ne de bir başka
firmanın temsilcisi olarak kimse burada bulunmuyor. Hiçbir firmanın temsilcisi
değiliz ve olamayız. Türkiye için çalışan bütün firmalara da buradan teşekkür
ediyoruz, hiçbiri bizim ne uzağımızda ne yakınımızda. Hukuk bizim bu konudaki
ayarımızdır, herkese hukuk ayar verir. İhale Kanunu bellidir. Tank yapımıyla
ilgili bütün firmalar tekliflerini vermiştir, teklifler açılmıştır.
(Mikrofon
otomatik cihaz tarafından kapatıldı)
BAŞKAN
– Buyurun. 
MUHAMMET
EMİN AKBAŞOĞLU (Çankırı) – En uygun fiyatı veren şirketle ilgili İhale Kanunu
çerçevesinde değerlendirmeler yapılarak bu iş neticelendirilmiştir.
BAŞKAN
– Teşekkür ederim Sayın Akbaşoğlu.
MUHAMMET
EMİN AKBAŞOĞLU (Çankırı) – Bitireceğim.
(Mikrofon
otomatik cihaz tarafından kapatıldı)
BAŞKAN
– Buyurun. 
MUHAMMET
EMİN AKBAŞOĞLU (Çankırı) – Bu A firması olabilir, Z firması olabilir. Hukuka
uygun mu değil mi, onu ortaya koyacağız. Hukuka uygunlukla, bu işlemlerle
ilgili aleyhte dava açılmış, Danıştay İdari Dava Daireleri Genel Kurulu yapılan
işlemin hukuka uygun olduğuna karar vermiş ama bunu da kabullenmiyorsunuz.
BAŞKAN
– İsterseniz bunun gerisini önümüzdeki hafta Sayın Cahit Özkan ile Sayın Özgür
Özel’e bırakalım.
MUHAMMET
EMİN AKBAŞOĞLU (Çankırı) – Olabilir ama sonuç itibarıyla herkes kendine göre
anlayıp, kendi kabulüne göre çevirip söylediklerimizi başka şekilde anlayıp
“Ben böyle kabul ediyorum.” deme lüksünde olabilir ama ne biz sizin anladığınız
gibi söyledik ne de bizim söylediğimizi siz bizim söylediğimiz gibi anladınız. 
(Mikrofon
otomatik cihaz tarafından kapatıldı)
BAŞKAN
– Buyurun. 
MUHAMMET
EMİN AKBAŞOĞLU (Çankırı) – Ama milletin huzurunda cereyan eden bu açık
meseleyi, maşerî vicdanında sağduyusuyla milletimiz gayet iyi anlamıştır. Millî
stratejilerimiz neyi gerektiriyorsa, millî menfaatlerimiz neyi gerektiriyorsa
millî savunma sanayisinde yaptığımız büyük hamlelerle özel sektör-devlet hep
birlikte yüzde 20’lerden 70’lere nasıl çıkardıysak millî savunma sanayisi
sistemimizi, ALTAY tanklarının da seri üretimini gerçekleştireceğiz ve içeride,
dışarıda teröristlerin başını ezmeye devam edeceğiz. 
Teşekkür
ederim. (AK PARTİ sıralarından alkışlar)
BAŞKAN
– Teşekkür ederim.
Son
söz Sayın Altay’ın, buyurun.
50.- İstanbul Milletvekili Engin Altay’ın, Millî Savunma Bakanının Plan
ve Bütçe Komisyonunda Millî Savunma Bakanlığı bütçesi görüşülürken Tank Palet
Fabrikasıyla ilgili sorulara verdiği cevaba ilişkin açıklaması
ENGİN
ALTAY (İstanbul) – İç Tüzük’te de var son söz milletvekilinin, üstelik
muhalefet milletvekilinin.
Şimdi,
ben bir şey soracağım: Bu meseleyi sayacağım 3 kişiden en iyi hangisi bilir?
Bir, Muhammet Emin Akbaşoğlu; iki, Engin Altay; üç, Millî Savunma Bakanı. En
iyi kim bilir?
MUHAMMET
EMİN AKBAŞOĞLU (Çankırı) – Millî Savunma Bakanı bilir.
ENGİN
ALTAY (İstanbul) – Millî Savunma Bakanı bilir. 
Şimdi,
Millî Savunma Bakanlığı bütçesi görüşülürken bu konu, grubumuza mensup
milletvekilleri tarafından orada da gündeme getirildi. Sayın Bakan, bu konu
hariç, kendisine yöneltilen –yanlışsam arkadaşlarım düzeltsin- bütün suallere
cevap verdi. Tatmin eder, etmez ama cevap verdi. Fakat konuyu en iyi bilen
Millî Savunma Bakanı bu konuyla ilgili sorular için arkadaşlara şöyle dedi: “O
işi gelin, bir ara özel olarak ayrı konuşalım.” Bu ne demek? 
MUHAMMET
EMİN AKBAŞOĞLU (Çankırı) – Ne demek?
ENGİN
ALTAY (İstanbul) – Şimdi şu demek bu: Derhâl Erdoğan’a, Sayın Cumhurbaşkanına
çağrı yapıyorum: Bu konuyu bile bilmeyen bir general eskisini Millî Savunma
Bakanı yapma. (Gürültüler) 
RECEP
ÖZEL (Isparta) – “General eskisi” deme şimdi ama.
ENGİN
ALTAY (İstanbul) – “Eski general” ile “general eskisi”nin ne farkı var ya?
RECEP
ÖZEL (Isparta) – Olur mu canım ya?
ENGİN
ALTAY (İstanbul) – Ne farkı var? “Eski general” ile “general eskisi”nin farkını
biri bana söylesin burada. 
RECEP
ÖZEL (Isparta) – Var.
MUHAMMET
EMİN AKBAŞOĞLU (Çankırı) – Çok fark var, çok fark var. Hayır, bunu kabul
etmemiz mümkün değil, asla.
RECEP
ÖZEL (Isparta) – Üslup iyi değil, olur mu öyle? 
ENGİN
ALTAY (İstanbul) – “Eski general” olarak düzeltiyorum. 
MUHAMMET
EMİN AKBAŞOĞLU (Çankırı) – Bu olur. 
BAŞKAN
– Evet, kayıtlarda “eski general” olarak düzeltildi. 
ENGİN
ALTAY (İstanbul) – Evet, şimdi Sayın Erdoğan’a çağrı yapıyorum: Bu kadarcık, bu
tank palet meselesinde bile, konusunda bile bilgiye sahip olmayan bir Millî
Savunma Bakanıyla Türkiye’nin savunma politikaları oluşturulamaz. Sayın
Akbaşoğlu Millî Savunma Bakanı olsun, bu konuyu en iyi o biliyor! Ben daha da
başka bir şey demiyorum. 
MUHAMMET
EMİN AKBAŞOĞLU (Çankırı) – Sayın Başkan…
ENGİN
ALTAY (İstanbul) – Son söz olmaz, gene söz isterim. (CHP sıralarından alkışlar)

MUHAMMET
EMİN AKBAŞOĞLU (Çankırı) – Evet, tashih etmem gerekiyor.
ENGİN
ALTAY (İstanbul) – Bir şey demedim, neyi tashih edeceksin? Millî Savunma Bakanı
bilir diyorum. 
BAŞKAN
– Sayın Akbaşoğlu, söz vereceğim ama bu iş devam ederse beş dakika ara
diyeceğim, içeriye gideceğim, geleceğim, hatta bir dakika diyeceğim, böyle
keseceğim yani. 
MUHAMMET
EMİN AKBAŞOĞLU (Çankırı) – Sonuç itibarıyla, bakın, kayda geçmesi gereken…
ENGİN
ALTAY (İstanbul) – Hayır, ne demek o? Gene son sözü… Siz sözünüzü yemeyin “Son
söz Engin Altay’ın” dediniz, sözünüzü yere düşürmeyin.
MUHAMMET
EMİN AKBAŞOĞLU (Çankırı) – Şöyle…
BAŞKAN
– Efendim, açmadım ki mikrofonu, kayıtlara geçiriyor Sayın Akbaşoğlu. 
MUHAMMET
EMİN AKBAŞOĞLU (Çankırı) – Kayıtlara geçirmek için şunu söylüyorum: Sayın Engin
Altay’ın Sayın Millî Savunma Bakanımıza “general eskisi” sözünü asla ve kata
kabul etmiyorum. 
BAŞKAN
– O sözü geri aldılar zaten. 
MUHAMMET
EMİN AKBAŞOĞLU (Çankırı) – Devam edeceğim.
BAŞKAN
– Geri aldılar. 
MUHAMMET
EMİN AKBAŞOĞLU (Çankırı) – İkazlarımız üzerine Sayın Engin Altay bunu ne manada
kullandığını tashih ederek düzeltti.
NİHAT
YEŞİL (Ankara) – Eski general değil mi yani?
MUHAMMET
EMİN AKBAŞOĞLU (Çankırı) – “Eski general” ile “general eskisi” bambaşka bir
manadır. Bakın, eğer ısrar ederseniz ona göre konuşurum. Eğer “Yok, tamam, geri
aldık bu sözü, düzelttik.” diyorsanız da…
BAŞKAN
– Düzeltti efendim, düzeltti, kayıtlara da geçti. 
MUHAMMET
EMİN AKBAŞOĞLU (Çankırı) – Aynı şekilde zaten ama milletvekillerimizin,
CHP’deki bazı milletvekillerimizin itirazı üzerine ben bu konuşmayı… Belki siz
onu duymadınız ama, ben yakın olduğum için…
BAŞKAN
– Siz de duymayın efendim, siz de sadece Grup Başkan Vekilini duyun. 
MUHAMMET
EMİN AKBAŞOĞLU (Çankırı) – Şöyle, ama tutanağa geçiyor efendim, doğru,
duymasak… Tutanağa geçiyor, tutanağa geçtiği için işin dorusunu ortaya koymak
gerekiyor. 
BAŞKAN
– O zaman şöyle yapalım: Ben sizin mikrofonunuzu da açayım, sonra Engin Bey'in
mikrofonunu tekrar açayım.
Buyurun.

51.- Çankırı Milletvekili Muhammet Emin Akbaşoğlu’nun, Millî Savunma
Bakanının, Millî Savunma Bakanlığı bürokrasisinin, Cumhurbaşkanının, AK PARTİ
Genel Başkan Yardımcıları ile AK PARTİ Grup Başkan Vekillerinin Tank Palet
Fabrikasıyla ilgili konuda kamuoyunu bilgilendirici açıklamaları defaatle
yaptığına, yalan siyaseti güdenler ile hakikati ortaya koyanların ayrımını
milletin sandıkta yapacağına ilişkin açıklaması
MUHAMMET
EMİN AKBAŞOĞLU (Çankırı) – Sonuç itibarıyla Millî Savunma Bakanımız da Savunma
Bakanlığı bürokrasisi de Sayın Cumhurbaşkanımız da Genel Başkan Yardımcılarımız
da Grup Başkan Vekillerimiz de bu konuyla ilgili kamuoyunu bilgilendirici
açıklamaları defaatle yapmıştır. Bunlar bilinen hususlardır. Ancak “Dediğim
dedik, çaldığım düdük. Ben bunu anlamam, tanımam, hakikati aramıyorum, ben
kendi kabullerimle, kendi anlamak istediğim gibi olayları değerlendirmek
istiyorum.” diyenlere bir şey anlatamayız. İki kere iki dört, siz kabul etseniz
de dört, etmeseniz de dört.
(Mikrofon
otomatik cihaz tarafından kapatıldı) 
BAŞKAN
– Buyurun. 
MUHAMMET
EMİN AKBAŞOĞLU (Çankırı) – Bunu kamuoyu vicdanıyla, Allah’ın izniyle milletimiz
sandıkta, bu konuda yalan siyaseti güdenler ile hakkı ve hakikati ortaya
koyanların ayrımını sandıkta yapacaktır inşallah.
Teşekkür
ediyorum. (AK PARTİ sıralarından alkışlar) 
BAŞKAN
– Teşekkür ettim. 
Sayın
Altay, size de teşekkür ediyorum.
Buyurun.

52.- İstanbul Milletvekili Engin Altay’ın, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ilişkin açıklaması
ENGİN
ALTAY (İstanbul) – Yalan siyaseti kimin yaptığını herkes görüyor, biliyor.
Benim söylediğim bir sözle ilgili olarak neyi değiştirip neyi düzelteceğime ben
karar veririm. Benim buradaki meramım “eski general” ifadesidir, başka bir
kastım yoktur, olursa da açıkça yaparım. 
MUHAMMET
EMİN AKBAŞOĞLU (Çankırı) – Tamam.
ENGİN
ALTAY (İstanbul) – Sayın Bakanın eleştirilecek bir ton da yanı vardır, zamanı
gelince onları da yaparız ama ben siyasetin bir nezaket ve vicdan işi olduğunu
bilenlerdenim, bir. Yani kimseye hakaret etmedim, kolay kolay etmem, düşünerek,
bilerek ve isteyerek etmem. 
Bir
şey söyledim, Sayın Akbaşoğlu, siz şimdi bize “Yalan söylüyor.” derseniz ben de
derim ki: Sizin söyledikleriniz daha büyük yalan, yalanın ağababası. Buradan
bir yere varamayız. Ben somut bir soru sordum: Bu işi en iyi bilen Millî Savunma
Bakanı, teknik olarak, teorik olarak, askerî olarak, stratejik olarak, ne
derseniz deyin, bu Sayın Bakan, Genelkurmay Başkanlığından Bakanlığa geçmiş
birisi olarak bu konuda Plan ve Bütçe Komisyonunda basının önünde bu konunun
açılmasından rahatsız oluyorsa siz bu işe pek girmeyin. Siz de girmeyin.
ASUMAN
ERDOĞAN (Ankara) – Size mi soracağız?
ENGİN
ALTAY (Devamla) – Siz de girmeyin. Siz de ne derseniz deyin. Burada o
tumturaklı, hamaset dolu güzel konuşmanızla…
(Mikrofon
otomatik cihaz tarafından kapatıldı) 
BAŞKAN
– Buyurun.
ENGİN
ALTAY (İstanbul) – Şunu zannetmeyin: Bu Tank Palet konusunda milleti ikna ettim
zannetmeyin. Biraz önce şey yaptınız böyle, inanç noktasından, “milletin
hakikatleri” “ilahi adalet”ten... Ben inanıyorum. Ben diyorum ki: Vallahi de
billahi de bu bir peşkeş. Daha önce de söyledim: Gel, Kur’an-ı Kerim’i
getirelim, ikimiz de el basalım. Elin onun üstündeyken söyleyebilecek misin
bunu?
BURHAN
ÇAKIR (Erzincan) – Ya çarpılırsan?
ENGİN
ALTAY (İstanbul) – Elin onun üstündeyken “Ben burada bir usulsüzlük olmadığına
inanıyorum, Kur’an’ın üstüne yemin ederim.” diyebilecek misin? Diyemezsin. (CHP
sıralarından alkışlar) 
BAŞKAN
– Teşekkür ediyorum Sayın Altay. 
MUHAMMET
EMİN AKBAŞOĞLU (Çankırı) – Bir dakika… Şimdi, bakın…
ENGİN
ALTAY (İstanbul) – Şimdi gidelim. Şimdi ver arayı, şimdi ver arayı o zaman.
MUHAMMET
EMİN AKBAŞOĞLU (Çankırı) – Şöyle… Bir dakika, bir dakika…
ENGİN
ALTAY (İstanbul) –Şimdi ver arayı Sayın Başkan. 
RECEP
ÖZEL (Isparta) – Biraz sonra verecek. Başkanı sen mi yönetiyorsun? 
MUHAMMET
EMİN AKBAŞOĞLU (Çankırı) – Ama bir dakika… Ben de cevap vereceğim, sordunuz.
ENGİN
ALTAY (İstanbul) – Bugün sormadım. 
MUHAMMET
EMİN AKBAŞOĞLU (Çankırı) – Ama soru soruyorsunuz. 
ENGİN
ALTAY (İstanbul) – Onu iki gün önce sordum, salı günü sordum onu ben.
MUHAMMET
EMİN AKBAŞOĞLU (Çankırı) – Yani, hayır, soru soruyorsunuz, “Kur’an-ı Kerim’e el
basacak mısınız?” dediniz. Yani cevap vermeyelim mi?
ENGİN
ALTAY (İstanbul) – Salı günü de sordum. Getir hadi. Getir arkadaş, getir.
BAŞKAN
– Arkadaşlar, Sayın Grup Başkan Vekilleri, bakın, lütfen…
MUHAMMET
EMİN AKBAŞOĞLU (Çankırı) – Bir dakika efendim… Önemli bir konu efendim bu.
Önemli, bakın, bir kere, Millî Savunma…
BAŞKAN
– Efendim, yani burada önemli olmayan hiçbir konu görüşülmüyor ki Sayın
Akbaşoğlu, bütün konular önemli. 
MUHAMMET
EMİN AKBAŞOĞLU (Çankırı) – Doğru, doğru. Son sözü Sayın Altay söylesin, önemli
değil…
BAŞKAN
– Mesele…
MUHAMMET
EMİN AKBAŞOĞLU (Çankırı) – …ama bir açıklamayı ortaya koyalım Sayın Başkanım.
BAŞKAN
– Hayır, eninde sonunda son sözü ben söyleyeceğim. 
MUHAMMET
EMİN AKBAŞOĞLU (Çankırı) – Şöyle…
BAŞKAN
– Sayın Akbaşoğlu, buyurun. 
53.- Çankırı Milletvekili Muhammet Emin Akbaşoğlu’nun, İstanbul
Milletvekili Engin Altay’ın yaptığı açıklamasındaki bazı ifadelerine ilişkin
açıklaması
MUHAMMET
EMİN AKBAŞOĞLU (Çankırı) – Siz söyleyin, son sözü siz söyleyin, hakem sizsiniz,
takdir sizde. 
Sonuç
itibarıyla şunu söyleyeceğim, bakın: İhale… 
FAHRETTİN
YOKUŞ (Konya) – Kaçıncı sonuç ağabey? 10’uncu “sonuç itibarıyla”. Hep “sonuç
itibarıyla” da bir sonuca gel emmioğlu ya! Ne bu ya?
MUHAMMET
EMİN AKBAŞOĞLU (Çankırı) – Hep yeni bir fasıl açılıyor, hep yeni başlangıç
açılıyor. Şimdi yeni bir soru soruluyor. Her yeni soru yeni bir cevabı
gerektiriyor. Ne yapalım? Cevap vermeyelim mi? Sonuç itibarıyla, Millî Savunma
Bakanımız Millî Savunma bütçesi görüşülürken orada bu konuya değinmiş ve bu
konuyla ilgili açıklamayı yapmıştır, bir. 
İkincisi:
Sonuç itibarıyla, arkadaşlar, 3,5 milyar dolarlık ihaleyle ilgili dediğiniz
doğru, o konuda ihale açıldı. Ben ona bir şey demiyorum ki zaten, o…
ENGİN
ALTAY (İstanbul) – ALTAY tankı için, ALTAY tankı için, evet.
MUHAMMET
EMİN AKBAŞOĞLU (Çankırı) – ALTAY tankı için, tamam, ama bak, siz daha kendi
milletvekilinize anlatamamışsınız.
ENGİN
ALTAY (İstanbul) – Ya, geç sen de. Şimdi, bir şey yakaladım diye oradan vurma.
Ayıp ya! Allah Allah!
MUHAMMET
EMİN AKBAŞOĞLU (Çankırı) – Konuşan milletvekili “Arifiye’yle ilgili ihaleyi
gizlediniz.” diyor. Yani ihale olmuş da gizlenmiş gibi. Yok öyle bir ihale,
ihale yok orada. 
BURCU
KÖKSAL (Afyonkarahisar) – İhale yaptığınız için, ne yaptığınızı
söyleyemediğiniz için.
MUHAMMET
EMİN AKBAŞOĞLU (Çankırı) – Orada tahsis işlemi var diyorum. Birbirine
karıştırılınca meseleler işte ortaya böyle bir şey çıkıyor. Önce kendi
milletvekillerinizi doğru bilgilendirin. 
Teşekkür
ediyorum. 
ALİ
ÖZTUNÇ (Kahramanmaraş) – Başkanım, cevap vermediniz, Kur’an’a el basacak
mısınız?
ENGİN
ALTAY (İstanbul) – Sayın Başkan… Sayın Başkan…
RECEP
ÖZEL (Isparta) – Bitti efendim, tartışma, tartışma bitti ya. 
BAŞKAN
– Arkadaşlar, yoğun istek var. Milletvekillerimizden mesaj geliyor “devam
etsin” diye!
AYŞE
ACAR BAŞARAN (Batman) – Biz de gönderelim mesaj!
ALİ
KENANOĞLU (İstanbul) – Başkan, cep numaranı ver de birkaç tane de biz mesaj
yollayalım!
BAŞKAN
– Buyurun Sayın Altay.
54.- İstanbul Milletvekili Engin Altay’ın, Tank Palet Fabrikası
konusunda usulsüzlük olmadığına yönelik Çankırı Milletvekili Muhammet Emin
Akbaşoğlu’nun Kur’an-ı Kerim’e el basmasını istediğine ilişkin açıklaması
ENGİN
ALTAY (İstanbul) – Bir: Benim soruma cevap vermek için söz istedi…
MUHAMMET
EMİN AKBAŞOĞLU (Çankırı) – Onu zatıalinize dedim ya, cevap verdim.
ENGİN
ALTAY (İstanbul) – Benim soruma cevap vermedin.
İki:
Sayın milletvekilimiz konunun teferruatını tümüyle bilmek zorunda değil. Sizin
sayın milletvekilleriniz de konunun teferruatını… Herkes ilgi alanıyla ilgili
konularda ihtisaslaşır, siyasette bu böyledir. AK PARTİ’ye mensup çok
saygıdeğer milletvekillerimizin büyük kısmı bu konunun teferruatını bilmiyor
olabilir. Sizin de bir Grup Başkan Vekili olarak buradan yürümenizi de
yadırgadığımı söylüyorum. 
Tekrar
ediyorum, Kur’an-ı Kerim’i buraya getireceğiz, ikimiz de el koyacağız. 
MUHAMMET
EMİN AKBAŞOĞLU (Çankırı) – Tamam, neyle ilgili?
ENGİN
ALTAY (İstanbul) – İkimiz de el koyacağız.
MUHAMMET
EMİN AKBAŞOĞLU (Çankırı) – Beraber varız, tamam.
BAŞKAN
– Evet, teşekkür ediyorum, sağ olun.
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Antalya Milletvekili Kemal Çelik ile 104 Milletvekilinin Bazı
Kanunlarda ve 375 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/2368) ile Tekirdağ Milletvekili Mustafa Şentop’un Türk
Vatandaşlığı Kanununda Değişiklik Yapılması Hakkında Kanun Teklifi (2/2385) ve
İçişleri Komisyonu Raporu (S. Sayısı: 144) (Devam)
BAŞKAN
- Evet, değerli arkadaşlar, aynı mahiyetteki önergeler üzerinde ikinci söz,
Sayın Hasan Subaşı’nın.
Buyurun
Sayın Subaşı. (İYİ PARTİ sıralarından alkışlar)
İMRAN
KILIÇ (Kahramanmaraş) – Kur’an’a el basmak laikliğe aykırı olmaz mı? Laikliğe
aykırı olur.
ENGİN
ALTAY (İstanbul) – Olmaz, olmaz.
İMRAN
KILIÇ (Kahramanmaraş) – Laiklik hem bizi hem sizi, hepimizi bağlıyor.
ENGİN
ALTAY (İstanbul) – Niye?
İMRAN
KILIÇ (Kahramanmaraş) – Burada Kur’an’a el basılmaz, laikliğe aykırıdır.
ENGİN
ALTAY (İstanbul) – Arka odada basarız.
ALİ
ÖZTUNÇ (Kahramanmaraş) – Niye aykırı olsun İmran Bey? 
İMRAN
KILIÇ (Kahramanmaraş) – Kur’an’a el basmak aykırıdır.
ALİ
ÖZTUNÇ (Kahramanmaraş) – Aa, duyuyorsunuz değil mi AK PARTİ milletvekillerini?
Laikliğe aykırı…
BAŞKAN
– Arkadaşlar, lütfen, bakın, hatip kürsüde.
Buyurun
Sayın Subaşı. 
HASAN
SUBAŞI (Antalya) – Sayın Başkan, değerli milletvekilleri; Genel Kurulu saygıyla
selamlıyorum. 
Şehitlerimize
Allah’tan rahmet diliyorum, yakınlarının ve milletimizin başı sağ olsun.
144
sıra sayılı Kanun Teklifi için partisi adına sunum yapan Sayın Milletvekili
Çelik, konuşmasının önemli bölümünde terörün kaynağına inerek 15 Temmuzdan
itibaren DEAŞ, PKK ve FETÖ terör örgütlerini bitirdiklerini söyledi ve Sayın
Süleyman Soylu’ya teşekkürlerini iletti. 
Bu
arada şunu ifade etmeliyim ki güvenlik güçlerimizin canı pahasına verdikleri
mücadele her türlü övgüyü hak ediyor ve şükranla anıyoruz. Özlük haklarının ve
kendilerine söz verilen 3600 ek göstergenin de uygulanması, eşitliğin
sağlanması için İYİ PARTİ olarak takipçisi olacağımızı buradan ifade ediyorum. 
İktidarın
terör konusundaki mücadelesini yeterince anlayabilmiş değiliz, şeffaf değildir.
Gerçekten, terör bitti mi? Gerçekten, terör bitmişse neden herkes “terörist” ya
da “hain” sözünden nasibini alıyor? Meclis çatısı altında bile bu sözleri her
gün duyuyoruz. İktidar devleti yönetiyor. Terörle mücadelede hedef büyütmek
yerine küçültmek önemlidir. Terörün gerçekten kaynağına inmek ve nedenlerini
akılcı yöntemlerle araştırmak gerekir. Siyasi partileri hedef alarak milyonları
rencide etmek, tahrik etmek, ayrıştırmak amaca hizmet etmez, sadece en önemli
sorunları bile tartışamayan, çözümlerden uzak bir Parlamento görüntüsü verir. 
Dün,
Genel Kurulda bir hatibin “Bu, tek adam yönetimidir.” sözüne cevaben AK PARTİ
Grup Başkan Vekili Sayın Akbaşoğlu muhatap partiyi hedef alarak “Sizin FETÖ’yle
iş birliğiniz devam ediyor.” diyerek bu yönetimin demokratik bir yönetim
olduğunu da iddia etti. Bu yönetimin ne kadar demokratik olduğunu
söyleyebiliriz? Gülen cemaati, geçmişte milyonlarca insanın sempati duyduğu, iş
birliği yapmaktan çekinilmeyen, birçok iktidar mensubu tarafından desteklenen
bir cemaat olmuştur. İktidar “Ne istediniz de vermedik.” sözünü bile sarf etti.
“Kandırıldık, Allah bizi affetsin.” denildi. Sayın Bülent Arınç “15 Temmuz
darbe girişimine kadar bir terör örgütü olabileceğini hiç düşünemedim,
kandırıldım.” dedi. 
Şimdi,
soruyorum: İktidar mensupları devletin istihbarat organlarına rağmen
“Yanılmışız.” diyerek soruşturma ve kovuşturmalardan muaf tutulabiliyorsa
KHK’lerle iltisaklı olduğu gerekçesiyle mağdur edilenler “Yanılmışız.”
mazeretinden yararlanabildiler mi? Yargıda aklananlar bile işine iade
edilmiyor, yakınları iş bulamıyor. Demokratik yönetimlerin en güçlü yanı
adaletten sapmamak, teraziyi dengeli tutmaktır. Peşinen “Gezi olayları terör
olayıdır.” denildiği zaman, 17-25 Aralık milat ilan edildiğinde soruşturma ve
kovuşturmalara istikamet verilmiştir. Bunlar demokratik bir rejimde söz konusu
olabilir mi? 
Türkiye
Büyük Millet Meclisi işlevini kaybetmektedir ama burası millî iradeyi temsil
eden çatıdır, hâlâ en saygın kurumdur. Türkiye’nin en önemli sorunları ve
çözümleri burada tartışılmalıdır. Burada her şey konuşulup, tartışılıp, kavga
bile edilebilir ancak “terörist” ve “hain” sözü bu çatı altında
kullanılmamalıdır. Biz her şeyi tartışabilirsek Türkiye’de huzur ve güvenlik
ortamının sağlanmasına katkı koymuş oluruz. 
Değerli
milletvekilleri, maalesef, terörün kaynağına yeterince inilmedi. Terörün
nedenlerine bakmak, kaynağına inmek, çözüm yollarını bulmak, Parlamentonun
bilgisi, katkısı dışında çözülecek boyutları geçmiştir. 
(Mikrofon
otomatik cihaz tarafından kapatıldı) 
HASAN
SUBAŞI (Devamla) – Tamamlıyorum. 
BAŞKAN
– Sayın Subaşı, ilave süre vermiyorum, sadece selamlama için açacağım. 
Buyurun.

HASAN
SUBAŞI (Devamla) – Ülkemizde terör için uygun iklim oluşturmak kolay olursa
terör bitse bile yeniden vücut bulabilir. 
Genel
Kurulu saygıyla selamlıyorum. (İYİ PARTİ sıralarından alkışlar) 
BAŞKAN
– Teşekkür ediyorum. 
Aynı
mahiyetteki önergeler üzerinde diğer söz talebi Sayın Serpil Kemalbay
Pekgözegü’nün.
Buyurun.
(HDP sıralarından alkışlar) 
SERPİL
KEMALBAY PEKGÖZEGÜ (İzmir) – Değerli arkadaşlar, halkımızın bir sözü var “Çok
laf yalansız, çok para haramsız olmaz.” diye. Burada da tanık oluyoruz, iktidar
partisi, tek adam rejimi savunucuları, bütün televizyonlardan konuşuyorlar, o
yetmiyor, bir de Meclis Televizyonunu aynı şekilde kullanmaya çalışıyorlar. 
Şunu
açıkça burada ifade etmemiz gerekiyor: Türkiye çok kötü yönetiliyor, Türkiye
halkları kan ağlıyor. Her bakımdan bu böyle; yoksulluk, işsizlik, intiharlar,
ekonomik kriz, kadın cinayetleri, doğa katliamları, hepsi bize alarm veriyor
fakat “Çözüme dair ne var?” dersek, iktidar partisinin herhangi bir çözümü yok;
sadece algılar üreterek, halkı manipüle ederek bu süreci aşmaya çalışıyor.
Biraz
önce burada yargının bağımsız ve tarafsız olduğu söylendi. Yargının bağımlı ve
taraflı olduğunu hepimiz biliyoruz. Nereye bağımlı? Saraya bağımlı. Kimden
taraf? İktidardan taraf. Bunun pek çok örneğiyle karşı karşıyayız; özellikle
partimiz, bunun muhataplarından bir tanesi. Fakat öncelikle, burada Sevgili
Tahir Elçi’yi anmak istiyorum ve “Tahir Elçi neden öldürüldü ve neden bu
cinayet, bu katliam bugüne kadar aydınlatılmadı?” diye buradan sormak
istiyorum. O bir barış elçisiydi; emek, demokrasi ve barış için mücadele
ediyordu. Türkiye’deki kutuplaştırıcı ortam sebebiyle bu katliam hazırlandı ve
gerçekleşti. Buna benzer pek çok olgu var. Hrant Dink cinayetinden tutalım da 10
Ekim katliamına kadar aslında basit cinayetlerle karşı karşıya olmadığımızı;
devletin ve iktidarın, tek adam rejiminin bu katliamlarda “cezasızlık”
politikası izleyerek büyük bir pay sahibi olduğunu burada söylemeliyiz. 
Türkiye’de
aslında “Yoksulluk, yolsuzluk, yasaklarla mücadele edeceğim:” diye iktidara
gelen AKP iktidarı bugün hem yoksulluğu büyütüyor, derinleştiriyor hem
yolsuzlukları artırıyor hem yasakları çoğaltıyor hem de yalanlarıyla toplumu
zehirlemeye çalışıyor.
Bakın,
bu katliamların üstüne gidilmediği gibi… Örneğin 10 Ekim katliamında 9
klasörlük delil dosyası var ve bu dosyalar mahkemeden saklandı. Bunu tespit
ediyoruz; bunu İçişleri Bakanına, Adalet Bakanına soruyoruz fakat cevap
alamıyoruz. Bu 9 klasörde ne vardı? Neden savcılardan saklandı? Neden bu
cinayetler, katliamlar aydınlatılmıyor? Bu katliamlardaki payınız nedir? diye
sizlere sormak istiyoruz. 
AKP
iktidarının politikalarına devam edersek; bunların en başında elbette ki, işte,
burada da tanıklığını yaptığımız Kamu İhale Yasalarındaki manipülasyon geliyor.
Mesela on altı yılda 186 kez bu Kamu İhale Yasası değiştirilmiş. Sırf buna
bakarak da zaten aslında nasıl sermayenin çıkarlarını kollayan ve kendi yandaşı
bir avuç sermayeyi besleyen bir iktidarla karşı karşıya olduğumuzu görürüz. Peki,
bu iktidar ne yapıyor? Bu kürsüden halka gerçekleri anlatmaya çalışan Halkların
Demokratik Partisini kriminalize etmeye çalışarak, Halkların Demokratik
Partisine yönelik hukuksuz operasyonlarla terörize etmeye çalışarak, her gün
operasyonlar yaparak Halkların Demokratik Partisini bloke etmeye çalışıyor,
halktan uzaklaştırmaya çalışıyor. 
Bakın,
12 Kasımda İzmir’de çok sayıda arkadaşımız gözaltına alındı ve tutuklandı. Jin
News ve Mezopotamya Ajansından 2 gazeteci arkadaşımız yirmi dört saat
gazetecilik yaptığı hâlde tutuklandı. Şu anda PM üyemiz Bülent Uyguner
tutuklandı. Onlarca arkadaşımızı her gün gözaltına alarak, tutuklayarak
partimizi bitirmeye çalışanlara ve iktidarlarını bu şekilde sürdürmeye
çalışanlara karşı şunu söyleyebilirim ki: Partimiz yılmayacak, mücadelesine
devam edecek.
Teşekkürler.
(HDP sıralarından alkışlar) 
BAŞKAN
– Aynı mahiyetteki diğer önerge üzerinde söz talebi? Yok.
Gerekçeyi
okutuyorum:
Gerekçe:

Önergeyle
2692 sayılı Kanun’un ek 5’inci maddesinin yürürlükten kaldırılmasına ilişkin
maddenin teklif metninden çıkarılması öngörülmektedir.
BAŞKAN
– Aynı mahiyetteki önergeleri oylarınıza sunuyorum: Kabul edenler… Etmeyenler…
Kabul edilmiştir.
Madde
teklif metninden çıkmıştır, yazımı sırasında teselsül ettirilecektir.
KEMAL
ÇELİK (Antalya) – Sayın Başkan…
BAŞKAN
– Buyurun.
IV.- AÇIKLAMALAR (Devam)
55.- Antalya Milletvekili Kemal Çelik’in, Antalya Milletvekili Hasan
Subaşı’nın 144 sıra sayılı Kanun Teklifi’nin 23’üncü maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
KEMAL
ÇELİK (Antalya) – Sayın Başkanım, çok teşekkür ediyorum.
Sayın
Subaşı -ismim geçtiği için cevap veriyorum- benim çok değer verdiğim bir
arkadaşımdır, hemşehrimizdir. Tabii ki Sayın Subaşı, bir hukukçudur aynı
zamanda ama demokrasi ve hukuk da terör ortamında asla mümkün değildir. Onun
için terör Mecliste de konuşulacaktır, bir hainlik varsa Mecliste o da dile
getirilecektir yani demokrasiden bahsederken terörü aynı kefeye koymamamız
lazım. Yani terör ile arasına mesafe koyamayanlarla tabii ki burada bazı
mücadelemiz olacaktır. Bunu sizi kastederek söylemiyorum. 
Tabii,
1985’ten bu yana ciddi terör olayları var. Hepiniz biliyorsunuz, sizin grubunuz
da bunu gayet iyi bilir ve dolayısıyla otuz beş yıldır biz bu terör
örgütleriyle mücadele ediyoruz. Herhâlde 9-10 iktidar da geldi geçti ama
özellikle ben Sayın Soylu’dan bahsederken şunu anlattım dedim ki: 2015 ve…
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum Sayın Çelik.
HASAN
SUBAŞI (Antalya) – Sayın Başkan, yanlış anlaşıldı herhâlde, cevap vermek
istiyorum.
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Antalya Milletvekili Kemal Çelik ile 104 Milletvekilinin Bazı
Kanunlarda ve 375 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/2368) ile Tekirdağ Milletvekili Mustafa Şentop’un Türk
Vatandaşlığı Kanununda Değişiklik Yapılması Hakkında Kanun Teklifi (2/2385) ve
İçişleri Komisyonu Raporu (S. Sayısı: 144) (Devam)
BAŞKAN
– 24’üncü maddede 2 adet önerge vardır, aykırılık sırasına göre okutup işleme
alacağım.
Türkiye Büyük Millet Meclisi Başkanlığına
Görüşülmekte
olan 144 sıra sayılı Bazı Kanunlarda ve 375 sayılı Kanun Hükmünde Kararnamede
Değişiklik Yapılmasına Dair Kanun Teklifi’nin 24’üncü maddesinin teklif
metninden çıkarılmasını arz ve teklif ederiz.
 Ali
Öztunç Nihat Yeşil Ensar
Aytekin
 Kahramanmaraş Ankara Balıkesir
 Ali
Şeker Erkan Aydın Yaşar
Tüzün
 İstanbul Bursa Bilecik
 Mahmut
Tanal İlhami Özcan Aygun İrfan
Kaplan
 İstanbul Tekirdağ Gaziantep
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKAN VEKİLİ SERMET ATAY (Gaziantep) – Katılmıyoruz Sayın Başkan.
BAŞKAN
– Önerge üzerinde Sayın İrfan Kaplan…
Buyurun.
(CHP sıralarından alkışlar)
İRFAN
KAPLAN (Gaziantep) – Sayın Başkan, değerli milletvekilleri; hepinizi saygıyla
selamlıyorum. 
Görev
yeri ve koşulları nedeniyle eczanelerden temini mümkün olmayan hâllerde ilaç ve
tıbbi sarf malzemesi herhangi bir ücret alınmadan, hastalar ve yaralılar tüm
imkânlardan sınırsız ve koşulsuz bir şekilde yararlandırılmalıdır. Sınır ötesi
operasyonlar, uluslararası barışı destekleme kapsamındaki faaliyetler, terörle
mücadele ve benzeri faaliyetlerde askerlerimiz, askerî personelimiz tedavi
anlamında hiçbir sıkıntı yaşamamalı, ilaçlardan herhangi bir katkı payı ve
ücret alınmadan personele ulaştırılmalıdır. 
Değerli
arkadaşlar, Sağlıkta Dönüşüm Programı adı altında AK PARTİ’nin reform olarak
sunduğu program, ne yazık ki uzun vadede ülkemizdeki sağlık sektöründe önemli
tahribatlara yol açmış ve sağlık sektörünün birinci basamağı olan eczacılar
için ciddi sorunları da beraberinde getirmiştir. 
AK
PARTİ Hükûmetinin ilaç alanında yaptığı yapılandırma eczanelerin payına da daha
çok iş yükü ve daha az kâr payı olarak dönüşmüştür. En yüksek vergiyi veren
eczacılar, Hükûmetin ekonomi ve sağlık alanındaki yanlış politikaları yüzünden
ekonomik erozyona uğramıştır. Yanlış politikalarla binlerce eczacı iflas etme
noktasına gelmiştir; kârın ilaca bağlı olarak belirlenmesi ve ciro azalmasının
eczanenin kârını azaltması nedeniyle eczacılar işletim masraflarını dahi
karşılayamaz duruma gelmiştir. 
2004
yılından bugüne referans fiyat uygulamasıyla birlikte ilaç fiyatları düşmüş,
üst üste yapılan fiyat indirimleri ve iskonto zararı nedeniyle eczanelerde
oluşan stok zararlarının yasal güvence altına alınmaması sonucu birçok eczacı
kepenk kapatmak zorunda kalmıştır. 
Hükûmetin
uyguladığı yanlış politikalar sonucu hastalardan alınan katkı ve katılım
paylarının sorumlusu ne yazık ki eczacılar olarak görülmektedir; bu da
eczacılar ile vatandaşı karşı karşıya getirmektedir. Eczacı, devlete bedava
tahsildarlık yapmaktadır. Sürekli değişen mevzuata bağlı olarak ödenmeyen
ilaçlar, muayene ücretini eczacılarımızın alması da aynı şekilde
vatandaşlarımız ile eczacılarımız arasında sorun çıkmasına sebep olmaktadır.
Vatandaş ile eczacı arasındaki gerilimin bir sebebi de muadil ilaçtır. Sağlık
Bakanlığının eş değer ilaç kullanımının yaygınlaştırılması amacıyla yürürlükte
olan genelgeye ve eczacının eş değer ilaç vermeye yetkili olduğu gerçeğine
rağmen ne yazık ki kamuoyu bu konuda yeteri kadar aydınlatılmamıştır. Sağlık
Bakanlığı muadil ilaç konusunda vatandaşlarımızı ve kamuoyunu bilgilendirecek,
bilinçlendirecek projeler üretmeli, eczacı ile vatandaşı karşı karşıya getirmemelidir.
Değerli
arkadaşlar, ilaçta reklam bilinçsiz tüketimi artırmaktadır. Gözünü para hırsı
bürümüş ilaç sanayi ve reklam şirketleri, tüm eczacıların ve eczacı odalarının
da karşı çıkmasına rağmen halk sağlığını hiçe saymaktadır. İlaçta reklam bilinçsiz
tüketimi artırmakla kalmayıp toplum sağlığını da tehlikeye sokmaktadır.
Değerli
arkadaşlar, ülkemizde son yıllarda artan sağlık çalışanlarına şiddet maalesef
eczacılarımız için de büyük bir tehdit hâline gelmiştir. Şiddetin boyutu her
geçen gün artarak katlanmakta ne yazık ki ölümlü sonuçlar doğurmaktadır. Bu
konuda da gerekli yasal düzenlemelerin yapılması gerekmektedir.
Kamuda
çalışan eczacılarımızın özlük hakları verilmedi. Kamudan emekli eczacılarımızın
maaşlarında yeniden düzenleme yapılmalıdır. Eczacılık mesleğinin ülkemizdeki
kalitesini artırmak için yurt dışına sıkça seyahat etmek durumunda kalan ve
birinci derece kamu hizmeti gören kamuda ve özel sektörde çalışan eczacılara ve
eczane eczacılarımıza yeşil pasaport hakkı tanınması gerekmektedir.
Sözlerimi
daha fazla uzatmadan, Cumhuriyet Halk Partisi olarak her zaman eczacılarımızın
yanında olduğumuzu belirterek, yaşadığı bütün olumsuzluklara rağmen bu onurlu
mesleği yürüten, büyük fedakârlık, özveri, sabırla çalışan, kesintisiz sağlık
hizmeti sunan meslektaşlarımızın sorunlarının çözüme kavuşacağı ve sağlık
danışmanlığının önem kazanacağı yarınlar diliyorum.
Teşekkür
ederim. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Etmeyenler... Kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Bazı Kanunlarda ve 375 sayılı Kanun Hükmünde Kararnamede Değişiklik
Yapılmasına Dair Kanun Teklifi’nin 24’üncü maddesinin birinci fıkrasında yer
alan “eklenmiştir” ibaresinin “ilave edilmiştir” ibaresiyle değiştirilmesini
arz ve teklif ederiz. 
 Dursun
Müsavat Dervişoğlu Enez Kaplan Ümit
Beyaz
 İzmir Tekirdağ İstanbul
 Hüseyin
Örs İbrahim Halil Oral Feridun
Bahşi
 Trabzon Ankara Antalya
 Fahrettin
Yokuş
 Konya
BAŞKAN
– Komisyon önergeye katılıyor mu? 
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Başkanım.
BAŞKAN
– Önerge üzerinde söz talebi Sayın Fahrettin Yokuş’un.
Buyurun.
(İYİ PARTİ sıralarından alkışlar)
FAHRETTİN
YOKUŞ (Konya) – Sayın Başkan, değerli milletvekilleri; hepinizi saygıyla
selamlıyorum.
Dün
kaybettiğimiz, Hakk’a uğurladığımız şehitlerimize Allah’tan rahmet, büyük Türk
milletine sabır ve başsağlığı diliyorum.
Değerli
milletvekilleri, bugün Türkiye Büyük Millet Meclisi İnsan Haklarını İnceleme
Komisyonu Başkanımızın bir misafiri vardı; misafir Çin İnsan Hakları Vakfı
Başkanıymış. Görüşme sonrası basına yansıyan ifadelerde insan haklarıyla ilgili
herhangi bir şey konuşulmamış; ticaret, ekonomi konuşulmuş. 
Sayın
İnsan Haklarını İnceleme Komisyonu Başkanımız Çin’deki zulümden bihaber değil.
Kendilerinden yaklaşık bir yıl önce Türkiye’deki Doğu Türkistan kökenli
vatandaşlarımızın kurduğu yani Türk vatandaşlarının kurduğu vakıf ve
derneklerin yöneticileri için resmî yazıyla randevu talep ettim ama İnsan
Haklarını İnceleme Komisyonu üyesi olarak bu randevuma Sayın Başkan cevap
vermedi. Aslında cevap burada, bugünkü bir gazetede görülüyor, diyor ki:
“Çin’in parası Müslüman’ı susturdu.” Yani bütün İslam âlemini susturdu, doğru
ya hepsi sustu ama bizim Türk milletini yönetenler niye sustu acaba? Onun da
cevabı şu, diyor ki bir Alman gazetesi: “Müslüman başkentler Paris’te
imzaladıkları milyar dolarlık ticaret anlaşmaları karşılığında yüzyılın en
büyük insanlık zulmüne gözlerini, kulaklarını kapattı.” Evet, Çin zulmüne
gözlerini, kulaklarını kapatan iktidara diyorum ki: Allah sizi... Ne diyeyim,
sizi Allah’a havale ediyorum. Çıkın da bir gün… İnsan Haklarını İnceleme
Komisyonu Başkanınız konuşmaz, Mecliste biriniz konuşmaz, Dışişleri Bakanınız
sessiz. Niye konuşmazsınız? Ne oluyor? Onun için üzülerek bunu söylemek
zorundayım.
Sayın
Başkan, değerli milletvekilleri; 2018 yılı bütçesini hazırlayan dönemin Maliye
Bakanı “Bu bütçe kamuda tasarruf bütçesi olacak.” demişti. “Ancak, saray
harcamaları ile TBMM harcamaları hariç.” diye de arkasından ifade buyurmuştu.
Cumhurbaşkanımız, biliyorsunuz, demişti ki: “İtibardan tasarruf olmaz.” 1.100
odalı sarayımız, 300’ü aşkın aracımız, 13 tane uçağımız vardı. Elbette
arkasından ne oldu? “İtibar, şaşaa, debdebeyle olmaz.”ı buradan bir kere daha
söyleme ihtiyacı duydum. İsrafla itibar olmaz, itibar; sevgiyle, adaletle,
hakkı, hukuku gözetmekle olur, daha ötesi hakkı tutup kaldırmakla olur. 
Şimdi,
değerli milletvekilleri, TBMM’nin itibarı artsın diyoruz yani yüce Meclisin
itibarı artsın. Hiçbir ayrıcalıklı düzenleme bu Meclisten geçmesin diyoruz.
Elbette ama her gün görsel ve yazılı medyada görüşmekte olduğumuz torba yasa
teklifiyle ilgili de birçok başlıklar var, manşetler var. Deniliyor ki: “Eski,
yeni milletvekillerine kıyak.” “Bakanların eş ve çocuklarına ayrıcalık.”
“Yüksek yargı organları başkanlarına kıyak.” Allah aşkına, burası birilerine
kıyak Meclisi diye mi kuruldu? Buradan Türk milletini incitecek, “kıyak”
kelimesini ifade edecek hiçbir şey çıkmamalı; vekil de olsa bakan da olsa
çıkmamalı, yazık yahu, yazık! Onun için diyoruz ki gelin “Eski, yeni
milletvekillerine şu olacak; eski, yeni bakanlara bu olacak, ayrıcalık
olacak.”lara son verelim. “Eşlerine, çocuklarına şu gelecek.” ayrıcalığına son
verelim. Türkiye Büyük Millet Meclisinin itibarı ancak böyle sağlanır. Ama siz
ayrıcalıklara devam ederseniz, ayrıcalıkları buraya taşımaya devam ederseniz
işte itibar buradan kaybolur, gider. 
Aslında
uzman çavuşları anlatacaktım, o sıkıntıları anlatacaktım, sürem bitti; zaten
Başkan da söz vermiyor, bari şu sözleri söyleyeyim: Sözün özü, ordumuzda görev
yapan şerefli Türk evlatlarına, uzman erlere, uzman erbaşlara, koruculara,
sivil memurlara, astsubay ve subayların tamamına görev tanımlarına uygun,
insanca yaşayacakları ücret ve sosyal haklar verilmelidir; adalet ve hakkaniyet
ölçüsü içinde bunlar yapılmalıdır diyor, hepinizi saygıyla selamlıyorum. (İYİ
PARTİ sıralarından alkışlar)
MUHAMMET
EMİN AKBAŞOĞLU (Çankırı) – Sayın Başkanım…
BAŞKAN
– Buyurun Sayın Akbaşoğlu.
IV.- AÇIKLAMALAR (Devam)
56.- Çankırı Milletvekili Muhammet Emin Akbaşoğlu’nun, Konya
Milletvekili Fahrettin Yokuş’un 144 sıra sayılı Kanun Teklifi’nin 24’üncü
maddesiyle ilgili önerge üzerinde yaptığı konuşmasındaki ifadelerine
katılmalarının mümkün olmadığına ve Konya Milletvekili Fahrettin Yokuş’un hangi
dostluk grubu üyesi olduğunu öğrenmek istediğine ilişkin açıklaması
MUHAMMET
EMİN AKBAŞOĞLU (Çankırı) – Şöyle: Biraz evvel konuşan hatibin cümlelerine
katılmak mümkün değil, hakikaten baştan aşağı yanlış. 
FAHRETTİN
YOKUŞ (Konya) – Sen hiçbir şeye katılmıyorsun zaten. 
MUHAMMET
EMİN AKBAŞOĞLU (Çankırı) – Siz hangi dostluk grubunun üyesisiniz, oradan
başlayın bakalım; siz hangi ülkenin dostluk grubu üyesisiniz? Ve Sayın İnsan
Haklarını İnceleme Komisyonu Başkanımızla ilgili birtakım tezviratlarda
bulunuldu, gerçek dışı. 
Bakın,
dört saat önce İnsan Haklarını İnceleme Komisyonu Başkanı Sayın Hakan Çavuşoğlu
sosyal medyadan paylaşmış bunu, diyor ki: “Çin İnsan Hakları Geliştirme Vakfı
Başkanı Huang Mengfu ve beraberindeki heyetle Çin’in Sincan Uygur Özerk
Bölgesi’ndeki uygulamalarını insan hakları perspektifi üzerinden
değerlendirerek milletimizin bu konudaki hassasiyetini dile getirdik.”
Tutanaklara bakabilirsiniz ama söylediğiniz gerçek dışı. Bunlara cevap
vermeyelim, ne yapalım? (AK PARTİ sıralarından alkışlar)
BAŞKAN
– Teşekkür ediyorum Sayın Akbaşoğlu.
Bir
soru sordunuz Sayın Yokuş…
MUHAMMET
EMİN AKBAŞOĞLU (Çankırı) – Dolayısıyla hangi dostluk grubu üyesisiniz,
açıklamanızı rica ediyorum. 
Buyurun.

FAHRETTİN
YOKUŞ (Konya) – Sayın Başkan…
BAŞKAN
– Sayın Yokuş, yerinizden söz vereyim size. 
Buyurun.
57.- Konya Milletvekili Fahrettin Yokuş’un, Türkiye-Çin Parlamentolar
Arası Dostluk Grubu üyesi olduğuna ilişkin açıklaması
FAHRETTİN
YOKUŞ (Konya) – Sayın Başkanım, ben Çin Halk Cumhuriyeti ile Türkiye Büyük
Millet Meclisi yani Türkiye-Çin Parlamentolar Arası Dostluk Grubu üyesiyim ve
özellikle onu tercih ettim, katıldım. 
RAMAZAN
CAN (Kırıkkale) – Allah Allah!
RECEP
ÖZEL (Isparta) – Allah Allah! Niye adınız yok burada?
FAHRETTİN
YOKUŞ (Konya) – Dinle, dinle! 
Özellikle
bir Türk milliyetçisi olarak katıldım. Niye biliyor musunuz? Defalarca Çin
Elçiliğine protestoya gitmiş, çelenk koymuş, çürük yumurta atmış bir sendika
başkanı olarak Çin Elçisine gittik, beraberdik ve orada Çin zulmünü sordum,
değil mi Başkan Vekilim? Çin zulmünün hesabını orada sordum! 
METİN
YAVUZ (Aydın) - Niye yalan söylüyorsun? 
FAHRETTİN
YOKUŞ (Konya) - Hiçbir milletvekili seslenemedi! Hiçbiriniz, Meclis Başkan
Vekili dahi beni desteklemedi! (İYİ PARTİ sıralarından alkışlar)
İşte,
bunun için, o Dostluk Grubuna girdim. Dostluk grubu üyesi olmak suç mu?
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum.
Efendim,
dostluk grubu üyesi olmak da kötü bir şey değil. Orada sorun yok.
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Antalya Milletvekili Kemal Çelik ile 104 Milletvekilinin Bazı
Kanunlarda ve 375 Sayılı Kanun Hükmünde Kararnamede Değişiklik Yapılmasına Dair
Kanun Teklifi (2/2368) ile Tekirdağ Milletvekili Mustafa Şentop’un Türk
Vatandaşlığı Kanununda Değişiklik Yapılması Hakkında Kanun Teklifi (2/2385) ve
İçişleri Komisyonu Raporu (S. Sayısı: 144) (Devam)
BAŞKAN
- Önergeyi oylarınıza sunuyorum: Kabul edenler… Etmeyenler… Kabul edilmemiştir.
24’üncü
maddeyi oylarınıza sunuyorum: Kabul edenler… Etmeyenler… Madde kabul
edilmiştir.
25’inci
madde üzerinde 2 adet önerge vardır, okutup aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan Bazı Kanunlarda ve 375 Sayılı Kanun Hükmünde Kararnamede Değişiklik
Yapılmasına Dair Kanun Teklifi’nin 25’inci maddesinin birinci fıkrasında yer
alan “eklenmiştir” ibaresinin “ilave edilmiştir” ibaresiyle değiştirilmesini
arz ve teklif ederiz.
 Dursun
Müsavat Dervişoğlu  İsmail Koncuk  Hüseyin
Örs
 İzmir
 Adana Trabzon
 Feridun
Bahşi   Ümit
Beyaz
 Antalya  İstanbul
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Başkan.
BAŞKAN
– Önerge üzerinde Sayın İsmail Koncuk.
Buyurun.
(İYİ PARTİ sıralarından alkışlar)
İSMAİL
KONCUK (Adana) – Sayın Başkan, değerli milletvekilleri; yüce heyetinizi
saygıyla selamlıyorum.
Burada
bir haksızlığı da düzeltmek istiyorum. Fahrettin Yokuş’la ben yıllarca
sendikacılık yaptım. Şimdi, Çin Dostluk Grubuna girmesinin tek sebebi –bana
kendisi de ifade etmiştir- Doğu Türkistan’daki zulmü kınamak adına,
muhataplarına iletmek adınadır.
BAŞKAN
– Sayın Yokuş kendisini savunur.
İSMAİL
KONCUK (Devamla) – Burada “Çinli dostu” gibi göstermek vicdanen doğru değildir.
Onun için, bir Türk milliyetçisiyle ilgili değerlendirme yaparken dikkat etmek
lazım. 
Evet,
neyse…
METİN
YAVUZ (Aydın) – Yumurta atmış, yumurta.
İSMAİL
KONCUK (Devamla) – Taş da attık, yumurta da attık; beraber attık. Hiç gittiniz
mi Çin Büyükelçiliğinin önüne eylem yapmaya? Gösterin resminizi görelim. Bizim
çok var, çok. 
Benim
dedem Doğu Türkistan’dan gelme, Kaşgar’dan gelme. 
RAMAZAN
CAN (Kırıkkale) – Ama genelde bazıları da herhangi bir uygulama olunca diyor
ki: “Ben protesto etme adına dostluk grubundan istifa ediyorum.” Mesela “İsrail
Dostluk Grubundan istifa ediyorum.” diyen arkadaşlar oldu. O manada… 
İSMAİL
KONCUK (Devamla) – Ama İsrail’le dost olduğu için oradadır o. 
RAMAZAN
CAN (Kırıkkale) – Alakası yok! Ne alaka?
İSMAİL
KONCUK (Devamla) – Çinliyle dost olunca orada değil, Doğu Türkistan meselesini…

RAMAZAN
CAN (Kırıkkale) – Aynı gerekçe…
İSMAİL
KONCUK (Devamla) – Bakın, mesela İnsan Hakları Komisyonu “Sincan Uygur
Bölgesi…” Oranın adı “Doğu Türkistan”dır, “Sincan Bölgesi” değil. Onu bile
bilmiyor. (İYİ PARTİ sıralarından alkışlar) Neyse konumuz başka. Elbette, o
konuya da geleceğiz; bu önemli, millî mesele.
Subay,
sözleşmeli subay, astsubay, sözleşmeli astsubay, uzman erbaş, er. Yani Türk Silahlı
Kuvvetlerini bile bölük pörçük hâle getirdiniz. Kanun Teklifi’nin 25’inci
maddesiyle ilgili, izin maddesiyle ilgili söz aldım ama bakın, uzman erbaşlar,
onlardan bahsedeceğim. 
Sözleşmeli
uzman erbaşlar mesleki güvence istiyor. Herhangi bir yönetmeliğe dayanmadan
sözleşme fesihleri yaşıyorlar. 3269 sayılı Kanun’u madde madde okudum. Hava
değişimi üç ayı geçerse sözleşmesi feshediliyor. “Kendi kusurları olmaksızın
idare tarafından sözleşmeleri yenilenmeyenler” ifadesi kanunda kaç yerde
geçiyor. Ya ne demek bu? Kendi kusurları olmadan sözleşmesi feshedilenler. Ya,
adamın kusuru yoksa sözleşmesi feshedilemez. İlk beş ay içerisinde göreve
intibak edemeyenlerin sözleşmesi feshediliyor. Almış oldukları sicile göre
kademe ilerlemesi yapılmayanların sözleşmesi feshediliyor. Bu nasıl bir vicdan
ya? Otuz günden fazla adli ve askerî mahkeme tarafından hürriyeti kısıtlayıcı
ceza alanların sözleşmesi feshediliyor. Taksirli suçlardan altı aydan fazla
kısıtlayıcı ceza alanların sözleşmesi feshediliyor ve bu sebeple sözleşmesi
feshedilenler bir daha da Türk Silahlı Kuvvetlerine dönemiyor. Bu nasıl bir şey
ya? Astsubaylığa geçiş yapabilmek için yaş şartı 25, 25’ten sonra başvuru
yapamıyor. Uzman erbaşlıktan astsubaylığa geçenlerin zorunlu hizmet süreleri on
beş yıl, uzman erbaşlıkta geçen hizmet süreleri de astsubaylıkta rütbe bekleme
süresinden sayılmıyor. Değerli milletvekilleri, bu kanun teklifinde “Uzman
erbaşlar bir de falakaya yatırılır.” ifadesi eksik! Böyle bir şey olabilir mi
ya? Bu kanun maddesi, bu kanun teklifi… Bu uzman erbaşları şöyle
değerlendirmemiz lazım: Elbette askerlerimiz vatan için şehit olurlar, seve
seve şehit olurlar, hepimiz oluruz gerektiğinde ama gençlerimiz maalesef
mecburiyetten, işsizlik sebebiyle uzman erbaşlığın bu zulmüne yani kanunun getirdiği
bu zulme rağmen bu alanı seçmek zorunda kalıyorlar. Bu şartlarda devam edildiği
sürece… Bu şartlar olmasa vallahi var ya bu şartlarda çalışacak bir uzman erbaş
bulamazsınız. 
Bugün
5 askerimiz şehit oldu. Şimdi burada övüyoruz, Allah mekânlarını cennet etsin,
milletimizin başı sağ olsun. Övüyoruz, polislerimizi övüyoruz ama mesele hak
vermeye gelince hiç aklınıza gelmiyor; ne asker geliyor ne polis geliyor. Millî
olmak deyince “Millîyiz.” diyorsunuz, yerli olmak deyince…
(Mikrofon
otomatik cihaz tarafından kapatıldı)
BAŞKAN
– Sayın Koncuk, ilave süre vermiyorum, sadece selamlama için açacağım
mikrofonu.
İSMAİL
KONCUK (Devamla) – Millî olmak işte o polise sahip çıkmaktır, o uzman erbaşa
sahip çıkmaktır; öldükten sonra, şehit olduktan sonra sahip çıkmanızın bir
anlamı yok. Onun için ben bütün askerlerimizin tek kanun çatısı altında
toplanması gerektiğine inanıyor, hepinize saygılar sunuyorum. (İYİ PARTİ
sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 144 sıra sayılı Kanun Teklifi’nin 25’inci maddesinde geçen “İçişleri
Bakanlığı tarafından” ibaresinin “İçişleri Bakanlığınca” olarak
değiştirilmesini arz ve teklif ederiz.
 Tulay
Hatımoğulları Oruç Mensur Işık Habip
Eksik
 Adana Muş Iğdır
 Mahmut
Celadet Gaydalı Murat Çepni Ömer
Faruk Gergerlioğlu
 Bitlis İzmir Kocaeli
BAŞKAN
– Komisyon önergeye katılıyor mu?
İÇİŞLERİ
KOMİSYONU BAŞKANI CELALETTİN GÜVENÇ (Kahramanmaraş) – Katılmıyoruz Sayın
Başkan.
BAŞKAN
– Önerge üzerinde söz talebi Sayın Ömer Faruk Gergerlioğlu’nun, buyurun. 
ÖMER
FARUK GERGERLİOĞLU (Kocaeli) – Sayın Başkan, değerli milletvekilleri;
öncelikle, barış elçisi Tahir Elçi’yi saygıyla, rahmetle, minnetle anıyorum. O,
bu dönemin ruhuna uyan bir insan değildi, bir barış insanıydı. İktidarın
başlattığı çatışma döneminin insanı değildi ve maalesef silahlar onu aramızdan
aldı götürdü. Vefatından iki ay önce Tahir Elçi’yle bir barış
toplantısındaydım. Bu toplantının içeriğinde çok nitelikli, barış talep eden
konuşmaları vardı Tahir Elçi’nin, çok samimiydi, çok içtendi. Bu toplantının
ikinci ayağındaysa biz toplandık ama o gün Tahir Elçi yoktu. Tahir Elçi o gün
öldürülmüştü ve toplantımıza onun ölüm haberi düşmüştü, kalbimizden
vurulmuştuk. Tahir Elçi’yi saygıyla, rahmetle, minnetle anıyorum ve onun
değerinin, kıymetinin bilinmesi gerektiğini söylüyorum.
Değerli
arkadaşlar, önergede -dikkat etmişsinizdir- “İçişleri Bakanlığı” ifadesi
“İçişleri Bakanlığınca” olarak değiştirildi. Sayın İçişleri Bakanlığı
yetkilileri de burada, beni dikkatle dinlesinler. Bu değişim çok önemli değil,
çünkü İçişleri Bakanlığının vazifesi yerine getirilmiyor. Güvenliktir vazifesi
ama güvenlik yerine getirilmiyor. İçişleri Bakanlığının uygulamalarında biz
baskı, hukuksuzluk ve güvensizlik görüyoruz. Nasıl mı? Evet, kayyumlar,
gözaltılar yoğun bir şekilde devam ediyor. Yüz yılı aşkın bir süredir devam
eden Kürt meselesini yine baskıcılıkla, hukuksuzlukla çözmeye çalışıyorlar,
boşuna. Onlarca belediyemize kayyum atadılar, boşuna. Her gün onlarca üyemizi
gözaltına alıp tutukluyorlar, boşuna. Kürt meselesi böyle çözülmez arkadaşlar,
kaç defa diyeceğiz bunu? Anlamıyorsanız binlerce kez diyeceğiz, bıkmadan
usanmadan diyeceğiz çünkü biz bu ülkede Türk’ün de Kürt’ün de ölmesini
istemiyoruz. Bırakırsak yüz yıl daha Türk de ölür Kürt de ölür, aklımızı
başımıza alalım. 
Ve
İçişleri Bakanlığını güvenliğe davet ediyorum. Bakın, Ankara’da her gün bir
eylem oluyor. Acun Karadağ, Nuriye Gülmen, KHK’li arkadaşlarımız sadece
barışçıl bir eylem yapıyor “İşimizi geri istiyoruz.” diyorlar ve İçişleri
Bakanlığı polisleri onları yaka paça, darbederek, yerlerde sürükleyerek
gözaltına alıyor. Ne diyor bu insanlar? Ne yapıyor ki böyle darbederek
gözaltına alıyor? “İşimizi geri istiyoruz.” diyor. Öncesinde, polis tacizine
uğrayan Merve Demirel isimli genç kız her gün yerlerde sürükleniyor. 
Acun
Karadağ ve arkadaşları KHK konseri düzenleyecekti, her etkinliğin yasaklanması
gibi bu etkinlik de yasaklandı. Konser ya, konserin nesini yasaklayacaksınız?
Ama o da yasaklandı ve onlar konseri yapmak istedi, bunun üzerine İstanbul’da
darbedilerek gözaltına alındılar, gözaltında dört gün boyunca boş yere
tutuldular ve darbedilmeye devam edildiler, işkence edildiler. 
Bitmedi,
yine, bakın, Furkan Vakfı. Furkan Vakfını da düşman olarak bellemişler. Bir
basın açıklaması yapmak istedi Ankara’da Furkan Vakfı üyeleri ama muhalif
gördüğüne o kadar düşmanca bakıyor ki, polis memuru -kayıtlara da yansıdı-
başörtülü kadına “Sen mi vatandaşsın?” diyor. Aynen cümle bu. Bir polis memuru
vatandaşa bunu diyor: “Sen mi vatandaşsın?” Yani artık dönemin ruhu bu
arkadaşlar. İçişleri Bakanlığı personeli vatandaşa “Sen mi vatandaşsın?” diyor.
Soruyorum: Bu konuda bir soruşturma var mı? Kesin yoktur, hiç tahmin etmiyorum
çünkü başka birçok şeyde de yok. 
Yine
“Alparslan Kuytul’a özgürlük” atkıları takmışlar “O atkıyı takarsan seni
gözaltına alırım, atkıyı çıkar.” diyor. “Niye?” diyor, “Orada ‘özgürlük’
yazıyor, slogan olabilir, tehlikeli; çıkar bunu.” Bu derece trajikomik sözler
söyleniyor. 
Değerli
arkadaşlar, bakın, Ankara Emniyetinde kaç gündür işkence var. Tutanak burada,
avukat tutmuş, bakın, okuyorum: “Abdulkadir Yılmaztürk’ün -bir memurları- eline
plastik eldiven geçirerek kendisinin -gözaltındakinin- kulak memesi ve göğüs
ucunu defalarca sıkarak işkence ettiğini, bu sırada sürekli hakaret
ettiklerini, bir soda şişesi getirerek bu şişeyle tehdit ettiklerini… Soda
şişesiyle ne yapılır, tahmin ediyorsunuzdur herhâlde. Ankara Barosunun
öncesinde Ankara Emniyetindeki işkencelerle ilgili hazırladığı raporla ilgili
İçişleri Bakanlığı tek bir işlem yapmadı değerli arkadaşlar. Bakın, gene,
kaçırılanlarla ilgili, İçişleri Bakan Yardımcısı Muhterem İnce burada, kendisi…
(Mikrofon
otomatik cihaz tarafından kapatıldı) 
BAŞKAN
– İlave süre vermiyorum Sayın Gergerlioğlu, sadece selamlama için açacağım,
buyurun. 
ÖMER
FARUK GERGERLİOĞLU (Devamla) – Tamam. 
İnsan
Hakları Komisyonunda Haziran ayında kaçırılan 6 kişi için “Biz onları
bilmiyoruz.” diyordu ama ben bunu dedikten iki gün sonra Ankara Çamlık
mahallesinde kaçırılan insanların bulunduğu yere, apartmana gittim, bırakın bir
iki kişiyi tüm mahalleli diyordu ki: “13 Şubat günü buradan 2 insan 50-60
kişilik polis ekibi tarafından kaçırılıp götürüldü, başına bir çuval
geçirilerek götürüldü.”
BAŞKAN
– Teşekkür ediyorum Sayın Gergerlioğlu. 
ÖMER
FARUK GERGERLİOĞLU (Devamla) – Bununla ilgili kendilerine cevap vermelerini
istedim, hiçbir cevap verilmedi. 
(Mikrofon
otomatik cihaz tarafından kapatıldı) 
BAŞKAN
– Sayın Gergerlioğlu, teşekkür ettim. 
ÖMER
FARUK GERGERLİOĞLU (Devamla) - Apaçık doğru olmayan bir beyandı. İçişleri
Bakanlığının güvenlikle ilgili iddiasına inanmıyorum.
Teşekkür
ediyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Etmeyenler… Kabul edilmemiştir.
25’inci
maddeyi oylarınıza sunuyorum: Kabul edenler… Etmeyenler… Kabul edilmiştir.
26’ncı
maddeyi oylarınıza sunuyorum: Kabul edenler… Etmeyenler… Kabul edilmiştir.
27’nci
maddeyi oylarınıza sunuyorum: Kabul edenler… Etmeyenler… Kabul edilmiştir.
28’inci
maddeyi oylarınıza sunuyorum: Kabul edenler… Etmeyenler… Kabul edilmiştir.
Birinci
bölümde yer alan maddelerin oylamaları tamamlanmıştır.
Birleşime
iki dakika ara veriyorum. 
Kapanma Saati: 21.14
BEŞİNCİ OTURUM
Açılma Saati: 21.15
BAŞKAN: Başkan Vekili Süreyya Sadi BİLGİÇ
KÂTİP ÜYELER: İshak GAZEL (Kütahya), Nurhayat ALTACA KAYIŞOĞLU (Bursa)
-----0-----
BAŞKAN
– Türkiye Büyük Millet Meclisinin 24’üncü Birleşiminin Beşinci Oturumunu
açıyorum. 
144
sıra sayılı Kanun Teklifi’nin görüşmelerine devam ediyoruz. 
Komisyon?
Yok.
Ertelenmiştir.

Gündemimizde
başka bir konu bulunmadığından, alınan karar gereğince, kanun teklifleri ile
komisyonlardan gelen diğer işleri sırasıyla görüşmek için 3 Aralık 2019 Salı
günü saat 15.00’te toplanmak üzere birleşimi kapatıyorum. 
Kapanma Saati: 21.16




(x) 144 S. Sayılı Basmayazı 26/11/2019
tarihli 22’nci Birleşim Tutanağı’na eklidir.


(x) Bu bölümlerde Hatip tarafından Türkçe
olmayan kelimeler ifade edildi.





