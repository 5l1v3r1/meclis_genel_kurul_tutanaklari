



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 43’üncü
Birleşim
 20
Aralık 2017 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER



I.- GEÇEN TUTANAK ÖZETİ
II.- GELEN KÂĞITLAR
III.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, Türkiye
Büyük Millet Meclisi Dışişleri Komisyonu üyelerinden oluşan bir heyetin,
Cezayir Ulusal Halk Meclisi Dışişleri, İşbirliği ve Göç Komisyonunun vaki
davetine icabetle 24-27 Aralık 2017 tarihlerinde Cezayir'e ziyaret
gerçekleştirmesine ilişkin tezkeresi (3/1382)
2.- Türkiye Büyük Millet Meclisi Başkanlığının, Türkiye-AB
Karma Parlamento Komisyonu ve Güney Doğu Avrupa İş Birliği Süreci Parlamenter
Asamblesinde Türkiye Büyük Millet Meclisini temsil edecek grupları oluşturmak
üzere Başkanlık Divanında yapılan incelemeyi müteakiben uygun bulunan üyelerin
isimlerine ilişkin tezkeresi (3/1383)

IV.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504)
A) GENÇLİK VE SPOR BAKANLIĞI

1) Gençlik ve Spor Bakanlığı
2018 Yılı Merkezî Yönetim Bütçesi
2) Gençlik ve Spor Bakanlığı
2016 Yılı Merkezî Yönetim Kesin Hesabı
B) SPOR GENEL MÜDÜRLÜĞÜ 
1) Spor Genel Müdürlüğü 2018
Yılı Merkezî Yönetim Bütçesi
2) Spor Genel Müdürlüğü 2016
Yılı Merkezî Yönetim Kesin Hesabı
C) YÜKSEKÖĞRENİM KREDİ VE
YURTLAR KURUMU 
1) Yükseköğrenim Kredi ve
Yurtlar Kurumu 2018 Yılı Merkezî Yönetim Bütçesi
2) Yükseköğrenim Kredi ve
Yurtlar Kurumu 2016 Yılı Merkezî Yönetim Kesin Hesabı
Ç) MALİYE BAKANLIĞI 
1) Maliye Bakanlığı 2018 Yılı
Merkezî Yönetim Bütçesi
2) Maliye Bakanlığı 2016 Yılı
Merkezî Yönetim Kesin Hesabı
D) GELİR İDARESİ BAŞKANLIĞI 
1) Gelir İdaresi Başkanlığı
2018 Yılı Merkezî Yönetim Bütçesi
2) Gelir İdaresi Başkanlığı 2016
Yılı Merkezî Yönetim Kesin Hesabı
E) KAMU İHALE KURUMU 
1) Kamu İhale Kurumu 2018 Yılı
Merkezî Yönetim Bütçesi
2) Kamu İhale Kurumu 2016 Yılı
Merkezî Yönetim Kesin Hesabı
F) ÖZELLEŞTİRME İDARESİ
BAŞKANLIĞI 
1) Özelleştirme İdaresi
Başkanlığı 2018 Yılı Merkezî Yönetim Bütçesi
2) Özelleştirme İdaresi
Başkanlığı 2016 Yılı Merkezî Yönetim Kesin Hesabı
G) KAMU GÖZETİMİ, MUHASEBE
VE DENETİM STANDARTLARI KURUMU
1) Kamu Gözetimi, Muhasebe ve
Denetim Standartları Kurumu 2018 Yılı Merkezî Yönetim Bütçesi
2) Kamu Gözetimi, Muhasebe ve
Denetim Standartları Kurumu 2016 Yılı Merkezî Yönetim Kesin Hesabı
Ğ) GELİR BÜTÇESİ

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur
Bahçekapılı’nın, Parlamentolar Arası Futbol Turnuvası’nda şampiyon olan ve
milletvekillerinden oluşan futbol takımını tebrik ettiğine ilişkin konuşması 
2.- Oturum Başkanı TBMM Başkan Vekili Ayşe Nur
Bahçekapılı’nın, konuşmalarda Arapça kelimelerin tutanaklara “Türkçe olmayan
dil” olarak geçtiğine ilişkin konuşması

VI.- AÇIKLAMALAR
1.- Hatay Milletvekili Hilmi Yarayıcı’nın, Çanakkale
Milletvekili Bülent Turan’ın yerinden sarf ettiği bazı ifadelerine ilişkin
açıklaması
2.- İstanbul Milletvekili Engin Altay’ın, İstanbul
Milletvekili Garo Paylan’ın 503 sıra sayılı 2018 Yılı Bütçe Kanunu Tasarısı ile
504 sıra sayılı 2016 Yılı Kesin Hesap Kanunu Tasarısı’nın dokuzuncu tur
görüşmelerinde HDP Grubu adına yaptığı konuşmasındaki bazı ifadelerine ilişkin
açıklaması
3.- Aksaray Milletvekili İlknur İnceöz’ün, İstanbul
Milletvekili Garo Paylan’ın 503 sıra sayılı 2018 Yılı Bütçe Kanunu Tasarısı ile
504 sıra sayılı 2016 Yılı Kesin Hesap Kanunu Tasarısı’nın dokuzuncu tur
görüşmelerinde HDP Grubu adına yaptığı konuşmasındaki bazı ifadelerine ilişkin
açıklaması
4.- İstanbul Milletvekili Garo Paylan’ın, İstanbul
Milletvekili Engin Altay’ın sataşma nedeniyle yaptığı konuşmasındaki bazı
ifadelerine ilişkin açıklaması
5.- Manisa Milletvekili Erkan Akçay’ın, Bitlis Milletvekili
Mahmut Celadet Gaydalı’nın 503 sıra sayılı 2018 Yılı Bütçe Kanunu Tasarısı ile
504 sıra sayılı 2016 Yılı Kesin Hesap Kanunu Tasarısı’nın dokuzuncu tur
görüşmelerinde HDP Grubu adına yaptığı konuşmasındaki bazı ifadelerine ilişkin
açıklaması
6.- Manisa Milletvekili Erkan Akçay’ın, 2017 Yılı Orta
Vadeli Program ve program tanımlı dokümanlara bakıldığında 2017 yıl sonu
itibarıyla yüzde 1,5 faiz dışı açık olmasının beklendiğine ilişkin açıklaması
7.- İstanbul Milletvekili Filiz Kerestecioğlu Demir’in,
Maliye Bakanı Naci Ağbal’ın 503 sıra sayılı 2018 Yılı Bütçe Kanunu Tasarısı ile
504 sıra sayılı 2016 Yılı Kesin Hesap Kanunu Tasarısı’nın dokuzuncu tur
görüşmelerinde Hükûmet adına yaptığı konuşmasındaki bazı ifadelerine ve
taşeronla ilgili düzenlemenin KHK’yle yapılmasının doğru olmadığına ilişkin
açıklaması
8.- İstanbul Milletvekili Engin Altay’ın, Maliye Bakanı Naci
Ağbal’ın 503 sıra sayılı 2018 Yılı Bütçe Kanunu Tasarısı ile 504 sıra sayılı
2016 Yılı Kesin Hesap Kanunu Tasarısı’nın dokuzuncu tur görüşmelerinde Hükûmet
adına yaptığı konuşmasındaki bazı ifadelerine ilişkin açıklaması
9.- İstanbul Milletvekili Mehmet Bekaroğlu’nun, Maliye
Bakanı Naci Ağbal’ın 503 sıra sayılı 2018 Yılı Bütçe Kanunu Tasarısı ile 504
sıra sayılı 2016 Yılı Kesin Hesap Kanunu Tasarısı’nın dokuzuncu tur
görüşmelerinde Hükûmet adına yaptığı konuşmasındaki bazı ifadelerine ilişkin
açıklaması
10.- Maliye Bakanı Naci Ağbal’ın, İstanbul Milletvekili
Mehmet Bekaroğlu’nun yaptığı açıklamasındaki bazı ifadelerine ilişkin
açıklaması
11.- Ankara Milletvekili Bülent Kuşoğlu’nun, Maliye Bakanı
Naci Ağbal’ın 503 sıra sayılı 2018 Yılı Bütçe Kanunu Tasarısı ile 504 sıra
sayılı 2016 Yılı Kesin Hesap Kanunu Tasarısı’nın dokuzuncu tur görüşmelerinde
Hükûmet adına yaptığı konuşmasındaki bazı ifadelerine ilişkin açıklaması
12.- Maliye Bakanı Naci Ağbal’ın, Ankara Milletvekili Bülent
Kuşoğlu’nun yaptığı açıklamasındaki bazı ifadelerine ilişkin açıklaması
13.- İstanbul Milletvekili Engin Altay’ın, Gençlik ve Spor
Bakanı Osman Aşkın Bak’ın 503 sıra sayılı 2018 Yılı Bütçe Kanunu Tasarısı ile
504 sıra sayılı 2016 Yılı Kesin Hesap Kanunu Tasarısı’nın dokuzuncu tur
görüşmelerinde soru-cevap kısmında yaptığı konuşmasındaki bazı ifadelerine
ilişkin açıklaması
14.- Gençlik ve Spor Bakanı Osman Aşkın Bak’ın, İstanbul
Milletvekili Engin Altay’ın yaptığı açıklamasındaki bazı ifadelerine ilişkin
açıklaması
15.- Amasya Milletvekili Mehmet Naci Bostancı’nın, İstanbul
Milletvekili Engin Altay’ın yaptığı açıklamasındaki bazı ifadelerine ilişkin
açıklaması
16.- İstanbul Milletvekili Sibel Özdemir’in, Maliye Bakanı
Naci Ağbal’ın 503 sıra sayılı 2018 Yılı Bütçe Kanunu Tasarısı ile 504 sıra
sayılı 2016 Yılı Kesin Hesap Kanunu Tasarısı’nın dokuzuncu tur görüşmelerinde
soru-cevap kısmında yaptığı konuşmasındaki bazı ifadelerine ilişkin açıklaması
17.- Kahramanmaraş Milletvekili İmran Kılıç’ın, 1978 Kahramanmaraş
olaylarının dış ve iç provokatörlerin tezgâhladığı bir oyun olduğuna ve yeni
olaylara fırsat vermemek için 2011’den itibaren yıl dönümü toplantılarına izin
verilmediğine ilişkin açıklaması
18.- Balıkesir Milletvekili Mehmet Tüm’ün, Çanakkale Milletvekili
Bülent Turan’ın yerinden sarf ettiği bazı ifadelerine ilişkin açıklaması
19.- Adana Milletvekili Meral Danış Beştaş’ın, taşeron
işçilere KHK’yle kadro verilmesinin olağanüstü hâl ilanına sebep olan
olaylardan olmadığından Anayasa’ya aykırı olduğuna ilişkin açıklaması
20.- Çanakkale Milletvekili Bülent Turan’ın, Uşak
Milletvekili Özkan Yalım’ın 503 sıra sayılı 2018 Yılı Bütçe Kanunu Tasarısı’nın
4’üncü maddesi üzerinde şahsı adına yaptığı konuşmasındaki bazı ifadelerine
ilişkin açıklaması
21.- Uşak Milletvekili Özkan Yalım’ın, Çanakkale
Milletvekili Bülent Turan’ın yaptığı açıklamasındaki bazı ifadelerine ilişkin
açıklaması
22.- Çanakkale Milletvekili Bülent Turan’ın, Uşak
Milletvekili Özkan Yalım’ın yaptığı açıklamasındaki bazı ifadelerine ilişkin açıklaması
23.- Çanakkale Milletvekili Bülent Öz’ün, Çanakkale
Milletvekili Bülent Turan’ın yaptığı açıklamasındaki bazı ifadelerine ilişkin
açıklaması
24.- İstanbul Milletvekili Mustafa Sezgin Tanrıkulu’nun,
Çanakkale Milletvekili Bülent Turan’ın sataşma nedeniyle yaptığı konuşmasındaki
bazı ifadelerine ilişkin açıklaması
25.- İstanbul Milletvekili Engin Altay’ın, siyasi
partilerin, bu ülkenin çok renkli, çok dilli, çok kimlikli, çok kültürlü
farklılıklarını siyaseten oya devşirmek adına insanları bölmelerinin bu ülkeye
verilebilecek en büyük zarar olduğuna ilişkin açıklaması
26.- Ağrı Milletvekili Dirayet Taşdemir’in, Ağrı’da yaşanan
fişleme olayına bir açıklık getirilmesini talep ettiğine ilişkin açıklaması
27.- Manisa Milletvekili Özgür Özel’in, Malatya Milletvekili
Veli Ağbaba’nın 503 sıra sayılı 2018 Yılı Bütçe Kanunu Tasarısı’nın 8’inci
maddesi üzerinde CHP Grubu adına yaptığı konuşması sırasında yaşananlara ve
hatibin konuşmasının sonlandırılması gibi bir yöntemi kabul etmediklerine
ilişkin açıklaması

VII.- SATAŞMALARA İLİŞKİN KONUŞMALAR
1.- Muş Milletvekili Ahmet Yıldırım’ın, Aksaray Milletvekili
İlknur İnceöz’ün yaptığı açıklaması sırasında Halkların Demokratik Partisine
sataşması nedeniyle konuşması
2.- İstanbul Milletvekili Engin Altay’ın, Aksaray
Milletvekili İlknur İnceöz’ün yaptığı açıklaması sırasında Cumhuriyet Halk
Partisine sataşması nedeniyle konuşması
3.- Aksaray Milletvekili İlknur İnceöz’ün, Muş Milletvekili
Ahmet Yıldırım’ın sataşma nedeniyle yaptığı konuşması sırasında şahsına
sataşması nedeniyle konuşması
4.- Çanakkale Milletvekili Bülent Turan’ın, İstanbul
Milletvekili Hüda Kaya’nın 503 sıra sayılı 2018 Yılı Bütçe Kanunu Tasarısı ile
504 sıra sayılı 2016 Yılı Kesin Hesap Kanunu Tasarısı’nın dokuzuncu tur
görüşmelerinde HDP Grubu adına yaptığı konuşması sırasında Adalet ve Kalkınma
Partisine sataşması nedeniyle konuşması
5.- İstanbul Milletvekili Hüda Kaya’nın, Çanakkale
Milletvekili Bülent Turan’ın sataşma nedeniyle yaptığı konuşması sırasında
şahsına sataşması nedeniyle konuşması
6.- İstanbul Milletvekili Mustafa Sezgin Tanrıkulu’nun,
Çanakkale Milletvekili Bülent Turan’ın yerinden sarf ettiği bazı ifadeleri
sırasında şahsına ve CHP Grubuna sataşması nedeniyle konuşması
7.- Çanakkale Milletvekili Bülent Turan’ın, İstanbul
Milletvekili Mustafa Sezgin Tanrıkulu’nun sataşma nedeniyle yaptığı konuşması
sırasında şahsına sataşması nedeniyle konuşması
8.- Manisa Milletvekili Özgür Özel’in, Kayseri Milletvekili
Mustafa Elitaş’ın 503 sıra sayılı 2018 Yılı Bütçe Kanunu Tasarısı’nın 8’inci
maddesi üzerinde AK PARTİ Grubu adına yaptığı konuşması sırasında Cumhuriyet
Halk Partisine sataşması nedeniyle konuşması
9.- Manisa Milletvekili Özgür Özel’in, Kayseri Milletvekili
Mustafa Elitaş’ın 503 sıra sayılı 2018 Yılı Bütçe Kanunu Tasarısı’nın 8’inci
maddesi üzerinde şahsı adına yaptığı konuşması sırasında Cumhuriyet Halk
Partisine ve Cumhuriyet Halk Partisi Grup Başkanına sataşması nedeniyle
konuşması
10.- Manisa Milletvekili Özgür Özel’in, Kayseri Milletvekili
Mustafa Elitaş’ın yerinden sarf ettiği bazı ifadeleri sırasında Cumhuriyet Halk
Partisi Grup Başkanına sataşması nedeniyle konuşması




VIII.- YAZILI SORULAR VE CEVAPLARI
1.- Niğde Milletvekili Ömer Fethi Gürer'in, D8 ülkeleriyle
yapılan ihracat ve ithalat verilerine ilişkin sorusu ve Gümrük ve Ticaret
Bakanı Bülent Tüfenkci’nin cevabı (7/18172)
2.- Niğde Milletvekili Ömer Fethi
Gürer'in, danışmanlık hizmeti veren şirketlere ilişkin Başbakandan sorusu ve Gümrük
ve Ticaret Bakanı Bülent Tüfenkci’nin cevabı (7/18317)
3.- İstanbul Milletvekili Mustafa Sezgin
Tanrıkulu'nun, 2018 mali yılı içerisinde Bakanlığa bağlı kurum ve kuruluşlarca
Adıyaman'a aktarılan ödenek miktarına ilişkin sorusu ve Ekonomi Bakanı Nihat
Zeybekci’nin cevabı (7/18887)
4.- İstanbul Milletvekili Mustafa Sezgin
Tanrıkulu'nun, 2018 mali yılı içerisinde Bakanlığa bağlı kurum ve kuruluşlarca
Adıyaman'a aktarılan ödenek miktarına ilişkin sorusu ve Gümrük ve Ticaret
Bakanı Bülent Tüfenkci’nin cevabı (7/18905)

20 Aralık 2017 Çarşamba
BİRİNCİ OTURUM
Açılma Saati: 11.00
BAŞKAN: Başkan Vekili Ayşe Nur BAHÇEKAPILI
KÂTİP
ÜYELER: Mücahit DURMUŞOĞLU (Osmaniye), Bülent ÖZ (Çanakkale)
-----0-----
BAŞKAN – Türkiye
Büyük Millet Meclisinin 43’üncü Birleşimini açıyorum.
Toplantı yeter
sayısı vardır, gündeme geçiyoruz.
İyi
çalışmalar diliyorum sayın milletvekilleri. 
Başkanlığın
Genel Kurula sunuşları vardır. 
Türkiye
Büyük Millet Meclisi Başkanlığının bir tezkeresi vardır, okutup oylarınıza
sunacağım.
III.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, Türkiye
Büyük Millet Meclisi Dışişleri Komisyonu üyelerinden oluşan bir heyetin,
Cezayir Ulusal Halk Meclisi Dışişleri, İşbirliği ve Göç Komisyonunun vaki
davetine icabetle 24-27 Aralık 2017 tarihlerinde Cezayir'e ziyaret
gerçekleştirmesine ilişkin tezkeresi (3/1382)
Sayı :
83924060-873-201039 15/12/2017
Türkiye Büyük Millet Meclisi Genel Kuruluna
Türkiye Büyük
Millet Meclisi Dışişleri Komisyonu üyelerinden oluşan bir heyetin, Cezayir
Ulusal Halk Meclisi Dışişleri, İşbirliği ve Göç Komisyonunun vaki davetine
icabetle 24-27 Aralık 2017 tarihlerinde Cezayir'e ziyaret gerçekleştirmesi
öngörülmektedir.
Anılan heyetin
söz konusu Cezayir ziyareti, 28/3/1990 tarihli ve 3620 sayılı Türkiye Büyük
Millet Meclisinin Dış İlişkilerinin Düzenlenmesi Hakkında Kanun'un 6’ncı
maddesi uyarınca Genel Kurulun tasviplerine sunulur.
 İsmail
Kahraman
 Türkiye
Büyük Millet Meclisi
 Başkanı
BAŞKAN
– Kabul edenler… Kabul etmeyenler… Kabul edilmiştir. 
Sayın
milletvekilleri, şimdi “Özel Gündemde Yer Alacak İşler” kısmına geçiyoruz.
Gündemimize
göre 2018 Yılı Merkezi Yönetim Bütçe Kanunu Tasarısı ile 2016 Yılı Merkezi
Yönetim Kesin Hesap Kanunu Tasarısı üzerindeki görüşmelere devam edeceğiz. 
Program
uyarınca bugün dokuzuncu tur görüşmelerini yapacağız.
Dokuzuncu turda
Gençlik ve Spor Bakanlığı, Spor Genel Müdürlüğü, Yükseköğrenim Kredi ve Yurtlar
Kurumu, Maliye Bakanlığı, Gelir İdaresi Başkanlığı, Kamu İhale Kurumu,
Özelleştirme İdaresi Başkanlığı, Kamu Gözetimi, Muhasebe ve Denetim
Standartları Kurumu bütçe ve kesin hesapları ile gelir bütçesi yer almaktadır.
IV.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- 2018 Yılı Merkezi Yönetim Bütçe Kanunu Tasarısı (1/887) ile Plan ve
Bütçe Komisyonu Raporu (S.Sayısı: 503)
(x)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali İstatistikleri
Değerlendirme Raporu ile 2016 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/1188) ile Plan ve Bütçe
Komisyonu Raporu (S.Sayısı: 504) (x)
A) GENÇLİK VE SPOR BAKANLIĞI

1) Gençlik ve Spor Bakanlığı
2018 Yılı Merkezî Yönetim Bütçesi
2) Gençlik ve Spor Bakanlığı
2016 Yılı Merkezî Yönetim Kesin Hesabı
B) SPOR GENEL MÜDÜRLÜĞÜ 
1) Spor Genel Müdürlüğü 2018
Yılı Merkezî Yönetim Bütçesi
2) Spor Genel Müdürlüğü 2016
Yılı Merkezî Yönetim Kesin Hesabı
C) YÜKSEKÖĞRENİM KREDİ VE
YURTLAR KURUMU 
1) Yükseköğrenim Kredi ve
Yurtlar Kurumu 2018 Yılı Merkezî Yönetim Bütçesi
2) Yükseköğrenim Kredi ve
Yurtlar Kurumu 2016 Yılı Merkezî Yönetim Kesin Hesabı
Ç) MALİYE BAKANLIĞI 
1) Maliye Bakanlığı 2018 Yılı
Merkezî Yönetim Bütçesi
2) Maliye Bakanlığı 2016 Yılı
Merkezî Yönetim Kesin Hesabı
D) GELİR İDARESİ BAŞKANLIĞI 
1) Gelir İdaresi Başkanlığı
2018 Yılı Merkezî Yönetim Bütçesi
2) Gelir İdaresi Başkanlığı
2016 Yılı Merkezî Yönetim Kesin Hesabı
E) KAMU İHALE KURUMU 
1) Kamu İhale Kurumu 2018 Yılı
Merkezî Yönetim Bütçesi
2) Kamu İhale Kurumu 2016 Yılı
Merkezî Yönetim Kesin Hesabı
F) ÖZELLEŞTİRME İDARESİ
BAŞKANLIĞI 
1) Özelleştirme İdaresi
Başkanlığı 2018 Yılı Merkezî Yönetim Bütçesi
2) Özelleştirme İdaresi
Başkanlığı 2016 Yılı Merkezî Yönetim Kesin Hesabı
G) KAMU GÖZETİMİ, MUHASEBE
VE DENETİM STANDARTLARI KURUMU
1) Kamu Gözetimi, Muhasebe ve
Denetim Standartları Kurumu 2018 Yılı Merkezî Yönetim Bütçesi
2) Kamu Gözetimi, Muhasebe ve
Denetim Standartları Kurumu 2016 Yılı Merkezî Yönetim Kesin Hesabı
Ğ) GELİR BÜTÇESİ
BAŞKAN –
Komisyon? Yerinde.
Hükûmet?
Yerinde.
Bilindiği üzere,
turda yer alan bütçelerle ilgili soru sormak isteyen milletvekillerinin şimdi
sisteme girmeleri gerekmektedir.
Dokuzuncu turda
grupları ve şahısları adına söz alan sayın milletvekillerinin isimlerini
okuyorum:
Adalet ve
Kalkınma Partisi Grubu adına Nevşehir Milletvekili Sayın Mustafa Açıkgöz,
Trabzon Milletvekili Sayın Salih Cora, Kastamonu Milletvekili Sayın Metin
Çelik, Kayseri Milletvekili Sayın Sami Dedeoğlu, Niğde Milletvekili Sayın
Erdoğan Özegen, İstanbul Milletvekili Sayın Abdullah Başcı, Manisa Milletvekili
Sayın Recai Berber, Ordu Milletvekili Sayın Ergün Taşcı, Kırklareli
Milletvekili Sayın Selahattin Minsolmaz ve İstanbul Milletvekili Sayın Aziz Babuşcu
konuşacaklardır.
Milliyetçi
Hareket Partisi Grubu adına ise Kocaeli Milletvekili Sayın Saffet Sancaklı,
Manisa Milletvekili Sayın Erkan Akçay ve İstanbul Milletvekili Sayın İsmail
Faruk Aksu konuşacaklardır.
Cumhuriyet Halk
Partisi Grubu adına ise İstanbul Milletvekili Sayın Erdoğan Toprak, Hatay
Milletvekili Sayın Hilmi Yarayıcı, Antalya Milletvekili Sayın Niyazi Nefi Kara,
Ankara Milletvekili Sayın Bülent Kuşoğlu, İzmir Milletvekili Sayın Kamil Okyay
Sındır konuşacaklardır.
Halkların
Demokratik Partisi Grubu adına İstanbul Milletvekili Sayın Celal Doğan, Iğdır
Milletvekili Sayın Mehmet Emin Adıyaman, İstanbul Milletvekili Sayın Garo
Paylan, Bitlis Milletvekili Sayın Mahmut Celadet Gaydalı ve Van Milletvekili
Sayın Nadir Yıldırım konuşacaklardır.
Şahsı adına,
lehte olmak üzere Sivas Milletvekili Sayın Selim Dursun, aleyhte olmak üzere
İstanbul Milletvekili Sayın Celal Doğan konuşacaklardır.
2’nci maddeyi
okutuyorum: 
Gelir ve finansman
MADDE 2- (1) Gelirler: Bu Kanuna bağlı (B) işaretli
cetvellerde gösterildiği üzere, 5018 sayılı Kanuna ekli;
a) (I) sayılı cetvelde yer alan genel bütçenin
gelirleri 684.402.835.000 Türk lirası,
b) (II) sayılı cetvelde yer alan özel bütçeli
idarelerin gelirleri 10.870.759.000 Türk lirası öz gelir,78.630.932.000 Türk
lirası Hazine yardımı olmak üzere toplam 89.501.691.000 Türk lirası,
c) (III) sayılı cetvelde yer alan düzenleyici ve
denetleyici kurumların gelirleri 4.608.757.000 Türk lirası öz gelir, 64.348.000
Türk lirası Hazine yardımı olmak üzere toplam 4.673.105.000 Türk lirası,
olarak tahmin edilmiştir.
(2) Finansman: Bu Kanuna bağlı (F) işaretli cetvellerde
gösterildiği üzere, 5018 sayılı Kanuna ekli (II) sayılı cetvelde yer alan özel
bütçeli idarelerin net finansmanı 16.000.000 Türk lirası olarak tahmin
edilmiştir.
BAŞKAN - Şimdi
Adalet ve Kalkınma Partisi Grubu adına söz alan konuşmacıları dinleyeceğiz.
İlk olarak
Nevşehir Milletvekili Sayın Mustafa Açıkgöz konuşacak. 
Buyurun Sayın
Açıkgöz. (AK PARTİ sıralarından alkışlar) 
Süreniz beş
dakika. 
AK PARTİ GRUBU
ADINA MUSTAFA AÇIKGÖZ (Nevşehir) – Sayın Başkanım, çok kıymetli Divan, değerli
milletvekili arkadaşlarım, Gazi Meclisin vefakâr çalışanları; bugünün ilk
konuşmacısı olarak hayırlı ve bereketli bir çalışma diliyor, aziz milletimizi
nezdinizde saygıyla muhabbetle selamlıyorum. 
Her alanda
olduğu gibi, ümmetin ve milletin lideri Sayın Recep Tayyip Erdoğan önderliğinde
AK PARTİ hükûmetleri olarak, spor tesisi alanında da yüz yıldır yapılmayan on
beş yılda yapılmış, birçok Avrupa ülkesinden daha ileri spor tesisleri ülkemize
kazandırılmıştır. Kapalı spor salonu olmayan ilimiz hatta ilçemiz kalmamıştır.
Bugün, bütün şehirlerimizde hatta ilçelerimizde, bırakın toprak sahayı, birden
çok yeşil saha ve sentetik saha bulunmaktadır. Bugün, Nevşehir’imizde, 7 tane
kapalı spor salonuyla, 15 yeşil sahasıyla, 2 sentetik sahasıyla, yarı olimpik
yüzme havuzuyla ve birçok tesisiyle gençlerimize ve spor severlere hizmet
verilmektedir.
Sayın Başkanım,
değerli milletvekilleri; ben buradan bir çağrı yapmak istiyorum: Gelin, spor
yapıp genç kalalım. Sayın Bakanımızın da içinde bulunduğu –kendisi de gerçekten
iyi bir stoperdir- Parlamenter Spor Kulübü olarak geçmiş dönem
milletvekillerimiz ve bugünkü milletvekillerimizle salı ve perşembe sabahları
MTA’nın spor sahasında antrenman yapıyoruz; hem genç kalıyoruz hem sağlıklı
kalıyoruz hem dostluğumuzu, arkadaşlığımızı pekiştiriyoruz hem de katıldığımız
bütün turnuvalarda kupaları toplayıp ay yıldızlı formayı en iyi şekilde temsil
ediyoruz. 
Ben, buradan,
değerli bütün milletvekili arkadaşlarımı sabah spora bekliyorum. İnşallah,
sağlıklı kalalım, neşeli kalalım.
TAMER DAĞLI
(Adana) – Son şampiyonluğu da aldık.
MUSTAFA AÇIKGÖZ
(Devamla) – Evet, son şampiyonluğumuzu da Antalya’da kazanmıştık. Hepinizi
bekliyorum inşallah salı ve perşembe sabahları MTA’ya. İnşallah, genç ve
dinamik kalalım.
Tabii, yine, ben
buradan bir çağrı yapmak istiyorum: Sayın Başkanım, değerli milletvekilleri;
biliyorsunuz, dünyada eşi ve benzeri olmayan, doğal güzellikleriyle,
balonlarıyla, ören yerleriyle, peribacalarıyla ve doğal butik otelleriyle
Kapadokya’mızda, Nevşehir’imizde Süper Birinci Lig takımlarını ve lig
takımlarını kamp yapmaya, yaz kampını yapmaya davet ediyorum. “Niye Nevşehir?
Niye Kapadokya?” diyecek olursanız çünkü doğal güzellikler arasında antrenman
yapma ve bulunduğu rakım itibarıyla, havasıyla sporcu sağlığına en uygun, en
doğal şartları içermektedir.
Yine,
Kapadokya’mız, biliyorsunuz, otelleriyle, tesisleriyle gerçekten bu altyapıya
hazır. Yerel yöneticileriyle, değerli milletvekilleriyle ve misafirperver
halkımızla ben bütün lig takımlarını, Göztepe’mizi, Adana’mızı, Malatya’mızı,
Antalya’mızı, inşallah, yaz kamplarını Kapadokya’da, Nevşehir’de yapmaya davet
ediyorum. Ayrıca, bütün milletvekili arkadaşlarımızı ve değerli halkımızı da
yine Kapadokya’mıza davet ediyorum. 
Sayın Başkanım,
değerli milletvekilleri; devlerin kıvranışına, cücelerin çırpınışına aldırmadan
tarihin en büyük iman devini ayağa kaldırmak için Sayın Cumhurbaşkanımız Recep
Tayyip Erdoğan liderliğinde gecemizi gündüzümüze katıp çalışıyoruz. O, öyle
imanlı bir dev ki zalime dur diyen, mazlumun elinden tutan, gittiği yere barış,
huzur, esenlik götüren, bu çarpık, bozuk düzende elif gibi dimdik duran bir
Türkiye’dir. On beş yıldır dünyanın her yerinde mazlumların gür sesi, ümmetin
umudu Sayın Cumhurbaşkanımız Recep Tayyip Erdoğan zalimlere karşı dik durdu;
korkmadan, yılmadan, yorulmadan da mağdurların yılmaz savunuculuğuna devam
etti. Biz bu zulümlere karşı sağır, dilsiz, vurdumduymaz olamayız, kayıtsız
kalamayız. Milletin lideri her platformda haklı seslenişini dile getirirken
Asım’ın nesli de yerli ve millî değerlerini yaşayarak, yaşatarak en güzel
örneği teşkil etmeye devam edecektir. 
Kudüs’ün
sahipsiz olmadığını dünyaya gösteren Sayın Cumhurbaşkanımız Recep Tayyip
Erdoğan’dır. 1516 yılında Osmanlı Devleti hâkimiyetine alınan Kudüs, 1917
yılının sonuna kadar huzur, kardeşlik, barış kenti olarak kaldı. Üç dinin
kutsal şehri Kudüs, saygıyla yaşanılan bir şehirken terörle anılan bir şehre
dönüştürülmeye çalışılıyor. Ama unutulmasın ki Türkiye son sözünü söylemedi,
kimse de sabrımızı ve gücümüzü sınamaya kalkmasın. Yerli ve millî gücümüzle
barışın savunucusu, zalimin hasmı, mazlumun hamisi olmaya devam edeceğiz. 
Sayın Başkan,
değerli milletvekilleri; öz yurdundan uzakta yaşayan bütün Müslüman kardeşlerimize
selam olsun. 15 Temmuz 2016’da millî demokrasi destanı yazan, can veren,
gözlerini kırpmadan şehadete koşan, yurdumuza alçakları uğratmayan, gövdelerini
siper ederek o hayasız akını durduran şehitlerimize, kutsiyeti ve vatanı
uğrunda şehadet şerbetini içen tüm şehitlerimize Allah’tan rahmet diliyorum. 
(Mikrofon
otomatik cihaz tarafından kapatıldı) 
BAŞKAN – Bir
dakika verelim size. 
MUSTAFA AÇIKGÖZ
(Devamla) – Az kaldı zaten Başkanım, bir dakikaya gerek kalmaz. 
BAŞKAN – Peki,
buyurun. 
MUSTAFA AÇIKGÖZ
(Devamla) – Hangi dinden, dilden, milletten olursa olsun, terör devleti
İsrail’in Filistin’deki işgalinin son bulması için uluslararası kamuoyunda çaba
sarf eden barış elçilerine şahsım ve mazlumlar adına teşekkür ediyorum. 
Bu vesileyle
kutlu belde Kudüs’e selamlar sunuyorum. 
Sizleri
saygıyla, sevgiyle, muhabbetle selamlarım.
2018 bütçemizin
hayırlı uğurlu, bereketli olmasını, ümmete ve millete hayır getirmesini temenni
ediyorum inşallah. (AK PARTİ sıralarından alkışlar)
BAŞKAN –
Teşekkür ederim.
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur
Bahçekapılı’nın, Parlamentolar Arası Futbol Turnuvası’nda şampiyon olan ve
milletvekillerinden oluşan futbol takımını tebrik ettiğine ilişkin konuşması 
BAŞKAN – Sayın milletvekilleri,
bu sene Parlamentolar Arası Futbol Turnuvası’nda 1’inci olan, şampiyon olan ve
sadece milletvekili arkadaşlarımızdan oluşan futbol takımımızı da tebrik
ediyoruz. (AK PARTİ sıralarından alkışlar) 
SIRRI SÜREYYA
ÖNDER (Ankara) – Şike var, şike (!)
BAŞKAN – Şike
filan yok.
Yeni
şampiyonluklar bekliyoruz sizden.
IV.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı
(1/887) ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu
Tasarısı (1/861), 2016 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2016 Yılı Genel Uygunluk Bildiriminin, 2016 Yılı Dış
Denetim Genel Değerlendirme Raporunun ve 6085 Sayılı Sayıştay Kanunu Uyarınca
Hazırlanan 174 Adet Kamu İdaresine Ait Sayıştay Denetim Raporunun Sunulduğuna
İlişkin Sayıştay Başkanlığı Tezkeresi (3/1187), 6085 Sayılı Sayıştay Kanunu
Uyarınca Hazırlanan 2016 Yılı Faaliyet Genel Değerlendirme Raporunun ve 2016
Yılı Mali İstatistikleri Değerlendirme Raporu ile 2016 Yılı Kalkınma Ajansları
Genel Denetim Raporunun Sunulduğuna İlişkin Sayıştay Başkanlığı Tezkeresi
(3/1188) ile Plan ve Bütçe Komisyonu Raporu (S.Sayısı: 504) (Devam)
A) GENÇLİK VE SPOR BAKANLIĞI
(Devam)
1) Gençlik ve Spor Bakanlığı
2018 Yılı Merkezî Yönetim Bütçesi
2) Gençlik ve Spor Bakanlığı
2016 Yılı Merkezî Yönetim Kesin Hesabı
B) SPOR GENEL MÜDÜRLÜĞÜ
(Devam)
1) Spor Genel Müdürlüğü 2018
Yılı Merkezî Yönetim Bütçesi
2) Spor Genel Müdürlüğü 2016
Yılı Merkezî Yönetim Kesin Hesabı
C) YÜKSEKÖĞRENİM KREDİ VE
YURTLAR KURUMU (Devam)
1) Yükseköğrenim Kredi ve
Yurtlar Kurumu 2018 Yılı Merkezî Yönetim Bütçesi
2) Yükseköğrenim Kredi ve
Yurtlar Kurumu 2016 Yılı Merkezî Yönetim Kesin Hesabı
Ç) MALİYE BAKANLIĞI (Devam)
1) Maliye Bakanlığı 2018 Yılı
Merkezî Yönetim Bütçesi
2) Maliye Bakanlığı 2016 Yılı
Merkezî Yönetim Kesin Hesabı
D) GELİR İDARESİ BAŞKANLIĞI
(Devam)
1) Gelir İdaresi Başkanlığı
2018 Yılı Merkezî Yönetim Bütçesi
2) Gelir İdaresi Başkanlığı
2016 Yılı Merkezî Yönetim Kesin Hesabı
E) KAMU İHALE KURUMU (Devam)
1) Kamu İhale Kurumu 2018 Yılı
Merkezî Yönetim Bütçesi
2) Kamu İhale Kurumu 2016 Yılı
Merkezî Yönetim Kesin Hesabı
F) ÖZELLEŞTİRME İDARESİ
BAŞKANLIĞI (Devam)
1) Özelleştirme İdaresi
Başkanlığı 2018 Yılı Merkezî Yönetim Bütçesi
2) Özelleştirme İdaresi
Başkanlığı 2016 Yılı Merkezî Yönetim Kesin Hesabı
G) KAMU GÖZETİMİ, MUHASEBE
VE DENETİM STANDARTLARI KURUMU (Devam)
1) Kamu Gözetimi, Muhasebe
ve Denetim Standartları Kurumu 2018 Yılı Merkezî Yönetim Bütçesi
2) Kamu Gözetimi, Muhasebe
ve Denetim Standartları Kurumu 2016 Yılı Merkezî Yönetim Kesin Hesabı
Ğ) GELİR BÜTÇESİ (Devam)
BAŞKAN – AK
PARTİ Grubu adına ikinci olarak Trabzon Milletvekili Sayın Salih Cora konuşacak.
Buyurun Sayın
Cora. (AK PARTİ sıralarından alkışlar) 
Sizin de süreniz
beş dakika.
AK PARTİ GRUBU
ADINA SALİH CORA (Trabzon) – Sayın Başkan, değerli milletvekilleri; 2018 yılı
Gençlik ve Spor Bakanlığı Bütçesi üzerine söz almış bulunmaktayım. Bu vesileyle
Gazi Meclisimizin siz kıymetli üyelerini ve ekranları başında bizleri izleyen
vatandaşlarımızı saygıyla selamlıyorum.
Bütçe
konuşmamda, AK PARTİ iktidarı döneminde, özellikle sporda tesisleşme ve sporcu
yetiştirme hususlarını ele almak istiyorum.
Değerli
arkadaşlar, Türkiye, son on beş yılına baktığımız zaman, belki de Avrupa’da
spora en çok yatırım yapan ülkelerin başında gelmektedir. Spor Genel
Müdürlüğümüz yurt genelinde stadyumlar ile yüzme havuzları, futbol ve basketbol
sahaları, tenis kortları ve gençlik merkezleri, yine, atletizm pistleriyle
beraber birçok yatırımı hızla tamamlamıştır. Mevcut spor tesislerinin bakım ve
onarımı tamamlanmış, modernizasyonu gerçekleştirilmiştir. Bunları yaparken
kalkınmada öncelikli bölgelere özellikle önem gösterdik. Sadece son altı yılda
1.160 spor tesisinin hayata geçirilmesini sağladık. 
Tesisleşme ve
altyapı alanında yapılan bu yatırımlar sayesinde ülkemiz uluslararası alanda
dev spor organizasyonlarına ev sahipliği yapmıştır. Dünyada ses getiren
organizasyonları gerçekleştirdik. Futbolda Şampiyonlar Ligi’ne ev sahipliği
yaptık. U21 Dünya Futbol Şampiyonası, Erzurum’da Kış Oyunları, Trabzon’da EYOF
Gençlik Olimpiyatları, Dünya Basketbol Şampiyonası; bunun gibi, sporun her
alanında önemli organizasyonları gerçekleştirdik. 
Özellikle Dünya
Basketbol Şampiyonası’nın ardından, Türkiye'nin Amerika Birleşik Devletleri’ne
yenilip 2’nci sırada tamamladığı Basketbol Şampiyonası’nın ardından FIBA Genel
Sekreteri Patrick Baumann altmış yıllık dünya şampiyonaları tarihinde en
başarılı organizasyonun Türkiye tarafından gerçekleştirildiğini, yaklaşık 200
ülkede 1 milyar seyircinin organizasyonları takip ettiğini ifade etmiştir. Bir
taraftan tesisleşme hamlesi, diğer taraftan dev organizasyonlara ev sahipliği
yapma kapasitesine çok şükür ulaştık. 
Peki, şimdi
hedefimiz nedir? Burası önemli. Değerli arkadaşlar, ekonomik büyüklüğüyle
dünyanın ilk 20 ülkesi, G20 içerisinde yer alan ülkemizin sporda da ilk 20 ülke
içerisinde yer almasını sağlayacak üst düzey rekabete hazır sporcular
yetiştirmemiz gerekmektedir. Biz, Hükûmet olarak ortaya koyduğumuz vizyonla
sporun önündeki en önemli fiziki engelleri ortadan kaldırdık, daha da ötesi,
“Devlet, sporun ana sponsorudur.” sözünü layıkıyla yerine getirdik. Yetenekli
sporcuların keşfedilmesi ve geliştirilmesi amacıyla Türkiye olimpiyatlara
hazırlık merkezleri, TOHM merkezleri kurduk. Lakin sporcu yetiştirmek sadece
devletin görevi değil, federasyonların da görevidir. Federasyonlarla ilgili
özerklik kanunu çıkardık ve her zaman da federasyonlarımıza gerekli destekleri
sağladık. Yani hülasa, sporda inşaatçılık yani tesisleşme konusunda aldığımız
yolu şimdi de sporda çiftçilik yönüyle ele alıp birçok hususta hedeflerimizi
gerçekleştirmek zorundayız. Takdir edersiniz ki bu uzun ve meşakkatli bir
yoldur. 
Bu konuda
sizlere Çin bambu ağacının hikâyesinden bahsetmek istiyorum. Aslında sporcu
yetiştirme ile Çin bambu ağacının hikâyesi birbirine çok benzemektedir. Çin
bambu ağacının önce tohumu ekilir, sulanır, gübrelenir, bir yılın sonunda hasat
beklenir; bakılır ki bir yılın sonunda tohum toprağın üzerine dahi
çıkamamıştır. Tekrar sulanır, gübrelenir, ikinci yıl beklenir; ikinci yılın
sonunda bakılır ki tohum yine yeşermemiştir. Üç yıl, dört yıl, böyle derken
nihayet beşinci yılın sonunda tohum filizlenmiştir, bambu yeşermeye
başlamıştır, altı haftanın sonunda bambu ağacı 27 metreye yükselmiştir. Yani
bambu ağacı altı haftada mı 27 metre boyuna ulaşmıştır, beş yıl altı haftada mı
27 metre boyuna ulaşmıştır? Olaya bu açıdan baktığımız zaman tabii ki beş yıl
altı haftada, büyük bir sabırla, bilgiyle, ilgiyle, usta çiftçilerin elinde
bambu, köklerini göğe doğru yükseltmiştir. Bu durumu sporcu yetiştirmeyle de
değerlendirdiğimiz zaman, biz de sporcu yetiştirme hususunda, yukarıda
bahsettiğim çalışmalar doğrultusunda tohumları ektik, planlı bir şekilde bir
sistem ve disiplin dâhilinde ilgiyle ve sabırla istediğimiz hasada kavuşacağız.
Yetiştirmekte olduğumuz başarılı sporcularla hedeflerimizi gerçekleştireceğiz,
bu merhaleye geleceğiz, bundan kimsenin şüphesi olmasın. Artık hasat toplama
aşamasındayız. Dünya çapında, çiftçilerle yani antrenörlerimizle bu yolu
kararlılıkla devam ettirip başaracağız.
Bu duygu ve
düşüncelerle bütçemizin hayırlı, uğurlu olmasını diliyorum, hepinizi saygıyla
selamlıyorum. (AK PARTİ sıralarından alkışlar)
BAŞKAN –
Teşekkür ederim Sayın Cora.
AK PARTİ Grubu
adına üçüncü olarak Kastamonu Milletvekili Sayın Metin Çelik konuşacaklar.
Buyurun Sayın
Çelik. (AK PARTİ sıralarından alkışlar)
Sayın
milletvekilleri, AK PARTİ Grubu adına konuşacak olan konuşmacıların konuşma
süreleri beş dakikadır.
Buyurun,
başlayın Sayın Çelik.
AK PARTİ GRUBU
ADINA METİN ÇELİK (Kastamonu) – Sayın Başkan, değerli milletvekilleri; Spor
Genel Müdürlüğümüzün 2018 yılı bütçesi üzerinde grubumuz adına söz aldım. Genel
Kurulu ve aziz milletimizi saygıyla selamlıyorum. 
Spor Genel
Müdürlüğümüz, bir taraftan sporun her branşıyla ilgili tesisler yaparken bir
taraftan da ülkemizde sporun geliştirilmesi için birçok önemli organizasyona
imza atmaktadır. 2011-2017 yılları arasında toplam 1.162 proje yatırım
programında yer almış olup bu projeler, 72 adet yüzme havuzu, 324 futbol
sahası, 286 gençlik merkezi, 286 spor salonu, 30 atletizm pisti, 32 adet
stadyum, 34 gençlik, izcilik ve kamp eğitim merkezi, 8 adet buz pateni salonu,
9 kayak tesisi, 4 güreş alanı, 3 atıcılık tesisi, 74 tribün modernizasyonu ve
aydınlatma gibi yatırımlardan oluşmaktadır. 
2017 yılı
itibarıyla 832 adet proje tamamlanarak hizmete sunulmuş, 186 projenin yapımı
devam etmekte, 144 tesisin proje, ihale ve arsa tahsisi çalışmaları
sürmektedir. Bu süreçte, ilim Kastamonu’da da birçok spor salonu, futbol sahası
ve diğer tesisler yapılmış, gençlik merkezi ve sporcu fabrikasıyla birlikte
yapılan yüzme havuzu inşaatı devam etmektedir. Yeni kapalı spor salonumuz yatırım
programında olup arsa tahsisi işlemleri sonuçlandırılmıştır. İnşallah, en kısa
sürede yapımına başlanacaktır. Ayrıca, bunlara ilaveten, Spor Toto Teşkilat
Başkanlığımız tarafından yapımı üstlenilen 2.220 mahalle tipi futbol, voleybol
ve basketbol sahasından 1.244 tanesi hizmete sunulmuş, diğerlerinin yapımı
devam etmektedir.
Sayın
milletvekilleri, Gençlik ve Spor Bakanlığımız bütçesi... TOKİ ve belediyelerle
yapılan protokoller kapsamında, toplam 405 bin seyirci kapasiteli 13 adet
modern stadyum yapılarak hizmete açılmış, toplam 370 bin seyirci kapasiteli 19
stadyumun yapım çalışmaları devam etmektedir. Tesisleşme noktasındaki bu
gelişmelerle birlikte, sporun tabana yayılması, ülkemizin uluslararası alandaki
başarılarının artması ve başarılı sporcuların desteklenmesi yönünde yapılan
çalışmalar da devam etmektedir. Bu bağlamda, 2003 yılından bu yana sürdürülen
yoğun çalışmalar neticesinde, lisanslı sporcu sayımız 848 binden 8 milyona
yükselerek 10 kat artmıştır. 
2010-2011 eğitim
öğretim yılından itibaren Spor Genel Müdürlüğümüzce organize edilen okul spor
faaliyetlerine katılan öğrenci sayısı her geçen yıl artmaktadır. Bu
faaliyetlere 2011 yılında 21 branşta 529 bin öğrenci katılmışken bu yıl 40
branşta 2 milyon 226 bin öğrenci iştirak etmiştir. 
Yine, sportif
altyapımızın geliştirilmesi, daha fazla müsabaka yapılması, kulüplere ve millî
takımlara altyapı oluşturulması, ulusal düzeyde sürdürülebilir yetenek takip
sistemi oluşturulması hedefleri doğrultusunda oluşturulan Anadolu Yıldızlar
Ligi Projesi ve üniversite öğrencilerimizin sadece sportif değil, sosyal ve
kültürel gelişimlerine de katkı sağlayacağına inandığımız ÜNİLİG Projesi
başlatılmış olup her geçen yıl bu liglere katılan sporcu sayısı artmaktadır. 
Değerli
milletvekilleri, spor kulüpleri olmadan sporda hiçbir gelişme kaydedilemeyeceği
aşikârdır. Bu gerçeğe rağmen, 2002 yılında sadece 17 spor kulübüne 317 bin TL
yardım yapılırken, 2017 yılında 684’ü engelli branşlarda faaliyet gösteren spor
kulübü olmak üzere toplam 1.279 kulübe 11 milyon 600 bin TL nakdî yardım
yapılmış, 2002’den bu yana 12 binden fazla spor kulübümüze yapılan nakdî
yardımlar 160 milyon TL’yi aşmıştır. 
Sayın
milletvekilleri, arz etmeye çalıştığım rakamlar, Cumhurbaşkanımız Sayın Recep
Tayyip Erdoğan’ın gösterdiği istikamet ve hedefler doğrultusunda, AK PARTİ
hükûmetleri döneminde her alanda olduğu gibi sporda tesisleşme, sporun tabana
yayılması, ülkemizi uluslararası alanda başarıya taşıyacak sportif altyapımızın
geliştirilmesi anlamında da çok büyük bir mesafe katettiğimizi açıkça ortaya
koymaktadır. Son yıllarda, Türkiye’nin birçok branşta birbirinden önemli ve
marka uluslararası organizasyona ev sahipliği yapabilmesi, tesisleşme
noktasındaki büyük ilerleme, kulüpleşme, lisanslı sporcu sayısındaki artışla
birlikte şampiyonalara katılım ve buna bağlı olarak artan sportif başarıdan
kaynaklanmaktadır. 
Sayın Başkan,
değerli milletvekilleri; FETÖ, PKK, DAEŞ ve diğer terör örgütleriyle yapılan
tüm engellemelere, partimizi kapatma girişimine, Gezi kalkışmasına, 17-25
Aralık ve 15 Temmuz darbe girişimlerine rağmen Türkiye’yi on beş yılda 3 kat
büyüttük. Bu girişimlerin devamı niteliğinde gördüğümüz, ülkemizi sıkıntıya
sokmak için ABD’de devam eden sözde dava tam anlamıyla bir tezgâhtır. Bütün
bunlara rağmen, bugün Türkiye, Sayın Cumhurbaşkanımızın liderliğinde, her
alanda büyüyen ve gelişen, başta…
(Mikrofon
otomatik cihaz tarafından kapatıldı)
METİN ÇELİK
(Devamla) – …Kudüs meselesi olmak üzere kutsallarımıza yapılan saldırılar
karşısında İslam dünyasına önderlik yapan bir ülkedir. İnşallah, daha büyük
başarılara hep birlikte yürüyeceğiz. 
Bu duygularla
Gazi Meclisimizi saygıyla selamlıyor, 2018 Yılı Merkezi Yönetim Bütçe Kanunu
Tasarısı’nın hayırlı uğurlu olmasını diliyorum. (AK PARTİ sıralarından
alkışlar) 
BAŞKAN –
Teşekkür ederim. 
AK PARTİ Grubu
adına şimdi de Kayseri Milletvekili Sayın Sami Dedeoğlu konuşacaklar. 
Buyurun Sayın
Dedeoğlu. (AK PARTİ sıralarından alkışlar) 
AK PARTİ GRUBU
ADINA SAMİ DEDEOĞLU (Kayseri) – Sayın Başkan, değerli milletvekilleri; Gençlik
ve Spor Bakanlığının Yüksek Öğrenim Kredi ve Yurtlar Kurumu Genel Müdürlüğü
2018 yılı bütçesi üzerine konuşmak üzere AK PARTİ Grubu adına söz almış
bulunmaktayım. Gazi Meclisi ve ekranları başında bizleri izleyen Kayserili
hemşehrilerimi ve aziz milletimi saygıyla selamlıyorum. (AK PARTİ sıralarından
alkışlar) 
Gündemimizle
ilgili konuya başlamadan önce, ABD’nin Kudüs’ü İsrail’in başkenti olarak
tanımasına ilişkin kararını şiddetle kınıyorum. Kudüs, miraca açılan kapının
eşiğidir. Kudüs, yeryüzünün ikinci mescididir. Kudüs, insanlığın mabedi,
tevhidin simgesi, tarihimizin ayrılmaz parçasıdır. Kudüs, gökte yapılıp
yeryüzüne indirilen şehrin adıdır. Kudüs, üç büyük semavi dinin merkezidir.
Kudüs, sana aziz Türk milletinden selam gönderiyorum. 
Sayın Başkan,
değerli milletvekilleri; gençlerimiz bizlerin en kıymetli varlığıdır. Onların
hayata hazırlanmalarını asla tesadüflere bırakmayız, bilmediğimiz,
güvenmediğimiz ellere asla emanet etmeyiz. Gençlere yapılan yatırım, şüphesiz,
yatırımların en kıymetlisi ve en kutsalıdır. Aynı zamanda, en uzun vadeli ve
kalıcı yatırımdır. 
Türkiye
Cumhuriyeti genç nüfusuyla bugün Avrupa’nın en güçlü ülkesidir. Gençliğimiz,
geleceğimizin teminatıdır. Onları hayata hazırlarken başta alkol, uyuşturucu,
fuhuş, kumar gibi çağın her türlü kötü alışkanlıklarından korumak devlet olarak
en öncelikli görevimizdir. Bu meyanda, yükseköğrenim gençlerimizin maddi ve
manevi yönden desteklenmesine özel çaba sarf ediyoruz. 
Genç nüfus,
kalkınmanın ve gelişmenin en temel unsurudur. Gençlerimiz, geçmişte hep
sorunlarla boğuşmuş ve kendisini özgür bir şekilde ifade edebilme imkânına
sahip olamamıştır. İktidarımız, gençliğe yapılan her yatırımı geleceğimizin
rotasını çizmekle eş değer kabul etmiş, daima da bu bilinçle hareket etmiştir. 
Sayın Başkan,
değerli milletvekilleri; 1962 yılından itibaren, sınırlı sayıdaki öğrencilere
sadece öğrenim kredisi verilirken 2004 yılından itibaren tüm öğrencilere kredi,
başarılı ve ihtiyaç sahibi öğrencilere ise burs verilmektedir. AK PARTİ
2002’den bugüne kadar, Yüksek Öğrenim Kredi ve Yurtlar Kurumu çatısı altında
üniversite öğrencilerimize destek noktasında âdeta bir çığır açmıştır.
Kredi ve Yurtlar
Kurumu bütçesi 2002 yılında 494 milyon TL iken 2017 yılında yaklaşık 23 kat
artışla 11 milyar 337 milyon TL’ye ulaşmıştır. 2018 yılı bütçesi, 2017 yılı
bütçesine göre yüzde 23 artışla 13 milyar 900 milyon TL olarak tasarlanmıştır.
2002 yılında öğrenim kredisi aylık 45 TL iken 2018 yılında 470 TL’ye
ulaşmıştır. Yüksek lisans öğrencilerine bu rakamın 2 katı, doktora
öğrencilerine ise 3 katı olarak ödenmektedir. 
Yaşamın her
alanında olduğu gibi, AK PARTİ iktidarı geleceğimizin teminatı gençlerimiz için
tüm imkânları sonuna kadar kullanmaktadır. 2002 yılında 451.550 öğrenciye
öğrenim kredisi verilmekteyken 2017 yılından itibaren 1 milyon 151 bin 888
öğrencimiz bu imkândan faydalanmaktadır. 2017 yılı burs alan öğrenci sayımız
451 bin, toplam 1 milyon 602 bin 966 öğrenciye burs ve öğrenim kredisi ödemesi
yapılmaktadır.
2002 yılında 77
il 59 ilçede 190 yurtla hizmet verilmekteyken bugün 81 il 243 ilçede 758 yurtla
üniversite öğrencilerimize hizmete devam edilmektedir. Bununla beraber, 2002’de
yatak kapasitesi 190 bin iken 2017 yılında 652.549 yatak sayısına ulaşılmıştır.
Şehit bekâr ise
kardeşine, evliyse çocuklarına; gazi bekâr ise kendisine, evliyse çocuklarına,
sağlık kurulu raporu yüzde 40 üzeri engelli olduğu tespit edilen öğrencilere,
anne ve babası vefat etmiş öğrencilere, lise ve dengi öğrenimlerini devlet
yurtlarında tamamlayan öğrencilere ücretsiz barınma ve öncelikle burs
verilmektedir. 
(Mikrofon
otomatik cihaz tarafından kapatıldı)
BAŞKAN –
Tamamlayın, bir dakika ek süre veriyorum size Sayın Dedeoğlu. 
SAMİ DEDEOĞLU
(Devamla) – Çok teşekkür ederim Sayın Başkanım. 
Geçmiş yıllarda
yurtlarımızdaki doluluk oranı yüzde 60, yüzde 70 iken, son yıllarda yüzde 100’e
ulaşmıştır. Yeni, modern binalarla temizlik, güvenlik ve yirmi dört saat sıcak
su imkânları yanında, ortak ders çalışma alanları, kantin, kafeterya gibi
sosyal ortamlarda hizmet verilmektedir.
2018 yılı
bütçemizin ülkemiz ve milletimiz için hayırlı olmasını diliyor, Gazi
Meclisimizi saygılarımla selamlıyorum. (AK PARTİ sıralarından alkışlar)
BAŞKAN –
Teşekkür ederim Sayın Dedeoğlu.
AK PARTİ Grubu
adına şimdi de Niğde Milletvekili Sayın Erdoğan Özegen konuşacaklar. 
Buyurun Sayın
Özegen. (AK PARTİ sıralarından alkışlar)
AK PARTİ GRUBU
ADINA ERDOĞAN ÖZEGEN (Niğde) – Sayın Başkan, değerli milletvekilleri; Maliye
Bakanlığı 2018 yılı bütçesi üzerine, AK PARTİ Grubu adına söz almış
bulunuyorum. Bu vesileyle aziz milletimizi ve yüce heyetinizi saygıyla
selamlıyorum. 
Değerli
milletvekilleri, bütçeler, aslında içinde bulunduğumuz yılın konuşulduğu, bir
sonraki yılın da, önümüzdeki bir yılda da konuşulacak olanların siyasi ve mali
sonucudur. Böyle bakıldığında, AK PARTİ iktidarları döneminde, geçmişe göre
ülkemizin 3 kat daha büyüdüğünü görüyoruz. Bütçeler üzerinde çeşitli
eleştiriler, yorumlar, rakamlar, elbette ki konuşacağız ama bu resme
baktığımızda, AK PARTİ iktidarları döneminde 3 kat büyüyen bir Türkiye var. Bu
da bize şunu gösteriyor ki iktidarımızın ortaya koyduğu yönetim anlayışı, güçlü
ekonomi, kaliteli demokrasi ilkesiyle, on beş yıl içerisinde ülkemizdeki bütün
engellemelere rağmen demokrasiyi geliştirdiğini, ekonomiyi de 3 kat büyüttüğünü
görmekteyiz. (AK PARTİ sıralarından alkışlar)
Değerli
milletvekilleri, öyle ki bugün geldiğimiz noktada, kriz tellallarına rağmen,
2018 yılında AB tanımlı borç stokumuzun gayrisafi millî hasılaya oranı yüzde
28,5 seviyesinde. Genel devlet açığının gayrisafi yurt dışı hasılaya oranının
ise yüzde 1,9 olarak gerçekleşmesini beklemekteyiz.
Bu oranlar,
Maastricht Kriterlerinin oldukça altındadır. Bir başka ifadeyle, iktidarlarımız
öncesinde toplanan her 100 liralık verginin 86 lirası faize ve rantiyeye
gitmekteyken bugün toplanan her 100 liralık verginin 12 lirasının faiz
giderleri için kullanılacağı öngörülmektedir. Bu da iktidarımızın rantiyeye
değil, ülkemizi şantiyeye dönüştüren yönetim anlayışının bir göstergesidir. (AK
PARTİ sıralarından alkışlar) 
İşte
bu sayede ulaşımdan eğitime, sağlıktan tarıma ve savunma sanayisine kadar her
alanda milletimizin takdirini kazanan hizmetlerin yapılmasına vesile
olmaktadır. 
Değerli
milletvekilleri, bu yapılanların hangi şartlarda yapıldığı da son derece
önemlidir. Bütün bunlar, iktidara geldiğimizde nasıl bir Türkiye resmi vardı,
hatırlayınız. Önce bürokrasinin direnişi, arkasından birçok vesayet odağının
darbe planları, Irak savaşı, partimize açılan kapatma davası, 27 Nisan
e-muhtırası, 367 Anayasa krizi, hepsinin üzerine de 2008 dünya ekonomik krizi,
Danıştay saldırısı, Rahip Santoro cinayeti ve birtakım faili meçhul cinayetler
serisi, Gezi eylemleri, MİT krizi, 17-25 Aralık kalkışması, hendek-çukur
eylemleri ve terör örgütlerinin tamamının ülkemize saldırıya geçtiği dönemler,
Suriye savaşı, ülkemizde misafir etmek durumunda kaldığımız 3 milyon Suriyeli
kardeşimiz, mülteciler, Rusya krizi ve bunların hepsinin üzerine malum 15
Temmuz hain darbe girişimi. İşte bunlara rağmen Türkiye 3 kat
büyütülebilmiştir. 
Peki
hangi şartlarda bir ekonomi devralmıştık? Hazinesi iflas etmiş, dış borçlarını
ödemekte zorlanan bir ekonomi. İşte, bu tablo karşısında ekonomimizi 3 kat
büyüten, içeride ve dışarıda saydığım bunca sorun ve krize, darbe girişimlerine
rağmen engin ferasetle Türkiye’yi yönetme feraseti gösteren Cumhurbaşkanımız, Genel
Başkanımız Sayın Recep Tayyip Erdoğan başta olmak üzere her seçimde partimize
güvenerek oy veren aziz Türk milletine ve AK PARTİ kadrolarına şahsım ve
milletim adına şükranlarımı sunuyorum.
Yine
2018 yılı bütçesi de işte şu söylediğim anlayışla hazırlanmıştır: Özellikle
Maliye Bakanımız ve ekibi gerçekten üretimin, reel sektörün tüm sosyal
kesimleri de gözetecek şekilde yanında olan bir dizi mali reformlar yaparak
2018 yılı bütçesini de Parlamentonun huzuruna getirmiştir. Ben kendisine ve
ekibine özellikle teşekkür ediyorum.
Yine,
2018 yılı bütçesinin hazırlanmasında büyük emeği geçen…
(Mikrofon
otomatik cihaz tarafından kapatıldı)
ERDOĞAN ÖZEGEN
(Devamla) - …Sayın Başbakanımız Binali Yıldırım Bey’e ve tekraren Sayın Maliye
Bakanımıza, Plan ve Bütçe Komisyonu üyelerimize, Genel Kurulda eleştiri ve
katkılarını sunan siz değerli milletvekili arkadaşlarımıza ve fedakârca çalışan
bürokrat arkadaşlarımıza teşekkür ediyor, bütçemizin aziz milletimize ve yüce
heyetinize hayırlı olmasını diliyor, hepinizi saygıyla selamlıyorum. (AK PARTİ
sıralarından “Bravo” sesleri ve alkışlar)
BAŞKAN –
Teşekkür ederim Sayın Özegen.
AK PARTİ Grubu
adına şimdi de İstanbul Milletvekili Sayın Abdullah Başcı konuşacak.
Buyurun Sayın
Başcı. (AK PARTİ sıralarından alkışlar)
AK PARTİ GRUBU
ADINA ABDULLAH BAŞCI (İstanbul) – Sayın Başkanım, kıymetli milletvekilleri;
2018 yılı Maliye Bakanlığı bütçesi lehinde AK PARTİ Grubum adına söz almış
bulunmaktayım. Hepinizi saygı ve sevgiyle selamlıyorum.
Sözlerimin
başında, Birleşik Arap Emirlikleri Dışişleri Bakanının, Mekke’yi müdafaa eden
kahraman komutanımız Fahrettin Paşa’ya ve Sayın Cumhurbaşkanımıza karşı alçakça
saldırılarını bir kez daha kınıyorum.
Kudüs,
Müslümanların ilk başkentidir, başkent olarak da kalacaktır. Amerika Birleşik
Devletleri Başkanı Trump’ın aymaz tutumunu da şiddetle kınıyorum. 
Geçtiğimiz
günlerde vefat eden, partimizin kurucularından, aynı zamanda İstanbul Ticaret
Odası Başkanı İbrahim Çağlar Bey’e, yine bir kalp krizi sonucu vefat eden AK
PARTİ Taşkent İlçe Başkanı Abdulbaki Acet Bey’e bir kez daha Cenab-ı Allah’tan
rahmet diliyorum, ailelerine sabırlar diliyorum. 
Sayın Başkan,
kıymetli milletvekilleri; 2018 yılı, AK PARTİ hükûmetlerinin hazırlamış olduğu
16’ncı bütçedir. Bu bir rekordur. Türk ekonomisi küresel krizden sonra büyüme
performansı bakımından güçlü bir görünüm ortaya koymuştur. Bu dönemde uygulanan
ekonomik politikalar, dinamik özel sektörümüz, sağlıklı bankacılık sistemi ve
kamu mali değerleriyle güçlü büyüme trendini yakalamıştır. Ekonomimiz, 15
Temmuz hain darbe girişiminden sonra yapılan menfi propagandalar, terör
saldırıları, iç ve dış etkenler, turizmdeki daralma ve zayıf dış talep
nedeniyle olumsuz yönde etkilenmiştir. Ancak Hükûmetimizin aldığı makroekonomik
politikalar sonucunda ekonomimiz hızla toparlanmış, yerinde ve zamanında alınan
tedbirler sayesinde 2017 yılı ilk yarısında yüzde 5,1 büyümeyi
gerçekleştirmiştir. Bu büyüme performansıyla G20 ülkeleri arasında Çin ve
Hindistan’dan sonra en hızlı büyüyen 3’üncü ülke olmuştur. Tüm bu veriler
ışığında 2017 yılı üçüncü çeyreğinde yüzde 11,1 büyüyerek yeni bir rekora imza
atmış, büyümede dünya lideri konumuna gelmiştir. Yıl sonu tahminlerimiz de
yüzde 7,5 olarak hesaplanmıştır. 
Bu yüksek büyüme
ve güçlü performansla ülkemiz, gelişmiş ülkelerle arasındaki gelir farkını
azaltmaktadır. Türkiye, kriz sonrası dönemde hem bütçe açığı hem de borç
bakımından hem gelişmiş hem de gelişmekte olan ülkelerden pozitif yönde
ayrılmıştır. Kriz sonrası dönemde gelişmiş ülkelerde yüksek düzeyde olan bütçe
açığı, gelişmekte olan ülkelerde bozulan bir trend göstermiştir. Alınan radikal
kararlar sonucu bütçemiz faiz bütçesi olmaktan çıkmış, hizmet bütçesine
dönüşmüştür. 2002 yılında bütçenin yüzde 86’sı faize gidiyordu, 2017 yılında bu
yüzde 12’lere kadar düşmüştür. İnşallah 2018 yılında yüzde 10’un altına
düşüreceğiz. 
Ekonomide
yakaladığımız güçlü büyüme trendi, ekonomik istikrar ve güçlü kamu maliyesi
dengeleri, birbirini desteklemek suretiyle, borçlanma ihtiyacını düşürürken
kamu reel borçlanma maliyetlerini önemli ölçüde aşağıya çekmiştir. 
Gelişmişliğin
ön şartı eğitimdir. Nitelikli eğitimin sağlanması amacıyla, daha önceki
yıllarda olduğu gibi 2018 yılında da en büyük payı yine eğitime ayırmış
bulunmaktayız. 2018 yılında eğitime ayırdığımız rakamı 134 milyar liraya çıkarıyoruz.
Bu şekilde bütçenin yüzde 18’ini eğitime ayırıyoruz, bir diğer deyişle,
toplanan vergilerin yüzde 22’sini eğitime harcayacağız. 
Yine,
vatandaşlara sunduğumuz sağlık hizmetlerinin kalitesini artırarak, ruhen ve
bedenen sağlıklı nesillerin yetişmesi için hizmet kalitesini sürekli
yükseltiyoruz. Bu kapsamda sağlık alanındaki harcamalarımızı, tıpkı eğitim
alanında olduğu gibi, 2018 yılında 127 milyara çıkarıyoruz. 2002 yılında
bütçenin yüzde 11,3’ü olan sağlık harcamalarımızı 2018 yılında yüzde 16,6’ya çıkarmış
bulunmaktayız.
Ekonomi
politikalarımızın önemli etkenlerinden birini de bölgesel ve kırsal kalkınma
oluşturmaktadır. Buralara da yüksek ölçekli kaynaklar ayırıyoruz. Bu vesileyle,
2017 yılında yakaladığımız güçlü performansı önümüzdeki dönemlerde de devam
ettireceğiz.
2018
yılı bütçemizin ülkemize, milletimize, kurum ve kuruluşlarımıza hayırlı
olmasını temenni ediyorum, Genel Kurulu saygı ve sevgiyle selamlıyorum. (AK
PARTİ sıralarından alkışlar)
BAŞKAN
– Teşekkür ederim Sayın Başcı.
Şimdi
de Manisa Milletvekili Sayın Recai Berber konuşacak, buyurun. (AK PARTİ
sıralarından alkışlar) 
Sayın
Berber, sizin konuşma süreniz on dakika çünkü Sayın Babuşcu’nun konuşma
süresini sizin sürenize ekledik. 
AK
PARTİ GRUBU ADINA RECAİ BERBER (Manisa) – Teşekkür ederim Sayın Başkan. 
Sayın
Başkanım, değerli milletvekili arkadaşlarım, saygıdeğer vatandaşlarımız; 2018
yılı Gelir İdaresi Başkanlığı bütçesi üzerinde AK PARTİ Grubu adına söz almış
bulunmaktayım. Grubum ve şahsım adına yüce heyetinizi saygıyla selamlıyorum.
Bilindiği
üzere, bir devletin başta savunma, adalet, güvenlik, eğitim gibi kamu
hizmetlerinin en önemli finansman kaynağı vergilerdir. Aynı zamanda maliye
politikasının da önemli araçlarından biri olan vergi uygulamalarında ülkemizin
en önemli kuruluşu olan Gelir İdaresi Başkanlığının 2018 yılı bütçesi 3,2
milyar TL olarak öngörülmüştür. 
Gelir
İdaresinin en önemli görevi, mükellef haklarını gözeterek ve vergiye gönüllü
uyumu sağlayarak vergilerin zamanında ve tam olarak ödenmesini temin etmektir;
gönüllü uyumun sağlanamadığı durumlarda bunun gerekçelerini analiz etmek, uyum
risklerini tespit etmek, değerlendirmek ve bu risklere göre onlara yönelik
tedbirler almaktır. Bundan dolayıdır ki Gelir İdaresi Başkanlığınca daha
kaliteli, hızlı ve kapsamlı hizmet sunma anlayışı benimsenmiş ve bu çerçevede
birçok uygulama hayata geçirilmiştir. 
AK
PARTİ hükûmetleri döneminde gelişmiş ekonomilerin vergi idareleriyle aynı
perspektifte 2005 yılında Gelirler Genel Müdürlüğü, Gelir İdaresi Başkanlığı
olarak yeniden yapılandırılmış ve günümüze kadar birçok yeniliğe imza atmıştır.
Mükellef odaklı bakış açısıyla kaynaklarını etkin ve verimli kullanmak
suretiyle gelişen ekonomik hayatı yakından takip etmiş, uygulamalarına da bu
doğrultuda yön vermiştir. Bugün Başkanlığa doğrudan bağlı olarak 30 vergi
dairesi başkanlığı, 453 vergi dairesi müdürlükleri, 479 mal müdürlükleriyle
vatandaşlarımıza hizmet verilmektedir. 
Sayın
Başkan, değerli milletvekilleri; şimdi sizlere Gelir İdaresi Başkanlığının
mükelleflere sunulan hizmet kalitesinin yükseltilmesi amacıyla teknolojik
imkânların vergilendirmede kullanılmasına yönelik çalışmalarından bahsetmek
istiyorum. 
Bilindiği
üzere, vergi tahsilatında en önemli unsurlardan biri vergi bilincinin toplumda
geliştirilmesidir. Buna yönelik olarak Gelir İdaresi Başkanlığınca birçok
etkinlik ve uygulama hayata geçirilmiş, bu kapsamda Vergi İletişim Merkezi’yle
mükelleflere danışmanlık hizmeti veriliyor, her yıl yapılan Vergi Haftası
etkinlikleriyle mükellefler ziyaret edilerek sorun ve önerileri alınıyor, Millî
Eğitim Bakanlığıyla yapılan ortak çalışmalarla da öğrencilere vergi bilinci
konusunda eğitimler veriliyor. 2017 yılı Ekim ayı itibarıyla Vergi İletişim
Merkezi 610 binin üzerinde danışmanlık hizmeti vermiştir. 
Ayrıca,
günümüzün temel olgusu olan bilgi toplumuna katkı sağlamak adına mükellefin
bilgiye anında ulaşması için e-posta, kısa mesaj, rehber, broşürle
bilgilendirme çalışmaları sürdürülmektedir. Mükellef Geri Bildirim Sistemi’yle
mükelleflerimizin sorun ve önerileri alınmaktadır. 
Gelir İdaresi
Başkanlığı, mükellef haklarını gözeterek yüksek kalitede hizmet sunmak amacıyla
teknolojinin bütün imkânlarını kullanmaktadır. Bu kapsamda, vergi beyannameleri
başta olmak üzere bildirimler ile birçok konuda işlemler tümüyle elektronik
ortama aktarılmıştır; e-fatura, e-arşiv, e-defter bunlardan birkaçıdır. Bu
uygulamalarla mükelleflerimizin vergi ödevlerini yerine getirirkenki
maliyetleri ciddi oranda azalmıştır. Ayrıca, daha ileri bir uygulamayla,
önceden hazırlanmış kira beyan sisteminin kapsamını genişleterek 1 Mart 2016
tarihinden itibaren hızlı beyan sistemine geçilmiş; bu kapsamda, mükellefler,
kira gelirlerinin yanı sıra, ücret, menkul sermaye iradı ve diğer kazanç
iratlarından elde ettikleri gelirlerine ait beyannamelerini vergi dairelerine gitmeden,
bir uzman yardımı almaya gerek kalmaksızın internet erişimiyle her ortamdan
masrafsız şekilde verebilmektedir. 
Sayın Başkan,
değerli milletvekilleri; bilindiği üzere, kayıt dışılık dünyanın her yerinde
ülkelerin ekonomik yapısını bozan, haksız rekabete yol açan, gelir dağılımının
yapısını olumsuz etkileyen en önemli unsurlardan biridir. Aslında ekonomik
faaliyetleri “kayıtlı-kayıt dışı” diye ayırmak vergi kaçırmanın masum ve normal
görünmesine yol açmaktadır. “Kayıt dışı faaliyet” demek vergi kaçakçılığı
demektir. Kayıt dışı ekonomiyle mücadele kapsamında, Gelir İdaresi Başkanlığı
koordinasyonunda, 2008-2010, 2011-2013 dönemlerini kapsayan eylem planları
başarıyla uygulanmıştır. Diğer taraftan, vergiye gönüllü uyumun artırılması ve
kayıtlı ekonomiye geçiş kapsamında daha önce uygulanan iki eylem planını daha
da ileriye götürerek Gelir İdaresi Başkanlığı, Kayıt Dışı Ekonominin
Azaltılması Programı Eylem Planı’nı 15 kurumun sorumluluğu, 51 kurum ve
kuruluşla birlikte yürütmektedir. 
Esasen bugün,
eskiye göre vergide vatandaşlarımızı motive eden en önemli husus vatandaşın
ödediği vergilerle hükûmetlerimizin her alanda gerçekleştirdiği yatırımlardır
ve hizmetlerdir. İnsanımız hayatın her alanında, ulaşımda, sağlıkta, eğitimde
yani günlük hayatında kendisine dokunan her alanda devletin hizmetlerini
yaşıyor ve görüyor, dolayısıyla da bu aslında vergi ödemede vatandaşı motive
eden en önemli hususlardan biri çünkü vatandaş verdiği vergilerin artık
kendisine hizmet olarak, eser olarak döndüğünü bizzat günlük hayatında da
yaşıyor ve bununla ilgili sonuçları bizzat görüyor. 
Değerli
arkadaşlar, yeri gelmişken tabii, bu hizmetleri veren 38 bin fedakâr
çalışanıyla Gelir İdaresi Başkanlığımız, Gelir İdaremizin ücretsiz çalışanları
konumunda olan 100 binlere varan meslektaşımız, muhasebeci, mali müşavir,
yeminli mali müşavirlerimiz ile vergisini tam ve zamanında ödemeye gayret eden,
bilinçli hareket eden vatandaşlarımıza, vergi mükelleflerimize huzurlarınızda
teşekkür ediyorum, tebrik ediyorum. 
Konuşmamın bu
bölümünde şu hususa da değinmek istiyorum: Bugün, dönemimizde vergi idaresinde
Gelir İdaresi Başkanlığı ve vergi denetiminde Vergi Denetim Kurulu Başkanlığı
olarak belki de gelir idaresinin Maliye Bakanlığı kurulduğundan bu yana
gerçekleştirilen en önemli reformları olarak hayata geçirilmiştir. Şimdi,
Maliye Bakanımızın da sık sık açıkladığı üzere, önümüzde, bizi bekleyen ve
Maliye Bakanlığından beklediğimiz en önemli reform var. Artık, 21’inci yüzyılda
-daha önce gerçekten sistem olarak çok güzel dizayn edilmiş gelir vergisi,
kurumlar vergisi, katma değer vergisi başta olmak üzere- vergi sistemimizin
yeniden ele alınıp… Çünkü geçtiğimiz yıllarda, özellikle son katma değer
vergisinin uygulamaya girdiği 1984 yılından bu yana çok değişiklikler oldu; pek
çok kanunla, hatta vergi kanunu olmayan kanunlar içinde yapılan düzenlemelerle
çok değişiklikler oldu ve dolayısıyla da takip etmek artık uzmanların bile
zorlandığı bir hâle geldi. Nasıl Türk Ticaret Kanunu’nu hep birlikte geçen
dönemde baştan sona ele alıp yeniden düzenledik, şimdi de vergi kanunlarımızın
inşallah, Maliye Bakanlığımızın, Gelir İdaremizin çalışmalarıyla başta Katma
Değer Vergisi Kanunu olmak üzere Kurumlar Vergisi, aynı şekilde Gelir Vergisi
Kanunu’nun 21’inci yüzyılda, yeni dönemde, Cumhurbaşkanlığı Hükûmet Sisteminde
uygulanmak üzere yeniden alınıp -belki tabii ki teknik konularda çok uzmanlık,
ihtisas isteyen insanların çalışabileceği ama- vatandaşın artık neyin
vergilenip neyin vergilenmediğini çok rahat bilebileceği bir sisteme geçmemiz
gerekiyor. Bunun da esasında, temelinde yatan, bizim vergi kanunlarımız,
zamanında, biliyorsunuz, vergilendirilecek kazançları saymıştır yani şunlar,
şunlar, şunlar tadadi olarak sayılmış; hâlbuki artık vergilendirilmeyecek
kazançları istisna olarak belirtmek, Türk vatandaşı olan, Türkiye’de ikamet
eden şahıs ve kurumların bütün vergi gelirlerinin vergiye tabi olduğunu
belirtmek, belki bu kapsamda işte, veraset ve intikal vergisi gibi servet
vergisi mahiyetindeki vergileri de bir kazanç, irat olarak değerlendirip… Yani daha
doğrusu, bütün vergileri yeniden dizayn etmek suretiyle hem çatısını hem de
detaylarını artık takip edilebilir, güncel hâle getirmek, yeni bir sistem
kurmak gerekiyor. Maliye Bakanlığının hem yapısal olarak bugüne kadar
gerçekleştirdiği reformlar hem de ekonominin kayıp ve kaçaklarına yönelik almış
olduğu önlemlere paralel olarak bugün geldiğimiz noktada buna çok büyük ihtiyaç
var. 
Ayrıca, Maliye
Bakanlığı geçmişte hep klasik olarak “Vergi indirimine karşıdır.” diye
algılanmıştı ama bugün hem 2008 krizini atlatmamızda yani Türkiye’de
-Cumhurbaşkanımızın ifadesiyle- 2008 dünya krizi teğet geçtiyse bunda en büyük
paylardan birisi Maliye Bakanlığına aittir çünkü çok radikal bir şekilde vergi
indirimleriyle ekonominin önünü açmıştır, 2009 yılından itibaren Türkiye
yeniden çok yüksek oranlarda büyümeye kavuşmuştur. Bugün yine dünyanın en
önemli, en büyük büyümesini gerçekleştirmişse Türkiye ekonomisi, geçtiğimiz
aylarda, biliyorsunuz, belli mallardaki katma değer vergisinin indirimiyle bu
ekonomilere sağlanan destekle bu gerçekleşmiştir. Dolayısıyla artık vergi
politikalarını bir maliye politikası ve ekonomi politikası aracı olarak etkin
bir şekilde kullanmasından dolayı da Maliye Bakanlığımızı ve Gelir İdaremizi
tekrar tebrik ediyorum.
(Mikrofon
otomatik cihaz tarafından kapatıldı) 
RECAİ BERBER
(Devamla) - 2018 yılı bütçemizin milletimize, Maliye Bakanlığımıza, ülkemize
hayırlı olmasını diliyorum.
Hepinizi
saygıyla selamlıyorum. (AK PARTİ sıralarından alkışlar)
BAŞKAN –
Teşekkür ederim Sayın Berber.
AK PARTİ Grubu
adına şimdi de Ordu Milletvekili Sayın Ergün Taşcı konuşacaklar. (AK PARTİ
sıralarından alkışlar)
Buyurun Sayın
Taşcı.
AK PARTİ GRUBU
ADINA ERGÜN TAŞCI (Ordu) – Sayın Başkan, değerli milletvekilleri; AK PARTİ
Grubu adına söz almış bulunuyorum. Yüce heyeti saygıyla selamlıyorum.
Bugün,
Kamu İhale Kurumunun bütçesi üzerinde konuşmak istiyorum. Kamu alımlarında
saydamlığı, rekabeti, kaynakların verimli kullanılmasını, hesap
verilebilirliği, kamuoyu denetimini, güvenilirliği ve eşit muamele sağlanmasını
temel ilke olarak kabul eden 4734 sayılı Kamu İhale Kanunu’yla Kamu İhale
Kurumu kurulmuş ve bu kanunun sözleşmeye ilişkin süreçleri 4735 sayılı Kamu
İhale Sözleşmeleri Kanunu’yla yürürlüğe girmiştir. Kamu İhale Kurumu 2015 ve
2016 yılı verilerine bakıldığında millî gelirimizin yaklaşık yüzde 7’sini ve
toplam kamu harcamalarının yaklaşık yüzde 20’sini oluşturan, mali büyüklüğü
düzenleyen, denetleyen özerk bir kurumdur.
Sayın
Başkan, değerli milletvekilleri; Kamu İhale Kurumuna baktığımızda kanunundan
kaynaklı olarak üç ana görevi bulunmaktadır. Düzenleme, denetleme ve eğitim
görevi. Kurum düzenleme görevini ifa ederken ortaya çıkan sistemdeki
tıkanıklıkları aşmak, yeni ihtiyaçlara cevap vermek ve uygulamayı daha işler
hâle getirmek için sektörde yer alan aktörlerin ve kamu kurum ve kuruluşlarının
da görüşlerini almak suretiyle zaman zaman mevzuat değişikliğine gitmektedir.
Takdir edilir ki ihale hukuku dinamik bir alandır. İhtiyaçlar değiştikçe,
teknoloji geliştikçe ve bu bağlamda kamunun ihtiyaçları farklılaştıkça,
özellikle ikincil mevzuatta değişiklik yapılması kaçınılmaz bir hâl almaktadır.
Bu türden yapılan değişiklikler yalnız ülkemizde değil, Avrupa Birliği üyesi
ülkelerde de sıklıkla karşılaşılan bir durumdur. Zaman zaman, mevzuatın sık
değiştirildiğine ilişkin sitemler dile getirilmekte; bu mevzuattaki bütün
değişiklikler uygulama deneyimlerinin mevzuata aktarılmasından ibarettir. Çünkü
alıcı ve satıcıların bulunduğu ve bu satıcıların eylemlerinin ancak gerçek
piyasa koşullarında ölçülebildiği kamu ihaleleri gibi bir alanda yürürlükten
önce pilot uygulama yapma şansı yoktur. Bu nedenle herhangi bir hukuk kuralının
uygulama yeteneğini ancak yürürlükten sonra anlama olanağı vardır. Bilhassa
kurum, 2015 ve 2016 yılındaki sistemi rahatlatan, hizmetlerin ve eserlerin
önündeki engelleri kaldıran, bürokrasiyi hafifleten değişikliklere imza
atmıştır. Örneğin, belli limitin altında kalan mal ve hizmet alımları
ihalelerinin elektronik ortamda gerçekleştirilmesi imkânının getirilmesi yani
küçük tutarlı ihalelerin EKAP üzerinden elektronik ortamda yapılabilmesi, aşırı
düşük teklifler konusunda sistemi rahatlatan adımlar ve sadeleştirmeler,
idareler tarafından yapılan tebligatların EKAP üzerinden yapılarak muhtemel
zaman kayıplarının önüne geçilmesi gibi birçok adım sistemi rahatlatmıştır.
Dolayısıyla Elektronik Kamu Alımları Platformu (EKAP) sistemi daha fazla
işlevsel hâle getirilmeli ve geliştirilmelidir. Sertifikasyon sistemine geçişin
de böylece temelleri atılmış olacak, yakın bir gelecekte istekliler tarafından
belge sunulmaksızın ihalelere katılımın önü açılmış olacaktır. 
Yine bir başka
görev denetleme görevi. Kamu alımlarında özellikle Kamu İhale Kurumuna ilişkin
ihalelerin denetlenmediği şeklinde iddialar dile getiriliyor. Kamu İhale
Kurumunda denetlemeyi şikâyet ve itirazen şikâyet başvurusu üzerine yapan ve
yargı öncesi idari başvuru olan bir süreç vardır. Burada da yaklaşık 100
ihaleden 4 tanesi kuruma itirazen şikâyet olarak gelmektedir. Buradaki
şikâyetin niteliğine ve kurumun incelemedeki başarısına baktığımız zaman, Kamu
İhale Kurumunun incelemesi sonrası kararlar yargıya gittiğinde yargının yüzde
90’a yakını kurul yönünde karar vermekte ve Kamu İhale Kurulu kararlarının
yüzde 80’inde de yargıya gidilmemekte. Bu, kurumun ciddi bir inceleme yaptığını
gösteriyor. 
Yine burada
eğitim faaliyetiyle ilgili, kurumun güzel çalışmalarına ilişkin bir iki örnek
vermek gerekir. Kurum, bütün paydaşlarla ihale süreçlerini etkin bir şekilde,
kaynakların verimli kullanılmasını değerlendirmek üzere üniversitelerle ciddi
bir iş birliği yapmakta ve akademik anlamda ihale hukukunun temelleri
oluşmakta. Burada da Kamu İhale Uzmanları Derneğinin akademik anlamda bir
yayınını başarılı olarak görüyoruz.
(Mikrofon
otomatik cihaz tarafından kapatıldı) 
ERGÜN TAŞCI
(Devamla) – Bu vesileyle ben kurumun bütçesinin hayırlı olmasını diliyor,
hepinize saygılar sunuyorum. (AK PARTİ sıralarından alkışlar) 
BAŞKAN –
Teşekkür ederim Sayın Taşcı. 
AK PARTİ Grubu
adına son olarak Kırklareli Milletvekili Sayın Selahattin Minsolmaz
konuşacaklar. 
Buyurun Sayın
Minsolmaz. (AK PARTİ sıralarından alkışlar)
AK PARTİ GRUBU
ADINA SELAHATTİN MİNSOLMAZ (Kırklareli) – Sayın Başkan, değerli
milletvekilleri; Özelleştirme İdaresi Başkanlığı 2018 yılı bütçesi üzerine AK
PARTİ Grubu adına söz almış bulunuyorum. Yüce heyetinizi, Gazi Meclisi ve aziz
milletimizi saygıyla selamlıyorum. 
Bütçe üzerine
konuşmama başlamadan önce, kaos ortamının merkezi hâline getirilmeye çalışılan
ilk kıblemiz Kudüs’te ve dünyanın dört bir yanında yaşanan insan hakları
ihlallerinin son bulmasını diliyor, barışın egemen olduğu eşit ve adil bir
dünya temenni ediyorum. 
Değerli
milletvekilleri, Özelleştirme İdaresi Başkanlığı, kurulduğu günden bu yana
devletin asli görevi olan eğitim, sağlık, güvenlik, adalet ile özel sektör
tarafından üstlenilemeyecek, yüklenilemeyecek altyapı yatırımlarına
yönelmesini, ekonominin ise pazar mekanizmaları tarafından daha sağlıklı bir
şekilde yürütülmesini hedeflemektedir. Bu kapsamda gerçekleştirilen
özelleştirilme uygulamalarıyla rekabete dayalı piyasa ekonomisi oluşturulmak
için devletin sınai ve ticari faaliyetleri en aza indirgenmeye çalışılmaktadır.
Nitekim, devlet bütçesi üzerindeki KİT finansman yükü azaltılarak kamu
şirketlerinde halka arz yöntemiyle özelleştirmeler yapılmıştır. Bunların
devamında, atıl tasarruflar ekonomiye kazandırılmış ve sermaye tabana yayılarak
büyük yatırımların önü açılmıştır. 
Değerli
arkadaşlar, Özelleştirme İdaresi Başkanlığı, açık rekabet koşulları, şeffaflık,
hesap verebilirlik ve katılımcılık temel ilkeleri doğrultusunda yaptığı
özelleştirme ihalelerinde rekabet ortamının sağlanmasını, en yüksek değerin
bulunmasını ve özelleştirilen kurumlarda çalışanların mağdur edilmemesini ön
koşul olarak belirlemiştir. Bu kapsamda, bugüne kadar toplam 38.239 kişiye
çeşitli kamu kurum ve kuruluşlarında 4/C statüsünde çalışma imkânı
sağlanmıştır. Hükûmet olarak özelleştirme uygulamalarının her adımında hesap
verebilir olmayı önemseyerek gerçekleştirilen tüm özelleştirme ihalelerinde
kamuoyuna açık ve şeffaf bir şekilde bilgi verilmektedir. 
Değerli
milletvekilleri, Özelleştirme İdaresi Başkanlığı, yüzde 84’ü lisans ve
lisansüstü eğitime sahip, her biri alanında yetkin çeşitli statüdeki 298
personeliyle “Rekabet gücüne sahip bir Türkiye” hedefine ulaşmak amacıyla canla
başla çalışmaktadır. Bununla beraber Özelleştirme İdaresi, iktidarımız boyunca
çok önemsediğimiz kadının iş hayatına katılması idealinde de örnek
gösterilebilecek güzide kurumlarımızdan biridir. Başta cinsiyet ayrımcılığı
olmak üzere her türlü ayrımcılığın önlenerek fırsat eşitliğinin sağlanması,
idarenin insan kaynakları yönetiminin temel ilkelerinden biridir. Bu çerçevede
yüzde 42 olan kadın personel oranıyla Türkiye ortalamasının çok üzerinde bir
kurumdur. 
Sayın Başkan,
değerli milletvekilleri; hükûmetlerimiz döneminde gerçekleştirilen ve
sözleşmeye bağlanan özelleştirme uygulamaları tutarı 60,8 milyar dolar
düzeyindedir. Bu rakam, bugüne kadar yapılan uygulamalardan sağlanan toplam
gelirin yaklaşık yüzde 90’ına tekabül etmektedir. Son dönemde özelleştirme
çalışmalarını yürüttüğümüz en önemli alanlardan bir tanesi de enerji
sektörümüzdür. 2012 yılından 2017 yılı Kasım ayına kadar geçen süreçte yaklaşık
6 bin megavat kurulu güçteki 10 termik santral ile 1.120 megavat kurulu güçteki
71 hidroelektrik santralin özel sektöre devredilerek gerçekleştirilen
elektrik üretiminin özelleştirmelerinin işlem büyüklüğü 11,5 milyar dolar
çerçevesinde gerçekleşmiştir. Termik santrallerin özelleştirilmesi öncesinde
2012 yılında kurulu güç bazında yüzde 56,6 olan özel sektör payı bu çerçevede yüzde
75,5’a yükseltilmiştir. Rekabetin ve verimliliğin artırılması, kamunun
üzerindeki istihdam ve finansman yükünün azaltılması, potansiyel büyümeyi
yukarı çekebilmek adına inovasyonun teşviki ve altyapıların iyileştirilmesi
büyük katkı sağlayan özelleştirme uygulamalarıyla mümkün olmaktadır ve bunlar
yine makroekonomik çerçevede devam edecek politikalarımızdan bir tanesidir. 
Özelleştirme
İdaresi Başkanlığımızın 2018 yılı gider bütçesinde 22,6 milyon personel ve
güvenlik giderleri; 6,8 milyon mal ve hizmet alım giderleri; 3,6 milyon cari
transferler ve sermaye giderleri olmak üzere toplam 33 milyon seviyesinde
ödenek teklif edilmiştir. 
Sayın Başkan,
değerli milletvekilleri; sonuç olarak, iktidarımız döneminde sağladığımız güven
ve istikrar ortamı sayesinde rekorlar kıran, ülkemizde rekabetçi piyasanın
oluşmasında başaktörlerden biri olan, şeffaf ve hesap verebilir yapısıyla
faaliyetleri titizlikle yürüten Özelleştirme İdaresi Başkanlığımızın
çalışanlarını buradan takdirle, saygıyla selamlıyorum ve bütçemizin ülkemize ve
Özelleştirme İdaremize hayırlı olmasını temenni ediyorum.
Saygılar
sunuyorum. (AK PARTİ sıralarından alkışlar) 
BAŞKAN –
Teşekkür ederim Sayın Minsolmaz. 
Böylelikle AK
PARTİ Grubu adına olan konuşmalar sona ermiş oldu. 
Şimdi,
Milliyetçi Hareket Partisi Grubunun konuşmacılarını dinleyeceğiz. 
İlk olarak
Kocaeli Milletvekili Sayın Saffet Sancaklı konuşacaklar. (MHP sıralarından
alkışlar) 
Süreniz yirmi
dakika Sayın Sancaklı. 
MHP GRUBU ADINA
SAFFET SANCAKLI (Kocaeli) – Sayın Başkan, değerli milletvekilleri; hepinizi
saygıyla selamlıyorum. Bizi ekranları başında izleyen büyük Türk milletine de
saygılarımı sunuyorum.
Biraz Türk
sporunu konuşacağız bugün. Tabii, Türk sporuyla hepimiz ilgileniyoruz. Bugün,
Türkiye’de 80 milyon nüfustan belki de -bebekleri saymazsanız- 60 milyonun
üstünde insan sporla ilgileniyor, en azından bir takım tutuyor hepimiz spor
yapmasak da. Türk sporunun durumu vahim. Neden vahim? Bugün biraz bundan
bahsetmek istiyorum, sonradan da belki hep beraber bir çözüm önerisi bulabiliriz.

Tabii, buraya
gelen Adalet ve Kalkınma Partisindeki milletvekili arkadaşlarım yaptıkları
icraatları anlatmak için hep 2002’den bahsediyorlar, 2002’den sonra şöyle oldu,
böyle oldu. Tabii, bazıları da abartıyor, kendimiz oradan dinlerken sanki 2002’den
önce bu Türkiye yokmuş, Türk sporu da yokmuş, hiçbir şey de yokmuş gibi bir
hava esiyor. (CHP sıralarından alkışlar) Bu, doğru değil. 
Biraz ben de
bahsedeyim 2002’den öncesine ve sonrasına spor açısından. Tabii, 2002’den sonra
Adalet ve Kalkınma Partisi bir şeyi çok iyi becerdi, hem de Avrupa düzeyinde,
belki de dünya standartlarında becerdi. Nedir bu? Tesisleşme. Bugün futbol
statlarına baktığımızda, bizim oynadığımız dönemleri bile kıyasladığımızda
olağanüstü bir gelişme var. Gerçekten, yapılan statlar, tesisler olağanüstü;
bütün konuşmaları yaparken, sporla ilgili bütün bu övgüleri konuşurken büyük
ihtimalle Sayın Bakan da biraz sonra konuşmasında yaptığı tesisleri anlatacak,
diyecek ki: “Şu kadar tesis yaptık, bu kadar vardı şu kadar oldu, sporcu sayımız
-işte biraz evvel bir vekil arkadaşımız da söyledi- 800 binden 8 milyona
çıktı.” Bunların hepsi çok güzel veriler ama eğer sonunda başarı gelmiyorsa ve
genel olarak, global olarak baktığımızda eğer Türk sporu ilerlemiyorsa bütün
bunların çok büyük bir anlamı yok. Mesela 2002’den önce Türkiye’de değerli bir
futbol takımımız, Galatasaray’ımız UEFA Kupası’nı aldı, arkasından Süper
Kupa’yı aldı. 2002 Dünya Kupası’nda da Türk Millî Takımı’mız büyük bir gururla
beraber dünya 3’üncüsü oldu, hepimiz hatırlıyoruz, 2002’nin herhâlde temmuz ayı
falandı. 
Şimdi, futbolda
2002 senesinde dünya 3’üncüsüyüz, geçen kasım ayında açıklanan sıralamada
42’nciyiz yani 3’üncülükten 42’nciliğe. Maçlar oynanmıyor şimdi, çok geri
gidemeyiz ama maçlar başlasa belki -büyük ihtimalle- daha da geriye gideceğiz.
Peki, nasıl oluyor bu kadar tesisleşme yapılmış, bu kadar imkân var, Türk
ekonomisi de büyüdü gerçekten, veriler ortada -bu kadar imkân varken, bu kadar
tesis varken- başarı neden geriye gidiyor, neden başarı yok? Biraz onlardan
bahsedeceğim. 
Şimdi -Türk
sporunda, daha doğrusu- dünya ülkelerinin sporunu ölçerken olimpiyatlara
bakılıyor. Bildiğiniz gibi birçok branşta olimpiyatlara katılınır ve ülkenin
hâli ortaya çıkar. 2002’den sonraki yapılan üç olimpiyat da Türk olimpiyat
tarihinin en kötü üç olimpiyatı Sayın Bakan, derece olarak. Aldığımız
madalyaların da ciddi bir bölümü devşirme sporculardan. Şimdi, o zaman sormak
lazım: Bu kadar imkân var, bu kadar paramız var, bu kadar tesisimiz var neden
bu durumdayız? 
Birinci nedeni:
Her şeyi çok siyasallaştırdınız. Özellikle bu federasyon seçimlerinde seçimleri
yaparken “Yakınlarımız olsun, bizim partililerimiz olsun, milletvekillerinin,
bakanların akrabaları olsun.” şeklinde yönetimleri yaparak Türk sporunun altına
dinamiti koydunuz. 
Şimdi, tabii, en
çok popüler olan futboldan biraz bahsedeyim ben örnek olsun diye, en çok ilgi
çeken spor dalı olduğu için. Ben burada birkaç defa konuşma yaptım Türk sporu
için, Türk futbolu için. Buradaki vekil arkadaşlarımızla dışarıda, kuliste ne zaman
otursak bana sordukları soru şu: “Bizim takımın hâli ne olacak? Şu takımın, bu
takımın hâli ne olacak? Türk futbolunun hâli ne olacak?” 
Ben
burada aslında birkaç defa anlattım: Şimdi, bir Türkiye Futbol Federasyonu var.
Futbol Federasyonu Başkanı hiçbir futbol maçına gidemiyor arkadaşlar, her
gittiği yerde yuhalanıyor, şampiyon olan takıma kupasını vermeye gidemiyor. En
son, geçenlerde Sayın Cumhurbaşkanımız da Beşiktaş’ın bir maçına gitmişti,
Futbol Federasyonu Başkanı yine yoktu orada. 
Şimdi,
neyi zorluyoruz anlamadım ben. Bir başarısızlık var, inanılmaz bir uçuruma
giden bir Türk futbolu var, o adamları niye hâlâ orada tutuyorsunuz? Şimdi, bir
de ben bunları söylerken de şöyle düşünmeyin ha: Saffet Sancaklı acaba birini
mi istiyor Futbol Federasyonu Başkanı olsun veyahut da bir ekibi mi istiyor
veya Milliyetçi Hareket Partilileri mi oraya istiyor? Hiç öyle bir şey
istemiyor arkadaşlar. Ben Peygamber Efendimiz’in dediği “İşi ehline verin.”
sözünden çıkarak, onu istiyorum. 
Ha,
size de buradan bir şey daha söylüyorum: Şu andaki Futbol Federasyonu
bitmiştir, çok fazla da duramazlar ama eğer bu adamlar gidip yerine aynı tarz
adamlar gelecekse hiç değiştirmeyin; bırakın, Türk futbolu nasılsa uçurumdan
düşmüş aşağı, düştüğü yerde devam etsin. 
Şimdi,
Türkiye bütçesi bu kadar büyümüş, bu kadar tesis yapılmış, futbol kulüplerine
bu kadar para yatırılıyor… Birkaç tane istatistiki bilgi vereceğim, okuyacağım
size buradan: Galatasaray, Fenerbahçe, Beşiktaş ve Trabzonspor’un şu anda net
borcu 7 milyar lira, eski parayla 7 katrilyon lira. Sadece bunların faizini
ödeseler, yıllık yüzde 10 desek faizine 700 milyon lira yapar, yani 4 kulübe
bölsek, işte 160, 170, 180’er milyon lira sadece faiz ödeyecekler. Bu kulüpler
battı arkadaşlar. 
Şu
anda bu 1. Lig dediğimiz kulüplerden birkaç kulübün borcunu söylüyorum:
Samsunspor 45 milyon, Eskişehirspor 197 milyon, Manisaspor 60 milyon,
Gaziantepspor 113 milyon; bunlar sadece 1. Lig’de oynayanlar. 2. Lig’de Mersin
İdmanyurdu 160 milyon, Karşıyaka Spor 54 milyon; amatör kümede Orduspor 84
milyon. Yani şunu anlatmaya çalışıyorum: O kadar batmış ki her şey ama biz bu
taraftan sadece milleti kandırarak, bu yapılan saçma sapan bazı spor
programlarıyla, işte bazı görüntülerle Türk futbolunun çok iyi durumda olduğunu
anlatıyoruz. 
Arkadaşlar,
şu anda Galatasaray, Fenerbahçe, Beşiktaş ve Trabzon dâhil 2. Lig’e düşmesi
lazım “mali fair play”den dolayı. 
Avrupa’da 6’ncı
ligiz para olarak. En son ihalede, biliyorsunuz, yıllık 600 milyon dolar sadece
yayın geliri var ama şu anda takımların 2. Lig’e düşmesi lazım bu mali
verilerden dolayı. Niye düşürmüyorlar? Koskoca Türkiye Ligi, koskoca büyük
takımlar; Avrupa’nın 6’ncı ligi para olarak, imkân olarak, statü olarak. Nasıl
olacak? Bak, bir gün gelecek -çok uzun değil ha- bu takımlar küme düşecek. 
Şimdi,
hatırlarsınız, bu son beş yılda 7 futbol takımımız on dört yıl men cezası aldı
Avrupa kupalarından. Cezalar şöyle geliyor: Avrupa kupalarından men, para
cezası, puan silme cezası, sonra küme düşme cezası. Şu anda puanı silinen
takımlar var: Mesela 1. Lig’den Balıkesirspor’un 3 puanı, Eskişehirspor’un 3
puanı, Manisaspor’un 9 puanı, Gaziantepspor’un 3 puanı; 2. Lig’den Bucaspor’un
3 puanı, Kocaeli Birlikspor’un 3 puanı, Mersin İdmanyurdu’nun 9 puanı,
Karşıyaka’nın 6 puanı, Orduspor’un 12 puanı silinmiş. 
Şimdi, bütün
bunlar varken bu Futbol Federasyonu ne iş yapar Sayın Bakan? Birisi bir
anlatsın ya. Türk futbolu uçurumun dibine gitmiş artık, biz hâlâ böyle sanal
şeylerden bahsediyoruz. Allah’tan bu sene Beşiktaş Futbol Takımı Avrupa
kupalarında olağanüstü bir çaba sarf ediyor, olağanüstü bir başarı gösteriyor
da biraz tutunuyoruz. 
Artık Millî
Takım’ımızın maçlarını seyreden kaç kişi var? Millî Takım’ın durumu ortada,
skandallar ortada. En son, birkaç ay önce Ampute Millî Takımı -Allah razı olsun-
Avrupa Şampiyonu oldu da bir sevindik. Şampiyon olmadan önce Türkiye’nin yüzde
90’ı “ampute”nin ne olduğunu bilmiyordu.
Şimdi, tabii, ne
yapmak lazım? Ya bu çökmüş sistemi kenara atacağız, adam gibi bir sistem
kurulacak… Bu sistem de nedir? FIFA ve UEFA kurallarında, Avrupa’nın gelişmiş
ülkelerinde -işte, Almanya’da, İspanya’da, Fransa’da- nasıl bir sistem
kurulduysa getirip o sistemi kuracağız. İsimler hiç önemli değil. Bu kadar
milletvekili var burada. Sayın Bakan, Spor Bakanısınız, ben de eski Millî Takım
futbolcusuyum. Bana “dünyanın en büyük kulübü” dediğimiz işte Manchester,
Barcelona, Real Madrid kulüp başkanlarının bir tanesinin ismini söylesin birisi
burada veya Almanya Futbol Federasyonu Başkanının ismini. Arkadaşlar, sistemi
kurmuşlar, isim önemli değil. 
Türkiye’de çok
mutlu olacak şeyimiz kalmadı. Ülke büyük saldırı içerisinde, her taraftan
saldırıyorlar bize. Bu insanlar mutsuz, bir sürü derdimiz var. Bir nebze olsun
sporla, özellikle futbolla insanları mutlu edebiliriz ama doğruyu yapmak şartıyla.

Mesela, bir
futbol kulüpleri yasası var yedi yıldır bekleyen. Sizden önceki Sayın Bakan da
2017 Nisanında yaptığı bir konuşmasında “Lig bitene kadar bu yasa çıkacak.”
Yasa bir türlü çıkmıyor, büyük ihtimalle siz de böyle devam ederseniz
çıkaramayacaksınız. Nedeni de şu: Güzel hazırlanmış bir yasa, gerçi dar bir
çerçevede, dar insanların hazırladığı bir yasa ama olsun ona da razıyız
şimdilik. Yasanın bir maddesi şöyle diyor: “Futbol kulüpleri, yönetenler, kulüp
başkanları ve yöneticiler bulundukları dönemdeki borçlardan kişisel olarak
sorumludur.” Sadece maddenin bir tanesi. O madde bile çok şeyi
değiştirilebilecek Türk futbolunda. O zaman bakalım bu borçlar olacak mı? Bu
kulüpleri yönetirken böyle babalarının çiftliği gibi mi yönetecekler? Hepsi holding
patronu, holdingleri almış başını gidiyor, kulüplerin mali yapısı ortada. Kötü
bir haberim var size, çok yakında büyükleri bile Süper Lig’de
seyredemeyebiliriz. Bu yasa çok önemli, bir an önce geçmeli.
İkinci bir konu:
İşte, bu yabancılardan bahsediyoruz, Millî Takım’da oyuncu yok. Biz alt
liglerde ne yapıyoruz? Alt liglerde, özellikle 2. ve 3. Lig’de bir problem var
Sayın Bakanım, sizin de haberiniz var bu konuda. Bu anlattıklarımın zaten büyük
bölümü şahsınızla alakalı değil çünkü yeni Bakan oldunuz, inşallah bunları
düzelteceksiniz ama neticede AK PARTİ iktidarlarıyla gelmiş olan bir gelenek
var. 
Bu 2. ve 3. Lig
takımları var, bunlar altyapı sayılıyor. Oradan oyuncular gelecek Süper Lig’e,
top oynayacak, oradan Millî Takım’a gidecek. Kulüplerin gelirini söylüyorum 2.
ve 3. Lig’in gelirlerini, net gelirlerini, lütfen iyi dinleyin. 3. Lig
takımının geliri 1 milyon 400 bin lira; bunun 770 bini Futbol Federasyonu’ndan
630 bini Spor Toto’dan. 2. Lig takımında biraz fazla, federasyondan 830 bin,
Spor Toto’dan 945 bin yani 1,5 milyon lira gelirleri var. Peki, giderleri kaç
bunların? Minimum 4 milyon, maksimum 15 milyon TL. Bu 15 milyon TL’yi
harcayanların hepsi belediye takımları, belediye destekli ve bunların aşağı
yukarı yüzde 99’u da iktidar partisinin belediyeleri, destekliyorlar. Evet,
desteklesinler, önemli değil ama desteklerken de 1908’de kurulmuş Vefa,
Beylerbeyi, Beykoz Takımları amatör kümedeyken beş sene önce kurulmuş
Başakşehir Spor da Avrupa kupalarında oynuyor, bunda da bir anormallik var. 
Şimdi, tabii, ne
yaptınız? Bunlara gelen bu paralar var, işte, söyledim size burada, Spor
Toto’dan gelen 3. Lig’e 630 bin, 2. Lig’e de 945 bin. Ligin beşinci, altıncı
haftası Spor Toto Genel Müdürü diyor ki: “Tasarrufa gidiyoruz, bu paraların da
yüzde 50’sini kestik.” “Ya, nasıl kesersiniz? Biz transferimizi ona göre
yaptık, harcamalarımızı ona göre yapıyoruz.” diyorlar. “Vallahi, Spor
Bakanlığımızın bütçesinde kısıtlama var, tasarrufa gidiyoruz.” “Ya, siz
tasarrufa gidiyorsunuz da biz zaten yetişemiyoruz. Biz kulüplerin kapısına
kilit vuracağız.” diyorlar.
GENÇLİK VE SPOR
BAKANI OSMAN AŞKIN BAK (Rize) – Doğru değil bu.
SAFFET SANCAKLI
(Devamla) – Sayın Bakan, ben anlatayım, doğru olmadığını siz burada
söylersiniz. Ben bunları bizzat muhataplarıyla toplantı yaparak gözlemliyorum,
yoksa kafamdan uydurmuyorum. 
Sonradan bu
arkadaşlarımız geliyorlar, işte, Spor Toto Genel Müdürüyle görüşüyorlar
herhâlde, onunla görüşüyorlar, bununla görüşüyorlar, bir türlü çözüm
bulunamıyor, diyorlar ki: “Ya, biz, Ankara’da bir toplanalım, bununla ilgili
bir toplantı yapalım, problemi çözelim aramızda.” Bunlar kaç kişiler, bu
söylediğim, saydığım takımlar? Çok çarpıcı sayılar: Süper Lig ve 1. Lig’de 36
takım var, 2. ve 3. Lig’in toplam sayısı 90 takım. 3.700 civarında profesyonel
futbolcu var Türkiye profesyonel liglerinde, bu benim bahsettiğim 2. ve 3.
Lig’de 2.700; yani aşağı yukarı belki yüzde 70’i. Bu 90 tane kulübün 45 tanesi
şehir kulübü. Bu şehirlerin nüfuslarının hepsini topladığınızda 35 milyon
kişiden bahsediyoruz. Bunlar sıkıntıda, belediye desteği olmayan kulüpler
kapısına kilit vuracaklar. Bunlar da diyorlar ki: “Hadi gel, Ankara’da bir
toplanalım, bununla ilgili bir toplantı yapalım. Bunu nasıl çözelim?” Futbol
Federasyonu Başkanı, her işi çözen, büyük düşünür, büyük futbol adamı Yıldırım
Bey diyor ki: “Gel, bir görüşelim seninle.” Çağırıyor, “Bak, sakın böyle bir
toplantı yapmayın, Hükûmete karşı isyan olarak algılanır.” diyor. Bak, bak,
şimdi, adamların düştüğü duruma bak, Futbol Federasyonu… Sana ne? Ne Hükûmete
karşı isyanı? Bu adamlar zor durumda zaten, toplantı yapacaklar, gelip burada
bir bildiri yayınlayacaklar ve kamuoyuna duyuracaklar, bundan daha doğal bir
şey var mı? Yok “Hükûmete karşı bu isyan sayılır, gelin ben size ödenek
ayıracağım, lütfen bu konuyu kapat.” Ya, böyle bir anlayış olur mu? Ya, bu
adamların derdi var, bu adamların derdinin çözülmesi lazım. Bunların derdi
nasıl çözülecek? Bir iki not aldım. Yani bunlar da şey ha, kanserli hastaya
ağrı kesici vereceğiz. 
Bir:
Bu İddaa oranlarında beş yıldır aynı para ödeniyor bunlara. İşte, dış sahada
kazanırsa 65 bin, iç sahada kazanırsa 55 bin, beraberliğe 45 bin, mağlubiyete
de 35 bin. Beş yıldır aynı para ödeniyor bunlara. Lütfen, bu İddaa’daki para
oranlarında -beş yıl öncesindeki dolar kaç paraydı, şimdi kaç para- ona göre
bir düzenleme yapılıp bunların gelirinin artırılması lazım. 
Bir
de yayın gelirinden on üç yıldır 1 kuruş para gitmiyor. Aslında 2. ve 3.
Liglere, oraya gitmesi gereken para yüzde 35 civarında. Eğer bu yayın
gelirlerinden oraya biz para aktarmazsak bu kulüpler kilit vuracaklar
kapılarına. Mesela İngiltere’de nedir bu oran? Yayın gelirinden alt liglere
yüzde 20 veriliyor, Almanya’da yüzde 20, İspanya’da yüzde 18. Şimdi, bir, biz
bu yayın gelirinden bunlara para ödememiz lazım. Bir de çok önemli bir şey
söylüyorum: Bu 2. ve 3. Lig takımı maçlarını lütfen TRT yayınlasın Sayın
Bakanım. Televizyonlarda programlar yapılıyor altışar saat, beşer saat, dörder
saat. Tam bilmiyorum TRT’de kaç tane kanal var ama bayağı bir kanal var. TRT
herhâlde Sayın Başbakan Yardımcısı Bekir Bozdağ’a bağlı. Lütfen, bu konuda bir
müdahale edin. Eğer bunların maçları, 2. ve 3. Liglerin maçları televizyonlarda
yayınlanırsa bu, kulüplere nasıl bir nefes olur? O zaman sponsorlar bunlara
sponsor olmak ister, saha içi ve forma reklamı için gelirler ve bunlar biraz
olsun nefes alırlar. Sizden özellikle bunu rica ediyorum. 
Bir
de bu 3. Lig’de oyuncuların askerlik problemi var. Süper Lig, 1. Lig, 2. Lig
profesyonel, askerliğini öteleyebiliyor, bu çocuklar 3. Lig de profesyonel olmasına
rağmen öteleyemiyor. Bunun da sayısı oldukça fazla. Bu çocuklar futbol
kulüplerinden eziyet görüyorlar. Alacağı var, diyor ki: “Paramı ver.” “Buraya
imza at alacağım yoktur diye, yoksa seni askeriyeye bildiririm.” diyor. Evlenip
boşanan çocuklar var, eşleri bunları boşadı. Tatile gidiyorlar, başka bir
kimlikle otelde kalıyorlar. Sizden rica ediyorum, bunu da sizinle daha önce
görüştük, bu konuya siz de çok sıcak bakıyorsunuz. Sayın Savunma Bakanımızla
bir görüşüp, lütfen bu konuyu gündeme getirip halledelim. 
Bir konu daha
var burada, daha önce de bahsetmiştim, bu BESYO atamalarıyla ilgili: Şimdi, bu
beden eğitimi ve spor yüksekokullarını bitirip şu anda boşta olan 50 bin
civarında çocuk var. Bunların hepsi sporcu yetiştirecek, yöneticilik yapacak ve
Türk gençliğini, Türk sporunu ön plana çıkarabilecek arkadaşlar. Büyük
ihtimalle, tabii, Spor Bakanlığında bu kadar yer de olmayabilir, bu kadar kadro
da olmayabilir ama bu çocuklara bizim bir çare bulmamız lazım. Bunlar sağlıklı
bedenler, sağlıklı beyinler. Bunlar gitmişler, okulu bitirmişler, çıkmışlar, şu
anda amelelik yapan var, simit satan var veya bilmem nerede bir şey yapan var.
Bunlar Türk gençliğini ileriye götürecek, olimpiyatlarda aldığımız bu kötü
dereceleri belki artıya çevirebilecek vatansever kardeşlerimiz. Lütfen
-bunlarla ilgili de sadece Spor Bakanlığı olmayabilir- hep beraber bunlara bir
çözüm bulalım.
Bunun dışında
önemli bir konu var: Yasa dışı bahis. Şimdi, bu yasa dışı bahisle ilgili önümde
bir iki tane veri var. 2003 senesinde aşağı yukarı 2 milyar dolara yakın
Türkiye’den para çıkıyordu yurt dışına, bizde bahis yoktu, bu internet
sitelerinden. Devlet de dedi ki: “Bunu biz kontrol altına alalım.” ve “İddaa”
diye bir şey kurduk; tamam, bir problem yok fakat verilere baktığımızda bu İddaa
ne iş yapar, onu merak ediyorum. 2003 senesinde 2 milyar dolarlık yasa dışı
bahis oynanırken İddaa kurulduktan sonra, 2017’de 15 milyar dolara çıkmış.
2003’te bu İddaa bayileri kurulduğunda 1.100 tane bayi açıldı. O zaman bana
gelip birçok kişi “Ne olur araya gir de bu Spor Bakanlığından ben de bir tane
bayilik alayım.” diyordu, bunun için millet birbirine neredeyse silah
çekiyordu. Ama ne olduysa 2013’ten bu yana özellikle, yaklaşık, 1.350 tane bayi
kepenk kapatmış. 2015’te 490, 2016’da 360 bayilik iptal edilmiş. Şu anda da
Spor Toto’nun elinde 1.200 tane makine var, bunu da kimseye veremiyor. Nedeni
ne biliyor musunuz? Doğru dürüst yönetilemiyor. 
Şimdi, İddaa
oranlarına bakıyorsunuz, bir de yasa dışı iddia oranlarına bakıyorsunuz,
aralarında uçurum var. İddaa’ya bakıyorsunuz, 3-4 maç oynamazsan
oynayamıyorsun, bunun gibi birçok uygulama var, oranlar günübirlik değişiyor.
Bu sefer insanlar normal bahis oynamıyor, gidiyor, nasılsa internetten yasa
dışı bahsi oynayabiliyor. Hep kasaya, hep kasaya yöntemiyle yönetiyorsunuz bu
İddaa’yı. Eğer buna böyle devam ederseniz, bir tane İddaa bayisi kalmayacak
Türkiye'de. Bu 15 milyar dolar… Yani 2 milyar dolar bayiler açılmadan önce yasa
dışı bahis varken şimdi 15 milyar dolara çıktıysa, bundan sonra çok yakın bir zamanda
açacak bayi bulamayacaksınız. Lütfen buna da müdahale edin. 
Tabii, çok konu
var. Deveye sormuşlar: “Boynun neden eğri?” Demiş ki: “Nerem düz ki nereyi
anlatayım sana.” 
Şimdi,
burada iki tane de özel isteğim var, Sayın Bakanım sizinle de konuştuk. Bir
tanesi: Biz eski millî futbolcular… Adam 20 defa, 30 defa, 50 defa, 80 defa
İstiklal Marşı’nı okutmuş yurt dışında, futbol hayatı bitmiş… Ben milletvekili
olmasam… Diyelim ki 3. Lig’de bir maça gideceğim, Alibeyköyspor-Yeşildirek Spor
maçına, ben milletle kuyruğa giriyorum, bilet alıyorum ve içeriye öyle
giriyorum. Benim gibi çok yok, toplasan belki Türkiye'de 50-100 kişi. Sizden
şunu rica ediyorum: Bu arkadaşlarımdan hiçbiri bilet parasından kaçınmıyor ama
ben 50 defa İstiklal Marşı’nı okuttuysam yurt içinde, yurt dışında, futboldan
sonra da bir değer verilmesini istiyorum. (MHP sıralarından alkışlar) Bir
serbest giriş kartı… 
(Mikrofon
otomatik cihaz tarafından kapatıldı)
SAFFET
SANCAKLI (Devamla) - Belli bir millî sayısını ayarlayalım -neyse o sayı- onun
üstündekilere serbest giriş kartı verelim. Ben 15 yaşında genç takımda oynarken
amatör kümede, benim serbest giriş kartım vardı. 
BAŞKAN
– Sayın Sancaklı, süreniz doldu. Bir dakikada toparlar mısınız rica etsem. 
SAFFET
SANCAKLI (Devamla) – İki dakika…
BAŞKAN
– Veremeyeceğim, bir dakikada toparlayın. 
SAFFET
SANCAKLI (Devamla) – Sayın Bakana hiç sataşmadım daha. 
BAŞKAN
– Yirmi dakikadır konuşuyorsunuz Sayın Sancaklı. 
SAFFET
SANCAKLI (Devamla) – Yok, hiç sataşmadım. 
GENÇLİK
VE SPOR BAKANI OSMAN AŞKIN BAK (Rize) – Eski takım arkadaşım. 
BAŞKAN
– Bir dakika ek sürenizi veriyorum. 
SAFFET
SANCAKLI (Devamla) – İkinci bir konu da Sayın Bakan -bunu da sizinle konuştuk-
biz milletvekilleri maça giderken Spor Bakanlığına yazı yazıyoruz. Siz sağ
olun, hiç kimseyi kırmıyorsunuz, herkese imza atıyorsunuz ama bu bizim gücümüze
gidiyor, bunu da sizinle konuştuk niye böyle oluyor diye. Dediniz ki: “Yeterli
koltuk sayımız yok, ona göre ayarlama yapıyoruz.” Ama benim şahsen çok gücüme
gidiyor. Yardımcımı arıyorum, diyorum ki: “Spor Bakanlığına yazı yaz.” Haber
bekliyoruz bakan imzalayacak mı imzalamayacak mı gideceğim maçı diye. Onun için
lütfen bu uygulamaya bir son verin, bunu illere bırakın, il müdürlüklerine,
onlar hallederler. 
Şimdi,
bütün bunları anlattım, anlattım, daha çok şey var. Ben Sayın Bakanımızı
tanıyorum, benim eski arkadaşım -hâlâ da arkadaşım yani eski arkadaşım derken-
bu problemleri kim çözecek Sayın Bakan? Bu Anadolu çocuklarının bu
problemlerini kim çözecek?
GENÇLİK VE SPOR
BAKANI OSMAN AŞKIN BAK (Rize) – Biz çözeceğiz. 
SAFFET SANCAKLI
(Devamla) – Sen çözmeyeceksin, ben çözmeyeceğim, bu Meclis çözmeyecek, kim
çözecek bunların problemlerini? 
MALİYE BAKANI
NACİ AĞBAL (Bayburt) – Biz çözdük ve çözmeye devam edeceğiz.
SAFFET SANCAKLI
(Devamla) – Evelallah, Sayın Bakanımız da burada. 
SELAHATTİN
MİNSOLMAZ (Kırklareli) – Saffet Başkan, biz arkadaş değil miyiz? 
SAFFET SANCAKLI
(Devamla) – Tabii ki arkadaşız. 
(Mikrofon
otomatik cihaz tarafından kapatıldı) 
SAFFET SANCAKLI
(Devamla) – Biz bu problemleri hep beraber çözeceğiz arkadaşlar.
GENÇLİK VE SPOR
BAKANI OSMAN AŞKIN BAK (Rize) – Hep beraber çözdük, çözmeye devam edeceğiz.
SAFFET SANCAKLI
(Devamla) – Hep beraber biz buradayız, Milliyetçi Hareket Partisi olarak
buradayız, ne lazımsa buradayız. Ben de bu Meclisin tek millî sporcusu olarak
buradayım. Ne yardım gerekiyorsa da yapmaya hazırız. 
Beni
dinlediğiniz için de teşekkür ediyorum.
Bütçemiz hayırlı
olsun. (MHP sıralarından alkışlar) 
BAŞKAN –
Teşekkür ederim Sayın Sancaklı.
Şimdi Milliyetçi
Hareket Partisi Grubu adına Manisa Milletvekili Sayın Erkan Akçay konuşacak. 
Buyurun Sayın
Akçay. (MHP sıralarından alkışlar) 
Süreniz on beş
dakika.
MHP GRUBU ADINA
ERKAN AKÇAY (Manisa) – Sayın Başkan, değerli milletvekilleri; Maliye Bakanlığı
ve Gelir İdaresi Başkanlığı bütçeleri üzerine Milliyetçi Hareket Partisi Grubu
adına söz aldım. Muhterem heyetinizi saygıyla selamlıyorum.
Konuşmama
öncelikle maliye politikasını değerlendirerek başlamak istiyorum. Maliye
politikasının 4 temel alt politikası var; vergi, harcama, borçlanma ve diğer
politikalar. Diğer politikalar bahsinde de alt başlık itibarıyla bütçe
politikasını, vergi dışı gelirleri, özelleştirmeyi, parayı, faizi, teşviki, dış
ticaret politikalarında hem ekonomi hem de maliye politikaları olarak
sayabiliriz.
Maliye
politikasında amaç, sadece bütçe dengesi değildir. Ekonomik dengesizlikleri
gidermek için de özellikle para politikasıyla ve saydığım politikalarla eş
güdüm hâlinde maliye politikaları uygulanır. Maliye politikasının başarısı,
kamu kesimi dengesinin açık verip vermediğine, vermişse bu açığın hangi düzeyde
olduğuna, kamu borç yükünün düzeyine bakılarak ölçülür. Bütçe açığının millî
gelire oranı bakımından son yıllarda nispeten başarılı bir maliye
politikasından bahsetmek mümkün, ancak bu maliye politikası sürdürülebilir bir
hâlde mi, ona bakmak lazım. Maliye politikasındaki göreli başarı bütçenin temel
geliri olan vergi gelirlerinden ziyade çoğunluğu tek seferlik vergi dışı
gelirlerden kaynaklanıyor. Ayrıca, kamu-özel iş birliği, yap-işlet-devret modeliyle
yapılan otoyollar, köprüler, şehir hastaneleri gibi Hazine garantili bazı
projeler var. Bu projelerin hayata geçişinde sorunlar var ve bu projeler
maalesef, ileride kamu harcamalarında büyük artışlara sebep olacaktır. 206
milyar lira tutarında 211 projede Hazine garantisi 420 milyar Türk lirası.
Sadece 18 şehir hastanesine devletin ödeyeceği kira bedeli ise 115 milyar
lirayı bulacak. Kamu borç stoku göreceli olarak dengedeyken özel kesim borç
stoku ve hane halkının borçluluğu da artmaktadır, rakamlara girmiyorum. Bütçe
açığı artarken cari açık da artıyor, ithalatsız üretim de yapamıyoruz, tüketim
de yapamıyoruz ve ithalatsız büyüyemiyoruz. Tüketimi artırmak için de yine
maliye politikasını devreye sokuyorsunuz. 2017 yılı içinde devreye giren maliye
politikası uygulamalarını başlıklar hâlinde saydığımızda istihdamı artırmaya
yönelik tedbir ve teşvikler, küçük ve orta ölçekli firmalara sağlanan finansman
desteği, konut ve dayanıklı tüketim malları sektörlerine yönelik vergi
indirimleri getirildi, 2018 yılı için de benzer müdahalelerin yapılacağı
açıklandı. Bu uygulamalara tüketim artırılıp ekonomiye geçici bir bahar havası
yaşatıldığını, aynı şekilde vergi gelirlerindeki artışla da bütçeye kaynak
aktarıldığını söylemek mümkün ancak bu gelişmeler sürdürülebilir olmayınca
geleceğe yönelik bir öngörüde de bulunamıyoruz. 
Özetle, ezcümle
ifade edecek olursak, maliye politikasının verimliliği ve sürdürülebilirliği
bağlamında önemli soru işaretleri vardır.
Bu noktada bütçe
verilerine ilişkin bazı önemli gelişmeleri de paylaşmak istiyorum. 2017 yılında
vergi gelirlerinin, hedefin 9,4 milyar lira üzerinde gerçekleşerek 520 milyar
lira olması bekleniyor. Buna rağmen torba yasalarla başta kurumlar vergisi,
özel tüketim vergisi ve motorlu taşıtlar vergisi olmak üzere vergi artışları
yapıldı. Asıl vergi artışları önümüzdeki günlerde olacaktır. Harçlar, damga,
ÖTV ve gelir vergisi dilim tutarları inşallah bir ok gibi fırlamaz. Yılbaşından
önce “güncelleme” adı altında vergi artışları olacağını da tahmin etmek zor
değildir. 
Vergi tahsilatı
artmakta, ancak buna karşılık vergi kalitesi de azalmaktadır, bozulmaktadır.
6736 ve 7020 sayılı borç yapılandırması kanunları kapsamında 30 Eylül 2017’ye
kadar vergi daireleri tarafından 22,5 milyar lira tahsil edildi. Bu rakam,
ocak-eylül döneminde tahsil edilen 385 milyar liralık tahsilatın yüzde 6’sına
denk gelmektedir. Bu gelirler 2019 yılından itibaren olmayacağına göre yerini
yeni vergiler alacak demektir. Ayrıca ek tahsilata rağmen ocak-ekim döneminde
vergi tahsilat oranı da yüzde 75’te kalmıştır.
Sayın Maliye
Bakanı, mükelleflerin 150 milyar TL tutarında katma değer vergisi alacağı
olduğunu ifade etmişti. Şu an bu tutar herhâlde 160 milyar liraya yükselmiştir.
Bu tutar, fazladan tahsil edilen ve mükellefe iade edilmesi gerekecek tutardır.
160 milyar, 2017 yılı bütçe gerçekleşme beklentisi olan 612 milyar liranın
yüzde 26’sına denk gelmektedir ki çok büyük bir rakamdır. Maliyenin mükellefe
borcu olan veya fazla tahsil edildiğini söyleyebileceğimiz yani iade edilecek
KDV olarak ifade edilen bu tutar kamu istatistiklerinde gözükmüyor. Sayın
Bakan, otuz yıllık uygulamanın sonucu olarak bu durumun çözüleceğini açıkladı.
Burada açıklanması gereken husus, 160 milyar lira mükellefe ödenecek mi, yoksa
silinecek mi? Nasıl çözülecek?
2017 bütçe açığı
hedefi 47 milyar liraydı, bugün hedefin -yüzde 32 üzerinde- 62 milyar TL
gerçekleşeceği tahmin edilmektedir. 
Yılın ilk altı
ayında beyaz eşya, mobilya ve konut sektöründe teşvikler verilirken yılın
sonlarına doğru meyve suyu ve limonataya ÖTV getirildi. Hükûmetin, uzun vadeyi
bir tarafa bırakın, orta ve kısa vadede dahi ekonomiyi okuyup bir öngörüde
bulunmakta sorunlar yaşadığını görüyoruz.
Tarımda yanlış
vergi politikası devam ediyor. Çiftçi kazanmadan vergi ödüyor. Yüksek mazot ve
gübre fiyatları nedeniyle üretim ve taşıma maliyetleri artıyor ve tüketici
yüksek fiyattan tüketiyor.
Bazı vergi
artışları enflasyon artışına neden olurken enflasyonun artması da bazı vergi
türlerinde zincirleme olarak artışa neden olmaktadır, rakamlara girmiyorum. 
Firmaların
kârlılığı düşerken bankaların kârlılığı artıyor. Kurumlar vergisi mükellefleri
incelendiğinde yarısının zarar beyan ettiği görülmektedir. Kâr eden
mükelleflerin gelir tabloları incelendiğinde finansman giderlerinin sürekli
arttığı görülmektedir. Firmaların finansman giderleri brüt satış kârının yüzde
25’ine dayanmıştır. Finansman giderinin faaliyet kârına oranı ise yüzde 70’leri
geçmiştir. Bunun sonucu olarak firmaların kârlılığı düşerken bankaların sürekli
olarak kârlılıklarını artırdıklarını görüyoruz.
Kamu
bankalarından elde edilen temettü gelirlerinde beklenenin üzerinde artışlar
olmuştur. Kamu bankalarının yanı sıra özel bankalar da kârlarını katlayarak
artırmış, vergi rekortmenleri arasında en üst sıralarda yer almıştır ve vergi
rekortmenleri listesinin ilk 10 sırasında 8 banka ve 2 kamu kurumu yer alıyor;
BOTAŞ ve Elektrik Üretim AŞ. 
Bir önemli
husus, vergi kayıtlı sektörlerden alınmaktadır. Yapılan her vergi düzenlemesi
kayıtlı ekonomiyi arttırmak yerine kayıtlı mükelleflerin vergi yükünü arttırmak
üzerine kurulmuştur ve vergiler daha çok akaryakıt, sigara, otomotiv, cep
telefonu, bankacılık faaliyetleri, faiz ile buna bağlı vergiler üzerinde
yoğunlaşmıştır. 
Maliye
politikasındaki görünen en önemli sorun olarak ifade edeceğimiz önemli
göstergelerinden birisi de vergi gelirlerinin millî gelir içindeki payıdır ve
bu oran 2016’da yüzde 17,5’tu, 2017 beklentisi de yüzde 17,1’dir. 2016’dan
2017’ye geçerken bu orandaki düşüş dikkat çekicidir. Geçtiğimiz günlerde
açıklanan, yüksek büyümeyi besleyen özellikle tüketim ve dış ticaret gibi
alanlardaki artışa bağlı olarak dolaylı vergilerdeki artışa rağmen bu oran
düşmektedir. 
Değerli
milletvekilleri, vergi, sadece kamu harcamalarının bir finansman aracı
değildir, aynı zamanda vergiciliğin sosyal boyutu da vardır ve bu da yıllar
içerisinde gün geçtikçe önem kazanmaktadır. Bu önemin adına biz kısaca
“vergilemede adalet” diyoruz veya “vergi adaleti” diyoruz. Ülkemizde vergi
adaleti de giderek bozulmaktadır. Vergi adaletinin en önemli göstergesi de
dolaylı ve doğrudan vergilerin mukayesesidir. Dolaylı vergilerin toplam vergi
gelirleri içindeki payı 2016’da yüzde 69’dur, 2017 yılı Ekim ayı itibarıyla da
bu yüzde 67’dir. 
Türk vergi
sisteminde önemli gördüğümüz bazı hususlar da şunlardır: Vergi mevzuatındaki
değişikliklerin sıklığı yatırım kararlarındaki öngörülebilirliği azaltıyor.
Vergi mevzuatı karışık bir yapıda. Kayıt dışı ekonomi, vergi istisna, muafiyet
ve indirimleri vergi adaletini bozduğu gibi vergi uyumunu da zorlaştırıyor ve
vergi yükümlülüğünü zamanında yerine getiren mükellefleri âdeta cezalandıran
aflar vergi adaletini de bozuyor, vergi bilincini de zayıflatıyor. Buna
karşılık, vergilerini düzenli ödeyen mükelleflerin mutlaka ödüllendirilmesi
gerekmektedir.
Sayın Başkan,
değerli milletvekilleri; bütün bakanlıkların olduğu gibi Maliye Bakanlığının da
bir mutfağı var. Binlerce Maliye çalışanının gözü kulağı bugün burada,
Meclisimizdedir. Merkez ve taşra teşkilatlarıyla beraber Maliye Bakanlığında ve
Gelir İdaresinde çalışma barışı maalesef kalmamıştır ve Maliye personeli
huzursuzdur. Aynı masalarda aynı işi yapan personel farklı maaş ve özlük
haklarına tabi tutulmuşlardır. “Eşit işe eşit ücret” sloganıyla çıkarılan ancak
hangi işin hangi işe eşit olduğu tanımlanmayan 666 sayılı Kanun Hükmünde
Kararname sonrasında oluşan ücret farklarından kaynaklı haksızlıklar altı
yıldır kronikleşmiştir.
Uzmanlar
arasında merkez-taşra ayrımı devam ediyor. Bu, haksızlıktır. Uzmanın merkezi,
taşrası olur mu? Uzman uzmandır.
Gelir uzman
yardımcılığına giriş sınavlarında sadece tek il tercihinde bulunulması
nedeniyle yüksek puanlı pek çok kişinin başarısı ve hakkı heba edilmektedir.
Bunun en az 2 veya 3 il tercihine çıkarılması çok yerinde olacaktır.
Bir de verilen
sözlere bakalım. Sayın Maliye Bakanı 17 Martta Konya’da, 30 Martta Sakarya’da
defterdarlık uzmanlığı için kurum içi uzmanlık sınavı açılacağını ifade etti
ancak dokuz aydır bir gelişme yok. Yine, 8 Nisanda Gelir İdaresi Başkanlığı
merkez ve taşra teşkilatı kadrolarındaki personel için kurum içi uzmanlık
sınavı açılacağını ifade etti ve sekiz aydır herhangi bir gelişme yok.
Maliye personeli
verilen sözlerin gereği olarak bugün Sayın Bakandan bir müjde beklemektedir.
Uzmanlık kadrolarındaki merkez-taşra ayrımına son verilmelidir.
666 sayılı Kanun
Hükmünde Kararname’yle kaldırılan fazla çalışma uygulaması yeniden
başlatılmalı; bayramlarda, idari izinlerde çalışan personele fazla çalışma
ücreti verilmelidir.
Gelir
uzmanlarının geçmişte yapılan ortak sınavlardan kaynaklanan mağduriyetleri hâlâ
giderilmemiştir. Bu konunun mutlaka bir şekilde çözüme kavuşturulması gerekir. 
Engelli,
teknisyen yardımcısı, yardımcı hizmetliler sınıfı ve diğer personel için
görevde yükselme ve unvan değişikliği sınavı açılmalıdır.
Çalışanlara
ödenen özel hizmet tazminatları, diğer kamu kurumlarında aynı unvanda
çalışanlara ödenen tazminat oranlarına getirilmelidir. Taşrada görev yapan
müdürlerin ek göstergeleri de yükseltilmelidir.
Muhasebe ve
Millî Emlak denetmenlerinin emsallerine göre düşük olan görev, yetki,
sorumluluk ve özlük hakları düzeltilmelidir.
Gelir ve gider
birimlerinde çalışan personele kurum içi uzmanlık sınavı açılmalıdır.
(Mikrofon
otomatik cihaz tarafından kapatıldı) 
BAŞKAN –
Tamamlayın lütfen Sayın Akçay.
ERKAN AKÇAY
(Devamla) – Teşekkür ederim Sayın Başkan. 
Tekrar ediyorum:
Gelir ve gider birimlerinde çalışan personele kurum içi uzmanlık sınavı mutlaka
açılmalıdır.
Sözlerime burada
son verirken muhterem heyetinizi bir kez daha saygıyla selamlıyorum ve Maliye
Bakanlığı ile Gelir İdaresi Başkanlığının bütçesinin ve tüm bütçenin hayırlı
uğurlu olmasını diliyorum, saygılar sunuyorum. (MHP sıralarından alkışlar) 
BAŞKAN –
Teşekkür ederim Sayın Akçay.
Şimdi de
Milliyetçi Hareket Partisi Grubu adına İstanbul Milletvekili Sayın İsmail Faruk
Aksu konuşacaklar.
Buyurun Sayın
Aksu. (MHP sıralarından alkışlar)
Süreniz on beş
dakika.
MHP GRUBU ADINA
İSMAİL FARUK AKSU (İstanbul) – Sayın Başkan, sayın milletvekilleri; 2018 Yılı
Merkezi Yönetim Bütçe Kanunu Tasarısı’nın Özelleştirme İdaresi Başkanlığı, Kamu
İhale Kurumu, Kamu Gözetimi, Muhasebe ve Denetim Standartları Kurumu bütçeleri
üzerine Milliyetçi Hareket Partisi Grubu adına söz aldım. Genel Kurulu ve
ekranları başında bizi izleyen muhterem vatandaşlarımızı saygıyla selamlıyorum.

Cumhuriyetimizin
kurucusu Mustafa Kemal Atatürk “Askerî zaferler ne kadar büyük olursa olsun
iktisadi zaferlerle taçlandırılmazlarsa kazanılan zaferler yaşayamaz.” diyerek
istikbal ve istiklalimiz için ekonominin önemini vurgulamıştır. Bu anlayıştan
hareket eden kurucu kadrolar, cumhuriyetimizin ilk yıllarında iktisat
politikasının temel hedefini “güçlü bir millî ekonominin kurulması” olarak
belirlemiştir. Özel sektörün yeterli sermaye birikimine sahip olmaması
sebebiyle birçok sanayi tesisi, ekonomik büyümenin ve kalkınmanın esas unsuru
olan devlet tarafından kurulabilmiştir.
Nitekim, Türkiye
Cumhuriyeti’nin kuruluşunun ardından geçen kısa sürede çok sayıda fabrika,
banka, kurum ve kuruluşla ülkemizin hızla kalkınması için önemli hamleler
yapılmıştır. 1930’lu yıllardan itibaren kurulan kamu iktisadi teşebbüslerinin temel
amacı, üretimin yetersizliğinin giderilmesi olmuştur. Özel girişimler eliyle
ürün arzının başlamasıyla ise birçok KİT’in varoluş amacının ortadan kalktığı
düşüncesiyle bu kuruluşların özelleştirilmesi gündeme gelmiştir.
Türkiye'de 1994
sonrasında başlayan özelleştirme uygulamalarında asli amaç, kamu kuruluşlarının
sermaye piyasalarında halka arz yoluyla satılması suretiyle sermayenin tabana
yayılmasıdır. Ancak mezkûr tarihlerde kamu işletmeciliğinin geldiği durum
bahane edilerek bu kuruluşların ne olursa olsun elden çıkarılması gerektiği
anlayışı hâkim olmuştur. Böylesi bir anlayışa dayanan özelleştirme politikası
da özelleştirmeler yoluyla kamu kaynaklarının tabana yayılmasını, rekabetçi bir
piyasanın oluşmasını, üretimin ve istihdamın artırılmasını sağlamaktan uzak
kalmıştır.
Bize göre,
özelleştirmeyle ekonomide rekabet ortamının tesis edilmesi, kamu maliyesi
üzerindeki yükün hafifletilerek kaynakların etkin kullanılması, üretim ve
istihdam artışı sağlanması, teknoloji transferi ve ihracat kapasitesinin
geliştirilmesi amaçlanmalıdır. Devlet tekellerinin yerini özel sektör
tekellerinin alması önlenmeli, uygulamada şeffaflık ilkesi tam anlamıyla hâkim
kılınarak kamu vicdanını rahatsız eden hiçbir girişime izin verilmemelidir. 
Son on beş
yıllık özelleştirmelere bakıldığında, blok satışların toplam satışlar
içerisindeki payı yüzde 32, tesis ve varlık satışlarının oranı yüzde 50
olmuştur. Halka arz yoluyla yapılan satışlar toplam satışlar içerisinde sadece
yüzde 14’lük paya ulaşabilmişken borsada yapılan satışlar ise yüzde 2
seviyesinde kalmıştır. Bu tablo, özelleştirme politikalarının asli amaç ve
hedeflerine ulaşamadığını ve sermayenin tabana yayılması bakımından etkin
olamadığını göstermektedir. “Al, ne yaparsan yap.” şeklindeki yanlış
özelleştirme politikaları sonucunda birçok kuruluş özelleştikten sonra
kapatılmış, üretimin devamı sağlanmamış, kuruluşların mal varlıkları, arazi ve
diğer gayrimenkulleri başka amaçlarla kullanılmış veya satılmıştır. 
Türkiye
1985-2017 döneminde toplam 68,2 milyar dolar tutarında özelleştirme yapmıştır.
Bunun 60,2 milyar doları yani yüzde 88’i 2003 sonrasında gerçekleştirilmiştir.
Birçok stratejik kurumun satılmasına ve büyük özelleştirme gelirine rağmen
2002’de 129,5 milyar dolar olan dış borcumuz 2017’nin ikinci çeyreği itibarıyla
432,4 milyar dolara çıkarak yüzde 234 oranında artmış, kişi başına düşen dış
borç miktarı da 5.400 doları geçmiştir. Özelleştirme gelir hedefinde istenilen
sonuç elde edilememiş, gayrisafi hasılaya oranla binde 6’lık 2017 yılı
özelleştirme gelir beklentisinin de ancak üçte 1’ine ulaşılabilmiştir. 
Rekabetçi bir
özel sektörün daha verimli olacağı yaklaşımına dayanan özelleştirmelerle,
üretimin ve istihdamın artırılmasıyla kamu maliyesi üzerindeki yükün
hafifletilmesi yönündeki beklenti de gerçekleşmemiştir. Özellikle tarımsal
kuruluşların özelleştirilmesi kırsal kalkınma politikalarını sekteye uğratmış,
tarımsal üretimi azaltmış, çiftçimizi mağdur etmiş, işsizliğin ve büyük
kentlere göçün önemli bir sebebi olmuştur. Bu durum, tüm kamu politikalarının
birbiriyle uyumlu bir şekilde belirlenmesi ve uygulanmasının ne kadar önemli
olduğunu bir kez daha göstermiştir. 
Değerli
milletvekilleri, özelleştirmelerde ve diğer kamu ihalelerinde temel ölçü, millî
kaynaklarımızın korunması, yetim hakkının ve kamu yararının gözetilmesidir. Bu
sebeple, özelleştirme süreçlerinin aynı zamanda yolsuzluklarla mücadele
anlayışı içinde değerlendirilmesi de bir zarurettir. Zira özelleştirme
uygulamaları yer yer kamudaki çürümüşlüğün, siyasetçi-iş adamı-bürokrat
üçgeninde gelişen yolsuzluk ve usulsüzlüklerin kendini gösterdiği bir alan
olabilmektedir. Kasasında bulunan nakit miktarına veya üretimin devamı yerine,
sadece gayrimenkulleri için özelleştirilen, özel vergi düzenlemeleriyle mali
avantaj sağlanan ve şeffaflık temelinde eksiklikler bulunan özelleştirmeler de
maalesef ki yaşanmıştır.
MHP olarak
beklentimiz, millet emaneti olan devlet idaresinde yolsuzluklara fırsat
verilmemesi, yetim hakkına el uzatanlardan hesap sorulmasıdır; özelleştirme
uygulamalarının hukuki boşluklardan kaynaklı suistimallere fırsat vermemesi,
devletin sahip olduğu imtiyazlar ve varlıkların satışında kamusal faydanın
yeterince dikkate alınması, kritik sektörlerdeki özelleştirmelerde millî,
stratejik tercih ve önceliklerin göz önünde bulundurulmasıdır. 
Burada dikkat
çekmek istediğim bir konu da Tapu Kanunu’nda ve Sermaye Piyasası Kanunu’nda
yapılan değişikliklerle herhangi bir şarta bağlı olmaksızın, mütekabiliyeti de
esas almayan bir yaklaşımla yabancılara mülk satışına imkân verilmiş olmasıdır.
Bu durum, ülkemizin millî güvenliğinin ve stratejik önceliklerinin göz ardı
edilmesine yol açılabilecek mahiyette bir düzenleme olup yargı süreçlerinden
sonra satışlara kısmi bir sınırlama getirilmiş olması da bu yöndeki riskleri
bertaraf etmemiştir.
Özelleştirmeyle
ilgili son olarak da 2016 Yılı Kesin Hesap Kanunu’na ilişkin Sayıştay
Raporu’ndaki bazı tespitlere değinmek istiyorum. Raporda, doğrudan temin ve
pazarlık yöntemiyle yapılan mal alımları tutarının yüzde 10 limitini fazlasıyla
aştığı yönünde bir tespit bulunmaktadır. Doğrudan alımların toplam ödenek
içindeki payının yüzde 23’e ulaşmasına rağmen, yasal zorunluluk olduğu hâlde
Kamu İhale Kurulunun uygun görüşünün alınmamış olması, Sayıştay raporunda da
belirtildiği üzere mevzuata aykırılık teşkil etmektedir. 2015 Sayıştay
Raporu’nda da yer alan ve idarece gereğinin yapılacağı cevabı üzerine izlenecek
hususlar arasına dâhil edilen bu hatanın 2016’da da devam ettiği
anlaşılmaktadır. Esasen bütçe yılı başında ödeneklerin tespiti ve ihtiyaç
planlamasının gerçekçi bir şekilde yapılması doğru olanıdır. Bununla birlikte,
doğrudan temin yoluyla mal alımında öngörülen yüzde 10 sınırının aşılması söz
konusu olduğunda Kamu İhale Kurulunun uygun görüşünün alınması zorunludur.
Diğer taraftan,
büyük bir kurumsal yapı ve yetişmiş insan kaynağına sahip olduğu hâlde
Özelleştirme İdaresi Başkanlığının asli görevi kapsamındaki birçok işi
danışmanlık firmaları aracılığıyla yaptırdığı görülmektedir. Hatırlanacağı
üzere geçtiğimiz yılın Sayıştay raporunda bu danışmanlık meselesi eleştirilmiştir.
Bu yolun yaygınlığı, kamu kaynaklarının ne ölçüde yerinde kullanıldığı
konusunda kamuoyunda kuşku uyandırmaktadır. Bilindiği gibi denetimin bir amacı
da idarenin geliştirilmesine katkı sağlamaktır. Bu sebeple, idarelerin denetim
sonuçlarının gereğini mutlaka yerine getirmeleri gerekmektedir. Her yıl aynı
tespitlerin yapılması denetim sonuçlarının idare tarafından ciddiye alınmadığı
anlamına gelecektir ki bu da yönetimin temel fonksiyonlarından olan denetimin
amacına ulaşmasına engel olacaktır.
Değerli
milletvekilleri, kamu alımları potansiyeli oldukça yüksek olan Türkiye’de Kamu
İhale Kurulunun uygulamada görülen sorunları da giderecek şekilde ihale
sistemini iyileştirecek, ortaya çıkan sorunlara müdahale edebilecek ve tarafsız
çözümler üretebilecek bir yapıda olması gerekir. Bilindiği üzere 4 Ocak 2002
tarihinde kabul edilen 4734 sayılı Kamu İhale Kanunu’yla yolsuzluklara zemin
hazırlayan unsurların ortadan kaldırılması amaçlanmıştır. Türkiye’nin yaptığı
en önemli reformlardan birisi olan bu düzenleme, 2003’ten itibaren mezkûr
amacın gerçekleşmesine mani olabilecek istisna hükümlerle değişikliğe
uğramıştır. İhale yasasında fonksiyonel veya kurumsal istisnalar oluşturmak,
kamu harcamalarının uygunluğu ve denetlenmesi ile ihalelerin güvenilirliği
konusunda soru işaretleri oluşturmaktadır. Ülkemizde 2016 yılında bütçe
giderlerinin yaklaşık yüzde 30’unu teşkil eden 173,7 milyar liralık kamu alımı
yapılmış, 2017 yılının ilk dokuz ayında ise bu tutar 178,8 milyar lira olarak
gerçekleşmiştir. Kuşkusuz, bu kadar büyük ve önemli bir mali alanın hukuki
altyapısının, uygulamada istismara imkân vermeyecek şekilde tanzim edilmesi
şarttır. 
İhale yasasının
çıkartıldığı ilk yıllarda, örneğin 2003 yılında, açık ihale usulüyle yapılan
kamu alımlarının oranı yüzde 82 ve pazarlık usulüyle yapılan kamu alımlarının
oranı yüzde 17 olarak gerçekleşmişken 2016 yılında açık ihale usulüyle yapılan
alımların oranı yüzde 73’e düşmüş, pazarlık usulüyle yapılan alımların oranıysa
yüzde 26’ya çıkmıştır. Bu dönemde doğrudan temin yoluyla yapılan alımlar 8 kat
artmıştır. Kamu alımlarının genel ihale usulleri yerine doğrudan temin
suretiyle yapılması, yolsuzluk ve usulsüzlüklere açık bir ortam oluşturmakta,
yolsuzluk iddialarını da beraberinde getirmektedir. Oysa yolsuzluklarla etkin
bir mücadele için öncelikle buna zemin hazırlayan hukuki, idari ve kurumsal
eksikliklerin giderilmesi, caydırıcı müeyyidelerin getirilmesi, etkin bir
denetim mekanizmasının oluşturulması ve insan gücü kalitesinin iyileştirilmesi
gerekmektedir. Bu çerçevede, suistimale açık alan hâline gelen istisna
uygulamalarına da son verilmelidir. 
Hizmetlerin
sağlıklı bir zeminde yürütülmesi için denetim vazgeçilmezdir. Denetimsiz
ihalelerde nelerin eksik ya da yanlış olduğu bilinmeyecek, ihale sürecinin
iyileştirilmesi mümkün olamayacaktır. Bu doğrultuda, Kamu İhale Kurumunun ihale
sistemine yönelik olumsuz müdahaleleri önleme ve sistemi geliştirmede etkinlik
kazanması icra bağımsızlığı içinde hareket ederek kuruluş gayesini tam
anlamıyla yerine getirmesi ve uygulamadaki eksikliklerini gidermesi bir
zarurettir. 
Öte yandan, kamu
ihaleleri çerçevesinde yerli üretimin desteklenmesinin de önemli bir ihtiyaç
olduğunu değerlendiriyoruz. Esasen, bu yönde bazı düzenlemelerin yapıldığı da
bilinmektedir. Kurumun yayınladığı istatistiklerden anlaşıldığı kadarıyla, bu
kapsamda yabancı isteklilere açık olan 17.158 adet ihalenin yüzde 34’ünde yerli
malı lehine fiyat avantajı uygulanmıştır. Bu yöndeki düzenlemelerin millî
sanayinin ve yerli üreticinin güçlendirilmesi adına olumlu olduğunu da ifade
etmek istiyorum. 
Değerli
milletvekilleri, finansal piyasalardaki derinlik ve ekonomik yapılardaki
karmaşıklık güvenilir bilginin önemini artırmış, mali bilgilerin uluslararası
seviyede karşılanabilir olmasını zorunlu kılmıştır. Spekülasyonlara açık
finansal piyasalarda özellikle küçük yatırımcının ani dalgalanmalar karşısında
hakkının ve güvenliğinin korunması ise bu alandaki kurumların gerekli
tedbirleri almasıyla mümkün olabilecektir. Piyasaların kullandığı en önemli
bilgi kaynaklarından biri olan finansal tablolardaki bilgilerin tam, doğru,
gerçeğe ve ihtiyaca uygun olması piyasaların etkin işlemesi bakımından çok
önemlidir.
Hatırlanacağı
gibi gelişmiş ülkelerde yaşanan iflaslar ve muhasebe skandalları, 2000’li
yılların başından itibaren pek çok ülkede düzenleme ve denetleme yetkilerini
haiz bağımsız kamu gözetimi kurumlarının kurulmasına yol açmıştır. Bu amaçla,
ülkemizde de Kamu Gözetimi, Muhasebe ve Denetim Standartları Kurumu
kurulmuştur. Amacı, ilgililerine tam, gerçeğe ve ihtiyaca uygun
karşılaştırılabilir bilgi vermek olan kurumun, uygulamalarıyla, finansal
bilgilerin ölçülmesinde ve tabloların değerlendirilmesinde bağımsız bir güvence
olması mutlaka sağlanmalıdır. 
Bu düşüncelerle,
kurumların 2018 yılı bütçelerinin ülkemize ve milletimize hayırlı olmasını
diliyorum. Gazi Meclisin siz değerli üyelerini saygıyla selamlıyorum. (MHP
sıralarından alkışlar)
BAŞKAN –
Teşekkür ederim Sayın Aksu.
Sayın
milletvekilleri, böylelikle Milliyetçi Hareket Partisinin grup adına
konuşmaları da bitmiş oldu.
Şimdi Cumhuriyet
Halk Partisi Grubu adına yapılan konuşmaları dinleyeceğiz. 
İlk olarak
İstanbul Milletvekili Sayın Erdoğan Toprak konuşacaklardır. 
Buyurun Sayın
Toprak. (CHP sıralarından alkışlar) 
Süreniz on
dakika. 
CHP GRUBU ADINA
ERDOĞAN TOPRAK (İstanbul) – Sayın Başkan, değerli milletvekili arkadaşlarım;
öncelikle hepinizi saygıyla selamlarım. 
Ben bütçenin
mali konusuna değinmeyeceğim. 
Gönül ister ki
daha çok imkânımız olsun, bu ülkenin gençlerine, sporuna daha çok pay ayıralım.
Ama başka eksikleri de söylemek isterim. Söylerken de Sayın Bakanın amatör
kulüplerden gelmiş olmasını, federasyon başkanlığı yapmış olmasını Türk sporu
için bir şans olarak görüyorum. Umut ederim ki daha önce bu kürsülerde
söylediğimiz ama dikkate alınmayan, Sayın Cumhurbaşkanı tarafından söylendikten
sonra dikkate alınan o konuların tahribat yarattıktan sonra göz önüne
alınmasının bu dönem olmamasını temenni ederim. 
Değerli
arkadaşlarım, bu ülkede dopingi dile getirdik, bu ülkede yabancı devşirme
sporcuların sorunlarını dile getirdik, stat isimlerinin arena olmasının
yanlışlığını bu kürsüden defalarca dile getirdik ve bu ülkenin kurucusu olan
Ulu Önder Atatürk’ün isminin sökülüp arenalara çevrilmesinin yanlış olduğunu
dile getirdik ama bizim söylediğimiz ne hikmetse dikkate alınmadı ama Sayın
Cumhurbaşkanı söyledikten sonra apar topar arenalar gitti. Peki, arenalar gitti
de yerine ne geldi? Arkadaşlar, arenalar gittiğinde yerine tekrar Atatürk
isminin geri gelmesini arzu ederdik ama gelmedi; Bursa Atatürk Stadı “Bursa
Stadyumu” oldu, Antalya Atatürk Stadı “Antalya Stadyumu” oldu, Afyon Atatürk
Stadı “Kocatepe Stadyumu” oldu, Konya Atatürk Stadı “Konya Stadyumu” oldu. Yani
bunun altındaki mantığı çok anlamış değilim. Biz geçmişimize sahip çıkamazsak,
geçmişteki değerlerimizi onore edemezsek bizim geleceğimiz olmaz. Bu ülkeye
hizmet eden herkesi bizim saygıyla anmamız lazım. Hele Mustafa Kemal Atatürk
gibi bu ülkede bağımsızlık, özgürlük, özgürce ezanın okunması için büyük
mücadele veren önderin isminin sökülmesini üzüntüyle karşılıyorum. 
Sayın Bakanı
Plan ve Bütçede sunumunda takip ettik, dediler ki: “8 milyona çıktı lisanslı
sporcu sayısı.” Aldıklarında 800 bindi, 8 milyona çıktı. Bundan çok mutlu olduk
yani 1’e 10 artış bizi mutlu eder. Peki, aynı oranda başarı var mı? Aynı oranda
başarı yok. 
Başarıya
baktığınızda, eskiden dünya 3’üncüsü bir millî takım vardı, şimdi play off’lara
dahi kalamayan bir millî takım var. Oradan çok acı bir örnek daha söyleyeyim:
2011’den beri Suriye savaşta, kendi ülkesinde idman yapamıyor, Suriye Millî
Takımı play off’lara kalıyor ama Türk Millî Takımı play off’lara kalamadı. 12
Dev Adam vardı, 12 Dev Adam gruptan çıkamadı. Filenin Sultanları vardı, Filenin
Sultanları ne hâlde belli değil. Türkiye’nin halterle dünya gururu vardı, Naim
Süleymanoğulları vardı, Halil Mutlular vardı, halter bugün yasaklı
federasyonlar arasında arkadaşlar. Neden? Dopingli olduğu için Halter
Federasyonu yasaklılar listesinde. Eskiden bazı sporcular dopingden dolayı
yasaklı konuma gelirdi ama şimdi bakıyorsunuz federasyonlarımız yasaklı
durumda. Bu, Türkiye’nin en büyük açmazlarından bir tanesi. 
Bütçeye büyük
paylar ayırdıklarını söyledi AK PARTİ’li milletvekili arkadaşlarım, sporun
başarısından, statların güzelliğinden bahsettiler. Arkadaşlar, önemli olan o
statlar değil, önemli olan o statlarda yarıştıracağınız evlatlarınızdır. Eğer
siz oralarda evlatlarınızı yarıştıramıyorsanız, orada devşirmelerle veya büyük
transferlerle getirdiğiniz sporcular yarışıyorsa orada bir sorun vardır, bu
bir. 
İkinci bir
noktaya daha değineceğim. Sayın Bakanım, özellikle sizden rica ediyorum,
statların çok amaçlı olması lazım. Yani, statlar sırf yılda 17 tane maç
oynanan, 365 günün 17 günü kullanılan statlar olmamalı. Biz bu kadar zengin bir
ülke değiliz. Statları çok amaçlı yapacaksınız, orada antrenmanlar da olacak,
orada öğrenciler de gelip sporda idmanını yapacaklar ama anlaşılan, yanlış algı
şu: “Statları yaptık her şey bitti.” Statlarla, betonla Türk sporu kalkınmaz,
betonla Türk gençliğini de kalkındıramazsınız. Bugün gelinen noktaya bakın.
Türk gençliğinin
en büyük sorunlarından bir tanesi amatör liglerdir. Sayın Bakan, siz Amatör
Kulüpler Federasyonundan geliyorsunuz. 6 bin tane amatör spor federasyonu var,
hepsinin durumu içler acısı, kapılarına anahtar vurulmak üzere. Hoca desteği
yok, finansman desteği yok, federasyonlar üvey evlat olarak bakıyor. Neden?
Çünkü federasyonun 250 tane üyesi var, 6 bin tane amatör kulübün oradaki
temsili 10 kişi, 10 üye. Diğer tarafta, Süper Lig’de bir takımın o kadar üyesi
var. Niye amatör kulüplerle uğraşsın?
Amatör
kulüplerin başında bir bela daha var. Kendilerinin vergi verdiği belediyeler
onların semt sahalarını elinden alıyor. Semt sahalarını elinden almak da
yetmiyor, o bölgedeki topladığı vergilerle spor kulüpleri kuruyorlar,
profesyonel kulüpler kuruyorlar. Arkadaşlar, belediyelerin görevi o semtteki
gençliğe hizmet etmektir, Süper Lig’de takım kurmak değil. Süper Lig’de takım
kuruyorlar, o bölgeden topladıkları vergileri oralara, transfere harcıyorlar;
bu da yetmiyor, o bölgede yetişen Türk gençlerinin önünü kesiyorlar yani
gençliğimizin önünü belediyelerle yok ediyoruz. 
Federasyonlarda
durumlar içler acısı. Türk sporunda başarıdan bahsediyoruz. Arkadaşlar, Türk
sporunda başarıdan bahsediyoruz ama Türk sporunu devşirmelere emanet etmişiz.
Yani, bakın, masa tenisinde Melek Hu, Ahmet Li, Bora Vang, Cem Zeng, Şirin He.
Kim bunlar? Bunlar Türk Millî Masa Tenisi Takımı oyuncuları. Peki, bir tane
Türk var mı Sayın Bakanım? Yok. 
Sonra, atletizmi
kime teslim ettiniz? Afrikalılara. Kenya’dan Amos Kibitok’u Aras Kaya yapmışız,
Mirriam Maiyo’u Meryem yapmışız, Stanley Kiprotich’yu Ali Kaya yapmışız, Vivian
Jemutai’yu da Yasemin Can yapmışız. Ya arkadaşlar, böyle Türk sporu bir yere
gelmez, başarıdan da bahsedemezsiniz. Yani bana ondan sonra “Türk sporu
başarılı.” diyorsunuz. Başarının karnesi nedir arkadaşlar biliyor musunuz?
Olimpiyatlardır. Yani burada üç tane belediyenin yaptığı organizasyonlarla
kendimizi aldatmayalım. Bu tip organizasyonları yapın ama bu, bizim başarı
ölçümüz değil. 
Bakın, olimpiyatlarda,
2004’te 11 tane madalya var, 2008’de 7’ye düşmüş, 1 tanesi dopingli, gitti.
2012’de 4 tane var, 3 tanesi dopingli, o da gitti, 1 tane kaldı. 2016 Rio
Olimpiyatları’nda 8 tane var, orada da ne kadar dopingden gider onu bilmem.
Yani koskoca bir Türkiye’nin, 8 milyon lisanslı sporcusu olan bir Türkiye’nin 1
madalya almasına başarı denebilir mi, size soruyorum? 
Arkadaşlar, işte
biz bu gençlere sahip çıkamadığımız zaman, gençlik iki tarafa doğru kayıyor;
bir tanesi sentetik uyuşturucu. Türkiye sentetik uyuşturucu cenneti hâline
gelmiş. Bu evlatlar hepimizin, bu salonda bulunan hepimizin evlatları. Sentetik
uyuşturucu kullanan 1 milyon 300 bin Türk genci var çünkü siz bunları sporda
yeterince o sporun kolu kanatları altına alamadığınız için, eğitimle…
GÖKCEN ÖZDOĞAN
ENÇ (Antalya) – O rakamlar nereden?
ERDOĞAN TOPRAK
(Devamla) – Bakarsan öğrenirsin.
Bonzai ne kadar
olmuş biliyor musunuz arkadaşlar? 5 TL. AMATEM’leri yapıyorsunuz. Ben de
görüyorum ki sorunu siz de fark etmişsiniz, teşekkür ederim. AMATEM’leri
yapmanızı da doğru buluyorum. Gençlerimizin oradan kurtarılmasını saygıyla
karşılıyorum. AMATEM’lerin sayısı şu anda 60’larda ve hızla da artıyor, doğru
ama bu çözüm değil. Çözüm: Bu gençlere daha fidanlığında sahip çıkmak yani
AMATEM’ler kanalıyla değil.
Bir
başka nokta da -benden önce Saffet Bey söyledi- gençleri kumara teslim ettik.
Bu ülkede eğitime, Vikipedi’ye ulaşım yasak ama kumarhanelere ulaşım serbest ve
kumarla Türk gençliğinin…
(Mikrofon
otomatik cihaz tarafından kapatıldı)
ERDOĞAN
TOPRAK (Devamla) - 50 milyar dolarlık bir rant döndüğünü görüyoruz.
BAŞKAN
– Bir dakika daha ek süre vereyim Sayın Toprak, tamamlayın lütfen.
ERDOĞAN
TOPRAK (Devamla) – Sevgili Başkanım, Sayın Bakanım; hızla süremi bitireceğim.
Acil olan 12 madde var, onları size yazılı olarak vereceğim Sayın Başkan izin
verirse.
1)
Acilen spor şûrasını toplayın.
2)
Federasyonları gözden geçirin. Türk gençliği federasyonların keyfine
bırakılmayacak kadar önemlidir. “Federasyonlar özerk.” diyebilirsiniz. O zaman,
Spor Bakanlığının bu kadar başarısızlığı görüp de federasyonlara el koymamasını
da yanlış bulurum. Federasyonlar babalarının çiftlikleri gibi 150 ile zaman
zaman 300 delege arasına sıkıştırılmış, sen, ben, bizim oğlan oynuyor, Türk
sporuna böyle başarı gelmez. Türk sporunun gelişimi anaokulundan başlayarak
taramalarla bu ülkenin gençlerini tertemiz bir şekilde spora atmakla olur.
Burada size 12 tane maddem var, bunu size takdim edeceğim. Bu ülkenin gençleri
hepimizin. 
Açıkça
söylüyorum: Sporla ilgili hangi adımı atarsanız atın olumlu tüm adımlarda
Cumhuriyet Halk Partisi olarak arkanızdayız. 
(Mikrofon
otomatik cihaz tarafından kapatıldı)
ERDOĞAN
TOPRAK (Devamla) - Cumhuriyet Halk Partisi olarak parti ayrımı yapmıyoruz çünkü
bu gençlik hepimizin.
Hepinize
saygılar sunarım. (CHP sıralarından alkışlar)
BAŞKAN
– Teşekkür ederim Sayın Toprak. 
Cumhuriyet
Halk Partisi Grubu adına ikinci olarak Hatay Milletvekili Sayın Hilmi Yarayıcı
konuşacaklar.
Buyurun
Sayın Yarayıcı. (CHP sıralarından alkışlar)
Süreniz
sekiz dakika. 
CHP
GRUBU ADINA HİLMİ YARAYICI (Hatay) – Sayın Başkan, değerli milletvekilleri; ben
de Spor Genel Müdürlüğü bütçesi üzerine grubum adına söz almış bulunmaktayım.
Sizleri, yüce heyeti, ekranları başında bizleri izleyen bütün vatandaşlarımızı
sevgi ve saygılarımla selamlıyorum. 
Sözlerime
başlamadan önce, “spor” dediğimiz için elbette, hemen birkaç gün önceki olay
geliyor aklımıza. Eski sporcu ve şimdilerin futbol yorumcusu Rıdvan Dilmen’in
Deniz Gezmiş’in parkası üzerinden yaptığı bir değerlendirmeye ve benzetmeye
değinmek isterim. 
Sayın Dilmen’e
bir şeyi hatırlatmak isterim. Deniz Gezmiş’i Deniz Gezmiş yapan parkası değil,
onun cüretkârlığı, yüreği, bilinci, cesareti, bilgisi ve haklılığıdır. (CHP
sıralarından alkışlar) 
BÜLENT TURAN
(Çanakkale) – Niye astınız o zaman? Siz astınız. 
HİLMİ YARAYICI
(Devamla) – Onu da anlatırım. Sataşmadan ayrıca söz alacağım o zaman. 
Öncelikle, Deniz
demek, hiçbir çıkar gözetmeden ezilen halkların yanında olmak, onlar için bedel
ödemektir; yeri geldiğinde yüreğiyle, silahıyla Filistin’de Filistin halkının
yanında olmak demektir; yeri geldiğinde 6’ncı Filo’yu kıble edinenlere karşı
korkmadan Amerikan askerlerini sille tokat denize dökmektir; yeri geldiğinde
ülkemizi Amerikan üsleriyle dolduranlara karşı “Bağımsız Türkiye” şiarıyla eyleme
geçmektir. Kimse bizim değerlerimizi emperyalistlerle iş tutanlara (….)(x) deyip Yahudi
lobilerine İsrail’le ilişki kurmak için milyon dolarlar harcayan, Filistin
davasını ne yazık ki 20 milyon dolara satılığa çıkaranlarla bir tutmasın. 
Sayın Başkan,
değerli milletvekilleri; adı çeşitli dönemlerde değişse de ilk temelleri 1922
yılında atılan Spor Genel Müdürlüğü 1938 yılında kurumsal kimliğine kavuşmuş
köklü bir kurumumuzdur. Kuruluş amacı da Anayasa’nın 59’uncu maddesinde yer
alan “Devlet, her yaştaki Türk vatandaşlarının beden ve ruh sağlığını
geliştirecek tedbirleri alır; sporun kitlelere yayılmasını teşvik eder.”
ilkesini hayata geçirmektir. Ancak AKP iktidarıyla devlet bu alandaki
sorumluluğunu adım adım terk etmektedir. Son zamanlarda bir furyadır gidiyor,
il müdürlükleri sahip oldukları tesisleri bir bir federasyonlara devrediyor.
Türkiye'nin başkentinde artık yoksul çocukların ücretsiz spor yapabileceği bir
jimnastik salonu, bir atletizm sahası yoktur. Birçok ilde bu ve benzeri birçok
tesis federasyonlara devredildiği için spor tesislerinden ücretsiz yararlanma
devri sona ermiştir ne yazık ki çünkü devredilen tesislerden federasyonlar
ücret almaktadır, bağımsız oldukları için de Spor Genel Müdürlüğünün bir
yaptırımı olamamaktadır. Bu durum, Anayasa’nın 59’uncu maddesine açıkça
aykırıdır. 
Sayın Başkan,
değerli milletvekilleri; AKP’nin devlette kadrolaşma tutkusunun tüm devlet
kurumlarında olduğu gibi Spor Genel Müdürlüğünde de yarattığı tahribata
değinmeden geçmek olmaz. Bu kurumda on yıldır görevde yükselme sınavı
yapılmamaktadır. Çalışanların gelecekleri için kariyer planlaması yapabilmeleri
fiilen mümkün değil. Artık AKP’li değilseniz bu kurumda şef bile olmanız mümkün
değil.
Danıştay
defalarca sınavsız görevde yükselmenin önünü kapattığı hâlde Danıştay
kararlarını yok sayan iktidar sürekli kanunun etrafında dolandı. Başaramayınca
da, teşkilat yapısını değiştiren 6639 sayılı Torba Kanun ve 638 sayılı Kanun
Hükmünde Kararname’yle il, ilçe gençlik hizmetleri ve spor müdürlükleri ve şube
müdürlükleri başta olmak üzere birçok unvanlı kadroda görev yapan personeli
“başkaca hiçbir işleme gerek kalmadan” ibaresiyle görevlerinden alarak hepsini
araştırmacı kadrosuna atadı. Bugün yüzlerce il, ilçe müdürü atıl bir pozisyonda
sadece bankamatik memuru olarak görev yapmak zorunda kalmıştır. 
Peki, yerine ne
konuldu? Yerine, gençlik hizmetleri ve spor ilçe müdürü, gençlik merkezi müdürü
ve yurt müdürü kadrolarına her bir kadro için bir defaya mahsus olmak üzere 657
sayılı Devlet Memurları Kanunu’nun “Hizmet süreleri ve eğitime ilişkin şartlar
taşıyanlar arasından atama yapılacak.” maddesi getirilerek sınavsız yükselmenin
önü açıldı. Yıllardır şef unvanıyla görev yapan personel yerlerinde bırakılarak
üç dört yıllık memurlar bir anda şeflerinin üzerlerinde bir pozisyonda yer
aldılar. Bununla kalsa iyi ama bununla yetinilmedi, çünkü kurum dışından
getirilen ne kadar imam, uzman çavuş varsa kuruma getirilip unvan verildi.
Kurumun asli personeli ise boynu bükük kaldı. Ağızlarını her açtıklarında “kul
hakkı” diyen iktidara sormak isterim: Kul hakkı yemek bu değilse nedir?
Yandaşlara unvan
dağıtmada sınır tanımayan Genel Müdürlük bağımsız spor federasyonlarında görev
yapmak üzere durmadan federasyon genel sekreterliği kadrosu dağıtmaktadır.
Sormak isterim: Hangi yetkiye dayanarak bağımsız spor federasyonlarına genel
sekreter ataması yapıyorsunuz? Federasyonların gönderdiğiniz genel sekreterlere
görev vermeyip dışarıdan yüksek maaşlarla genel sekreter görevlendirmesi
yaptığını bilmiyor musunuz? Dahası, Sayıştay denetçilerinin, bağımsız spor
federasyonlarında memur görevlendirmelerinin hukuksuzluğu üzerine on yıldır
uyarı yaptığını da mı bilmiyor musunuz? Buna rağmen yandaşlarınıza ballı kadro
dağıtarak kamuyu zarara uğratmaya ne hakkınız var?
Sayın Başkan,
değerli milletvekilleri; tabii, personel mağduriyetleriniz bununla da sınırlı
değil. Bakanlık merkez teşkilatında görev yapmakta olan personelin çocuklarına
Kredi ve Yurtlar Kurumunda kontenjan hakkı verilirken, taşra teşkilatında görev
yapan personelin çocukları bundan muaf tutulmaktadır. Burada adalet nerede,
hakkaniyet nerede, anlamak mümkün değil.
Konuşmamda,
sürekli “bağımsız spor federasyonları” terimini kullanıyorum ama
federasyonların bağımsız falan olduğu yok. Federasyonların neredeyse tamamına
yakınının devletin gelirleri olmadan ayakta durmaları imkânsız. Spor Toto
Teşkilatının sağladığı bütçe olmasa, neredeyse hiçbir federasyon ayakta
kalmayacak. Spor Toto Teşkilatının reklam anlaşması karşılığında federasyonlara
kaynak aktarması ise kamudan federasyonlara kaynak aktarma amaçlı kanuna karşı
hiledir, kimse kimseyi kandırmasın. Bu kaynak aktarımı ve Genel Müdürlüğün spor
kulüplerine maddi yardımları federasyon seçimlerinin de belirleyicisidir. Yani
parayı veren yönetimi de belirliyor ne yazık ki. Böyle olduğu için de Bakanlık
bürokratları veya iktidara yakın olanlar federasyon başkanı olmaktadır. 
Şimdi size
sormak isterim: Halter branşında, başta Halil Mutlu olmak üzere ömrünü bu
branşa veren deneyimli birçok antrenör dururken, Bakanlık bürokratınızın bu
branşa nasıl bir katkısı oluyor acaba? Geçtiğimiz günlerde kaybettiğimiz Naim
Süleymanoğlu gibi şampiyonlar şampiyonu bir sporcumuzu da bu nedenle küstürmüş
olduğunuzu, sanırım en iyi Halter Federasyonu camiası ve Federasyon Başkanı
bilir. Federasyonları elinizde tutmak için federasyon seçimlerinde Danıştay
kararlarını açıkça çiğnediniz. Bu hukuk tanımaz tutumunuza yargı da “dur” dedi.
Güreş Federasyonu seçimlerinin iptalini, Jimnastik Federasyonu seçimlerinin
iptali takip etti. Yakında kalan diğer federasyonların seçimlerinin mahkeme
kararıyla iptal edileceği kesin gibi görünüyor. Siz keyfî şekilde davrandıkça,
hukuk bir şekilde gelip ayağınıza dolanıyor. O yüzden, sizi, spora siyaset
bulaştırmama adına, federasyondan elinizi çekmeye davet ediyorum.
Teşekkür ederim.
(CHP sıralarından alkışlar) 
BAŞKAN –
Teşekkür ederim Sayın Yarayıcı. 
Cumhuriyet Halk
Partisi Grubu adına, şimdi de Antalya Milletvekili Sayın Niyazi Nefi Kara
konuşacaklar. 
Buyurun
Sayın Kara. (CHP sıralarından alkışlar) 
Süreniz
sekiz dakika.
CHP
GRUBU ADINA NİYAZİ NEFİ KARA (Antalya) – Sayın Başkan, değerli milletvekilleri;
Yüksek Öğrenim Kredi ve Yurtlar Kurumu 2018 yılı bütçesi üzerine söz almış
bulunuyorum. Yüce Meclisi saygıyla selamlıyorum. 
Öncelikle
Sayın Bakana ilk bütçesinin hayırlı olmasını diliyorum. Kendisinden üniversite
öğrencilerimizin barınma ve burs sorunlarını çözecek kararlı bir tutum
izlemesini, izleyeceğini de bekliyoruz. 
“Kredi
Yurtlar Kurumu” dediğimiz zaman hepimizin aklına ilk olarak üniversite
öğrencilerinin kalacağı devlet yurtları geliyor. Özellikle üniversite
sınavlarının açıklandığı dönemlerde yurt talebiyle aranmayan milletvekili
yoktur. Hepimiz günlerce gençlerimiz tarafından defalarca aranıyoruz, bir umut.
Neden peki? Çünkü açılan üniversite sayısı, okuyan üniversite öğrenci sayısı
ile devlet yurtları ve yatak kapasitelerinin sayısı son derece orantısız. 
Son
on beş yılda üniversite sayısı 2,5 kat, öğrenci sayısı ise 3,5 kat artmıştır.
On beş yıl içerisinde elbette yurt ve yatak kapasitesi de arttı. Sayın Bakanın
Komisyondaki bütçe sunuşunda verdiği rakamlara göre 2002 yılı sonunda 77 il ve
59 ilçede toplam 190 yurtta 182.258 yatak sayısından, 8 Kasım 2017 tarihi
itibarıyla 81 il, 242 ilçe ve Kuzey Kıbrıs Türk Cumhuriyeti’nde toplam 757
yurtta 623.568 yatak sayısına ulaşılmıştır. Peki, şu anda üniversite eğitimi
alan öğrenci sayısı kaç? 7 milyonun üzerinde. 
Millî
Eğitim Bakanlığının verilerine göre dernek ve vakıflara ait 2.160 yurtta
112.423 öğrenci kalıyor. Bir de üniversitelerin kendi kampüsleri içerisinde
özel ya da Kredi Yurtlara bağlı olmayan 50 bin civarında yatak bulunuyor.
Baktığımızda, 7 milyon üniversite öğrencisi için bu rakamlar 800 bine anca
ulaşıyor yani üniversite öğrencileri arasında yurtlarda barınma oranı yüzde 10.
Bu rakam İngiltere’de yüzde 24, Avrupa ortalaması ise yüzde 18. Sayın Bakandan
bu oranı yükseltmesini bekliyoruz, yanındaki Maliye Bakanından da parasını söke
söke alacağına inanıyoruz.
Maalesef
önümüzdeki tablo, yurt ve öğrenci sayıları arasındaki orantısızlık nedeniyle,
yükseköğrenim gören gençlerimizin en önemli sorununun barınma sorunu olduğu
gerçeğini ortaya koyuyor. Bu sorun ne şekilde çözülüyor? AKP iktidarı, Kredi ve
Yurtlara bağlı yurtların yetersizliği nedeniyle gençlerimizi cemaatlere ait
yurt ve evlere mahkûm ediyor. Sizleri defalarca uyardık ama sizler “Yaşamadan
bilemeyiz. Ne kötülüğünü gördük?” mantığıyla devam ettiğiniz ülke yönetim
anlayışında gençlerimizi cemaatlere mahkûm etmenin sonucu 15 Temmuz hain darbe
girişimini gördünüz. FETÖ’cü yapılanmaya ait olduğunu söylediğiniz 821 yurdu kapattınız
ancak bedelini milletçe ödüyoruz. Bizler her defasında söyledik: Cemaat ve
tarikatlar devletin çözüm ortağı olamaz, olmamalı. Eğer Anayasa’mızda sosyal
bir devlet olduğumuz belirtiliyor ve eğitim hakkı anayasal hak olarak teminat
altına alınıyorsa gençlerimizin ve öğrencilerimizin cemaat ve tarikat tarzı
yapılara mahkûm edilmesinin önüne geçmek zorundasınız. 
Bütçenizin
Komisyonda görüşüldüğü 8 Kasım 2017 tarihinde ise Resmî Gazete’de yayımlanan
bir yönetmelikle Bakanlar Kurulu tarafından vergi muafiyeti tanınan vakıf ve
kamu yararına çalışan dernekler olarak yükseköğretim yurtlarında beslenme ve
barınma yardımı yapılacağı duyuruldu yani bu vakıflara yeni bir bütçe
ayırdınız. Peki, hangi vakıflar? Ensar, TÜRGEV, TÜGVA. Bu yardımlar KYK
bütçesinden aktarılacak. Zaten Google’a girip “cemaat yurtları” yazdığınızda
ilk sırada sponsorlu olarak TÜRGEV ve TÜGVA çıkıyor. Bir kriter getirdiniz bu
yönetmeliğin uygulanmasında “KYK yurtlarının bulunmadığı yerlerde yapılması
için öncelik vereceğiz.” diye. Yani devlet yurt yapmak yerine bu görevi yine
cemaat ve tarikatlara bırakacak.
KYK yurdunda
kalamayan, cemaat ve tarikat yurtlarında kalmayı tercih etmeyen öğrenciler için
özel yurtların fiyatlarının ne kadar yüksek olduğuna da değinmek gerekirse
ortalaması 1.500 liradır. Bu ücretleri karşılayamayacak, asgari ücretle geçinen
bir aile, çocuğunu nasıl okutacak? Barınma hizmeti üniversitede okuyan tüm
gençlerimize eşit koşullarda ve devlet güvencesi altında verilmeli.
Gelelim burs ve
kredilere. Sayın Bakanım, Komisyonda verilen bilgilere göre 2017 yılında 1
milyon 235 bin 898 öğrenciye öğrenim kredisi, 400.288 öğrenciye ise burs
verilmektedir. Bu kredilerin geri ödemesi olmadığını Sayıştay belirtiyor ancak
bu öğrenim kredilerinin ve burslarının da yükseltilmesi gerekiyor, en azından
kalacakları yurt ücretlerini karşılayacak şekle getirilmesi gerekiyor.
HASAN BASRİ KURT
(Samsun) – Daha fazlasını veriyoruz. 
NİYAZİ NEFİ KARA
(Devamla) – Eğitime, yurtlara yatırımlar yapılsa… Ama ne yazık ki iktidar
üniversite, okul ya da öğrenciler için yurtlar yerine cezaevlerine yatırım
yapmayı tercih ediyor. (CHP sıralarından alkışlar) 
HASAN BASRİ KURT
(Samsun) – Ya, bırakın, bizim zamanımızda yurt mu vardı yani yurt mu
yapılıyordu Türkiye’de? Bu kadar mı çarpıtılır yani. 
NİYAZİ NEFİ KARA
(Devamla) – Okul, yurt yerine cezaevi yapmaya devam ederseniz… Size buradan kaç
kez söyledim, Sayın Bakanıma da söyledim, Manavgat Ilıca’da turizmin göbeğine
cezaevi inşaatı yapılıyor. 
HASAN BASRİ KURT
(Samsun) – Sizin yaptığınızın 10 katı yurt yaptık biz. Cumhuriyet tarihinde
yapılanın 10 katı yurt yapmışız, konuştuğun şeylere bak! 
NİYAZİ NEFİ KARA
(Devamla) – Sayın Bakan, Adalet Bakanlığına bunun için yatırım parası
vereceğine buraya okul, fuar alanı, yurt yapılsın. (CHP sıralarından alkışlar)
Bunu bir kez daha söylüyorum: Manavgat’a böyle bir yatırım olmaz. Turizmin
göbeğine cezaevi yatırımı olmaz. Bin keredir söylüyoruz, Manavgatlılar bundan
rahatsız. Yani böyle bir şey olamaz. 
Gençlerimiz
uyuşturucuya mahkûm kalmış durumda. Bununla uğraşan milletvekili arkadaşlar var
iktidarda ama önleyemezsiniz. Bunun için çocuklara kalacakları yeterince yurt
yapalım, bunun için spor alanları açalım, daha çok spor alanı açalım çünkü
bunları yaparsanız bunun önüne ancak öyle geçeriz. Eğitime ve spora ne zaman yatırım
yaparsanız uyuşturucunun önüne o zaman geçersiniz, bu tarikatların elinden o
zaman kurtarırsınız. (CHP sıralarından alkışlar) 
Sayın Bakanım,
kurumunuz bütçesinin görüşüldüğü gün Komisyonda uyuşturucuyla mücadeleden
bahsettiniz. Bu konuda önerilerimizi söyledik.
Sözlerimi
tamamlarken belirtmek isterim ki iktidara geldiğimizde bir yıl içinde yurt
sorununu çözecek tüm projelerimiz hazır. Size bu konuda suçlama getirmiyoruz
çünkü görevi yeni aldınız. Bundan önceki Spor Bakanı dedi ki: “Biz bir yıl
içinde bütün kampüslerde öğrenciler için yurt yapacağız.” Hani nerede? (CHP
sıralarından alkışlar) 
GENÇLİK VE SPOR
BAKANI OSMAN AŞKIN BAK (Rize) – Yapıyoruz canım.
HASAN BASRİ KURT
(Samsun) – Yapılıyor, yapılıyor. Sen geç bunları. Ya, oradan gidemezsin, orası
çıkmaz sokak sana, çıkmaz sokak! Girme o yola girme!
BÜLENT TURAN
(Çanakkale) – Sen bize anlat, biz dinliyoruz, bize anlat lütfen. 
NİYAZİ NEFİ KARA
(Devamla) – Bunun için sizin yapacağınıza güveniyoruz. Yapmazsanız zaten bir
yıl sonra iktidara geldiğimizde… 
HASAN BASRİ KURT
(Samsun) – Olmayacak öyle bir şey, olmayacak! 
NİYAZİ NEFİ KARA
(Devamla) – …Cumhuriyet Halk Partisi olarak halkın iktidarında halkın
çocuklarına yurtları yapacağız. 
Saygıyla
selamlıyorum. (CHP sıralarından alkışlar)
BAŞKAN –
Teşekkür ederim. 
HASAN BASRİ KURT
(Samsun) – Sizin hedefiniz 25 artı 1. 50 artı 1 alabilecek misin? 
NİYAZİ NEFİ KARA
(Antalya) – Alacağız, alacağız, hiç merak etme.
HİLMİ YARAYICI
(Hatay) – Sayın Başkan…
BAŞKAN – Buyurun
Sayın Yarayıcı…
HASAN BASRİ KURT
(Samsun) – Senin Genel Başkanın ne dedi? “25 artı 1” Türkiye’deki barem 50 artı
1.
NİYAZİ NEFİ KARA
(Antalya) – Alacağız, hiç merak etmeyin. 
BAŞKAN – Bir
dakika… Sayın milletvekilleri, Sayın Yarayıcı’yı dinliyorum.
Buyurun. 
HİLMİ YARAYICI
(Hatay) – Sayın Başkanım, demin konuşmamda Deniz Gezmiş’i anlatırken, Sayın
Grup Başkan Vekili Bülent Bey “Siz astınız.” deyip partimize bir sataşmada
bulunmuştur. İzin verirseniz cevap hakkımı kullanmak istiyorum.
BÜLENT TURAN
(Çanakkale) – Konuşmada sataşmadan söz alınmaz Sayın Başkanım. Kürsüdeki
sataşıyor, biz sataşamayız ki, laf atılır.
ENGİN ALTAY
(İstanbul) – Nereden çıkarıyorsun?
BAŞKAN – Bir
dakika… Ben öyle bir şey duymadım. 
BÜLENT TURAN
(Çanakkale) – Evet… Duydunuz mu?
BAŞKAN – Öyle
bir şey duymadım. 
BURCU KÖKSAL
(Afyonkarahisar) – Tutanaklara bakın bence.
BAŞKAN –
Tutanaklara bakalım ama öyle bir şey duymadım. 
BÜLENT TURAN
(Çanakkale) – Her laf atana cevap verilirse çalışılmaz ki. 
AHMET YILDIRIM
(Muş) – Ona söyleyelim “Söylediniz mi?” diye soralım Sayın Başkan.
BURCU KÖKSAL
(Afyonkarahisar) – Ben duydum Sayın Başkanım.
BAŞKAN –
Tutanaklara bir bakalım, sonra karar veririz.
BÜLENT TURAN
(Çanakkale) – Sayın Başkan…
AHMET YILDIRIM
(Muş) – Ama belki Bülent Bey kendisi söyler.
BAŞKAN –
Birleşime on beş dakika ara veriyorum. 
Kapanma Saati: 13.26
İKİNCİ OTURUM
Açılma Saati:
13.49
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Mustafa AÇIKGÖZ (Nevşehir), Bülent ÖZ (Çanakkale)
-----0-----
BAŞKAN
– Sayın milletvekilleri, Türkiye Büyük Millet Meclisinin 43’üncü Birleşiminin
İkinci Oturumunu açıyorum.
2018 Yılı
Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin Hesap
Kanunu Tasarısı’nın görüşmelerine devam ediyoruz. 
Komisyon
yerinde. 
Hükûmet yerinde.

HİLMİ YARAYICI
(Hatay) – Sayın Başkan…
BAŞKAN – Sayın
Yarayıcı…
HİLMİ YARAYICI
(Hatay) – Sayın Başkanım, tutanaklara bakacağınızı söylemiştiniz. Baktınız mı
acaba?
BAŞKAN –
Tutanaklar gelmedi henüz, gelince…
AHMET YILDIRIM
(Muş) – Ama Bülent Bey kabul ediyor zaten Sayın Başkan.
BAŞKAN – Size
isterseniz bir dakikalık açıklama hakkı vereyim.
Buyurun Sayın
Yarayıcı. 
VI.- AÇIKLAMALAR
1.- Hatay Milletvekili Hilmi Yarayıcı’nın, Çanakkale
Milletvekili Bülent Turan’ın yerinden sarf ettiği bazı ifadelerine ilişkin
açıklaması
HİLMİ YARAYICI
(Hatay) – Teşekkür ederim Sayın Başkanım.
Elbette biz dün
olduğu gibi bugün de hiçbir idamı savunmadık, savunmuyoruz ve savunmayacağız. O
döneme ilişkin yapılan yanlışın da arkasında değiliz. 
Bir iki şeyi
hatırlatmak isterim izin verirseniz: Elbette 28 CHP’li idamla ilgili “evet” oyu
vermiş ama oradaki milletvekillerinin tamamı o dönemde Cumhuriyetçi Güven
Partisine girmek üzere hazırlıklar yapmış ve parti karşısında çalışmaya
başlamışlardır. Dolayısıyla 48 kişi “hayır” oyu vermiş; 47’si Cumhuriyet Halk
Partisi, 1’i Türkiye İşçi Partisi milletvekili ve çok daha önemlisi, dönemin
Genel Başkanı İsmet İnönü ve Genel Sekreter Bülent Ecevit “hayır” oyu vermiştir
dolayısıyla bu da partinin kurumsal oyudur. 
Bu, o gün
“hayır” diyenlerin geleneğini temsil ettiğimizi hatırlatma anlamında aldığım
bir sözdür. “Evet” oyu verenlerin tamamı zamanla Cumhuriyet Halk Partisinden
tasfiye edilmiştir. 
(Mikrofon
otomatik cihaz tarafından kapatıldı) 
HİLMİ YARAYICI
(Hatay) – O gün dönemin geçiş hükûmeti “3 sizden, 3 bizden, 3 onlardan” deyip
intikam duygusuyla hareket etmiştir. Bu tür idamlara karşı durulması gereken
doğru tavrı her zaman sahiplendiğimizi, sahipleneceğimizi bir kez daha
söylüyor, Denizlerin yarattığı tüm değerleri savunmanın coşkusunu,
sahiplenmenin coşkusunu bir kez daha buradan ifade etmek istiyorum. (CHP
sıralarından alkışlar)
BAŞKAN –
Teşekkür ederim Sayın Yarayıcı.
BÜLENT TURAN
(Çanakkale) – Teşekkür ediyoruz, kurumsal olarak bakıyoruz meseleye. 
IV.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı
(1/887) ile Plan ve Bütçe Komisyonu Raporu (S. Sayısı: 503) (Devam)
2.- 2016 Yılı Merkezi Yönetim Kesin Hesap Kanunu
Tasarısı (1/861), 2016 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2016 Yılı Genel Uygunluk Bildiriminin, 2016 Yılı Dış
Denetim Genel Değerlendirme Raporunun ve 6085 Sayılı Sayıştay Kanunu Uyarınca
Hazırlanan 174 Adet Kamu İdaresine Ait Sayıştay Denetim Raporunun Sunulduğuna İlişkin
Sayıştay Başkanlığı Tezkeresi (3/1187), 6085 Sayılı Sayıştay Kanunu Uyarınca
Hazırlanan 2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S. Sayısı: 504) (Devam)
A) GENÇLİK VE SPOR BAKANLIĞI
(Devam)
1) Gençlik ve Spor Bakanlığı
2018 Yılı Merkezî Yönetim Bütçesi
2) Gençlik ve Spor Bakanlığı
2016 Yılı Merkezî Yönetim Kesin Hesabı
B) SPOR GENEL MÜDÜRLÜĞÜ
(Devam)
1) Spor Genel Müdürlüğü 2018
Yılı Merkezî Yönetim Bütçesi
2) Spor Genel Müdürlüğü 2016
Yılı Merkezî Yönetim Kesin Hesabı
C) YÜKSEKÖĞRENİM KREDİ VE
YURTLAR KURUMU (Devam)
1) Yükseköğrenim Kredi ve
Yurtlar Kurumu 2018 Yılı Merkezî Yönetim Bütçesi
2) Yükseköğrenim Kredi ve
Yurtlar Kurumu 2016 Yılı Merkezî Yönetim Kesin Hesabı
Ç) MALİYE BAKANLIĞI (Devam)
1) Maliye Bakanlığı 2018 Yılı
Merkezî Yönetim Bütçesi
2) Maliye Bakanlığı 2016 Yılı
Merkezî Yönetim Kesin Hesabı
D) GELİR İDARESİ BAŞKANLIĞI
(Devam)
1) Gelir İdaresi Başkanlığı
2018 Yılı Merkezî Yönetim Bütçesi
2) Gelir İdaresi Başkanlığı
2016 Yılı Merkezî Yönetim Kesin Hesabı
E) KAMU İHALE KURUMU (Devam)
1) Kamu İhale Kurumu 2018 Yılı
Merkezî Yönetim Bütçesi
2) Kamu İhale Kurumu 2016 Yılı
Merkezî Yönetim Kesin Hesabı
F) ÖZELLEŞTİRME İDARESİ
BAŞKANLIĞI (Devam)
1) Özelleştirme İdaresi
Başkanlığı 2018 Yılı Merkezî Yönetim Bütçesi
2) Özelleştirme İdaresi
Başkanlığı 2016 Yılı Merkezî Yönetim Kesin Hesabı
G) KAMU GÖZETİMİ, MUHASEBE
VE DENETİM STANDARTLARI KURUMU (Devam)
1) Kamu Gözetimi, Muhasebe ve
Denetim Standartları Kurumu 2018 Yılı Merkezî Yönetim Bütçesi
2) Kamu Gözetimi, Muhasebe ve
Denetim Standartları Kurumu 2016 Yılı Merkezî Yönetim Kesin Hesabı
Ğ) GELİR BÜTÇESİ (Devam)
BAŞKAN – Şimdi,
Cumhuriyet Halk Partisi Grubu adına Ankara Milletvekili Sayın Bülent Kuşoğlu
konuşacak. 
Buyurun Sayın
Kuşoğlu. (CHP sıralarından alkışlar)
Süreniz on altı
dakika. 
CHP GRUBU ADINA
BÜLENT KUŞOĞLU (Ankara) – Sayın Başkan, değerli milletvekilleri; hepinizi
saygıyla selamlıyorum. Maliye Bakanlığı ve bağlı ve ilgili kuruluşlar bütçeleri
üzerinde söz aldım Cumhuriyet Halk Partisi Grubu adına. 
Değerli
arkadaşlarım, ben 2011 yılından beri Maliye Bakanlığı ve bağlı ve ilgili
kuruluşlar bütçeleri üzerinde söz alıyorum, hemen hemen her sene Maliye
Bakanlığı bütçesi üzerinde konuşuyorum. Plan ve Bütçe Komisyonu üyesiyim. 
Geçmişteki
konuşmalarıma -bu sefer- bir bakayım dedim; hangi konuları eleştirmişim
ağırlıklı olarak, bu sene ne değişmiş, onu bir göreyim istedim. İnanır mısınız
–yani bunu çok samimi olarak söylüyorum- geçmişteki konuşmalarımda yaptığım
eleştiriler bugün de aynen geçerli, aynen geçerli; ilave olarak yeni eleştiri
konuları söz konusu. Yani eleştirdiğimiz birçok konu, Maliye Bakanlığıyla
ilgili olarak olumlu hâle dönüşmemiş, maalesef bir artış söz konusu olmuş
eleştirilerimizde. Şöyle bir şey var, şöyle bir farklılık buldum, onu unutuyor
insan zaman içerisinde: Geçmişteki eleştirilerimizde Sayın Maliye Bakanı veya
Maliye Bakanlığını savunanlar, iktidar mensupları şöyle diyorlarmış: “Tamam,
siz eleştiriyorsunuz bütün bunları ama yabancılar bizi takdir ediyor, takdir.”
O zaman öyleymiş, 2014’ten önce “Yabancılar bizi takdir ediyor.” deniliyormuş;
artık biliyorsunuz, 2014’ten sonra yabancıların da takdiri söz konusu değil,
takdir de bitti, sadece eleştiri var. Aslında, artık, Hükûmeti, iktidarı
iktidar partisine mensup milletvekilleri de çok net olarak eleştiriyorlar.
Eleştirilmesi de gerekir, bu hepimizin görevi yasama organı olarak ama bu
eleştiriler sonucunda da Maliye Bakanlığının, iktidarın, diğer bakanlıkların
gerekli düzeltmeleri yapması lazım. Maalesef, olmayan eksiklik bu. 
Peki, benim
geçmişten beri yaptığım, bugün de geçerli olan eleştiriler nelerdi? Bunları böyle
bir sıraya dizmeyeceğim, gelişigüzel söylüyorum; bir tanesi, mükellef
sayılarıyla ilgili. Mükellef sayısı bir türlü Maliye Bakanlığında artmıyor.
Hâlen, Maliye Bakanlığının gelir vergisi beyannameli faal mükellef sayısı 2
milyonun altında, 1 milyon 881 bin diye geçiyor. 2002 yılında, 2000’lerin
başında da bu 1 milyon 700 bin küsurdu, 1 milyon 800 bine yakındı, şimdi de
öyle. Bir türlü artmıyor. 2019’da seçim olursa hayırlısıyla, erken yapılmaz da
2019’da olursa, yurt dışındaki seçmenlerimizle birlikte 60 milyona yakın seçmen
söz konusu olacak yani 18 yaş ve üstü 60 milyon seçmen söz konusu olacak, kişi
var. Gelir vergisi mükellef sayısı 2 milyonu bile bulmuyor. Böyle bir
anormallik olabilir mi? Bir anormallik var burada değil mi? Demek ki büyük bir
potansiyel var ama bir türlü bunu Maliye Bakanlığı mükellefiyete
dönüştürememiş. Ki teknoloji konusunda biz eleştiri getirmiyoruz, Maliye
Bakanlığı hakikaten teknolojiyi iyi kullanan bir bakanlık diye biliyoruz,
hiçbir şekilde bütçesinde bir kısıtlama söz konusu değil, ne isterse o konuda
Maliye Bakanlığı, Gelir İdaresi olarak yatırım yapabiliyor, buna rağmen,
mükellef sayısında herhangi bir artış söz konusu değil. Ne söz konusu?
Gayrimenkul sermaye iratları mükellefiyetinde, onların faal mükellef sayısında bir
artış söz konusu, yüzde 353 artmış 2002’den beri, anormal bir artış var orada,
yüzde 353’lük bir artış söz konusu. Yani kira geliri elde edenlerde bir artış
söz konusu olmuş, onlar bildiriliyor ama diğer beyannameli mükellefiyetlerde bu
artışı bir türlü realize edemiyor Maliye Bakanlığı. 
Diğer bir konu,
OVP ve OVMP’yle ilgili yani orta vadeli program ve orta vadeli mali programla
ilgili. Bunun zamanında çıkmaması, içerik olarak birçok yanlışın olması… Maliye
Bakanlığının önemli katkı verdiğini biliyorum, onun için söylüyorum. Bunun
uygulamasıyla ilgili hâlâ yine eleştirilerimiz mevcut. 
Yedek ödenek,
ödenek üstü harcama konusu var. Her sene eleştiriyoruz, Maliye Bakanlığı
maalesef bu konuda bütçe hakkını, halkın bütçe hakkını ve Türkiye Büyük Millet
Meclisini istismar ediyor, yasama organını istismar ediyor, hâlen buna da devam
ediyor. Bu senenin bütçesi de aynı şekilde kanuni değişiklikler yapılmasına
rağmen -kanunda bazı değişiklikler yapılıp bu yetki artırılmasına rağmen- bu
istismar devam ediyor. 
Dördüncü
olarak vergi aflarını hep her sene söylemişiz. Vergi afları yine aynı şekilde
gündemde, daha geçen sene bir vergi affı çıkardık ve bunu 3 kez yineledik, aynı
affı 3 kez yineledik tekrar tekrar. Vergi afları Maliye Bakanlığını yıpratan
bir konu, kimse vergi ödemek istemiyor, “Vergi affı nasıl olsa çıkacak.” diye
kimse vergisini ödemiyor, bu duruma düşüldü maalesef. Çok önemli yanlışlıklar
yapılıyor Maliye Bakanlığında maalesef bu konuyla ilgili. Kaçıncı defa af çıktı
artık sayamıyoruz bile ve beklenti yaratıyor artık, kimse vergi ödemiyor sırf
bu nedenle. 
Beşinci
olarak bazı gelirlerin ve harcamaların bütçe dışına alınmasının bütçe disiplini
ve ilkeleri açısından yarattığı sorunlar söz konusu. Her sene bunu
eleştiriyoruz, bu sene de bizim muhalefet şerhimizde bu konu ayrıntılı olarak
var, çok güzel bir şekilde işlenmiş, çok önemli bir konu. Birçok fon maalesef
bütçe dışına çıkarılıyor. Birçok harcama, gelir, mesela bedelli askerlik gibi
konular, oradan elde edilen gelirler bütçenin dışına alınıyor, hazineye
aktarılıyor ama bütçeye gelir olarak dâhil edilmiyor; birçok da buna benzer
gider var aynı şekilde bütçe dışında tutuluyor. Detayına indiğimiz zaman
-muhalefet şerhimizde var- E cetveliyle ilgili Sayıştayın denetimine çıkarılan,
5018 sayılı Kanun’un denetiminin dışına çıkarılan birçok konu var, bunları
Maliye Bakanlığı muhakkak sahiplenmeli. Maliye Bakanlığı daha doğrusu kendisini
sahiplenmeli bunlarla. (CHP sıralarından alkışlar)
Altıncı
olarak vergi mevzuatı ve vergi yükü konusunda iyileşmeler yapılması gerektiği
konusuyla ilgili eleştirilerimiz var. Vergi mevzuatında iyileştirmeler
yapılması gerekir demişiz her sene hemen hemen, Maliye Bakanlığı da
“Haklısınız, yapıyoruz.” demiş hatta Maliye Bakanlığı birkaç kere “Gelir ve
Kurumlar Vergisi Kanunu” gibi bir birleştirme yaptı, bunları birleştirdi,
getirdi; Plan ve Bütçe Komisyonunda alt komisyon kurduk, çalışmaya başlandı,
geri çekildi; sonra tekrar getirildi buna benzer bir çalışma, sonra o da geri
çekildi. Böyle bir çalışma şu anda yok. Şimdi sorsam Maliye Bakanı diyecek ki:
“Getiriyoruz, en kısa zamanda getireceğiz.” Getiremeyecektir, ben buradan onu
tekrar ifade edeyim, çok iyi biliyorum ki getiremeyecektir ve bu getirememe
yüzünden, yapamama yüzünden, Maliye Bakanlığının ne yaptığını bilememesi, bir stratejisinin
olmaması yüzünden bu sene motorlu taşıtlar vergisinde böyle bir anormal artış
söz konusu oldu. “Yüzde 40’ı yüzde 25’e düşürdük.” dediler ama o da yüzde 37,5;
piyasadaki en fazla kullanılan otomobil segmentine bakarsanız o da öyle.
Kurumlar vergisine de yüzde 10 ilave olarak zam yapıldı. Bütün bunlar
biliyorsunuz, ortalıkta bir stratejinin olmamasının sonucu ki “Kurumlar
vergisini daha da düşüreceğiz, daha makul seviyelere çekeceğiz.” diyen,
“Vergide indirim yapacağız, oranlarında indirim yapacağız.” diyen Sayın Maliye
Bakanıdır, hemen arkasından da bu, kurumlar vergisi artışını yapmak zorunda
kalmıştır.
Dolaylı
vergilerin anormal ağırlığı, harcamaların vergilendirilip kazançların
vergilendirilmemesi konusu var. Biliyorsunuz, dolaylı vergiler bizde ağırlıkta,
yüzde 70’e yaklaştı, o civarda ve biz kazancı değil de harcamayı
vergilendiriyoruz. Harcamanın vergilendirilmesi büyük bir adaletsizlik
yaratıyor vergide. Çünkü sabah kalktığınızda elektrik düğmesine basıyorsunuz,
musluğu açıyorsunuz; hepsi vergi, taşıta biniyorsunuz vergi ama kazanç aynı
şekilde vergilendirilmiyor maalesef. Kazancın vergilendirilmemesi büyük bir
vergi adaletsizliğine yol açıyor. OECD içerisinde bu konuda maalesef biz
şampiyonuz. 
Bu,
denetim konusu var. Cumhuriyetin en başarılı kurumlarından bir tanesiydi Hesap
Uzmanları Kurulu, Osmanlı’dan kalma çok başarılı bir kurum Maliye Teftiş
Heyeti; bunlar kaldırıldı maalesef, bu başarılı kurumlar kaldırıldı. Yerlerine
kurulan denetim birimi maalesef, geçmişteki gibi etkili çalışan bir piyasada
mükellefler nezdinde olumlu bir etki yaratan yani ondan çekinilen kurumlar
değil artık maalesef. En son 2016’yla ilgili olarak da bir veri var elimde,
Maliye Bakanı artık bunları açıklamıyor çünkü açıklanacak veriler değil. 6.861
kişi incelenmiş 2016’da, 150 milyon vergi tarh edilmiş; komik rakamlar tabii
bunlar. Ama, önemli olan Maliye Bakanlığının -ki bütün dünyada öyledir,
Türkiye’de de öyleydi- denetim elemanları vasıtasıyla etkili olmasıdır,
kurulları vasıtasıyla etkili olmasıdır, o yok, o yok artık ve Maliye
Bakanlığının böyle bir ağırlığı yok, etkisi yok maalesef; sıkıntı orada. Yani,
sadece konu denetim değil çünkü genel anlamda Türkiye’de teftiş heyetleri
kaldırıldı, denetim yok artık; her türlü yolsuzluğa açık bir Türkiye var.
Yolsuzlukların ne kadar olduğunu, kimler tarafından yapıldığını bile tespit
edemiyoruz artık, bu durumdayız maalesef denetim konusuyla ilgili olarak. 
MALİYE BAKANI
NACİ AĞBAL (Bayburt) – Başka bir ülkede mi yaşıyoruz?
BÜLENT KUŞOĞLU
(Devamla) – Varlık barışıyla ilgili olarak… Şimdi vergi afları konusu ayrı,
servet affı, varlık barışı gibi konular ayrı. Bir de bunlarla ilgili olarak
eleştirilerimiz olmuş. Mesela, geçmişte de varlık barışı gibi, servet affı gibi
bir şey çıkarıldı. 70 milyara yakın o tarihte hatırlıyorum bir beyanda
bulunuldu, 10 milyarı gerçekleştirildi, 10 milyarı getirildi, 10 milyar
üzerinden -yüzde 3’tü galiba- 279 milyon lira vergi alındı. Ya, Maliye
Bakanlığı bunu yapar mı? 279 milyon lira için Maliye Bakanlığı
itibarsızlaştırıldı. 
Şimdi, en son
getirilen bir tane varlık barışı daha var. Ne kadar kişi beyanda bulundu, ne
kadar para geldi, kaç kişidir bunlar; Sayın Maliye Bakanı bununla ilgili
açıklama yapamıyor. Yapamıyorsanız o zaman çıkarmayın bunu, bu Maliye Bakanlığı
bu kadar ucuz bir bakanlık mı? Bu devlet bu kadar ucuz mu? (CHP sıralarından
alkışlar) Açıklamasını yapamıyorsunuz, kanun çıkarıyorsunuz, sonuçlarını
bilmiyorsunuz, sonuçlarını açıklayamıyorsunuz. Nasıl bir iştir? 
MALİYE BAKANI
NACİ AĞBAL (Bayburt) – Yapmayın, mensubu olduğunuz bakanlığa bu kadar
yüklenmeyin. 
BÜLENT KUŞOĞLU
(Devamla) – Evet, ben oradan yetiştim, ocağım orası ama mensubu olduğum
bakanlığın bu hâle düşmesinden utanıyorum. (CHP sıralarından alkışlar)
MALİYE BAKANI
NACİ AĞBAL (Bayburt) – Utanmayın.
BÜLENT KUŞOĞLU
(Devamla) – Utanıyorum maalesef. Maliye Bakanlığı en etkili bakanlıktır,
devletin Bakanlığıdır, devlet adına yapar bu işleri; hakikaten öyledir, bunu
samimi olarak ifade ediyorum.
MALİYE
BAKANI NACİ AĞBAL (Bayburt) – Devlet adına yapıyoruz her şeyi.
BÜLENT KUŞOĞLU
(Devamla) – Maliye Bakanlığı devletin gücünü gösterir, etkisini gösterir. 
MALİYE BAKANI
NACİ AĞBAL (Bayburt) – Devletin gücü de var. 
BÜLENT KUŞOĞLU
(Devamla) – Maliye Bakanlığı bu hâle düşer mi? Bu hâle düşürülür mü Maliye
Bakanlığı? Onun için ben zaten böyle içim cızırdayarak konuşuyorum, bir
muhalefet milletvekili olarak konuşmuyorum ki Sayın Bakan. Sizin de aynı acıyı
hissetmeniz lazım, aynı sıkıntıyı hissetmeniz lazım. Siz orada olmayıp da bir
başkası olsaydı, dışarıdan birileri olsaydı bu kadar dertlenmezdim. Siz bilen
birisi olarak, aynı ocaklardan yetişmiş birisi olarak bunları daha iyi anlıyor
olmanız lazım; sıkıntı o zaten. 
Sayıştay
raporları konusu var. Sayıştay raporları önemli, Sayıştay denetimi çok önemli.
Türkiye Büyük Millet Meclisinin yürütme erki üzerinde yaptığı denetim çok
önemli. Bununla ilgili her sene eleştiriyoruz; ne amortismanlarıyla ilgili ne
taşınırlarla ilgili ne de mali tablolarla ilgili bir türlü bir standart
tutturulamadı. Maliye Bakanlığının bu konuda eksiği var, Maliye Bakanlığının bu
konuyu desteklemesi lazım ama maalesef, bu konuyla ilgili olarak da hâlâ
eleştirilerimiz devam ediyor.
Bütçede tasarruf
konusu var. Değerli arkadaşlar, bu sene de bütçede güya tasarruf yapılıyor.
Başbakanımız açıkladı -ilk geldiği zaman- bütçe sunumu sırasında “Bundan sonra
şatafat yok.” dedi. Hatırlıyor musunuz? Birkaç sene önce, AK PARTİ iktidarının
Başbakanı, seçimlere Genel Başkan olarak giren Sayın Ahmet Davutoğlu, ilk
icraatlarından biri olarak “tasarruf” demişti ve tasarruf konusuyla ilgili
olarak verdiği ilk örnekte -yani şaka değil, laf olsun diye değil- plaket
tasarrufunu açıklamıştı hatırlıyor musunuz? Böyle bir paragraf da cümleleri
var, bir paragraf; plakette tasarruf. Tasarruf unutuldu gitti, plakette de
tasarruf olmadı tabii ki hâlen onlar devam ediyor. 
CELAL DOĞAN
(İstanbul) – Kenan Evren’in eseri o, plaket de veriliyordu. Hak etmeyene
veriyorlardı.
BÜLENT KUŞOĞLU
(Devamla) – Evet kendilerine plaket veriyorlardır, doğrudur. 
Bu senenin
bütçesi güya tasarruf bütçesi; yüzde 18’lik bir artış var, genel olarak bütçede
enflasyonun üzerinde bir artış var. Bütçe kalemlerine bakıyorsunuz tasarruf
yok, tam tersine harcamalarda artış var, vergilerde artış var, zamlarda artış
var. Allah kolaylık versin, bu bütçe nasıl uygulanacak, bu bütçe nasıl
tutturulacak; ben şimdiden öngöremiyorum geleceğimizi, bu yılın sonunu. 
Ek bütçe konusu
var, bütçe hakkının bir anlamda Maliyece gasbı. Bu sene de ek bütçe çıkarılması
gerekirdi biliyorsunuz. Maalesef Maliye Bakanlığı bunu gerçekleştirmedi, yine
torba kanuna bir madde ilave ederek bu bütçe gasbını yaptı ki bu, halkın bütçe
hakkının gasbıdır maalesef. Geçmiş yıllarda yaptığı gibi, bu yedek ödenek,
ödenek üstü harcama konularında yapması gereken ek bütçeyi yapmadığı gibi bu
sene de aynı hatayı yaptı. 
Zaman hızla
geçiyor, fark etmemişim. 
Dönüşüm
programlarıyla ilgili Onuncu Beş Yıllık Kalkınma Planında 25 başlıkla dönüşüm
programları vardı. Bunlara -2014’ten başladı- para ayrılırdı; onlar da söz
konusu değil, hiç göremiyorsunuz, unuttuk bile. 
Kayıt dışı
ekonomi konusunda da tam bir başarısızlık var. “Yeni serilere göre nedir kayıt
dışı ekonomimiz?” diye soruyorum oran olarak. Geçmişte “Yüzde 32’den yüzde
26,8’e düşürdük.” diyen Maliye Bakanlığı yaptığı…
(Mikrofon
otomatik cihaz tarafından kapatıldı) 
BÜLENT KUŞOĞLU
(Devamla) – Sayın Başkanım, bir süre daha alabilirsem tamamlarım. 
BAŞKAN – Bir
dakika ek süre vereyim size Sayın Kuşoğlu. 
Buyurun. 
BÜLENT KUŞOĞLU
(Devamla) – Teşekkür ederim. 
Maliye
Bakanlığı, bu kayıt dışı ekonomi konusunda başarısız. Şu anda ne kadarlık bir
kayıt dışı ekonomimiz var, onu kendisi de bilmiyor. 
Bu rüşvet ve
yolsuzluk konusu, Maliye Bakanlığının konusudur, OECD’de sahip çıkması gereken
bir konudur. FATF’ın rüşvet ve yolsuzlukla mücadele amacıyla benimsediği,
siyasi nüfuz sahibi kişilere, bakın, siyasi nüfuz sahibi kişilere yönelik bir
tavsiyesi vardır. Siyasi nüfuz sahibi kişiler, siyasetçiler ve yüksek
bürokratlar, askerî ve sivil, bunlarla ilgili bütün para geliş gidişlerinin
MASAK’a bildirilmesi gerekir normal olarak. Çıkarılan yönetmelikler ki 3 kere
Bakanlar Kurulu bu konuda değişiklik yaptığı hâlde son yıllarda bu konuyla
ilgili düzenlemeyi hâlâ yapmamıştır, siyasetçilerle ilgili para geliş
gidişlerini yönetmeliğe almamıştır. Bu, Maliye Bakanlığının en büyük utancı olması
gereken bir konu, maalesef böyle. Yönetmeliğine almıyor, FATF’ın benimsediği
ilkeyi yönetmeliğine almıyor, 12 no.lu tavsiye. Varlık Fonu, değerli
arkadaşlar…
(Mikrofon
otomatik cihaz tarafından kapatıldı)
MALİYE BAKANI
NACİ AĞBAL (Bayburt) - Ne yönetmeliği? Hangi yönetmelik?
MUSA ÇAM (İzmir)
– FATF’ın 12 no.lu tavsiyesi.
BAŞKAN – Peki,
Sayın Kuşoğlu, bir dakika daha ek süre vereyim size.
Buyurun.
BÜLENT KUŞOĞLU
(Devamla) – Çok teşekkür ederim Sayın Başkan nezaketinize.
Dolayısıyla bu
Man Adası, Malta belgeleri gibi konular konusunda Maliye Bakanlığı üzerine
düşen görevi yerine getirmemiştir maalesef. 
Birçok konu daha
var ama çok kısa olarak Kamu İhale Kurumuyla ilgili olarak şunu sormak
istiyorum: Kamu İhale Kurumu 4734 sayılı Kanun’un 5’inci maddesinde belirtilen
idareler bu kanuna göre yapılacak olan ihalelerde saydamlığı, rekabeti, eşit
muameleyi, güvenilirliği, kamuoyu denetimini bütün bu ilkeleri -2017’de
herhâlde 200 milyar liranın altında bir ihale yapıldı- ne kadarında
gerçekleştirmişlerdir, bu altı ilkeyi bir arada kaçında gerçekleştirmişlerdir,
kaç liralık ihalede gerçekleştirmişlerdir, Maliye Bakanı cevap verebilirse çok
memnun olacağım.
Özelleştirme
konusu maalesef çok olumsuz. Bugün özelleştirilen kurumların hepsine ihtiyaç
var.
Hepinizi saygıyla
selamlıyorum. (CHP sıralarından alkışlar)
BAŞKAN –
Teşekkür ederim Sayın Kuşoğlu.
Cumhuriyet Halk
Partisi Grubu adına son olarak İzmir Milletvekili Sayın Kamil Okyay Sındır
konuşacaklar.
Buyurun Sayın
Sındır. (CHP sıralarından alkışlar)
Süreniz sekiz
dakika Sayın Sındır.
CHP GRUBU ADINA
KAMİL OKYAY SINDIR (İzmir) – Teşekkür ediyorum.
Sayın Başkan,
değerli milletvekilleri; 2018 Yılı Merkezi Yönetim Bütçe Kanunu Tasarısı’nın
Kamu İhale Kurumu ve Özelleştirme İdaresi Başkanlığı bütçeleri üzerine Cumhuriyet
Halk Partisi Grubumuz adına söz almış bulunuyorum. Yüce milletimizi ve Genel
Kurulumuzu saygıyla selamlıyorum. 
Değerli
milletvekilleri, üzerinde söz almış olduğum Kamu İhale Kurumunun yasal
dayanağını oluşturan Kamu İhale Kanunu kabul edildiği günden günümüze kadar
geçen süreçte 46 kez değişikliğe uğratılarak istisnaların azaltılması,
denetimlerin etkinleştirilmesi ve Avrupa Birliği mevzuatına aykırı
düzenlemelerin kaldırılması gerekirken tam tersine istisna düzenleyici madde
sayısı 7’den 21’e artırılmış ve Kamu İhale Kurumu daha da pasif hâle
getirilmiştir. 
Bilindiği
gibi rekabet, Kamu İhale Kanunu’nun 5’inci maddesinde yer alan kamu ihale
sisteminin temel ilkelerinden belki de en önemlisidir. Rekabet ilkesine göre
kamu ihalelerine mümkün olduğunca fazla isteklinin katılması ve dolayısıyla
devletin ihtiyaçlarının en uygun bedelle karşılanması esastır. Ancak son
zamanlarda ilan yapılmaksızın yürütülen pazarlık usulü ihaleler ve belli
istekliler arasında yapılan ihaleler açık ihale usulü yerine tercih edilmeye
başlanmıştır. Bunun sonucunda da devletin kasasından yaklaşık yüzde 20 oranında
daha fazla para harcanmaktadır. 2016 yılı istatistiklerine göre kamu
alımlarının miktar olarak yüzde 27’si, tutar olarak ise yüzde 20’den fazlası
pazarlık veya istekliler arasında ihale usulüyle yapılmıştır ki bunun toplam
tutarı yaklaşık 30,3 milyar liraya karşılık gelmektedir. 
Ayrıca,
burada belirtilen rakamlar içerisinde özel hukuku olan ve “ticari sır” olarak
tanımlanan kamu-özel iş birliği projeleri kapsamındaki şehir hastaneleri
örneğin ve Kamu İhale Kurumu kapsam ve denetimine alınmayan TMSF, kalkınma
ajansları, Türkiye Yatırım Destek Ajansı, Varlık Fonu gibi kamu kaynağı
kullanan ama kanundan istisnai durum olarak yararlanan kurumların hiçbir alımı
yer almamaktadır.
Sayın
milletvekilleri, Kamu İhale Kurumu bağımsız bir düzenleyici ve denetleyici
kurum statüsündedir. Kurumun ve kurulun yönetim kadrolarında liyakate dayalı
görev atamalarından uzaklaşıldıkça etkin, verimli ve kaliteli denetim yapılma
imkânı da maalesef ortadan kalkmaktadır. Bugünkü hâliyle ihale sistemimiz can
çekişmektedir. Kamu maliyesini düzeltmek için daha fazla vergi alıp
vatandaşların cebine göz dikmektense ihale sistemini daha rekabetçi, daha
şeffaf, daha etkin ve daha verimli hâle getirmek daha önemli ve elzem olan
çözümdür. 
Değerli
milletvekilleri, biraz da şu şehir hastaneleri meselesine, özellikle kamu-özel
ortaklığına bir özelleştirme alanı olması ve yatırımın finansmanı ve kamusal
denetlenebilirliği açılarından değinmek istiyorum.
Hâlihazırda 31
adet şehir hastanesi kamu-özel ortaklığı projeleri kapsamında gündemde olup
21’inin sözleşmeleri imzalanmıştır. Kamu-özel ortaklığı proje yatırımlarında
6428 sayılı Kanun’un 3’üncü maddesinin (5)’inci fıkrası uyarınca, ihale
usullerinden herhangi birisinin uygulanabilirliği konusunda getirilen
esneklikle, doğaldır ki, ihalelerin belli istekliler arasında veya pazarlık
usulüyle yapılması tercih nedeni olacaktır. Bunun anlamı: “Ben istediğimi
ihaleye çağırırım ve istediğimle işi pişiririm.”dir. 
Kamu-özel
ortaklığı şehir hastaneleri projelerinde, bakınız, süreç nasıl işliyor: Devlet,
proje fizibilitelerini ve diğer ön hazırlıkları yaptıktan sonra, bu projenin
yapımı için az önce bahsettiğim esnek ihale yöntemlerinden birisiyle özel
şirketlere, ticari sır olan, özel bir sözleşmeyle ve ÇED kapsamı dışında olacak
şekilde veriyor. Devlet, aynı zamanda, inşaat alanı olarak hazine arazisini
bedelsiz veriyor, devrediyor. Dış kredi ihtiyacı duyacak olan bu şirketlere,
projenin en az yüzde 20’lik kısmını öz kaynaklarıyla yapmak zorunda olsalar da,
çok büyük finansman gerektirdiğinden, ihtiyaç duyacakları ek finansman için
kullanacakları kredi için hazine garantisi veriliyor ve ödeme güçlüğü
çekerlerse de borçlarını hazine üstleniyor. Ayrıca, şirketlere devlet tarafından
vergi indirimleri, muafiyetler, SGK primlerinde indirimler ve benzeri çeşitli
teşvikler veriliyor. Bu yeter mi? Tabii ki yetmiyor. Devlet, özel şirketler
tarafından inşa edilen bu hastaneleri ortalaması yirmi beş yıl süreyle
kiralıyor ve bu da yetmez, bir de yüzde 70 doluluk garantisi veriyor.
Hastanelerin yatak başına inşaat alan büyüklüğü de normalden -devletin yaptığı
yatırımlara göre- en az 2 kat fazla olduğu gibi, ayrıca şirkete ödenen iki ila
dört yıllık kira bedelleriyle yatırımın geri ödenebiliyor olması, yani kendini
amorti edebiliyor olması israfın ve kamu zararının da net bir göstergesidir. Bu
arada, hastaneyle birlikte yapılan otopark, kafeterya, restoran, otel ve
benzeri ticari alanları, hatta laboratuvarlar, görüntü merkezleri ve benzeri
alanları da isterlerse şirketler işletebiliyor ve devlet, şirketlerden bu
alanlarda ayrıca hizmet satın alıyor. 
Hâlihazırda her
ne kadar şeffaflıktan uzak ticari sır olsa da sadece bilgi sahibi olabildiğimiz
ve tamamlanmış olan 14 hastane projesinde devletin yirmi beş yıllığına yaklaşık
50 milyar lira kira, 19 milyar lira hizmet bedeli olmak üzere toplam 69 milyar
lira kira bedeli yükümlülüğü altına girdiğini söyleyebiliriz. Bu yükümlülüğün
Kamu İhale Kurumu ve Sayıştay denetimine tabi olmadan, özel hukuka bağlı
oldukları için Kamu İhale Kurumu raporlarında da yer almadığını ve bunun
kamudan özel sektöre kaynak aktarmaktan, diğer bir deyişle tüyü bitmemiş
yetimin hakkının yandaş şirketlere yedirilmesinden başka bir şey olmadığının
altını çizerek belirtmek isterim.
Değerli
milletvekilleri, en samimi duygularımla sormak istiyorum: Bu düzene ne denir?
Dilim varmasa da söyleyeceğim. Bu bir soygun düzenidir. 
Sayın Başkan,
değerli milletvekilleri; Cumhuriyet Halk Partisi olarak parti programımızda da
tanımlandığı üzere özelleştirme bir amaç olmamalıdır. Özellikle son on beş
yılda AK PARTİ hükûmetleri döneminde ulusal sanayimizi yabancılaştırma, kamu
işletmelerini kapatma ve kamu malının yağmalanmasına dönüşen ilkesiz
özelleştirme süreçlerine şiddetle karşı olduğumuzu belirtmek isterim. Kamu
ekonomik girişimleri, geçmişten günümüze, ülkemizde demokrasinin
derinleştirilmesine, sanayileşmenin kökleşmesine, ekonomik ve toplumsal
gelişmenin hızlandırılmasına, gelir dağılımının iyileştirilmesine, bölgeler
arası dengesizliklerin azaltılmasına çok önemli katkılarda bulunmuşlardır ancak
son yıllarda izlenmiş olan sanayileşmeyi, reel sektörleri ve kamu ekonomisini
dışlayan politikalar sonucu bu kuruluşlar, Özelleştirme İdaresi Başkanlığına
devredilerek teknolojilerinin yenilenmemesi, idame ve yenileme yatırımlarının
gereğince yapılmaması ve politik müdahaleler nedeniyle verimlilik ve
etkinliklerinde ciddi kayıplara uğratılmışlar ve nihayetinde yok pahasına haraç
mezat satılmışlardır ve satılmaktadırlar. Özellikle son yirmi yıldır ülkemizin
stratejik mal ve kamusal yarar amaçlı hizmet üreten en temel kamu
işletmelerinin, fabrikalarının, en kârlı ve stratejik nitelikli entegre sanayi
kuruluşlarının ulusal çıkarlar ile ulusal sanayinin gerekleri hiç umursanmadan,
çalışanların hakları korunmadan ve ek istihdam yaratma koşulları getirilmeden,
yabancı veya yerli alıcı farkı gözetmeden, işletmede teknolojik yapılanma,
idame, modernleşme veya genişletme yatırımları dahi öngörülmeden
özelleştirilmeleri ekonomimize, istihdama ve dolayısıyla geleceğimize vurulan
en büyük darbe olmuştur. Özelleştirme İdaresi Başkanlığının verilerine göre AK
PARTİ iktidarı döneminde 63,2 milyar dolar karşılığında kamu varlıklarımız
haraç mezat satılmıştır. 
(Mikrofon
otomatik cihaz tarafından kapatıldı) 
KAMİL OKYAY
SINDIR (Devamla) – Sayın Başkan, bir dakika izin istiyorum, bitmek üzere. 
BAŞKAN – Buyurun
bir dakika ek süre vereyim size Sayın Sındır.
KAMİL OKYAY
SINDIR (Devamla) – Diğer yandan TÜRK TELEKOM’un, TÜPRAŞ’ın, PETKİM’in, TEKEL
sigara işletmelerinin, TEKEL alkollü içki işletmelerinin ve daha nicelerinin
yabancılara satılmış olduğunu unutmayalım. 
Şimdi sormak
istiyorum: Millî ve yerli olmak bu mudur? Devletin hüküm ve tasarrufunda olan
taşınmazların, varlıkların hatta ulusal güvenliğimizi tehlikeye sokacak düzeyde
en stratejik önemi olan kuruluşların yabancılara devredilmesi midir? Sayın
Başbakan 2018 bütçe konuşmasında insanı merkeze alan bir bütçe olduğundan
bahsetti oysa görünen o ki bu bütçe insanımızı merkeze değil hedefe alan, millî
ve yerli olmaktan uzak, halkına değil faiz lobileri ve tefecilere çalışan bir
bütçedir. 
Yüce Meclisinizi
saygıyla selamlarım. (CHP sıralarından alkışlar) 
BAŞKAN –
Teşekkür ederim Sayın Sındır. 
Böylelikle
Cumhuriyet Halk Partisi Grubu adına yapılan konuşmalar sona ermiş oldu. 
Şimdi, Halkların
Demokratik Partisi Grubunun konuşmacılarını dinleyeceğiz. İlk olarak Iğdır
Milletvekili Sayın Mehmet Emin Adıyaman konuşacaklar.
Buyurun Sayın
Adıyaman. (HDP sıralarından alkışlar)
Süreniz on
dakika.
HDP GRUBU ADINA
MEHMET EMİN ADIYAMAN (Iğdır) – Teşekkür ederim Sayın Başkan. 
Değerli
milletvekilleri, Maliye Bakanlığı bütçesi hakkında Halkların Demokratik Partisi
Grubu adına söz almış bulunmaktayım. Hepinizi saygıyla selamlıyorum.
Değerli
milletvekilleri, 2018 Yılı Merkezi Yönetim Bütçe Kanunu Tasarısı üzerine
aslında çok rakamlara boğmadan, halkımızın anlayacağı bir dille anlatmaya
çalışacağım.
Şimdi, 2018 yılı
bütçesi için, AKP Hükûmeti, önümüze bir bütçe koymuş; özetle şunu söylüyor:
“2018 yılı içerisinde 762 milyar harcama yapacağım.” diyor. Yani bütün
bakanlıklar, Hükûmet böyle, kendince harcamalar yapacak ama bu işin yükünü de
Sayın Maliye Bakanının sırtına yüklemiş bulunuyorlar. Niye böyle? Çünkü 762
milyar harcamanın kaynağını bulmaları gerekiyor. Sayın Maliye Bakanı haydi
uğraş bize bu kaynağı bul. 
Doğrusu Sayın
Maliye Bakanının birikimi, tecrübesi ve deneyiminden hiç şüphemiz yok. Eğer iş
Sayın Maliye Bakanına bırakılırsa hakikaten sadece geçen 2017 bütçesi değil,
2018 yılı içerisinde de elinden gelen çabayı göstereceğine hiç kuşkumuz yok
çünkü koşuşturuyor. Yurt dışına gidiyor, Türkiye’de yatırım yapacak yatırımcı
bulmaya çalışıyor, onları ikna etmeye çalışıyor, yurt içerisinde yatırımcıyı
teşvik ediyor. İş alanları doğsun ve gelir kaynakları artsın diye elinden gelen
her türlü çabayı gösteriyor. Gösteriyor da ama Sayın İçişleri Bakanı buna izin
vermiyor, sokakta vatandaşı dövüyor, yürüyene gaz sıkıyor, bilmem, dağları
taşları bombalıyor, yasak bölgeler ilan ediyor. Onunla yetinmiyor Adalet Bakanı
önüne gelen her şeyi hukuk, kural, kaide tanımadan yargı üzerinde bir vesayet
oluşturuyor, yüzlerce binlerce insanı cezaevine tıktırıyor. Millî Savunma
Bakanı sınır boylarında ha bire tatbikatlar, operasyonlar âdeta bir savaş
havası yaratıyor. 
Şimdi, yabancı
yatırımcı Türkiye’ye niye gelsin, yabancı sermaye niye gelsin? Gelmediği gibi
ülke içindeki sermaye de hem yargı güvencesi olmadığı için hem belirsizlik
olduğu için yurt dışına kaçmaya çalışıyor. Geriye tek bir şey kalıyor Sayın
Maliye Bakanının elinde, bu kaynağı yaratmak için yani bu harcamaların
karşılığını bulmak için bir yere yüklenmesi lazım. Yükleneceği tek alan da
çalışanlar, çalışan 80 milyon yoksul halkımız. Onların cebinden alacak, nasıl
alacak? Vergilerle alacak. Peki, ne kadar vergi alacak bu yıl içerisinde? 667
milyar vergi toplamayı hedefliyor. Bu vergiyi nasıl alacak? Bu verginin de
yüzde 75-80’ini dolaylı vergilerden alacak. Yani bir işçiye 1.404 lira asgari
ücretten ödeme yapacak, o işçi dönecek alışveriş yaptığı her üründen tekrar
Maliye Bakanlığına ya da bu Hükûmete vergi ödemek zorunda kalacak. Doğrudan
kestikleri kesintiyi saymıyorum. Şimdi, böyle olunca da ha bire yüklen
çalışanın, garibanın, işçinin, köylünün sırtına, dolaylı vergilerden topla;
yetmedi yıl içerisinde, geçen torba yasada olduğu gibi, bir maddeyle ek kaynak
oluşturmak için bir çırpıda 37 milyar civarında bir ek vergiyi tahsil etmeye
çalış. Böyle olunca, tabii, değerli arkadaşlar, bir vergi adaletinden, bir
vergi hukukundan bahsetmemiz de mümkün olmuyor. 
Şimdi, saydığım, özellikle güvenlikçi bakanlıklar bol
keseden harcama yaparken, bütçeleri oldukça yüksek tutulurken örneğin, Aile ve
Sosyal Politikalar Bakanlığı, Çalışma ve Sosyal Güvenlik Bakanlığı, Millî
Eğitim Bakanlığı, Sağlık Bakanlığı gibi bakanlıklar da boynunu büküyorlar,
artık kendi paylarına ne verilirse ancak o kadar harcıyorlar. Ama diğer
saydığım, Millî Savunma Bakanlığı, İçişleri Bakanlığı, Adalet Bakanlığı gibi
bakanlıklar -Hükûmetin despotik yönetimini, totaliter yönetimini halkı
baskılamak adına- istediği şekilde kaynakları harcayabiliyorlar.
Şimdi, tabii, “Bu bütçede bir bütçe adaleti, bütçe
hukuku, eşitliği var mı?” derseniz, yok. Bu bütçeye baktığımız zaman, bu bütçe,
AKP iktidarının politik, ekonomik ve sosyal bakış açısını ortaya koyuyor,
toplumsal sınıf ve tabakalar arasındaki ilişkiyi belirleyen bir bütçe. Az
kazanandan az alan, çok kazanandan da çok alan, dolayısıyla aldığı kaynakları
toplumun en yoksul, en alt kesimlerinin ihtiyaçlarına aktaran ve sınıflar arası
sömürü düzenini yok etmeye yönelik bir bütçe değil. Dolayısıyla bu bütçe,
tamamen, sermayedarların, mülk sahiplerinin yani kapitallerin çıkarlarını
koruyan, sömürüye dayanan bir bütçedir. Bu böyle olunca da bu bütçenin
adaletsiz bir bütçe, hukuksuz bir bütçe olduğunu söylememiz mümkündür. Elbette
Halkların Demokratik Partisi olarak ve bir milletvekili olarak böyle bir
bütçenin bizim vicdanımızı temsil ettiğini, bütçede bizim vicdanımızın olduğunu
dolayısıyla Türkiye'de büyük çoğunluğu teşkil eden, nüfusun yüzde 90’ına
yakınını teşkil eden yoksulların, çalışanların vicdanını da temsil ettiğini
söylemek mümkün değil Sayın Bakan. Bu, olsa olsa sermayedarı koruyan bir bütçe.

Bakın, bu bütçenin temel üç özelliği var: Biri,
güvenlikçi, savunma ve savaş konsepti üzerine inşa edilmiş bir bütçedir. İkinci
bir özelliği, sermayeyi, sermayedarı yani sömüreni koruyan bir bütçedir. Üçüncü
bir özelliği de farklı inançları yok sayan, mezhepçi bir bütçedir. Çünkü, bu
bütçede, örneğin, Sünni İslam mezhebinin dışındaki hem diğer Sünni İslam
mezheplerine hem diğer inançlara yönelik bir hak, bir pay yoktur dolayısıyla bu
yönüyle de mezhepçi bir bütçedir. Bunları görmek lazım, yoksa rakamlar
içerisine girip şu kuruma şu kadar para, şu kuruma bu kadar para, az mı
aktarılmış, çok mu aktarılmış derdinde değiliz. 
Bakın, bu söylediğimi sadece ben iddia etmiyorum,
Başbakan Yardımcısı Sayın Mehmet Şimşek bir açıklamasında ne demişti? Biz,
17-18 milyar Türk lirası ilave bir kaynak ayıracağız savunma sanayisi için,
Millî Savunma Bakanlığı için. Önümüzde iki yol var: Biri nedir? Borçlanma yöntemiyle
kaynak elde edeceğiz, ikincisi vergi yükleyerek, yeni vergiler, vergi
kaynakları yaratarak yani vergilerden bu kaynağı elde etmiş olacağız. Biz
ikinci yolu seçtik, biz işte vergi üzerinden bu kaynağı yaratmaya çalıyoruz
dedi. Bu açıkça bir itiraf, yani bu bütçenin bir güvenlikçi bütçe olduğunun
açık bir itirafı. Bence Sayın Mehmet Şimşek dürüstçe bu bütçenin bir savaş
bütçesi olduğu niteliğini de ortaya koymuştur. 
Bakın, mesela, ben çok basit bir örnek vermek isterim
asgari ücretli üzerinden: Bir asgari ücretli bir ay çalışır, bir ay aralıksız
çalışır, net kazandığı para ne kadar? 1.404,06 lira, net kazandığı bu. Bu
parayı da ay içerisinde KDV, ÖTV veya -varsa, diyelim ki bir şekilde birikmişse
parası- motorlu taşıtlar vergisi gibi dolaylı vergiler ödeyerek harcıyor yani
1.404 liranın tümünü kendi ihtiyacı için harcamıyor. Peki, bu bir ay çalışan
asgari ücretli işçi, devlete ne kazandırıyor? O bir ay çalışıyor, 1.404 lira
alıyor. Bakın, devlete ne kazandırıyor: 817,76 lira da devlete para kazandırıyor.
Yuvarlak bir hesapla Türkiye'de 6 milyon asgari ücretli olduğunu varsayarsak
sadece asgari ücretli çalışanların her ay devlet bütçesine kazandırdığı para 5
milyardır. Bir yıllık toplamı 60 milyar, sadece asgari ücretlinin kazandırdığı
para. Peki, sermayedar ne kazandırıyor? Bir de bir dolar milyarderini düşünün,
o da bankaya para yatırıyor, dolar bazında yatırıyor, dolar faizi alıyor ya da
euroya yatırmışsa euro faizi alıyor, yani döviz faizinden sadece vergi
kesiliyor. Hem döviz bazında, döviz artışından zenginleşiyor hem de elde ettiği
faizden de para kazanıyor.
(Mikrofon
otomatik cihaz tarafından kapatıldı) 
MEHMET EMİN
ADIYAMAN (Devamla) – Bir dakika süre alabilir miyim?
BAŞKAN – Bir
dakika size de vereyim, talep ettiniz.
Buyurun.
MEHMET EMİN
ADIYAMAN (Devamla) – Teşekkür ederim Sayın Başkan.
Dolayısıyla hiç
çalışmadan, hiçbir riske girmeden parası para kazanmış oluyor. E, madem böyle,
o zaman asgari ücretlinin ücretini artırın. Devlet, asgari ücret 1.404 lirayken
817 lira kazanıyorsa demek asgari ücret 2 katına çıksa, örneğin 2,500 liranın
üzerine çıkmış olsa o oranda devlete de para kazandırmış olacak. Yani iş
alanını ne kadar çoğaltırsanız, üretime yönelik istihdam alanını ne kadar çok
artırırsanız doğal olarak devlete, bütçeye gelecek pay da o oranda artacak. Ama
siz bunu yapmıyorsunuz, yatırım alanlarını, istihdam alanlarını
daraltıyorsunuz, sermayeye çalışıyorsunuz. Her gün milleti, yurttaşı, vatandaşı
dövüyorsunuz, adaleti ayaklar altına alıyorsunuz, vesayet uyguluyorsunuz,
dağları taşları bombalıyorsunuz, var olan sermaye de güvenli yere kaçar, yurt
dışına kaçıyor. Böylece de bedeli de ödeyen 80 milyon yurttaşımız oluyor
diyorum. 
Hepinizi
saygıyla selamlıyorum. (HDP sıralarından alkışlar) 
BAŞKAN –
Teşekkür ederim Sayın Adıyaman.
Halkların
Demokratik Partisi Grubu adına ikinci olarak, İstanbul Milletvekili Sayın Garo
Paylan konuşacaklar.
Buyurun Sayın
Paylan. (HDP sıralarından alkışlar) 
MALİYE BAKANI
NACİ AĞBAL (Bayburt) – Vicdanlı…
GARO PAYLAN
(İstanbul) – Vicdanlı konuşacağım.
BAŞKAN – Sayın
Paylan, ben de bana gülümsüyorsunuz zannettim, Bakana gülümsüyormuşsunuz. 
On dakika
süreniz.
HDP GRUBU ADINA
GARO PAYLAN (İstanbul) – Teşekkür ederim Sayın Başkan.
Değerli
milletvekilleri, hepinizi saygıyla selamlıyorum.
Değerli
arkadaşlarım, Maliye Bakanlığı bütçesi üzerine konuşuyoruz. Maliye Bakanlığı ne
iş yapar arkadaşlar, ne iş yapar? Vallahi bizim Maliye Bakanımız hiçbir iş
yapmıyor, hiç çalışmıyor. Ne oluyor biliyor musunuz? Tüketim üzerinden
vergileri topluyor, vatandaşlar benzin istasyonlarına gidiyor, sigara alıyor,
evde musluğunu açıyor, elektrik düğmesine basıyor Maliye Bakanının hesabına
trink paralar düşüyor, trink paralar düşüyor. 
HALİL ELDEMİR
(Bilecik) – Ne güzel sistem. 
GARO PAYLAN
(Devamla) – Ne güzel, ne güzel sistem. Tüketim üzerinden vergileri alıyor,
vergileri topluyor. 
E, arkadaşlar,
böyle olmasa çok güzel olurdu, nasıl olsaydı iyi olurdu biliyor musunuz?
Hepimizin geliri eşit olsaydı bunda bir sıkıntı olmazdı ama bakın, toplumun
yüzde 1’i gelirin yüzde 25’ini alıyor, bakın, bir daha söylüyorum. 
MALİYE BAKANI
NACİ AĞBAL (Bayburt) – Yeni bir şeyler söylemek lazım. 
GARO PAYLAN
(Devamla) – Thomas Piketty açıkladı, yeni verileri görmüşsünüz, toplumun yüzde
1’i gayrisafi yurt içi hasılanın yüzde 25’ini alıyor. Peki, en fakir yüzde 50
ne alıyor bu paydan? En fakir, bakın yüzde 50 diyorum, bu gelirin yüzde 14’ünü
alıyor arkadaşlar, yüzde 1 yüzde 24’ünü alacak, en fakir yüzde 50 gelirin yüzde
14’ünü alacak. Ondan sonra hepimiz vergilerde eşit olacağız, vergileri tüketim
üzerinden vereceğiz ve eşit olacağız. Maliye Bakanının hesabı bu. Bakın,
demokrasilerde bu işler nasıl yürüyor? Demokrasilerde bütün vatandaşlar maliye
idaresinden korkar, tir tir titrerler. Amerika’da bir IRS vardır, IRS’den en
zengini de en fakiri de korkar, gider vergisini ya isteyerek ya zorla tıkır
tıkır öder, gelirine göre öder. Avrupa’da vergi kuruluşları vardır, bunlar
özerk kuruluşlar. Özerk olmasa bile her türlü gelir üzerine yürüyebilen, servet
üzerine, gelir üzerine vergilere yürüyebilen kuruluşlardır. Ama bakın, bizim
Maliyemiz ne yapıyor? Oturuyor yerinde, tüketici üzerinden vergileri topluyor,
ondan sonra diyor ki: “Ben vergileri topladım arkadaş. E ne yaptım? Bütçeyi de
az bir açık verdim, geçirdim.” Ama sosyal adalet? Arkadaşlar, Anayasa’mıza göre
Türkiye Cumhuriyeti devleti sosyal bir hukuk devleti ama Maliyemiz sosyal bir
maliye bakanlığı değil çünkü vergileri servete ve gelire göre toplamıyor. Ondan
sonra diyor ki: “Ekonomi büyüdü, büyüdü.” Arkadaşlar, gelin, şu Kızılay’a
beraber gidelim. Maliye Bakanım, gelin, şu Kızılay’a beraber gidelim, dolaşalım
esnafları.
MALİYE
BAKANI NACİ AĞBAL (Bayburt) – Ben her gün gidiyorum, sen gidebiliyor musun?
GARO
PAYLAN (Devamla) – Esnaflar “Siftah yapmıyorum. İşlerim geriye gitti.” diyor.
Maliye Bakanı diyor ki: “Ekonomi yüzde 11 büyüdü.” Ya “Kim büyüdü?” diye
soruyorum. Kimin büyüdüğü belli; küçük bir kesim finans sektörü, bazı
zenginler, o yüzde 1’lik kesim büyüyor. Bakın, hani sizin yandaş müteahhitler
var ya o yüzde 1 büyüyor. Geriye kalan büyük çoğunluk borçlar ve vergiler
altında inim inim inliyor arkadaşlar.
VEDAT
DEMİRÖZ (Bitlis) – Mutluluk parayla değiştirilemez.
GARO
PAYLAN (Devamla) – Değerli arkadaşlar “Maliye ne iş yapar?” diye bir kez daha
söylüyorum: Vergilerin büyük çoğunluğu dolaylı vergilerden, vergiyi gelir ve
servete göre almıyor. 
Bakın,
Hükûmette ekonomiden sorumlu Devlet Bakanımız, Başbakan Yardımcımız Mehmet
Şimşek yıllardır “Rant vergisi alacağız.” diyor, alamıyor. Niye? Cumhurbaşkanı
istemiyor; Maliye Bakanı engel oluyor, rantlar üzerinden, büyük gelirler
üzerinden vergiler alınmıyor. 
Ve
bir maliyenin en büyük gücü nedir biliyor musunuz? “Nereden buldun?” diye
sorabilmesidir. “Nereden buldun?” diye sorabiliyor musunuz Sayın Bakan?
Gidiyor, bir adamın vergi levhasına bakıyorsun, 10 bin lira vergi vermiş, bir
bakıyorsunuz 2 milyonluk Mercedes’e biniyor. 10 bin lira vergi veriyor, 2
milyonluk Mercedes’e biniyor. Daha ben bugüne kadar bir Maliye Bakanının çıkıp
da “Arkadaş, sen bana 10 bin lira vergi vermişsin, 2 milyonluk Mercedes’e nasıl
biniyorsun?” diye sorduğunu görmedim. 
Bakın,
geçenlerde birtakım belgeler çıktı: Panama belgeleri geçen yıl çıktı, iki ay
önce Malta belgeleri çıktı, yakın zamanda Man belgeleri çıktı. Şimdi tartışma
şu boyuttaydı: Para gitti de geldi de, yok oraya gitmemişti de, yurt içindeki
bankalara transfer olmuştu… 
VEDAT DEMİRÖZ
(Bitlis) – “Gitmesi gelmesi” önemsiz mi?
GARO PAYLAN
(Devamla) - Bunlar konuşuldu. Ama Başbakan ne dedi? “Arkadaş, benim çocuklarım
ticaret yapıyor.” Doğru, yapabilir ama vergi cennetlerinde mi yapması lazım? Bu
ayrı bir soru. Siyasi etik ve siyasi ahlak sorusu. 
Veya Sayın
Cumhurbaşkanının akrabalarıyla ilgili… Bakın, Man belgeleriyle ilgili,
arkadaşlar, para geldiydi, gitti de, gelmedi de, yurt içine transferdi… Esas
sorulması gereken soru şu, Maliye Bakanının esas sorması gereken soru şu: Ya
Ziya İlgen emekli bir öğretmen. Bir öğretmen kaç lira maaş alır arkadaşlar? 
VEDAT DEMİRÖZ
(Bitlis) – On beş senedir ticaretle uğraşıyor. 
GARO PAYLAN
(Devamla) - Ziya İlgen gibi öğretmen 3 bin lira maaş alır, bakın, 3 bin lira
maaş alır. Bir yılda 36 bin lira yapar. 
VEDAT DEMİRÖZ
(Bitlis) – Sayın Paylan, on beş senedir Ülker bayiliği yapıyor.
GARO PAYLAN
(Devamla) - Hadi, yirmi beş yıl çalıştı, 1 milyon lira yapar arkadaşlar.
BAŞKAN – Sayın
milletvekilleri, lütfen, konuşmacıyı dinliyoruz.
VEDAT DEMİRÖZ
(Bitlis) – Yanlış söylüyor ama.
BAŞKAN – Sonra
cevap verirsiniz. Lütfen…
GARO PAYLAN
(Devamla) – Yani öğretmenlik hayatı boyunca alabileceği maaş toplamı 1 milyon
lira. Bakın, 1 milyon lira. Bütün öğretmenlik hayatında hiç para harcamasa
bütün parasını tutsa 1 milyon lira. 
VEDAT DEMİRÖZ
(Bitlis) – Sayın Paylan, öğretmen değil, ticaret erbabı.
GARO PAYLAN
(Devamla) - Ya Ziya İlgen Beyefendi… 15 milyon lira para bir yerden bir yere
transfer olmuş, neresi olduğu ayrı bir konu. Diyorlar ki: “Ticari sır.” Ya
Maliye Bakanımız hemen ne yapmalı? “Sayın Ziya İlgen, gel bakalım -bir yazı
yazar- sen bu 15 milyon lirayı nereden buldun arkadaş?” diye sormalı. Sordunuz
mu Sayın Maliye Bakanı? Sordunuz mu Sayın Maliye Bakanı? 
VEDAT DEMİRÖZ
(Bitlis) – Sayın Paylan, hepsi yanlış. Rakam yanlış, bilgin yanlış, adam
öğretmen değil. 
GARO PAYLAN
(Devamla) - Soramaz… Soramaz… 
Veya Sayın
Başbakanın oğullarına “Serveti nereden buldun?” diye sorabilmeli. Veya herhangi
bir vatandaş, az vergi verip çok harcayan herhangi bir vatandaşa “Nereden
buldun?” diye sorabilmeli. Bunu soramadığı zaman ne olur biliyor musunuz? O
ülkede vergi ahlakı olmaz. “İmam böyle yaparsa cemaat ne yapar?” diye o ülkede
maalesef vergi ahlakını oturtamazsınız, yoksulların sırtına binersiniz. 
Bakın, bizim
bir… (AK PARTİ sıralarından gürültüler) 
MURAT DEMİR
(Kastamonu) – Sadece şov yapıyorsun.
MALİYE BAKANI
NACİ AĞBAL (Bayburt) – Sayın Paylan’ın kulakları doğrulara kapalı.
VEDAT DEMİRÖZ
(Bitlis) – Söylediklerin yanlış.
MALİYE BAKANI
NACİ AĞBAL (Bayburt) – Yalan söylüyorsunuz, sonra soru soruyorsunuz.
GARO PAYLAN
(Devamla) - Sayın Başkan… Sayın Başkan…
BAŞKAN – Siz
devam edin Sayın Paylan.
VEDAT DEMİRÖZ
(Bitlis) – Söyleyenlerin kuyruğuna takılma, yanlış yapıyorsun. 
ABDURRAHMAN ÖZ
(Aydın) – Üç gün önce ne dediniz? Papaz-Zangoç muhabbetine niye itiraz ettiniz?

BAŞKAN - Sayın
milletvekilleri, konuşmacıyı dinleyelim, gerekli cevaplar verilir, lütfen… 
GARO PAYLAN
(Devamla) – Sayın Başkan, MASAK diye bir kuruluşumuz var değil mi? Sayın Maliye
Bakanı, MASAK ne iş yapar? Mali Suçları Araştırma Kurulunuz var değil mi? Ya,
Allah’ınızı severseniz Amerika’da Zarrab davası sürüyor. Bakın, Zarrab’a da bir
avukat tuttunuz, Sayın Maliye Bakanı sizin parayla bir avukat tuttu ülkemiz
biliyor musunuz, sizin vergi gelirleriyle, dar gelirlilerin verdiği vergilerle
bir avukat tuttu, Rocco diye bir avukat, çok da pahalı bir avukat, bizim
vergilerle tuttu. O avukat ne dedi biliyor musunuz? “Zarrab Süleyman Aslan’ı
satın almış.” dedi. Allah Allah; bak, “Satın almış.” diyor. Ne demek bu? O evde
çıkan ayakkabı kutularındaki para, satın almak için kullanılmış demek. Açık bir
iddia, bu durumda MASAK ne yapar? Maliye Bakanlığı ne yapar? Hemen der ki: “Gel
buraya Süleyman Aslan. Arkadaş, sen ‘Bu ayakkabı kutusundakilerle imam hatip
okulu yapacağım.’ diyordun, bak, seni satın almışlar, gel bakayım ne diyorsun
bu konuda?” Yaptınız mı Sayın Maliye Bakanı bugüne kadar? “Bu paralar nereden
çıktı, sen satın alınmışsın. Bak, benim tuttuğum avukat sana ‘Satın alınmışsın.’
diyor, ne diyorsun?” diyor mu? Demiyor. 
ENGİN ALTAY
(İstanbul) – Faizini ödediler, faizini. 
GARO PAYLAN
(Devamla) - Nedir efendim? Man belgeleri ortada, ayakkabı kutuları ortada ama
harekete geçmeyen bir Maliye Bakanı, Maliye Bakanlığı ve MASAK var. Böyle bir
ülkede vergi ahlakı olmaz arkadaşlar, böyle bir ülkede vergi ahlakı olmaz, asla
olamaz. 
MALİYE BAKANI
NACİ AĞBAL (Bayburt) – Böyle bir ülke yok ki.
GARO PAYLAN
(Devamla) – Bakın, ne oldu biliyor musunuz sonucunda? CHP “Man belgeleri”
deyince hemen karşı atak geldi: Ataşehir Belediyesi. “Hani, ben yaptım arkadaş
ama, bak, benim açığımı çıkarırsan ben de sana yönelirim.” dediler ve böyle bir
yürümeye kalktılar. 
İLKNUR İNCEÖZ
(Amasya) – Üstünü mü örtseydim?
GARO PAYLAN
(Devamla) - Bunun sonucunda da son birkaç gündür değişik bir sükût görüyorum
arkadaşlar, artık CHP daha az “Man” diyor, AKP de daha az “Ataşehir” diyor,
ilginç bir sükût var ortalıkta. (HDP sıralarından alkışlar) 
MURAT DEMİR
(Kastamonu) – Man’da bir şey yok, boş boş konuşma. Onlar fiyasko çıktı. 
GARO PAYLAN
(Devamla) - Bakın, bu sükût kabul edilemez. Bu sükût kabul edilemez. Neyse bu
ülkenin yargı mercileri, Maliye Bakanlığı, MASAK’ı -hırsızlık, yolsuzluk,
uğursuzluk neredeyse- ortaya çıkmalı, yargı mekanizmalarını devreye
geçirmelidir. Bununla ilgili iddialar Türkiye yargısının önüne çıkmalıdır.
Amerikan yargısında bizim hırsızlığımızın, yolsuzluğumuzun yargılanması bu
Meclisin, bu ülkenin utancıdır. Gelin, el birliğiyle bu utancı kaldıralım
arkadaşlar.
MURAT DEMİR
(Kastamonu) – Ne bağırıyorsun?
MALİYE BAKANI
NACİ AĞBAL (Bayburt) – FETÖ’yle aynı söylemleri söylüyorsun Sayın Paylan.
FETÖ’yle aynı çizgidesin. Gerçi şaşırmamak lazım, aynı zihniyet.
GARO PAYLAN
(Devamla) – Bakın, 17-25’in -FETÖ diyeceksiniz biliyorum- komplo, kumpas
meselesiyle ilgili, o ayrı bir konu. Sizin bakmanız gereken komplo, kumpas
değil, olayın hırsızlık, uğursuzluk, yolsuzluk bölümü. Siz Sayın Maliye Bakanı
“Nereden buldun?” diye soracaksınız. MASAK’ı devreye geçireceksiniz, “Nereden
buldun?” diye soracak. Yoksa bu ülkede bu ahlaksızlıkla, bu vergi
ahlaksızlıklarıyla yürüyemeyiz arkadaşlar. 
VEDAT DEMİRÖZ
(Bitlis) – Mükelleflere hakaret ediyorsun. “Ahlaksızlar.” diyemezsin.
GARO PAYLAN
(Devamla) - Vergi ahlakını yaratacak şey Maliyenin bu konuda hangi iddialar
varsa üzerine gitmesidir diyorum.
Hepinize
saygılar sunarım. (HDP sıralarından alkışlar) 
BAŞKAN –
Teşekkür ederim.
MALİYE BAKANI
NACİ AĞBAL (Bayburt) – Yakıştı mı Sayın Paylan?
ENGİN ALTAY
(İstanbul) – Sayın Başkan…
BAŞKAN – Sayın
Altay, buyurun.
ENGİN ALTAY (İstanbul)
– Sayın Başkan, 60’a göre pek kısa bir söz talep ediyorum.
BAŞKAN –
Buyurun, peki, yerinizden pek kısa bir söz veriyorum size bir dakika.
Buyurun.
VI.- AÇIKLAMALAR (Devam)
2.- İstanbul Milletvekili Engin Altay’ın, İstanbul
Milletvekili Garo Paylan’ın 503 sıra sayılı 2018 Yılı Bütçe Kanunu Tasarısı ile
504 sıra sayılı 2016 Yılı Kesin Hesap Kanunu Tasarısı’nın dokuzuncu tur
görüşmelerinde HDP Grubu adına yaptığı konuşmasındaki bazı ifadelerine ilişkin
açıklaması
ENGİN ALTAY
(İstanbul) – Teşekkür ederim Sayın Başkan.
Sayın Paylan’ın
konuşmasını dikkatle dinledim. Baştan çok güzel şeyler söyledi, sonra nereden
esti, niye esti bilmiyorum, CHP’nin daha az “Man” dediğini söyledi. Biz bir
şeyden korkmayız, bir şey iddia ettiysek sonuna kadar da peşinde dururuz. Sayın
Paylan herhâlde birkaç gündür gazete okumuyor, televizyon seyretmiyor. 
AHMET YILDIRIM
(Adıyaman) – Korktuğunuzu söylemedi Engin Başkan, bir bilimsel kuşkuyu dile
getirdi.
ENGİN ALTAY
(İstanbul) – Sayın Genel Başkanımız daha dün bir özel kanalda, Grup Başkan
Vekilimiz Özgür Özel de dün basına bir açıklama yapmak suretiyle, bir adım da
ileri giderek –Sayın Paylan, isterseniz sana da gönderelim- Man belgelerini hem
İçişleri Bakanına hem Başbakana adrese teslim postaladı. Man belgeleriyle
ilgili iddialarımızın da arkasındayız, Ataşehir Belediyesine yapılan
hukuksuzluğun da karşısındayız ve sonuna kadar takipçisi olacağız.
Genel Kurulu
bilgilendirmek istedim. Arz ederim.
BAŞKAN –
Teşekkür ederim Sayın Altay.
İLKNUR İNCEÖZ
(Aksaray) – Sayın Başkan, bir söz talebim olacak.
BAŞKAN – 60’a
göre mi? 
İLKNUR İNCEÖZ
(Aksaray) – Evet.
BAŞKAN –
Buyurun, yerinizden, bir dakika.
3.- Aksaray Milletvekili İlknur İnceöz’ün, İstanbul
Milletvekili Garo Paylan’ın 503 sıra sayılı 2018 Yılı Bütçe Kanunu Tasarısı ile
504 sıra sayılı 2016 Yılı Kesin Hesap Kanunu Tasarısı’nın dokuzuncu tur
görüşmelerinde HDP Grubu adına yaptığı konuşmasındaki bazı ifadelerine ilişkin
açıklaması
İLKNUR İNCEÖZ
(Aksaray) – Sayın Başkan, değerli milletvekilleri; az evvel hatibin
konuşmasındaki ahlak dersini… Mecliste ahlak dersi alacağımız son kişi siz
olabilirsiniz, olamazsınız; onu da özellikle belirtmek istiyorum. (HDP
sıralarından gürültüler)
FİLİZ
KERESTECİOĞLU DEMİR (İstanbul) – Size ne dedi ki ya?
MAHMUT TOĞRUL
(Gaziantep) – Bu ne biçim konuşma!
İLKNUR İNCEÖZ
(Aksaray) – Konuşmalarınızı reddediyorum. Öyle çıkıp da kürsüde münferit
ifadelerle iddialarda bulunmak, burada olmayan kişiler hakkında ilzam etmek,
Maliye Bakanımızı sorgulamaya kalkmak sizin haddiniz olamaz; onu belirtmek
istiyorum, bir. (AK PARTİ sıralarından alkışlar, HDP sıralarından gürültüler)
İkincisi, Ziya
İlgen dediğiniz kişi… 
MÜSLÜM DOĞAN
(İzmir) – Çok ayıp! Çok ayıp!
İLKNUR İNCEÖZ
(Aksaray) – Lütfen, mikrofon kesilmeden devam etmek istiyorum Sayın Başkanım.
BAŞKAN – Buyurun,
devam edin. 
AHMET YILDIRIM
(Muş) – Siz de arkadaşlarınıza söyleseydiniz kesilmesin diye. 
İLKNUR İNCEÖZ
(Aksaray) – Ziya İlgen dediğiniz kişi -önce dersine çalışacaksın, kürsüye
çıkmadan- 1990’lı yıllardan beri Ülker bayiliği yapan, ticaretle iştigal eden
bir kişidir. Onun çıkıp da yok “öğretmen” de yok “Şu kadar maaş alıyor.” da
burada olmayan kişiler hakkında… Bakıyorum da son zamanlarda şöyle bir dil
tutturulmaya çalışılıyor… 
MAHMUT TOĞRUL
(Gaziantep) – Yakında buraya taşırsınız zaten onları. 
İLKNUR İNCEÖZ
(Aksaray) – Amerika’daki davadan da medet umulmaya çalışılıyor; çok yazık, çok
acınası bir durum, onu özellikle belirtmek istiyorum.
Burada, Ziya
İlgen’in durumu, ekonomik, neyse, Maliye de orada, ilgililer de orada, ilan
ediyoruz…
(Mikrofon otomatik
cihaz tarafından kapatıldı) 
İLKNUR İNCEÖZ
(Aksaray) – Sayın Başkan, açarsanız sözlerimi tamamlamak istiyorum.
BAŞKAN –
Tamamlayın lütfen.
Bir dakika ek
süre veriyorum.
İLKNUR İNCEÖZ
(Aksaray) – Bu kısmı böyle geçiyorum.
Burada çıkıp da
böyle iddialarda bulunmak… Varsa elinde bir şeyin, müddei iddiasını ispat
etmekle mükelleftir.
Bir başka konu:
Hâlâ ayakkabı kutuları, hâlâ ayakkabı kutuları…
MAHMUT TOĞRUL
(Gaziantep) – Yargılamadınız çünkü.
İLKNUR İNCEÖZ
(Aksaray) – Bu ayakkabı kutularından medet ummayı bırakın artık. 17-25 Aralık,
Emniyetin ve yargının apaçık bir darbesiydi. Bu ülkede, seçilmiş millet
iradesine gem vurulmaya çalışılıyordu. O, bugün Amerika’da güya davada ifade
veren, tanık olan kişinin burada 17-25 Aralığı reddedip de orada dediği ifadelere
bakar mısınız? Polis fezlekesini hatırlatan kişi, Hüseyin Korkmaz FBI’dan 50
bin dolar para alıyor, aylık kirasını o ödüyor, o davada tanık oluyor ve burada
tutuklu olduğu süre içerisinde 17-25 Aralıkta “Hiçbir ilgim yok.” diyen adam o
davanın tanığı oluyor. O davanın savcısına bakın, o davanın yargıcına bakın…
MEHMET EMİN
ADIYAMAN (Iğdır) – Elli yıl da geçse o hırsızlığı örtemezsiniz.
İLKNUR İNCEÖZ
(Aksaray) – FETÖ’cülerle iç içe gelmiş, asıl konu mecrasından uzaklaşılmış,
konu yolsuzluk üzerinden Türkiye…
(Mikrofon
otomatik cihaz tarafından kapatıldı) 
İLKNUR İNCEÖZ
(Aksaray) – Açarsanız Sayın Başkan…
BAŞKAN –
Tamamlayın ama, “Son bir dakika.” demiştim, lütfen tamamlayın siz de. 
İLKNUR İNCEÖZ
(Aksaray) – Tamamlayacağım Sayın Başkan.
AHMET YILDIRIM (Muş)
– Ben de iki dakika üzerinden iki dakika isterim Sayın Başkan.
BAŞKAN – Bir
dakika, böyle bir pazarlığımız yok. 
İLKNUR İNCEÖZ
(Aksaray) – Ben de çıkar oradan, kürsüden devam ederim. 
BAŞKAN – Sayın
İnceöz, son bir dakikanızı veriyorum, tamamlayın lütfen.
İLKNUR İNCEÖZ
(Aksaray) – 17-25 Aralıkta Emniyet ve yargı üzerinden yapılamayınca, 15
Temmuzda yapılamayınca, Gezi eylemlerinden netice alınamayınca, güya İran’a
ambargonun delinmesi üzerinden… Ama hiç o konu konuşulmuyor. Neymiş efendim,
yolsuzluk, vesaire… Zarrab’ın kendi ifadesi var, niye söylenmiyor burada?
“Buradan kurtulmak için yalan söylemekten başka çare yok.” diyor. Tanığa
bakıyorsunuz FETÖ’cü, savcısına bakıyorsunuz FETÖ’cü, ilişkileri var, iç içe
girmiş, sonra da yazık, buradaki muhalefet, birtakım muhalefet oradaki davadan,
Hükûmete yönelik davadan, Cumhurbaşkanımızın adı orada harf harf yazılacak,
burada da bunlardan medet umulacak. Yazıklar olsun! (AK PARTİ sıralarından
alkışlar) 
MAHMUT TOĞRUL
(Gaziantep) – Yazıklar olsun! Siz de gittiniz oradan…
İLKNUR İNCEÖZ
(Aksaray) – Yazıklar olsun! Konuşma!
GARO PAYLAN
(İstanbul) – Sayın Başkan…
BAŞKAN – Önce
Ahmet Yıldırım, sonra siz. 
MAHMUT TOĞRUL
(Gaziantep) – Yazıklar olsun! Siz de oraya gittiniz el pençe durdunuz.
İLKNUR İNCEÖZ
(Aksaray) – Senin gibi sefillere cevap verecek hâlim yok.
BAŞKAN – Sayın
İnceöz, lütfen, konuştunuz, şimdi Sayın Yıldırım’ı dinleyeceğim. 
Buyurun.
AHMET YILDIRIM
(Muş) – Sayın Başkan, sayın hatip hem hatibimiz Sayın Garo Paylan’a şahsi
olarak sataştı hem de grubumuzun adını ifade ederek “Sizden ahlak dersi alacak
değiliz.” diyerek grubumuza sataştı; hem sayın hatibimizin hem de benim ayrı
ayrı sataşmadan söz talebim var. 
BAŞKAN – Şimdi,
bir dakika, size grup olarak söz vereceğim ama Sayın Paylan’la ilgili olarak
Sayın Paylan’a soracağım. Ne dedi sizinle ilgili?
GARO PAYLAN
(İstanbul) – “Ahlak dersi alacağımız son kişi sizsiniz.” dedi. 
BAŞKAN – Şimdi,
önce bir grubunuzu…
İLKNUR İNCEÖZ
(Aksaray) – “Son kişi sensin.” demedim, “Sen bile değilsin.” dedim.
GARO PAYLAN
(İstanbul) – “Sizsiniz.” dedi, tutanaklara bakın efendim.
BAŞKAN – Peki,
bakacağım sizinle ilgili tutanaklara.
İLKNUR İNCEÖZ
(Aksaray) – Dahasını da söylüyorum, sözümden geri adım atarsam namerdim.
BAŞKAN – Sayın
Yıldırım, buyurun, size iki dakika veriyorum.
Sayın Paylan,
tutanağa bakacağım. 
İLKNUR İNCEÖZ
(Aksaray) – Son kişi bile değilsin sen bu Parlamentoda. 
BAŞKAN – Sayın
İnceöz, lütfen…
GARO PAYLAN
(İstanbul) – Ahlaksızlık yapma! “Son kişi bile değilsin.” diyor.
SELİM DURSUN
(Sivas) – Ahlaksız sensin!
ADNAN GÜNNAR
(Trabzon) – Terbiyesizlik yapma be! Biraz saygılı ol. 
MEHMET EMİN
ADIYAMAN (Iğdır) – Çok ayıp!
BAŞKAN – Sayın
İnceöz…
Sayın Paylan…
Sayın
milletvekilleri…
İLKNUR İNCEÖZ
(Aksaray) – Ayağa kalkıyorsan yürümeyi de bileceksin. Anladın mı? 
BAŞKAN – Sayın
İnceöz…
FİLİZ
KERESTECİOĞLU DEMİR (İstanbul) – Ya, sen kimsin? Ne biçim konuşma bunlar?
HÜDA KAYA
(İstanbul) – Elini sallama! Elini sallama!
İLKNUR İNCEÖZ
(Aksaray) – Elimi sallarım. Sen kimsin? Karışma!
BAŞKAN – Sayın
İnceöz…
FİLİZ
KERESTECİOĞLU DEMİR (İstanbul) – Sayın Başkan, hep temiz dile davet
ediyorsunuz, temiz bir dile davet edin lütfen.
İLKNUR İNCEÖZ
(Aksaray) – Çıkacaksın, benim Cumhurbaşkanıma hakaret edeceksin, yanlış şeyler
söyleyeceksin…
BAŞKAN – Sayın
İnceöz, lütfen…
On dakika ara
veriyorum.
Kapanma Saati: 14.49
ÜÇÜNCÜ OTURUM
Açılma Saati:
15.08
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Mustafa AÇIKGÖZ (Nevşehir), Bülent ÖZ (Çanakkale)
-----0-----
BAŞKAN
– Sayın milletvekilleri, Türkiye Büyük Millet Meclisinin 43’üncü Birleşiminin
Üçüncü Oturumunu açıyorum.
2018 Yılı
Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin Hesap
Kanunu Tasarısı’nın görüşmelerine devam ediyoruz. 
Komisyon
yerinde. 
Hükûmet yerinde.

Buyurun Sayın
Yıldırım, size söz vermiştim sataşmadan, iki dakika. 
VII.- SATAŞMALARA İLİŞKİN KONUŞMALAR
1.- Muş Milletvekili Ahmet Yıldırım’ın, Aksaray
Milletvekili İlknur İnceöz’ün yaptığı açıklaması sırasında Halkların Demokratik
Partisine sataşması nedeniyle konuşması
AHMET YILDIRIM
(Muş) – Teşekkür ederim Sayın Başkan.
Şimdi, değerli
arkadaşlar, eğer bir ülkede ülkenin sahip olduğu servetler zenginler ve
yoksullar arasında orantısız bir biçimde dağılmışsa orada servet dağılımının
ahlakından söz edilemez; eğer çok ultra zenginlerle açlık sınırının altında
olanlardan aynı oranda vergi alınıyorsa orada vergi ahlakından da söz edilemez.
Bundan rahatsız olanlar ise mevcut düzenin ve ahlaka tekabül etmeyen bu
sistemin savunucuları olurlar. 
Ben hiçbir
şekilde seviyemi az önceki hatip gibi bir bütün olarak grubumuzu ilzam eden
seviyeye düşerek de konuşmayacağım. Ama ben aşırı tepki gösterenlerin
sıkıntısını, meramını anlıyorum. Açık söylüyorum, buradan az önce sataşan iki
üç kişinin bir aynı karede Pensilvanya’da bulunma hâlleri onların en büyük
sıkıntısı olabilir. 
Bir diğer husus,
bakın, bizi Amerika’dan medet ummakla suçlayanlar çok iyi bilsinler ki, çok
şükür, Allah’a binlerce kere şükür olsun ki biz Pensilvanya’dan hiçbir zaman
medet ummadık. Hiç şöyle bir şey düşünebiliyor musunuz: Hani bizim uhrevi inancımızın
üzerine de halel düşürerek çakma bir tarikat liderinin karşısında hazır ola
geçenler eğer bugün milletvekili değil, memur olsalardı kendilerini KHK’yle
kapının önünde bulurlardı. 
Şimdi soruyorum,
açık söylüyorum: Sayın İnceöz o resimle birlikte, o tasvip edilmeyen görüntü
içerisinde bir öğretmen, bir doktor, bir memur olarak bulunsaydı başına neler
gelmişti? İktidar mensubu olmak insanları bütün suçlardan, günahlardan azade
kılmaz. Boğazına kadar bir çakma tarikat şeyhinin suçuna, günahına kadar
bulaşmış olanlardan bizim alacağımız ahlak dersi falan yoktur. Şunu ifade
edelim, bakın arkadaşlar…
(Mikrofon
otomatik cihaz tarafından kapatıldı)
BAŞKAN –
Teşekkür ederim Sayın Yıldırım. 
AHMET YILDIRIM
(Devamla) – Sayın Başkanım…
BAŞKAN –
Sataşmada uzatmıyoruz Sayın Yıldırım.
AHMET YILDIRIM
(Devamla) – Bakın, yerinden söz alan hatibe -vermezseniz gerçekten bir şey
demeyeceğim- 3 defa uzatma verdiniz. Ben de, arkadaşım söz almasın, onun yerine
kısa bir uzatma istiyorum sözümü tamamlamak için.
BAŞKAN – Peki,
Sayın Paylan’ın yerine bir dakika ek süre veriyorum size, buyurun.
AHMET YILDIRIM
(Devamla) – Değerli arkadaşlar, bir de söyleyelim, biz her şeyi şeffaf yaparız.
Dün gittik bütün milletvekillerimizle birlikte Ankara Adliyesine, bu iktidarın
övgüsüne mazhar olmuş, plaketlerine mazhar olmuş, ödüllerini almış; bu ülkenin
dış ticaret açığının yüzde 15’ini kapattığını, böyle, göğsünü gererek
söylediğinde Başbakanın, Bakanların kucakladığı zatın ve sizin ona karşı tutmuş
olduğunuz avukatın itiraflarından ötürü suç duyurusunda bulunduk. Biz güney New
York’ta devam eden mahkemenin, Hakan Atilla ve Rıza Sarraf’la sınırlı
olmadığını çok iyi biliyoruz. Biz o iddiadayız ve yargı mercisini de harekete
geçmesi için çağırıyoruz. 
Eğer -Allah
muhafaza- o görüntüler, o suçlar, o günahları muhalefet partisinden birileri
işlemiş olsaydı şimdi çoktan dokunulmazlığı kaldırılmış, vekilliği düşürülmüş,
belki de cezaevine tıkılmıştı. Ama o günlerin de geleceğinden zerre şüphe
etmiyoruz diyorum.
Bütün Genel
Kurulu saygıyla selamlıyorum. (HDP sıralarından alkışlar)
BAŞKAN –
Teşekkür ederim.
Sayın Altay…
ENGİN ALTAY
(İstanbul) – Sayın Başkan, biraz önce, oturumu kapatmadan Sayın İnceöz’ün
grubumuza ve HDP’ye yönelik ithamlarından dolayı sataşmadan söz talep ettik,
tam olarak şöyle dediniz: “Önce Sayın Yıldırım’a vereceğim, sonra size
vereceğim.” Dolayısıyla, İç Tüzük’e göre aynı oturum içinde olmak zorunda
sataşma ama siz kapatmadan sataşmadan söz vereceğinizi beyan ve taahhüt ederek
kapattınız. Sözünüz geçerliyse ben de sataşmadan söz istiyorum.
BAŞKAN – Sözüm
geçerli tabii ki.
ENGİN ALTAY
(İstanbul) – Teşekkür ederim.
BAŞKAN -
Buyurun. (CHP sıralarından alkışlar)
İki dakika…
2.- İstanbul Milletvekili Engin Altay’ın, Aksaray
Milletvekili İlknur İnceöz’ün yaptığı açıklaması sırasında Cumhuriyet Halk
Partisine sataşması nedeniyle konuşması
ENGİN ALTAY
(İstanbul) – Sayın Başkan, sayın milletvekilleri, değerli arkadaşlar; hiç
gerilmeye gerek yok. İnsanların, toplumların, siyasi partilerin başına değişik
hadiseler gelir. Topluma hesap veren, verme anlayışında olan siyasi partiler
-ki hepsinin öyle olması gerekir- çıkar, bir iç muhasebe yapar. Nitekim AK
PARTİ Genel Başkanı Cumhurbaşkanı Erdoğan dedi ki: “Bizi kandırdılar -o da
kandırılmaktan yorulmadı ama- Allah’ım affetsin, milletim affetsin.” Bu bile
belki bir muhasebedir ama burada şunu derseniz olmaz: “Efendim, 17-25 Aralık da
bir darbedir. Efendim, 17-25 Aralık da bir kumpastır.” Böyle mi diyorsunuz?
Böyle diyorsunuz. Peki, AK PARTİ gibi on beş senedir ülkeyi yöneten bir parti
böyle adi, hain bir kumpasa, böyle bir darbeye, yıllarca partinizde ve ülkede
hizmet etmiş bulunan, devlete mülki amir olarak hizmet etmiş bulunan Zafer
Çağlayan’ı, Muammer Güler’i, Egemen Bağış’ı, Erdoğan Bayraktar’ı niye yem eder?
Niye o adamları bakanlıktan alaşağı eder, sonra Parlamentodan uzaklaştırır? Bu,
ayıp değil mi? Çıkın, “Ey Zafer Çağlayan, özür diliyoruz; Ey Muammer Güler,
özür diliyoruz.” deyin ve adamların itibarını iade edin. Eğer hakikaten 17-25
Aralığın bir darbe olduğunu düşünüyorsanız size yakışan bu 4 bakanın itibarını
iade etmektir; bir. (CHP sıralarından alkışlar)
Diğer konu:
Sayın Paylan, bir şeyler kaşımak istiyorsan kaşınalım karşılıklı. “CHP orayı
bıraktı, AKP bıraktı.” bunlar çok doğru laflar ve işler değil. Biz bu konudaki
iddialarımızı ortaya koyduk…
(Mikrofon
otomatik cihaz tarafından kapatıldı)
ENGİN ALTAY
(Devamla) - …ama bir haftadır bu Mecliste söylediğim bir şey daha var: Beyler,
Hükûmetler yıkılmak için vardır ama devleti korumak herkesin görevidir. Altını
çizerek bir şey söylüyorum, bir uyarı yapıyorum, aslında tarihî bir uyarı da
yapıyorum. Ama görüyorum, çoğunluk partisi bunu dikkate almıyor, takdir
onların…
HARUN KARACA
(İstanbul) –Yıkılmaz, seçimle gider.
ENGİN ALTAY
(Devamla) – Ne? Hükûmetler seçimle yıkılır tabii, hayret bir şey ya. 
Bu kafa iyi bir
kafa değil, sizin kafanız iyi kafa değil, onu da söyleyeyim.
BAŞKAN –
Teşekkür ederim Sayın Altay. 
İLKNUR İNCEÖZ
(Aksaray) – Sayın Başkan…
BAŞKAN – Buyurun
Sayın İnceöz.
İLKNUR İNCEÖZ
(Aksaray) – Sayın Başkan, bir önceki hatip, konuşmasında ismimi zikrederek
direkt beni söyledi, bana da açıklama gereği doğmuştur.
BAŞKAN –
Açıklamaya gerek var Sayın İnceöz, çünkü gerekçeyi tutanaklara yazdırmak
zorundayız, o yüzden gerek var.
İLKNUR İNCEÖZ
(Aksaray) – “Sayın İnceöz” demek suretiyle şahsımı ilzam edecek şekilde…
BAŞKAN –
Buyurun, iki dakika. (AK PARTİ sıralarından alkışlar)
3.- Aksaray Milletvekili İlknur İnceöz’ün, Muş
Milletvekili Ahmet Yıldırım’ın sataşma nedeniyle yaptığı konuşması sırasında
şahsına sataşması nedeniyle konuşması
İLKNUR İNCEÖZ
(Aksaray) – Sayın Başkan, değerli milletvekilleri; öncelikle şunu belirtmek
istiyorum ki: Bütçe görüşmeleri başladığından beri hep söylüyoruz, Meclisin
mehabetine uygun davranalım. Bu anlamda da, dün de nöbetçiydim, burada oldukça
konuşmacıları, hatipleri olabildiğince azami sabır göstermek suretiyle
dinledik. Elbette ki iktidara, bu anlamda hoşgörü göstermek, bu anlamda anlayış
göstermek gerekmektedir ama bazen bu kürsüde öyle konuşmalar yapılmakta ki
burada ne yaparsanız yapın, hangi ruh hâli içerisinde olursanız olun hakikaten
sabrın taştığı zamanlar oluyor. Bu, iktidar milletvekilleri, iktidar üyelerine
düştüğü kadar, grup başkan vekillerine düştüğü kadar buradaki hatiplere ve
diğer parti grup başkan vekillerine ve milletvekillerine de düşmektedir.
Elbette ki biliyoruz, sırtımızda yumurta küfesi var, 80 milyonun ve dünyada
bizden medet uman pek çok insanın sorumluluğu, yükümlülüğü içerisinde iktidara
geldiğimiz günden beri hareket ettik ve bundan sonra da hareket etmeye devam
edeceğiz. Zaman zaman burada çıkılıp konuşmalar yapılıyor. Biz şunu söylüyoruz:
Eleştiri yapabilirsiniz ama eleştiriyi, eğer eleştiri sınırlarını aşıp haddi
aşar şekilde kişiselleştirirseniz, şahsileştirirseniz, ilzam ve itham ederek
burada olmayan insanlar hakkında, cevap veremeyecek durumda “Çamuru atayım ama
izi kalsın...” Yok öyle, çamuru attığın zaman o çamur eline bulaşır.
Şimdi gelelim
diğer konuya: 17-25 Aralıktan önce -2013’ten önce- üstelik öyle bir ziyaret
olmaksızın o an çekilmiş bir fotoğraf karesi üzerinden, burada, çıktığımda her
söylediğim sözün canınızı yaktığını hissettiğinizde çıkıp bu fotoğraf gündeme
gelecekse çok acı. Orada herhangi bir şey olmadan... Belki kimlerin ne
fotoğrafları var, onları bilemem. Şunu da özellikle belirtiyorum: Ey milletim,
burada bütün o KHK’lerle yapılan meslekten atılmalar, ihraçlar, vesaire...
RAMAZAN CAN
(Kırıkkale) – Başkanım, 15 Temmuz gecesi siz buradaydınız.
MAHMUT TOĞRUL
(Gaziantep) – Ne alakası var?
İLKNUR İNCEÖZ
(Devamla) – Şunu özellikle belirtmek istiyorum ki, burada bir kriter vardır,
kriter nedir? 17-25 Aralıktan sonra yardıma devam ediyorsan... Bir sürü şartlar
koyduk, neden bu şartları koyduk? Hiç kimseye haksızlık yapılmasın, haksızlığın
karşısında hep beraber durabilelim diye.
(Mikrofon
otomatik cihaz tarafından kapatıldı) 
İLKNUR İNCEÖZ
(Devamla) – Ki o fotoğraf çok eski bir fotoğraf olmasına rağmen her seferinde
temcit pilavı gibi getirip burada konuşarak canımızı yakabileceğini... 
BAŞKAN –
Teşekkür ederim Sayın İnceöz.
ÖZKAN YALIM
(Uşak) – Siz bize sataşma yaparsanız biz de getiririz.
İLKNUR İNCEÖZ
(Devamla) – ...ve bizi, doğruyu söylemekten alıkoyabileceğini zannedenler
yanılıyorlardır.
RAMAZAN CAN
(Kırıkkale) – Başkanım, 15 Temmuz gecesi buradaydınız siz.
İLKNUR İNCEÖZ
(Devamla) – Hem 17-25 Aralıktan sonra bu kürsüde yine Emniyet ve yargı
darbesine ilk sözü, itirazı eden kardeşiniz...
BAŞKAN – Sayın
İnceöz, teşekkür ederim. 
RAMAZAN CAN
(Kırıkkale) – 15 Temmuz gecesi buradaydınız Başkanım siz.
İLKNUR İNCEÖZ
(Devamla) – ...hem de 15 Temmuza karşı da burada pek çok milletvekili
arkadaşımızla darbe ve muhtıralara karşı da bir duruş sergilemiş kardeşiniz
olarak söylüyorum sizlere.
BAŞKAN – Sayın
İnceöz...
İLKNUR İNCEÖZ
(Devamla) – Teşekkür ediyorum. 
RAMAZAN CAN
(Kırıkkale) – Başkanım, 15 Temmuz gecesi buradaydınız.
İLKNUR İNCEÖZ
(Devamla) – Kayıtlara girsin diye söyledim. (AK PARTİ sıralarından alkışlar)
BAŞKAN –
Teşekkür ederim.
Sayın
Yıldırım...
AHMET YILDIRIM
(Muş) – Sayın Başkan, siz de bir hukukçusunuz, burada değerli hukukçular da
var. Türk Ceza Kanunu’nda “Bu Gülenci terör örgütüyle münasebette bulunmuş, iş
tutmuş olanların suç fiilleri ya da isnatları 17-25 Aralıktan önceyse
hükümsüzdür, sonraysa hüküm dâhilindedir.” diye bir madde var da biz mi
bilmiyoruz?
ENGİN ALTAY
(İstanbul) – Evet.
AHMET YILDIRIM
(Muş) – Gerçekten biz mi bilmiyoruz? Böyle bir şey yok.
İkinci bir
husus: Sayın Altay “Eğer kaşımaksa, burayı karıştırmaksa maksadınız...” diye
başlayarak bizim sayın hatibimize sataşmada bulunmuştur.
ENGİN ALTAY
(İstanbul) – “Karıştırma” demedim “kaşımak” dedim, kaşımak.
BAŞKAN – Öyle
dedi.
AHMET YILDIRIM
(Muş) – İç Tüzük 69’a göre Sayın Paylan’a sataşmadan söz istiyoruz.
BAŞKAN – Hayır.
Sayın Paylan’la ilgili bir şey söylemedi Sayın Altay. 
Lütfen... 
AHMET YILDIRIM
(Muş) – Sayın Paylan’a yönelik söyledi.
BAŞKAN – Hayır.
Sayın Altay genel bir şey söyledi.
AHMET YILDIRIM
(Muş) – Sayın Başkan...
BAŞKAN – Sayın
Paylan’la ilgili herhangi bir sataşmada bulunmadı. 
ENGİN ALTAY
(İstanbul) – Kaşıma sataşma mıdır ya? 
FİLİZ
KERESTECİOĞLU DEMİR (İstanbul) – Sayın Başkan, adını verdi.
BAŞKAN – Sayın
Ahmet Yıldırım’la konuşuyorum. 
FİLİZ
KERESTECİOĞLU DEMİR (İstanbul) – Adını verdi. 
ENGİN ALTAY
(İstanbul) – Bir meseleyi kaşımak sataşma mıdır ya?
AHMET YILDIRIM
(Muş) – Sayın Başkan…
BAŞKAN – Hayır,
hayır, öyle bir şey yok. 
AHMET YILDIRIM
(Muş) – Sayın Başkan, bir dinleyin beni. 
Tamam, o zaman
Sayın Paylan yerinden İç Tüzük 60’a göre bir kısa açıklamada bulunacak. 
BAŞKAN – Bakın,
siz burada iki dakikalık sataşmadan dolayı söz aldığınızda “Paylan’ın yerine de
konuşacağım.” dediniz, sürenizi uzattım. 
AHMET YILDIRIM
(Muş) – Sayın Başkan, ondan sonra olmuş bir konuşmadan söz ediyorum. Sayın
Altay’ın konuşmasına açıklık getirmek istiyor sayın hatip. 
BAŞKAN – Hayır,
Sayın Engin Altay’ın konuşmasında Sayın Paylan’a hakaret, sataşmayla ilgili
hiçbir şey yok. 
FİLİZ
KERESTECİOĞLU DEMİR (İstanbul) – Tutanağa bakarsanız göreceksiniz. 
AHMET YILDIRIM
(Muş) – Açıklama yapmak istiyor Sayın Başkan İç Tüzük 60’a göre. 
BAŞKAN – O zaman
size vereceğim. 
AHMET YILDIRIM
(Muş) – Hayır, Sayın Paylan…
BAŞKAN – Hayır,
yok. Niye Paylan açıklamada bulunuyor? 
FİLİZ
KERESTECİOĞLU DEMİR (İstanbul) – Adını verdi. 
AHMET YILDIRIM
(Muş) – Sayın Başkan, onun adı geçti. 
BAŞKAN – Bakın,
açıklama talebi şahsın kendisi tarafından yapılır…
AHMET YILDIRIM
(Muş) – Sayın Başkan, bakın…
BAŞKAN –
…sataşma varsa grup başkan vekili talep eder. Siz şimdi Paylan’ın yerine
açıklama yapmak için benden söz talebinde bulunuyorsunuz. 
MEHMET EMİN
ADIYAMAN (Iğdır) – Hayır, kendisi yapacak. 
AHMET YILDIRIM
(Muş) – Hayır, kendisi yapacak Sayın Başkan. Ben sataşmadan söz istedim, şimdi
kendisi yerinden İç Tüzük 60’a göre açıklama yapmak istiyor. 
BAŞKAN – Siz
sataşmadan söz istiyorsunuz, size sataşmadan vereceğim.
AHMET YILDIRIM
(Muş) – Hayır. 
BAŞKAN – Sayın
Paylan’a da yerinden bir dakika mı söz vereceğim? 
AHMET YILDIRIM
(Muş) – Evet, bir dakika söz istiyorum, sataşmadan istemiyoruz Sayın Başkan. 
BAŞKAN –
Buyurun, oturun. 
Peki, bir dakika
yerinizden Sayın Paylan, sataşma talebi yerine geçmek üzere. 
Buyurun. 
VI.- AÇIKLAMALAR (Devam)
4.- İstanbul Milletvekili Garo Paylan’ın, İstanbul
Milletvekili Engin Altay’ın sataşma nedeniyle yaptığı konuşmasındaki bazı
ifadelerine ilişkin açıklaması
GARO PAYLAN
(İstanbul) – Sayın Başkan, teşekkür ederim. 
Sayın Başkan,
AKP şöyle davranıyor: Sanki o 17-25 operasyonlarıyla bu darbeci yapı, bu
Fetullahçı yapı devreye geçmiş gibi davranıyor ama o yapının gadrine uğrayan bu
gruptaki arkadaşlarınız ve bu grubun dayandığı sosyolojidir arkadaşlar. KCK
operasyonlarıyla bizim binlerce arkadaşımız yıllarca o yapının düzenlediği
dosyalarla hapis yattı. Hrant Dink cinayetindeki rollerini biliyorsunuz. Bütün
bunlarda o yapıyla birlikte yürüyordunuz. Siz 17-25 Aralıkta uyandınız. 17-25
Aralığın darbe dinamiği boyutunu, evet, bir kenara bırakalım, orayla ayrıca
yüzleşelim ama hırsızlık, yolsuzluk, rüşvet boyutunu ne yapacağız? Az önce bir
milletvekili arkadaşımız diyor ki: “Kanun dışı bir şey yok.” Sayın
milletvekili, “Kanun dışı bir şey yok.” diyorsunuz, peki ahlaki mi, hukuki mi,
vicdani mi? Bu ayakkabı kutuları hukuki mi? Soru sormayacak mıyız? Vatandaşın
sırtına yüklenirken Maliye Bakanı, bütün bu ayakkabı kutularındaki paraların
hesabını sormayacak mıyız? 
(Mikrofon otomatik cihaz tarafından kapatıldı) 
BAŞKAN
– Teşekkür ederim Sayın Paylan. 
IV.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı
(1/887) ile Plan ve Bütçe Komisyonu Raporu (S. Sayısı: 503) (Devam)
2.- 2016 Yılı Merkezi Yönetim Kesin Hesap Kanunu
Tasarısı (1/861), 2016 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2016 Yılı Genel Uygunluk Bildiriminin, 2016 Yılı Dış
Denetim Genel Değerlendirme Raporunun ve 6085 Sayılı Sayıştay Kanunu Uyarınca
Hazırlanan 174 Adet Kamu İdaresine Ait Sayıştay Denetim Raporunun Sunulduğuna
İlişkin Sayıştay Başkanlığı Tezkeresi (3/1187), 6085 Sayılı Sayıştay Kanunu
Uyarınca Hazırlanan 2016 Yılı Faaliyet Genel Değerlendirme Raporunun ve 2016
Yılı Mali İstatistikleri Değerlendirme Raporu ile 2016 Yılı Kalkınma Ajansları
Genel Denetim Raporunun Sunulduğuna İlişkin Sayıştay Başkanlığı Tezkeresi
(3/1188) ile Plan ve Bütçe Komisyonu Raporu (S. Sayısı: 504) (Devam)
A) GENÇLİK VE SPOR BAKANLIĞI
(Devam)
1) Gençlik ve Spor Bakanlığı
2018 Yılı Merkezî Yönetim Bütçesi
2) Gençlik ve Spor Bakanlığı
2016 Yılı Merkezî Yönetim Kesin Hesabı
B) SPOR GENEL MÜDÜRLÜĞÜ
(Devam)
1) Spor Genel Müdürlüğü 2018
Yılı Merkezî Yönetim Bütçesi
2) Spor Genel Müdürlüğü 2016
Yılı Merkezî Yönetim Kesin Hesabı
C) YÜKSEKÖĞRENİM KREDİ VE
YURTLAR KURUMU (Devam)
1) Yükseköğrenim Kredi ve
Yurtlar Kurumu 2018 Yılı Merkezî Yönetim Bütçesi
2) Yükseköğrenim Kredi ve
Yurtlar Kurumu 2016 Yılı Merkezî Yönetim Kesin Hesabı
Ç) MALİYE BAKANLIĞI (Devam)
1) Maliye Bakanlığı 2018 Yılı
Merkezî Yönetim Bütçesi
2) Maliye Bakanlığı 2016 Yılı
Merkezî Yönetim Kesin Hesabı
D) GELİR İDARESİ BAŞKANLIĞI
(Devam)
1) Gelir İdaresi Başkanlığı
2018 Yılı Merkezî Yönetim Bütçesi
2) Gelir İdaresi Başkanlığı
2016 Yılı Merkezî Yönetim Kesin Hesabı
E) KAMU İHALE KURUMU (Devam)
1) Kamu İhale Kurumu 2018 Yılı
Merkezî Yönetim Bütçesi
2) Kamu İhale Kurumu 2016 Yılı
Merkezî Yönetim Kesin Hesabı
F) ÖZELLEŞTİRME İDARESİ
BAŞKANLIĞI (Devam)
1) Özelleştirme İdaresi
Başkanlığı 2018 Yılı Merkezî Yönetim Bütçesi
2) Özelleştirme İdaresi
Başkanlığı 2016 Yılı Merkezî Yönetim Kesin Hesabı
G) KAMU GÖZETİMİ, MUHASEBE
VE DENETİM STANDARTLARI KURUMU (Devam)
1) Kamu Gözetimi, Muhasebe ve
Denetim Standartları Kurumu 2018 Yılı Merkezî Yönetim Bütçesi
2) Kamu Gözetimi, Muhasebe ve
Denetim Standartları Kurumu 2016 Yılı Merkezî Yönetim Kesin Hesabı
Ğ) GELİR BÜTÇESİ (Devam)
BAŞKAN
– Halkların Demokratik Partisi Grubu adına Bitlis Milletvekili Sayın Mahmut
Celadet Gaydalı konuşacak. 
Buyurun
Sayın Gaydalı. (HDP sıralarından alkışlar) 
Süreniz
on dakika. 
HDP
GRUBU ADINA MAHMUT CELADET GAYDALI (Bitlis) – Sayın Başkan, değerli
milletvekilleri; Halkların Demokratik Partisi adına, Kamu İhale Kurumu ile
Özelleştirme İdaresi Başkanlığının 2018 bütçesi üzerine söz almış
bulunmaktayım. 
2017
yılı bir hayır getirmedi. İnşallah 2018 yılı huzur, barış ve mutluluk getirir
ümidiyle, esir tutulan başta eş genel başkanlarımız ve milletvekillerimiz olmak
üzere, tüm tutuklu ve hükümlüler ile yakınlarını ve kamuoyunu saygıyla
selamlarım. 
Değerli
milletvekilleri, son on yılda kamuya ait birçok alanda özelleştirmeler yapıldı.
Özelleştirme İdaresi Başkanlığı verilerine göre, 267 kuruluşta hisse senedi
veya varlık satış devir işlemi yapıldı ve bu kuruluşların 257’sinde hiç kamu
payı kalmadı. 
Son
otuz yılda özelleştirmeden elde edilen 68 milyar dolar gelirin 60 milyar
dolardan fazlası AKP döneminde gerçekleştirildi yani ne varsa satıldı. Ekonomik
bir gelir olarak kulağa hoş gelebilir ama unutulmamalı ki özelleştirmeler
yüzlerce tekel işçisini işinden, yine yüzlerce maden işçisini canından etti.
Sermaye daha fazla kazanma hırsıyla insanların canını hiçe saydı. 
Özelleştirmelerle
devlet sadece denetleme görevi yapacak. Tabii, denetlenecek derken şirketleri
kastetmiyorum, greve giden işçi var mı yok mu, o denetlenecek. Yoksa, alan
memnun satan memnun. 
Değerli
milletvekilleri, bir diğer husus da kamu ihaleleriyle ilgilidir. 22 Ocak 2002
yılında Resmî Gazete’de yayımlanarak yürürlüğe giren Kamu İhale Kanunu, AKP
iktidarı döneminde üzerinde 42 değişiklik yapılarak neredeyse bambaşka bir
kanun hâline getirilmiştir. Özellikle usulsüzlüğün ve hukuksuzluğun en çok baş
gösterdiği alan olan ihalelerle ilgili olarak kanun kapsamının genişletilmesi
gerekirken her yapılan değişiklikle daha da esnetilmiş, kanun neredeyse kadük
kalmıştır. Sadece 2016 yılı içerisinde 3’ü Resmî Gazete ilanı, 3’ü KHK ile 4734
no.lu Kamu İhale Kanunu toplamda 6 kez değiştirilmiştir. Ayrıca, Hizmet Alım
İhaleleri Uygulama Yönetmeliği, Yapım İşleri İhaleleri Uygulama Yönetmeliği,
Danışmanlık Hizmet Alımı İhaleleri Uygulama Yönetmeliği, Çerçeve Anlaşma
İhaleleri Uygulama Yönetmeliği ve Elektronik İhale Uygulama Yönetmeliği’nde 7,
Kamu İhale Genel Tebliği’ne alınan kanunlarda ve uygulama yönetmeliğinde ise 9
değişiklik yapılmıştır.
Kanunda yapılan
değişikliklerle Kamu İhale Kurumu işlevsizleştirilmiş, ihalelerde artık bir
şeffaflıktan söz etmek mümkün değildir. Uluslararası Şeffaflık Örgütü
Transparency International verilerine göre Türkiye 2014 yılında 45 puanla
64’üncü sırada yer alırken 2015 yılında 42 puanla 168 ülke içerisinde 66’ncı
sıraya gerilemiştir. 
Bakın, AKP
iktidarı döneminde Adalet Bakanlığında, Sosyal Hizmetler ve Çocuk Esirgeme
Kurumunda, Millî Eğitim Bakanlığında, Tarım ve Köyişleri Bakanlığında, Devlet
Malzeme Ofisi, Türkiye Cumhuriyeti Devlet Demiryolları İşletme Genel
Müdürlüğünde yapılacak alımlar; AR-GE faaliyetleri kapsamında Türkiye Bilimsel
ve Teknolojik Araştırma Kurumunda, et ve balık ürünleri için Et ve Balık Kurumu
Genel Müdürlüğünden, Makine ve Kimya Endüstrisi Kurumu Genel Müdürlüğünden
yapılacak alımlar gibi geniş bir saha bu kanun kapsamı dışında bırakılarak
âdeta sermaye sahiplerine sunulmuştur. Boru hatları ile petrol taşıma anonim
şirketi BOTAŞ tarafından ithalat yoluyla yapılacak spot sıvılaştırılmış doğal
gaz alımları, vakıf kültür varlıklarının onarım ve restorasyonu, TRT Genel
Müdürlüğü kurumundan mal ve hizmet alımları gibi alanlar da bu kanun kapsamı
dışında bırakılmıştır.
Buradan sormak
istiyorum: Bu kadar çok çeşitli ve devletin denetiminde olması gereken alanların
Kamu İhale Kanunu dışında bırakılmasının gerekçesi nedir? Mesela, Millî Eğitim
Bakanlığına bağlı üretim yapan okullar ve merkezler Kamu İhale Kanunu’nun
dışında bırakılmıştır. Okullarda, 450 bin derslikte etkileşimli tahta alınmış
ve hâlâ 250 binin üzerinde akıllı tahtaya ihtiyaç bulunmaktadır fakat Kamu
İhale Kurumunun denetiminden uzak olduğu için maliyeti bilinemiyor.
Değerli
arkadaşlar, kanunlar bir şeyleri korumak ve denetlemek adına çıkarılır. Bugüne
kadar yapılan değişiklikler resmen kanunu vasıfsızlaştırmak adına yapılmıştır.
Enerji, su, telekomünikasyon gibi alanlarda mal ve hizmet alımı da bu kanun
kapsamından çıkarılmış yani enerjiyi, suyu ve iletişimi denetleyemeyen bir
kanun ortaya çıkarılıp “Bunu, kolaylaştırmak için yaptık.” demek kolay yutulur
bir lokma yapmak anlamına gelir.
Değerli
milletvekilleri, Kamu İhale Kanunu’nun 5’inci maddesinde kamunun yapacağı
ihalelerde uygulanması gereken temel yöntemlerin açık ihale ve belli istekliler
arasında ihale olduğu açıkça belirtiliyor. Kanun koyucu, kamu kaynağı kullanan
idare ihaleleri mümkün olduğunca herkese açık yapsın, kamu kaynakları etkin ve
verimli kullanılsın diye bu iki yöntemi zorluyor. Pazarlık usulüyle ihale ise
çok özel koşullarda uygulanabilecek istisnai bir yöntem. İdare ancak bu özel
koşullarda pazarlık usulüyle ihale açabilir. Kamunun bu yöntemle yaptığı
ihalelerin tutarı 2016’da yüzde 86 artarken, bu yılın ilk altı ayında pazarlık
usulüyle yapılan ihalelerin tutarı geçen yılın aynı dönemine göre yüzde 175
artarak 16,8 milyar TL’ye çıkmış durumdadır. 
Değerli
milletvekilleri, ihaleler ve kamusal harcamalar açık, şeffaf ve denetlenebilir
olmadığı sürece yolsuzlukla mücadele sadece lafta kalır. Yolsuzluklar da
toplumun çürümesine ve büyük bir kesimin de yoksullaşmasına yol açar. 
Sadece iş yapmak
marifet değildir. Mühendisliğin tarifi, “Bir aptalın 2 liraya yaptığı işi 1
liraya yapmasını bilen insan.” olarak yapılır. Bir işin kaliteli ve ekonomik
yapılmasının tek yolu vardır; şeffaf, denetlenebilir ve sorgulanabilir olarak
yapılabilmesidir. Bunu sağlayamadığımız sürece yolsuzluğu, hırsızlığı
önleyemeyiz. Sayın Bahçeli fiilî duruma hukuki formül bulmada çok yeteneklidir,
bu konuda niye bir formül geliştirmediğini merak ediyorum doğrusu. 
Değerli
milletvekilleri, ben sizlerle bir anımı paylaşayım. 1980’li yıllarda proje
müdürü olarak çok uluslu bir şirkette Umman Sultanlığı’nda çalışırken her yılın
bu aylarında genel müdürlük bir tamim yayımlardı “Yılbaşı nedeniyle kabul
edebileceğiniz hediyeler listesi” diye. Bu liste başlardı “1 kutu bisküvi, 1
kutu çikolata, hediye eden şirketin logosu üzerinde olmak üzere saat veya
kalem, 1 sepet mango…” diye uzar giderdi. Tabii, o zamanlar bütçeden ayrılan
AR-GE fonları ve teknoloji bugünkü gibi gelişmiş değildi. Çikolata kutularına
dolar balyaları ile altın doldurulmasıyla çikolatanın daha uzun
saklanabileceği, hediye elbiselerinin içlerine harçlık bırakılmasıyla çanta
tasarrufu edileceği, ayakkabı kutularının kasa olarak kullanılmasıyla ayakların
parlayacağı ve ayak kokusu giderici etkisinin olduğu teknolojisi ve icadı
gerçekleşmemişti.
Bilmem
farkında mısınız, anlamsız bir şekilde Meclis kavşağında bir kol saati heykeli
bulunuyor. Her ülkede geniş meydanlarda halkın buluşma alanı ve zamanı
belirlemesi açısında saat kulesi yapılması âdettendir fakat kavşaklarda ya o
şehrin sembolü veya hikâyesi olan bir anıt yapılır. Mesela Van’da kedi heykeli,
Diyarbakır’da karpuz heykeli, Denizli’de horoz heykeli. Bu anlamsız ama
manidar, ahtapot gibi dört kollu kol saati heykelinin Meclis kavşağına
konmasını siz nasıl yorumluyorsunuz bilmiyorum ama bir defa Ankara’yı temsil
eden bir heykel olmadığı aşikâr. Bu saatin içine “RZ” harfleri veya şirket
logosu konsa anlamlı olacak, bütün halkımız cari açığı yüzde 15 azaltan
hayırsever iş adamını yâd edecektir. Bir de, kimsenin bu saate baktığını
zannetmiyorum. Çalışıyorsa günde 2 defa 17:25’i gösteriyor ama çalışmıyorsa
akrep ve yelkovanı 5 rakamının üzerinde birleştirirsek hem tekçiliğin sembolü
hem de milat olarak kabul ettiğiniz 17-25’in sembolü olur. Ama yeni Başkanımız
Sayın Tuna ince düşünceli bir insandır, nasıl dinozor heykelini bir kavşaktan
kaldırıp ait olduğu yere naklettiyse bu saat heykelini de buradan kaldırıp ait
olduğu yere naklettirecektir. Hani her zaman kullandığımız bir deyim var,
kendini bilmez, haddini bilmez birkaç kişinin hatası topluma veya cemaate mal
edilemez diye. 
(Mikrofon
otomatik cihaz tarafından kapatıldı) 
BAŞKAN – Bir
dakika ek süre vereyim size Sayın Gaydalı. 
Tamamlayın
lütfen. 
MAHMUT CELADET
GAYDALI (Devamla) – Teşekkür ederim. 
Aksi takdirde,
bu ayıp Meclise mal edilecektir. 
Sayın
Bahçeli’nin 14 Temmuz 2016 tarihindeki dost tavsiyelerini de size hatırlatmak
istiyorum. Sayın Bahçeli “Başınızı kumdan çıkarmayın.” demişti o tarihte.
“Sular durulsun, ortalık yatışsın, bilmediğiniz sularda kulaç atmayın. Okyanus
ötesinde yandaş hâkim ve savcı da bulamayabilirsiniz.” 
Bir anekdotla
sözlerimi bitirmek istiyorum: Haramda huzur ararsan huzur sana haram olur. 
Hepinizi
saygıyla selamlıyorum. (HPD sıralarından alkışlar) 
BAŞKAN –
Teşekkür ederim Sayın Gaydalı. 
Sayın Akçay,
buyurun. 
VI.- AÇIKLAMALAR (Devam)
5.- Manisa Milletvekili Erkan Akçay’ın, Bitlis
Milletvekili Mahmut Celadet Gaydalı’nın 503 sıra sayılı 2018 Yılı Bütçe Kanunu
Tasarısı ile 504 sıra sayılı 2016 Yılı Kesin Hesap Kanunu Tasarısı’nın
dokuzuncu tur görüşmelerinde HDP Grubu adına yaptığı konuşmasındaki bazı
ifadelerine ilişkin açıklaması
ERKAN AKÇAY
(Manisa) – Teşekkür ederim Sayın Başkan. 
Sayın konuşmacı,
biraz evvel kürsüdeki konuşmasında, her meseleye formül bulan Sayın Bahçeli
buna da bir formül bulursa memnun olacağı anlamında ifadeler kullandı. Tabii,
hangi meseleye ne gibi bir formül istedi pek anlayamadık ama Milliyetçi Hareket
Partisinin ülkemizin bütün meselelerine ilişkin programı, çözüm önerileri
vardır, onu formül şeklinde de ifade edebilirsiniz. 
Ayrıca, 14
Temmuzla atıf yapılan konuşma ve bütün konuşmalar da yazılı ve kayıt
altındadır. Biz, görüşlerimizin hâlâ arkasındayız ve savunmaya da devam ederiz.
Geçmişte söylenen sözlerin isabeti, aradan kısa bir süre geçtikten sonra zaten
yaşanan hadiselerle ve… 
(Mikrofon
otomatik cihaz tarafından kapatıldı) 
BAŞKAN –
Tamamlayınız Sayın Akçay.
ERKAN AKÇAY
(Manisa) – …konjonktürle de teyit edilmektedir.
Teşekkür ederim
Sayın Başkan.
BAŞKAN – Ben
teşekkür ederim Sayın Akçay.
IV.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı
(1/887) ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu
Tasarısı (1/861), 2016 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2016 Yılı Genel Uygunluk Bildiriminin, 2016 Yılı Dış
Denetim Genel Değerlendirme Raporunun ve 6085 Sayılı Sayıştay Kanunu Uyarınca
Hazırlanan 174 Adet Kamu İdaresine Ait Sayıştay Denetim Raporunun Sunulduğuna
İlişkin Sayıştay Başkanlığı Tezkeresi (3/1187), 6085 Sayılı Sayıştay Kanunu
Uyarınca Hazırlanan 2016 Yılı Faaliyet Genel Değerlendirme Raporunun ve 2016
Yılı Mali İstatistikleri Değerlendirme Raporu ile 2016 Yılı Kalkınma Ajansları
Genel Denetim Raporunun Sunulduğuna İlişkin Sayıştay Başkanlığı Tezkeresi
(3/1188) ile Plan ve Bütçe Komisyonu Raporu (S.Sayısı: 504) (Devam)
A) GENÇLİK VE SPOR BAKANLIĞI
(Devam)
1) Gençlik ve Spor Bakanlığı 2018
Yılı Merkezî Yönetim Bütçesi
2) Gençlik ve Spor Bakanlığı
2016 Yılı Merkezî Yönetim Kesin Hesabı
B) SPOR GENEL MÜDÜRLÜĞÜ
(Devam)
1) Spor Genel Müdürlüğü 2018
Yılı Merkezî Yönetim Bütçesi
2) Spor Genel Müdürlüğü 2016
Yılı Merkezî Yönetim Kesin Hesabı
C) YÜKSEKÖĞRENİM KREDİ VE
YURTLAR KURUMU (Devam)
1) Yükseköğrenim Kredi ve
Yurtlar Kurumu 2018 Yılı Merkezî Yönetim Bütçesi
2) Yükseköğrenim Kredi ve
Yurtlar Kurumu 2016 Yılı Merkezî Yönetim Kesin Hesabı
Ç) MALİYE BAKANLIĞI (Devam)
1) Maliye Bakanlığı 2018 Yılı
Merkezî Yönetim Bütçesi
2) Maliye Bakanlığı 2016 Yılı
Merkezî Yönetim Kesin Hesabı
D) GELİR İDARESİ BAŞKANLIĞI
(Devam)
1) Gelir İdaresi Başkanlığı
2018 Yılı Merkezî Yönetim Bütçesi
2) Gelir İdaresi Başkanlığı
2016 Yılı Merkezî Yönetim Kesin Hesabı
E) KAMU İHALE KURUMU (Devam)
1) Kamu İhale Kurumu 2018 Yılı
Merkezî Yönetim Bütçesi
2) Kamu İhale Kurumu 2016 Yılı
Merkezî Yönetim Kesin Hesabı
F) ÖZELLEŞTİRME İDARESİ
BAŞKANLIĞI (Devam)
1) Özelleştirme İdaresi
Başkanlığı 2018 Yılı Merkezî Yönetim Bütçesi
2) Özelleştirme İdaresi
Başkanlığı 2016 Yılı Merkezî Yönetim Kesin Hesabı
G) KAMU GÖZETİMİ, MUHASEBE
VE DENETİM STANDARTLARI KURUMU (Devam)
1) Kamu Gözetimi, Muhasebe ve
Denetim Standartları Kurumu 2018 Yılı Merkezî Yönetim Bütçesi
2) Kamu Gözetimi, Muhasebe ve
Denetim Standartları Kurumu 2016 Yılı Merkezî Yönetim Kesin Hesabı
Ğ) GELİR BÜTÇESİ (Devam)
BAŞKAN –
Halkların Demokratik Partisi Grubu adına şimdi de İstanbul Milletvekili Sayın
Hüda Kaya konuşacak.
Buyurun Sayın
Kaya. (HDP sıralarından alkışlar)
HDP GRUBU ADINA
HÜDA KAYA (İstanbul) – Teşekkür ederim Sayın Başkan.
Sayın vekiller,
değerli arkadaşlar; her ne kadar, sıraların onda 9’u neredeyse boş olmasına
rağmen…
AHMET SAMİ
CEYLAN (Çorum) – Konuşmaya geçin lütfen.
FİLİZ
KERESTECİOĞLU DEMİR (İstanbul) – Başüstüne!
HÜDA KAYA
(Devamla) - …ben öncelikle bizleri izleyen değerli halkımızı ve zindanlarda
bizleri izleyen değerli dostlarımızı, arkadaşlarımızı saygıyla selamlıyorum.
Değerli
arkadaşlar, zaman zaman bu kürsüde dünden bugüne yaşadığımız bazı gerçeklikleri,
tezatları ve çözüm yollarını konuşuyoruz, tartışıyoruz. Ciddi bir darbe tarihi
ve tecrübesi yaşayan bir toplum olarak bugün yaşadıklarımızla kıyas
ettiğimizde, tarifler, kelimeler yetersiz kalıyor. “Atanmışların değil
seçilmişlerin Türkiyesi” olacak diyen AKP, hiçbir darbecinin yapmadığı kadar
atanmışların tahakkümünü gerçekleştirdi. Millî iradeyi, seçilmişliği tarumar
etti. “Üstünlerin hukuku değil, hukukun üstünlüğü” diyerek seçim kampanyası
yapan AKP iktidarı, dünyada eşi benzeri görülmemiş bir şekilde, üstünlerin
hukukunun kitabını yazıyor. Eşi benzeri görülmemiş yolsuzluklar, rant, put
dikme yarışı yaparcasına yüksek tepelere yüksek yapılar dikme yarışı, çoklukla
övünme, katliamlar, infazlar, işkenceler. Hak talep eden terörist oluyor,
adalet isteyen bölücü oluyor, “özgürlük” diyen anında kendini hapiste buluyor.
Yönetimde hak, adalet, sevgi ve barıştan başka her şey var oldu. Adalet
sarayları, adalet için değil ak saray için çalışır oldu. 
Daha önce bir
seçim konuşmamda şunu belirtmiştim: Evi halktan ayrı olan Hak’tan kopmuştur,
Hak’tan kopan halktan kopmuştur. Adı ister ak saray olsun ister beyaz saray
olsun ister Emevilerin yeşil sarayı olsun, saraylardan zulüm beklenir ki işte,
saray zulümle abat olmaya çalışıyor ama zulümle abat olunmayacağını yaşayan ve
tarih okuyan herkes biliyor. 
“Bu ülkede
zengin ile fakir aynı haklara sahiptir.” diyen yalancıdır. “Bu ülkede Türk ile
Kürt aynı haklara sahiptir.” diyen yalancıdır. “Bu ülkede Sünni ile Alevi aynı
haklara sahiptir.” diyen yalancıdır, gerçekleri görmüyordur. “Kadın ile erkek
bu ülkede aynı haklara sahiptir.” diyen, yine yalancıdır. “Bu ülkede hırs ve
rant uğruna doğaya tecavüz yarışı yapılmıyor.” diyen, ya gerçeği görmüyordur ya
da yalancıdır. 
İnsan hakları
çerçevesinde konuştuk defalarca bu kürsülerden, ahlak değerleri kapsamında
konuştuk, “hak” dedik, “adalet” dedik, barışı anlattık; kulak asan olmadı.
Hukuk sizin hukukunuz olmasına rağmen hukuku anlattık, politik kriterleri,
teamülleri anlattık; hiç oralı olmadı iktidar. Üstünlerin hukuku bile yetmedi.
Halkımızın yaşadığı ve şahit olduğumuz acıları sizlere anlatmaya çalıştık,
halkımızın taleplerini, bizlerden ve sizlerden beklentilerini anlattık; gürültü
patırtı oldu ya da duymazlıktan geldiniz. 
Zaman zaman,
burada, şahsen Kur'an’dan, vahiyden örnekler verdim ki belki, o çok dilinize
pelesenk ettiğiniz kitap, peygamber aşkına gerçekleri anlayabilirsiniz sandık;
yine yüzler çevrildi, yine yüzler asıldı. Belki milliyet, hamaset, tekçi
politik kuşatmalar ve sahte kutsallıklar içinde göremediklerinizi vahyin
gerçekliği içinde görebilirsiniz diye düşündüm, hakikati fark edebilirsiniz
diye umut ettim, sizlerle paylaştım, duymazlıktan geldiniz. “Şu ‘terör,
bölücülük’ dediğiniz hangi hak talebi, hangi çözüm arayışı Kur’an’a aykırı?
Hodri meydan!” dedim. “Gelin bunları tartışalım, konuşalım, ben de ikna
olayım.” dedim, “Kur’an hâkim olsun.” dedim, hiç oralı olmadınız. İftira,
yalan, fitne, hakikati örtme, gerçekleri çarpıtma dışında hiçbir işlevi olmayan
bir ana akım havuz medyası ürettiniz. Bugün “en büyük terör örgütü” dediğiniz,
sizin ifadenizle “FETÖ”nün yıllarca en büyük yardım ve yardakçılığını yaptınız
ve o yapıyla tarihin en büyük ittifakını yapan sizler, sadece ve sadece çıkar
ve rant kavganız oldu diye, kendi aranızda rant hesaplaşması, ihtilafınız oldu
diye insanlara bir 17-25 darbesi diye yutturmaya çalışıyorsunuz. 6 Kasım siyasi
darbeleri unutup yolsuzlukların üstünü örtme girişimleri, aranızdaki çıkar
hesaplarının ayyuka çıktığı, aşikâr olduğu dönemler bir darbe değil, olsa olsa
kendi aranızdaki çekişmeleri örtme sürecidir.
Evet,
sevgili arkadaşlar, bakın, bugün bütçe konuşuyoruz. Garo Vekilimiz ve diğer
arkadaşlarımız bütçenin tezatlarıyla, çarpıklıklarıyla ilgili çok güzel
açıklamalar yaptılar. Sizlere bir dörtlük okumak istiyorum değerli arkadaşlar,
sevgili iktidar vekili arkadaşlar. Hani bir zamanlar sistem muhalifiyken
dillerinizden düşürmediğiniz bir dörtlük vardı. Pek çok şairden işinize
gelenleri alıyorsunuz, bugün de hâlâ alıyorsunuz, sağ-sol demeden pek çok
şairin sözlerini kullanıyorsunuz ama o çok itibar ettiğiniz, dilinizden
düşürmediğiniz Necip Fazıl’ın şu sözünü artık yıllardır sizlerden hiç
duymuyorum:
“Allah’ın on
pulunu bekleyedursun on kul; 
Bir kişiye tam
dokuz, dokuz kişiye bir pul.
Bu taksimi kurt
yapmaz kuzulara şah olsa; 
Yaşasın,
kefenimin kefili karaborsa!”
İşte bugün Necip
Fazıl’ı dillerinden düşürmeyen, felsefesini kendine referans ettiğini her
fırsatta ifade eden sizler, bugün bu kurt paylaşımının gerçekliğini, pratiğini
yaşatıyorsunuz sevgili arkadaşlar. Dünkü inkârcılara, zorbalara boyun eğmedik
çok şükür, bugünkülere de boyun eğmeyeceğiz; bugünkü haksızlıklara, bugünkü
zulümlere, baskılara da boyun eğmeyeceğiz. Hak bizi haktan, adaletten,
sevgiden, barıştan, özgürlükten ayırmasın. Hem saraydan, saltanattan ve şatafattan
hem de Hakk’tan ve halktan yana olunamaz. Ya halkın ve Hakk’ın yanında olunacak
ya sarayın ve zulmün yanında olunacak. Bu, tarihsel bir gerçekliktir.
Gelin, yüzümüzü
saraylara değil, saltanata değil; hakka, adalete, vicdana, kardeşliğe,
insanlığa çevirelim değerli arkadaşlar.
HÜSNÜYE ERDOĞAN
(Konya) – Allah soracak bu son konuşmayı.
AHMET SAMİ
CEYLAN (Çorum) – Yazık, yazık!
HÜDA KAYA
(Devamla) – Şunu ifade etmek istiyorum: Bunları ben size bütün yüreğimle,
samimiyetimle söylüyorum. Vicdanınızla dinleseniz karşı çıkacak tek bir virgül,
nokta dahi bulamazsınız değerli arkadaşlar.
Bakın, burada,
şu imtihan dünyasında yüz yüzeyiz ve burada birbirimizle bir hukukumuz oluyor.
AHMET SAMİ
CEYLAN (Çorum) – Evet, imtihan dünyası, doğru.
HÜDA KAYA
(Devamla) – Burada vahiyden bahsediyorum, adaletten, haktan bahsediyorum ama
siz yalanların üstünü örtmek için şamata çıkarıyorsunuz, kavgadan,
kargaşalıktan medet umuyorsunuz, yalandan medet umuyorsunuz arkadaşlar. Sadece
gerçekleri paylaşalım; adalete, hakka, hakikate birlikte sahip çıkalım,
ülkemizi güzelleştirelim diyorum, hepinizi saygıyla selamlıyorum. 
HÜSNÜYE
ERDOĞAN (Konya) – İlahî adalete inanan biri olarak o kürsüden yaptığınız
konuşmayı Rabb’im size soracak. 
HÜDA KAYA
(Devamla) – Hakk’a tabi olanlardan olsun. 
(Hatip
tarafından Taha suresinin 47’nci ayetikerimesinin okunması)
“Hidayet,
doğruluk Hakk’a tabi olanların üzerine olacaktır.” Sizleri buna davet ediyorum.
(HDP sıralarından alkışlar) 
HÜSNÜYE
ERDOĞAN (Konya) – Allah size bu
konuşmanın hesabını soracak nasıl olsa bir gün, hiç önemli değil. Özgürsünüz,
orada her şeyi söyleme hakkına sahipsiniz. 
AHMET GÜNDOĞDU
(Ankara) – Söylenenler ile söyleyenlerin uyumlu olduğu günleri de görürüz
inşallah.
HÜDA KAYA
(İstanbul) – İnşallah, inşallah. İktidar saflarında da bu gerçeklikleri, bu
güzellikleri paylaştığınızı göreceğiz inşallah. 
BAŞKAN – Sayın
Kaya…
HÜSNÜYE ERDOĞAN
(Konya) – Söyleyin, söyleyin, Rabb’im soracak. 
AHMET GÜNDOĞDU
(Ankara) – Söyleyenler ile söylenenler uyumlu olur inşallah. 
HÜSNÜYE ERDOĞAN
(Konya) – Tahrik etmeye çalışıyorsanız bu grubun hiçbiri o tahrike gelmez. 
BAŞKAN – Sayın
Turan, sizi dinliyorum. 
BÜLENT TURAN
(Çanakkale) – Sayın Başkan, konuşmacı konuşması sırasında grubumuzu kastederek
“Zulümle abat olunmaz.” dedi, “Atanmışların iktidarını hazırladınız.” dedi, çok
sayıda ifadede bulundu. Cevap vermek istiyorum izin verirseniz. 
BAŞKAN – İki
dakika süre veriyorum. 
Buyurun. (AK
PARTİ sıralarından alkışlar) 
VII.- SATAŞMALARA İLİŞKİN KONUŞMALAR (Devam)
4.- Çanakkale Milletvekili Bülent Turan’ın, İstanbul
Milletvekili Hüda Kaya’nın 503 sıra sayılı 2018 Yılı Bütçe Kanunu Tasarısı ile
504 sıra sayılı 2016 Yılı Kesin Hesap Kanunu Tasarısı’nın dokuzuncu tur
görüşmelerinde HDP Grubu adına yaptığı konuşması sırasında Adalet ve Kalkınma
Partisine sataşması nedeniyle konuşması
BÜLENT TURAN
(Çanakkale) – Sayın Başkan, değerli arkadaşlar; hepinizi saygıyla selamlıyorum.

Bütçe
görüşmelerinin son birkaç gününe geldik. Elimizden geldiğince suhuletle,
sağduyuyla bu süreci bitirelim istiyoruz. Bu konuda da partilerimizin büyük
çoğunluğu destek oluyorlar, hatta tüm partilerimiz destek oluyorlar ancak her
partiden birkaç arkadaşımız geliyor, tabiri caizse, kin kusuyor ve gidiyor. Ama
Allah’tan ki partilerin tümü, totalde baktığımızda, bütçe görüşmelerinin mehabetini,
saygınlığını bilen insanlar, değerlendiren insanlar. Ümit ediyorum, diğer
arkadaşlarımız da bu tarz kin kusan arkadaşlarımıza örnek olurlar, sağduyuyu,
soğukkanlılığı telkin ederler, onların da bütçeyle ilgili görüşlerinden
istifade ederiz. 
Az önceki
konuşmanın neresini düzelteyim diye baktım, inanın, baştan aşağı problem. Biz
bu dilin niçin böyle olduğunu biliyoruz. Kandil’de kuzu kesilip de Ankara’da
aslan olmaya çalışanların niçin bunu yaptığını biliyoruz. 
TANJU ÖZCAN
(Bolu) – Oslo’daki görüşmeleri de biliyoruz. 
BÜLENT TURAN
(Devamla) – Ama bu size yakışmıyor arkadaşlar, yazık. Bu dil, birleştirici bir
dil değil. Bu ülkede Kürt ile Türk’ün, Alevi ile Sünni’nin, kadın ile erkeğin
eşit olmadığı iddiası önce bu milletin kendisine hakarettir. Başından beri
atanmışların değil, seçilmişlerin gösterdiği yolda beraber yürüyelim diye büyük
bedeller ödeyen parti bizim partimiz. Kapatma davasından tutun, 17 Aralıktan
tutun, 15 Temmuza kadar niçin milletle beraber yol yürüdüğümüzü herkes biliyor.

TANJU ÖZCAN (Bolu)
– Sayın Başkan, Oslo’daki görüşmeleri yürüten de bu parti. 
BÜLENT TURAN
(Devamla) – Bunun bedelinde neler yaşadığımızı herkes biliyor.
Bakınız,
değerli arkadaşlar, 17-25 Aralıkla ilgili iddianızı bir daha ifade ettiniz.
Sizin takdiriniz, saygı duyuyorum. Zekeriya Öz’ün iddianamelerine iman
edecekseniz, buyurun edin.
ALİ
ŞEKER (İstanbul) – Zekeriya Öz’e iman eden sizsiniz! 
BAŞKAN
– Sayın Şeker, lütfen...
BÜLENT
TURAN (Devamla) - Biz bunun ne demek olduğunu, o yargı girişiminin, darbe
girişiminin niçin olduğunu çok iyi biliyoruz. Hatta bunu Türkiye anladı,
seçimlere gittik, gereğini yaptı. Bu konunun 15 Temmuzu hazırlayan bir altyapı
olduğunu herkes gördü zaten ama dön dolaş başa gel ve 17 Aralığın
iddianamelerine iman eden bir tarzla bunu tekrar et, bu doğru bir yaklaşım
değil. 
Teşekkür
ediyorum Sayın Başkanım. (AK PARTİ sıralarından alkışlar)
BAŞKAN
– Teşekkür ederim Sayın Turan. 
ENGİN
ALTAY (İstanbul) – Sayın Başkan...
BAŞKAN
– Sayın Altay...
ENGİN
ALTAY (İstanbul) – Aslında sataşma var denebilir ama sayın grup başkan
vekilinin Zekeriya Öz’ü bizden önce İçişleri Bakanı Süleyman Soylu’ya
hatırlatmasında fayda görüyoruz, tutanaklara geçsin diye söylemek istedim. (CHP
sıralarından alkışlar) 
HÜDA
KAYA (İstanbul) – Sayın Başkan...
BAŞKAN
– Sayın Kaya, nedir talebiniz?
HÜDA
KAYA (İstanbul) – Nefret kusmakla, yalan söylemekle itham etti. Kandil’de
kuzu...
BÜLENT
TURAN (Çanakkale) – Bunlar söylendi bize Sayın Başkan?
HÜSNÜYE
ERDOĞAN (Konya) – Yapmadınız mı?
HÜDA
KAYA (İstanbul) – Ben orada gayet samimi hitap ettim. 
BAŞKAN
– Şimdi, bu cümleleri sarf etti... 
FİLİZ
KERESTECİOĞLU DEMİR (İstanbul) - Kandil’de kuzu kesip bir şeyler...
BAŞKAN
– Sayın Kerestecioğlu, burada bir usul var. Grubunuz ilzam edildiyse grubunuz
adına sataşmadan söz istersiniz, kime vereceğinizi gösterirsiniz veya siz talep
edersiniz, uygun görürsem çağırırım. 
FİLİZ
KERESTECİOĞLU DEMİR (İstanbul) – Demin “Öyle yapmayın.” dediniz, o yüzden Hüda
Hanım konuşuyor. 
BAŞKAN
– Şimdi, siz talep ediyorsunuz, gerekçesini Sayın Kaya söylüyor. Bunu usulüne
uygun yapalım, biz de ona göre kararımızı verelim. 
BÜLENT
TURAN (Çanakkale) – Sataşmadım Sayın Başkan, konuşmaya şerhimi düştüm. 
BAŞKAN
– Sizi dinliyorum Sayın Kaya, nedir talebiniz? 
HÜDA
KAYA (İstanbul) – Sataşma olduğu için söz hakkı istiyorum. 
BAŞKAN
– Nedir sataşma gerekçesi? 
HÜDA
KAYA (İstanbul) – Nefret kusmaktan bahsetti, bu benim yapıma aykırı, böyle bir
şey olamaz. Yani böyle bir bölücülük...
BAŞKAN
– “Bazı milletvekilleri.” dedi, siz kendinizi o kategoriye sokuyorsanız...
HÜDA
KAYA (İstanbul) – Bana cevap verdi.
BAŞKAN
– Bakın, “Bazı milletvekilleri, âdeta kin kusarcasına...”dedi. Siz kendinizi o
kategoriye sokuyorsanız iki dakika buyurun. 
FİLİZ
KERESTECİOĞLU DEMİR (İstanbul) – Siz sürekli ama, hani “Siz kendinizi böyle
görüyorsanız...” Bu lafı mutlaka etmek zorundasınız yani Sayın Başkan. 
BAŞKAN
– Hiç duymuyorum, hiç duymuyorum. 
5.- İstanbul Milletvekili Hüda Kaya’nın, Çanakkale
Milletvekili Bülent Turan’ın sataşma nedeniyle yaptığı konuşması sırasında
şahsına sataşması nedeniyle konuşması
HÜDA
KAYA (İstanbul) – Teşekkür ediyorum Başkan. 
Değerli
arkadaşlar, olabildiğince, gerçekten yüreğimle konuşuyorum, sizlerle hakikati
paylaşmaya çalışıyorum. 
SALİH CORA
(Trabzon) – Yüreğinle değil, talimatla konuşuyorsun.
HÜDA KAYA
(Devamla) - Laf atmayalım, bir dinleyelim, müsaade edin. 
BAŞKAN – Sayın
Kaya, siz konuşun, ben gerekli ikazları yaparım. Lütfen…
HÜDA KAYA
(Devamla) – Yani sizlerle güzel bir şekilde, doğru, inandığımız şeyleri… Burada
zaten bizim aynı renkten olmak diye bir zorunluluğumuz yok sevgili arkadaşlar.
Aynı partide olanlar bile, bir ailede aynı anne babadan kardeşler olunsa bile,
insanlar farklı düşünebilirler, farklı zevk ve tercihleri olabilir. 
SALİH CORA
(Trabzon) – Şiddet içerikli konuşuyorsunuz, tahrik edici konuşuyorsunuz.
Barıştan söz etmeniz gerekirken neler söylüyorsunuz.
HÜDA KAYA
(Devamla) – Müsaade edin, lütfen…
Fakat burada biz
ayrı bir partiyiz. Zaten demek ki duruş ve referanslarımızla bir farklılığımız
var ki… Burada birbirimizi eleştirmek doğaldır.
SALİH CORA
(Trabzon) – Eleştiri değil, hakaret yapılıyor.
HÜDA KAYA
(Devamla) - Bu eleştiriler nefret sebebi olamaz. 
HÜSNÜYE ERDOĞAN
(Konya) – Referans aldığınız yer PKK olunca böyle oluyor. Doğru söylüyorsunuz,
doğru!
AHMET YILDIRIM
(Muş) – Sayın Başkan, bir uyarın o zaman.
SALİH CORA
(Trabzon) – Biz eleştiriye tahammül gösteririz, biz eleştiriye sabır gösteririz
ama tahakküme sabır gösteremeyiz.
HÜDA KAYA
(Devamla) – Benim için nefret sebebi nedir, biliyor musunuz arkadaşlar?
AHMET SAMİ
CEYLAN (Çorum) – Hakaret içeriyor.
FİLİZ
KERESTECİOĞLU DEMİR (İstanbul) – Sayın Başkan, yine mi duymuyorsunuz?
AHMET YILDIRIM
(Muş) – Sayın Başkan…
HÜDA KAYA
(Devamla) - Ramazan arifesiydi, mübarek aylardaydık, tam ramazana girmek
üzereydik. 
HÜSNÜYE ERDOĞAN
(Konya) – Referansınız PKK olunca böyle oluyor, yapacak bir şey yok.
HÜDA KAYA
(Devamla) - Bu ülkenin, AKP Genel Başkanı…
SALİH CORA
(Trabzon) – AK PARTİ, “AKP” değil.
HÜDA KAYA
(Devamla) – …AKP Genel Başkanı bir söz sarf etti, benim tüylerim diken diken
oldu ve dedim ki: Allah’ım, karşısındakiler, Kur'an’dan, haktan, adaletten
haberdar olanlar, vicdanı olan vekiller “‘Başkanım, bu yanlış.’ demiyorlar mı?”
diye düşündüm. “Acımayın, acırsanız acınacak hâle gelirsiniz.” demişti. 
SALİH CORA
(Trabzon) – Hangi anlamda söyledi bunu, hangi anlam?
HÜDA KAYA
(Devamla) - Hâlbuki biz “Merhamet edesiniz ki merhamet edilesiniz.” diyen
Peygamber’in takipçisiyiz diyoruz…
HÜSNÜYE ERDOĞAN
(Konya) – “Devlet başkanı” sıfatıyla konuşuyor hanımefendi o, “devlet başkanı”
sıfatıyla; “imam” sıfatıyla konuşmuyor, “devlet başkanı” sıfatıyla konuşuyor.
HÜDA KAYA
(Devamla) - …ama insanlara nefret, acımasızlık enjekte ediliyor. Doktorlar
artık çocuklara televizyon izlemeyi yasak ediyorlar küfür öğreniyorlar, şiddet
öğreniyorlar, nefret öğreniyorlar diye. Bu bizim medyamız değil, sizin ortaya
çıkardığınız bir medya arkadaşlar. 
Teşekkürler.
(HDP sıralarından alkışlar)
BÜLENT TURAN
(Çanakkale) – Sayın Başkan… Sayın Başkan…
BAŞKAN –
Halkların Demokratik Partisi Grubu adına derken…
Sayın Turan…
BÜLENT TURAN
(Çanakkale) – İzin verirseniz zabıtlara geçsin diye söyleyeceğim sadece. 
Sayın
Cumhurbaşkanının teröre, teröriste karşı “Acımayın, acırsanız acınacak hâle
gelirsiniz.” dediğini herkes biliyor. Bu millete, 80 milyona, hatta tüm
insanlara merhametli olma iddiamızı koruyoruz başından beri ama teröriste,
teröre acımadık, acımayacağız Sayın Başkan. (AK PARTİ sıralarından alkışlar)
BAŞKAN -
Teşekkür ederim.
IV.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı
(1/887) ile Plan ve Bütçe Komisyonu Raporu (S. Sayısı: 503) (Devam)
2.- 2016 Yılı Merkezi Yönetim Kesin Hesap Kanunu
Tasarısı (1/861), 2016 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2016 Yılı Genel Uygunluk Bildiriminin, 2016 Yılı Dış
Denetim Genel Değerlendirme Raporunun ve 6085 Sayılı Sayıştay Kanunu Uyarınca
Hazırlanan 174 Adet Kamu İdaresine Ait Sayıştay Denetim Raporunun Sunulduğuna
İlişkin Sayıştay Başkanlığı Tezkeresi (3/1187), 6085 Sayılı Sayıştay Kanunu
Uyarınca Hazırlanan 2016 Yılı Faaliyet Genel Değerlendirme Raporunun ve 2016
Yılı Mali İstatistikleri Değerlendirme Raporu ile 2016 Yılı Kalkınma Ajansları
Genel Denetim Raporunun Sunulduğuna İlişkin Sayıştay Başkanlığı Tezkeresi
(3/1188) ile Plan ve Bütçe Komisyonu Raporu (S. Sayısı: 504) (Devam)
A) GENÇLİK VE SPOR BAKANLIĞI
(Devam)
1) Gençlik ve Spor Bakanlığı
2018 Yılı Merkezî Yönetim Bütçesi
2) Gençlik ve Spor Bakanlığı
2016 Yılı Merkezî Yönetim Kesin Hesabı
B) SPOR GENEL MÜDÜRLÜĞÜ
(Devam)
1) Spor Genel Müdürlüğü 2018
Yılı Merkezî Yönetim Bütçesi
2) Spor Genel Müdürlüğü 2016
Yılı Merkezî Yönetim Kesin Hesabı
C) YÜKSEKÖĞRENİM KREDİ VE
YURTLAR KURUMU (Devam)
1) Yükseköğrenim Kredi ve
Yurtlar Kurumu 2018 Yılı Merkezî Yönetim Bütçesi
2) Yükseköğrenim Kredi ve
Yurtlar Kurumu 2016 Yılı Merkezî Yönetim Kesin Hesabı
Ç) MALİYE BAKANLIĞI (Devam)
1) Maliye Bakanlığı 2018 Yılı
Merkezî Yönetim Bütçesi
2) Maliye Bakanlığı 2016 Yılı
Merkezî Yönetim Kesin Hesabı
D) GELİR İDARESİ BAŞKANLIĞI
(Devam)
1) Gelir İdaresi Başkanlığı
2018 Yılı Merkezî Yönetim Bütçesi
2) Gelir İdaresi Başkanlığı
2016 Yılı Merkezî Yönetim Kesin Hesabı
E) KAMU İHALE KURUMU (Devam)
1) Kamu İhale Kurumu 2018 Yılı
Merkezî Yönetim Bütçesi
2) Kamu İhale Kurumu 2016 Yılı
Merkezî Yönetim Kesin Hesabı
F) ÖZELLEŞTİRME İDARESİ
BAŞKANLIĞI (Devam)
1) Özelleştirme İdaresi
Başkanlığı 2018 Yılı Merkezî Yönetim Bütçesi
2) Özelleştirme İdaresi
Başkanlığı 2016 Yılı Merkezî Yönetim Kesin Hesabı
G) KAMU GÖZETİMİ, MUHASEBE
VE DENETİM STANDARTLARI KURUMU (Devam)
1) Kamu Gözetimi, Muhasebe ve
Denetim Standartları Kurumu 2018 Yılı Merkezî Yönetim Bütçesi
2) Kamu Gözetimi, Muhasebe ve
Denetim Standartları Kurumu 2016 Yılı Merkezî Yönetim Kesin Hesabı
Ğ) GELİR BÜTÇESİ (Devam)
BAŞKAN –
Halkların Demokratik Partisi Grubu adına şimdi de İstanbul Milletvekili Sayın
Celal Doğan konuşacak. Sayın Celal Doğan’ın şahsı adına da bir konuşması
olduğundan iki konuşmayı birleştiriyoruz. 
Buyurun. (HDP
sıralarından alkışlar) 
Süreniz on beş
dakika.
HDP GRUBU ADINA
CELAL DOĞAN (İstanbul) – Sayın Başkan, sayın milletvekilleri; Gençlik ve Spor
Bakanlığı bütçesi üzerine Halkların Demokratik Partisinin görüşlerini arz etmek
için huzurlarınıza geldim. Yüce heyetinizi saygıyla selamlıyorum. 
Gençlik ve Spor
Bakanlığı bütçesi üzerine söz edeceğim ama Sayın Maliye Bakanımız da burada,
bir iki cümle de onun için sarf etmek istiyorum eğer müsaade ederseniz. 
Çok tartışılıyor
“Bu bütçeler kimin için yapılır?” “Bu bütçeler kimin bütçesidir?” Tarih boyunca
bizim ülkemizdeki bakış açısı şu olmuştur genellikle: Biz gelişmekte olan bir
ülkeyiz. Sermaye temerküzünün iki yolu vardır, ya emekten çalınır ya sermaye
sahiplerinden çalınır. Bunlardan çalmadan Türkiye’de sermaye temerküzü olmaz,
bu eşyanın doğal hâlidir. Türkiye’de, bütçeler genellikle, çok istisnai hâller
hariç –Sayın Temizel burada, bir iki bütçede işçiler ve köylüler için,
özellikle taban fiyatlarda ve işçilerin ücretlerinde yapılan iyileştirmenin
dışında hiçbir bütçe- sermayenin dışında hayat bulmamış bütçelerdir. O nedenle,
Sayın Bakanı fazla da sıkıştırmayın, bu konuda üzerine gitmeyin. Özü şudur:
Gelişmekte olan ülkelerin kaderi maalesef budur. Bunun tersini yapmak sosyalist
partilerde, sosyal demokrat düşüncenin egemen olduğu bütçelerde olabilir; bunu da
sağlarsanız gelir yaparsınız. 
Rahmetli Özal da
bana bu cümleyi aynen böyle söylemişti. “Çok rakamlardan bahsediyorsunuz.”
dedim. “Siz de gelirsiniz bir gün, biriktirdiğim sermayeyi sosyal demokrat
olarak emekçilere verirsiniz.” demişti. O nedenle, bu kısmı böyle geçeyim. Ve
Sayın Bakana da bütçe çalışmalarında başarılar diliyorum. 
Bakanlığın
tarihçesine baktığımızda Sayın Gençlik ve Spor Bakanımız, daha önce bu Bakanlık
bir bakanlığın bünyesinde genel müdürlük olarak görev yapmıştır, bilahare
devlet bakanlarının birisine verilen bir görevdi, sonra Türkiye’de müstakil
Gençlik ve Spor Bakanlığı kurumu ihdas edildi; siz de onlardan birisiniz.
İçimizden bir arkadaşımızsınız, spordan geliyorsunuz. O nedenle, sizin dilinizi
anlamaya çalışıyoruz, sizin de bizim dilimizi rahat anlayacağınıza inanıyorum.
Bahsedeceğim konuların çoğu aslında, sizin Bakanlığınızı da aşan konular,
sadece sizinle ilgili değil, Maliye Bakanlığını, Millî Eğitim Bakanlığını, Aile
Bakanlığı ile Sosyal Güvenlik Bakanlığını, sizi ve İçişleri Bakanlığını
ilgilendiren müşterek sorunlardır. 
80 milyonluk bir
nüfusa sahibiz. Genç bir nüfus olduğumuz iddia ediliyor. Bu genç nüfus,
şimdilik “genç nüfus” sayılabilir ancak ileride, doğum oranları açısından
meseleye bakarsanız, yaşlı olmak durumuna da gidebiliriz. Bunun sayısı… Sayın
Cumhurbaşkanımızın “3 çocuk, 4 çocuk” anlayışı belki bir ilaç olabilir. Hep
şeyde de “4” söylüyor, ne diyor? “Tek devlet, tek millet, tek vatan, tek
bayrak.” 4, Rabia 4, buna döndü. Şimdi, inşallah, bir gün de Allah için, Muhammet
için, iman için, din için de bir tane isterse 8 çocuğa da varırsak şaşırmayın.
Ama bu, ülkenin nüfusunun kaliteli olmasını sağlamaz, olsa olsa çok nüfus olur.
Bakabileceğimiz kadar, eğitebileceğimiz kadar, sevebileceğimiz kadar çocuk
doğaldır, dahası, olması gereken odur, Türkiye'nin buna yönlendirilmesi
gerekir. 
Böylece hem
rakamların sonuçları… OECD’nin, daha doğrusu uluslararası kuruluşların vermiş
olduğu rakamlardır. OECD ülkeleri içinde en mutsuz gençlere sahip ülkelerden
biriyiz. Bu gençlerimizin okuma meselesine gelince, daha doğrusu, üniversiteye
iştiyak ve arzularına baktığımızda, gençlerimizde müthiş bir iştiyak ve arzu
var çünkü halkımızın, büyük çapta, yapısı hep şuna özendirilmiştir: “Devletin
kapısına bir adım at, belki ekmek sahibi olursun.” Yani aileler çocuklarını
daha çok -okutmanın yolu- bir iş bulma arzusuyla üniversitelere seferber
ederler ama ne yazık ki Türkiye’de üniversitelere seferber edilen gençliğin
geldiği nokta şudur: İşsizler ordusu yaratıyoruz. Bu kadar masraf ediyoruz, bu
kadar emek veriyoruz, sonunda, yetiştirdiğimiz bu insanların çoğu işsizler
ordusuna katılarak bir nevi, Türkiye'nin bu kez bedbaht insanları hâline
geliyorlar. Sonuçta şu çıkıyor ortaya: Açıkçası, Türkiye’de gençleri,
üniversiteyi bitirdikten sonra iş bulamama endişesi, işsizlik korkusu,
yaşamlarına müdahale endişesi, bir başkası da özgürlüklerinin kısıtlanması
sonucunda Türkiye’yi terk etme yani ülkeden kaçma noktasına taşıdığımız bir
insanlar grubu hâline getiriyoruz. 
“Genç”
demişken, aslında üzerinde durulması gereken en önemli konulardan birisi
gençlerin fonksiyonu ve gençlere bakışımızın değerlendirilmesi gerekir. “Genç”
dediğin, dünyanın her ülkesinde ülkenin lokomotifi, değişimin ve dönüşümün,
devrimciliğin lokomotifi ve dinamizmidir. Demokrat ülkeler gençlerin
isyanlarını, başkaldırılarını, taleplerini makul düzeyde değerlendirirler ve o
ülkeler gençlerin taleplerini çözerler, absorbe ederler ve ülkelerini kaosa
götürecek anarşi ve terör olaylarıyla, şiddetle karşılaşmazlar. Ama bütün
dünyada şu görülmüştür ki bütün demokratik olmayan otoriter rejimler gençlerin
arzularına kulaklarını tıkarlar ve tıkadıkları zaman da gençlerin bu
dinamizmini yok etmek ve imha etmek anlayışını Türkiye’de gündeme getirirler,
koyarlar. 
Gençler,
genellikle iki tane güçle karşı karşıya kalır. Birisi, “gerontokrasi” yahut
“jerontokrasi” dediğimiz yaşlıların, babaların ve annelerin, ebeveynlerin “aman
oğlum şuna karışma, buna karışma”, aman çocuğumun başına bir felaket gelmesin
diye onları sindirmeye çalışan bir anlayıştır. Diğer tarafta da otoriter devlet
gücünü gençlerin önüne dikenler ve çok zamandır bunu Türkiye’de yaşadığımız
gibi, 12 Martlar, 12 Eylüller… Binlerce gencimizi, aynı noktadan organize
edilmesine rağmen, aynı noktadan ortaya konulan bir oyun olmasına karşın -sağda
ve solda- binlerce gencimizi çatıştırdılar. Bunların büyük bir kısmı, 12
Eylülde, 517’si idama mahkûm oldu, bunun 50 tanesi asıldı, idam edildi. Çünkü
otoriter rejimlerin anlayışı şudur: Asmayalım da besleyelim mi? Onların
düşüncesi, beslemeyelim, asalım zihniyeti gençlerin Türkiye’de muhatap olduğu
devlet anlayışıdır. Bu, otoriter rejimlerin tümünde böyledir ve böyle
gitmiştir. 12 Eylülde… Türkiye’de genç bir jenerasyondur 68 kuşağı,
Türkiye’deki dinamizm, bütün dünyadaki ülkelerin dinamik gruplarından birisidir
ve bunlar özellikle değişim ve dönüşümün önünü açmışlardır ama Türkiye’de 12
Martın simge isimlerinden Deniz Gezmiş -herkes kendisine göre farklı
değerlendirebilir- enternasyonal bir devrimcidir. Hem anti Amerikancıdır,
sonuna kadar sosyalisttir. Son nefesinde, Türkiye’de asılırken “Yaşasın tam
bağımsız, gerçekten demokratik Türkiye!” demiştir. O nedenle o arkadaşlarımızı
tekrar saygıyla anıyorum. Değerlendirmelerinin farklı olması çok da bir şey
değiştirmiyor.
Bir başka şey
söylemek istiyorum. O dönemin gençleri genellikle gerçekten toplumla iç içe,
halkı yanına alarak işlem, daha doğrusu eylem yapan insanlar değildi. Ama Gezi
olaylarına geldiğimizde farklı bir manzarayla karşılaştık. Gezi olaylarının,
Sayın Cumhurbaşkanımız genellikle yurt dışı ülkelerin bir oyunu olarak, daha
doğrusu ortaya koyduğu bir oyun olarak sahnelendiğini düşünmektedir. Bana
sorarsanız yaşama olan müdahalenin getirdiği endişe neticesinde, bizden çok
farklı olarak, bizim annemiz ve babamız koyduğumuz eylemlere karşıyken onlar
anasıyla, dayısıyla, halasıyla danasıyla, soyuyla sopuyla, herkesle oradaydı
çünkü değişime müdahaleyi içine sindirmek istemiyordu. Bu nedenle, bütün bu
talepleri yerine koyup değerlendirirsek, doğru değerlendirirsek, doğru teşhis
koyarsak bu sorunlar ileride ülkenin başında çözmek zorunda kaldığı bela olarak
kalmazlar. Hep şunu görüyorum: Türkiye’deki bütün şiddet olaylarının altındaki
meselelere konmamış doğru teşhis, sonuç ile sebebi birbirine katarak yeniden
maruz kaldığımız muamelelerin başında yanlış teşhis ve çözümü demokratik yoldan
arayıp bulamamanın sonucuyla karşı karşıya kalıyoruz. Bugün Türkiye’de gelen
şiddetin en büyük sebeplerinden birisi de açıkça odur. Sebep-sonuç meselesi
doğru tahlil edilmelidir. Çare, teşhis doğru konmalıdır. Yaklaşım tarzı
demokratik ve özgürlüklerden yana olmalıdır. Ondan sonra ben inanırım ki
Türkiye’de bataklıkların kurutulması sivrisineklerin üremesine mâni olacak en
büyük tedbir ve en büyük ilaçtır. 
Sayın Bakan,
aslında sizinle konuşmamız gereken büyük meselelerin birisi de belki bu
gençliğin dışında sporu konuşmamız gerekir ama gençlerle ilgili en son şunu da
söyleyeyim: Türkiye’de size bağlı 600 bin yatak olduğunu düşünüyorum. Rakamlar
yanlış olabilir. Yani, 81 ilde Gençlik ve Spor Bakanlığına bağlı Kredi ve
Yurtlar Kurumunun uhdesinde 600 bin yatak var. Ama, bu, gençlerin arzularının
sadece yüzde 13’ünü falan karşılayacak noktada. Diğer tüm gençlerin gideceği
yerler, ya cemaatlerin ya tarikatların ya sivil toplum örgütlerinin veya ne
nedenle kurulduğunu bilmediğimiz birtakım kuruluşların yurtlarında çocukları
barındırıyoruz. 
Yani, Türkiye’de
15 Temmuzu yaşadık. 15 Temmuzu yaşayan bir ülke bu çocukların nasıl
yetiştirildiğine dair ve… Türkiye’de kurşun sıkacak güce gelmiş bir örgütün
eline gençleri terk ettiğimizde ileride akıbetimizin bundan farklı olmayacağını
görmemiz gerekir. Yani, kıssadan hisse şudur: Türkiye’de her hâlükârda
gençlerin barınma sorunları, yeme sorunları gibi konuların mutlaka devlet
tarafından karşılanması vazgeçilmez olmalıdır, başkalarının insafına Türkiye
terk edilmemelidir. 
Değerli
arkadaşlarım, geçenlerde burada isimler üzerine çok tartışma oldu, hatta
birbirimizi kıracak noktalara gelecek, bir arkadaşımıza da ceza intisap edecek
şekilde bir tartışma yapıldı. Nedir? “kürdistan” dedi. Dün de yanılmıyorsam
“Dersim” lafı geçti. 
Şimdi, Sayın
Bakan burada, Türkiye’de Futbol Federasyonu var, Futbol Federasyonuna bağlı
kulüpler var. Şimdi, bir örnek vermek istiyorum size. Türkiye’de siz bir futbol
takımının elinde kılıç, belinde silah veyahut da elinde taş ve sopayla sahaya
çıktığını gördünüz mü hiç? Ben görmedim. Ama, Türkiye’de Amedspor diye bir
takım var. Amedspor federasyonun tescil ettiği bir kulüp. Şimdi, sorsam size,
Amed sanki kürdistandan gelme, Kürtçeden gelme, Kürtlerin mutlaka tapmak
istediği bir kelimenin sahibiymiş gibi anlamlandırmak isterler. Amed bildiğim
kadarıyla Diyarbakır’ın eski ismidir. Medlerden, atalarından kalmış bir şehrin
ismidir. Amedspor Türkiye’nin neresine gittiyse “Kahrolsun Kürtler, kahrolsun
PKK.” diye sloganlara maruz kaldı. Çok yerde bu arkadaşlarımız oraya gitmekten
pişman oldular. Şimdi Amedspor’u biz alalım, Güneydoğu Anadolu dediğiniz
tabirle, Kürt halkının yaşadığı dediğiniz şehirlere hapis mi edelim? Bingöl,
Bitlis, Siirt, Diyarbakır etrafından çıkarmayalım mı bunları, orada mı
kalsınlar? Kendi arasında mı lig yapsınlar? Amed iyi niyetle kurulmuş bir spor
takımı olarak gittiği her yerde bu muameleye maruz kaldı. Bu muameleyi o
stattaki çocuklar yapmadı aslında. Bizim ektiğimiz tohumların, bizim siyasette
verdiğimiz mesajların, bizim HDP’ye bakışımızın, bizim Kürt halkına bakışımızın
doğurduğu bir sonuç olarak o arkadaşlarımız gittiği yerlerde hem şiddete maruz
kaldılar hem de slogan olarak tahkir edildiler. Burada Ankaragücü maçında,
Sayın Bakan mutlaka muttali olmuştur, bu arkadaşlarımız, arkadaşlarımızın
yöneticileri şeref tribününden aşağı atıldılar. Şimdi, biz nasıl birbirimize
yaklaşacağız? Sporda bile, bir spor takımını bile içimize sindiremezsek nasıl
bu işi götüreceğiz ben merak ediyorum; bir.
İki, Sayın
Bakan, spor demişken aklıma şu geldi: Özellikle sizin zamanınızda mutlaka bunu
çözmek zorundayız. Türkiye’de profesyonel futbolun bir ciddi yasaya ihtiyacı
var, kulüpler yasasına ihtiyaç var. 4 milyar dolar borcu olan kulüplerin
geldiği bu noktada Dernekler Kanunu’yla bu spor kulüplerini yürütemezsiniz. Gaziantepspor
diye birtakım vardı, efsane bir takımdı; o takım bugün ikinci lige düşecek bu
sene, gelecekte amatöre düşecek. Hırsızların elinden devlet bunu almadı çünkü
İçişleri Bakanlığının denetimi, maalesef, işlev görmedi. Şimdi, kulüpleri
mutlaka, Futbol Federasyonumuzu özerk kabul ediyoruz; doğru ama beni mazur
görün, kusura bakmayın, zorunuza gideceğini de zannetmiyorum; Türkiye’de gerek
Futbol Federasyonu gerek Basketbol Federasyonu gerekse Voleybol Federasyonu
gibi çok federasyonun yüzde 99,9’u işaretle seçilmektedir. Tıpkı AK PARTİ il ve
ilçe kongreleri gibi seçilmektedir. Hiç kimse aday olma cesaretini
göstermemektedir. Kim işaretlenmişse o oraya başkan olmaktadır. Delegeler
itaatkâr, başkanlar da orada esir düşmüş hâlde. Bu nedenle Türk futbolunun bu
anlayışla kurtulması mümkün değil. “Tesis sorunu” diyorsanız ben size bir yol
göstereyim, arzu ederseniz size geleyim yardım da edeyim bu konuda. Türkiye’de
İmar Kanunu’nda yapılacak bir tek cümlelik değişiklik… İmar Yasası’nda
biliyorsunuz yüzde 35’le parselasyon yapılırdı şimdi yüzde 40’a çıkartıldı. Bu
yüzde 5’i sadece spor alanlarına tahsis ederseniz yani rant için kullanmazsak
buradan elde edilecek saha sayısı 100 bindir. 24 bin şu anda Türkiye’de
lisanslı teknik direktör var. 14 milyon gencimiz var Sayın Bakan. Türkiye’de
sporun kaynağının bu olması gerekir. Avrupa’da 3 milyon Türk var, 7 ülkeye,
millî takımlara futbol servisi yapıyor. Biz, 80 milyondan hiçbir halt
üretemiyoruz. Demek ki bir yanlışımız var yani sistemimizde bir eksiklik var. 
Sporda yapılması
gereken şudur: On yıllık bir programla, bu kadar başarısız bir Millî Takım’ı
hazmetmek doğru değil. 
(Mikrofon
otomatik cihaz tarafından kapatıldı) 
CELAL DOĞAN
(Devamla) – Sizden bir dakika isteyeyim mi Sayın Başkan, istiyorsanız
istemeyeyim? 
BAŞKAN – Peki. 
Buyurun,
tamamlayın lütfen. 
CELAL DOĞAN
(Devamla) – Şöyle bitireyim müsaade ederseniz: Bizde sistem eksikliği var ve on
yıllık bir program eksikliği var. Bunun mutlaka yapılması gerekir, yapıldığı
zaman Türkiye Millî Takımı futbolcularının kendi altyapımızdan yetiştirilme
şansı var. Ben bunu kendi kulübümde yaşadım. Antepspor olarak 1-2 yabancının
dışında 11 futbolcunun 9’u Antep’ten veyahut da çevre illerden gelen çocuklardı.
Bizde insan var ama tarla yok, eğitim yok, yetiştirilecek adam yok, bu konuya
eğilecek bir anlayış yok. 
Baskette büyük
bir sorun var, özellikle Euroleague’de büyük bir sorun var. Genç çocuklarımızın
hiçbirisi oynama şansı bulamıyor çünkü Euroleague’de, Avrupa Şampiyonluğu’nda,
çok ciddi müsabakalarda herkes yabancıları oynatıyor. Buna mutlaka bir çare
bulunmalıdır yoksa basketbolun bundan on yıl önce almış olduğu mesafeden çok
aşağıya düştük, daha da aşağıya düşebiliriz diye düşünüyorum. 
Çok değerli bir
Gençlik ve Spor Bakanlığı Genel Müdürümüz var, amatörden geldi. O arkadaş
buranın çamurlarını ve buranın tozunu yutan insandır, sizin için bir şanstır,
Türk sporu için de bir şanstır. 
Saygılar
sunuyorum. 
Teşekkür ederim.
(HDP sıralarından alkışlar) 
BAŞKAN –
Teşekkür ederim Sayın Doğan. 
Sayın
milletvekilleri, Halkların Demokratik Partisi grup konuşmaları da tamamlanmış
oldu. 
Şimdi, Hükûmet
adına yapılacak olan konuşmalara sıra geldi. 
İlk olarak
Hükûmet adına Maliye Bakanı Sayın Naci Ağbal konuşacaklar. 
Buyurun Sayın
Ağbal. (AK PARTİ sıralarından alkışlar) 
Süreniz otuz
dakika. 
MALİYE BAKANI
NACİ AĞBAL (Bayburt) – Sayın Başkanım, çok değerli milletvekilleri; Maliye
Bakanlığı bütçesi üzerinde parti grupları tarafından yapılan değerlendirmeler,
görüşler ve eleştiriler hakkında kendi görüşlerimi ifade etmek üzere
huzurlarınıza gelmiş bulunuyorum; öncelikle hepinizi saygıyla selamlıyorum.
Maliye Bakanlığı bütçemizin memleketimize hayırlar getirmesini ayrıca niyaz
ediyorum. 
Biliyorsunuz
Maliye Bakanlığı devletin gelirlerini toplayan, bütçesini yapan, harcamalara
ilişkin bütün süreci yöneten, devlet mallarına ilişkin uygulamaları bilfiil
yapan bir bakanlık; başka çok farklı alanlarda da fonksiyonlarımız var. Bununla
beraber burada tabii en önemli konu kamu kaynağının toplanması, kamu
harcamalarının yapılması ve bu anlamda da hesap verebilirlik ve şeffaflığın
sağlanması. Bugün burada yapılan değerlendirmelerde zaman zaman Maliye
Bakanlığının görevlerini ne ölçüde yaptığına dair birtakım değerlendirmeler
oldu. Şunu çok rahat bir şekilde söyleyebilirim ki; son on altı yıldır Maliye
Bakanlığında olağanüstü bir değişim ve dönüşüm var. Maliye Bakanlığı her alanda
kendisini yenileyen, dönüştüren, çağın gereklerine, bugünün ihtiyaçlarına uygun
bir şekilde kendisini yeniden yapılandıran bir bakanlık görünümünde. 1990’lı
yıllardaki Maliye Bakanlığına baktığımız zaman harcamalarının hesabını
veremeyen, hatta harcamalarını bilemeyen, kayıtlarını doğru düzgün tutamayan,
şeffaf olmayan ve hesap veremeyen kamu hesapları çerçevesine sahipti. AK PARTİ
olarak Hükûmete geldikten sonra Maliye Bakanlığının görev ve yetkilerini
artıran ve özellikle kamu harcamalarında hesap verebilirliği ve şeffaflığı
artıran uygulamalar yaptık. Bugün hayretle karşılıyorum. Bazı arkadaşlar
diyorlar ki: “Biz harcamalara ilişkin bir şey göremiyoruz.” Önceden hiçbir şey
göremiyordunuz. Şimdi her ay Maliye Bakanlığı şeffaf bir şekilde Muhasebat
Genel Müdürlüğünün sayfasında her bir harcamanın en detaylarına kadar
kamuoyuyla paylaşıyor. Dolayısıyla kamu harcamalarına ilişkin en şeffaf, en
hesap verilebilir bütçe uygulamaları da AK PARTİ hükûmetleri döneminde
gerçekleştirildi ve bunu biz daha da ileriye taşıma gayreti ve çabası
içerisindeyiz. 
HAYDAR
AKAR (Kocaeli) – Sayıştay raporlarını niye yollamıyorsunuz o zaman?
MALİYE
BAKANI NACİ AĞBAL (Devamla) – Vergi uygulamalarında da baştan beri ifade
ediyoruz, AK PARTİ hükûmetleri vergi adaletinin gerçekleşmesi noktasında,
verginin tabana yayılması noktasında son on beş yılda önemli mesafeler
kaydetti. Bu anlamda bakıldığında -biraz önce burada eleştiri konusu yapıldı-
katma değer vergisi, doğru, dolaylı bir vergidir ama AK PARTİ hükûmetleri
döneminde özellikle düşük ve orta gelirli grupların en fazla harcama yaptığı
alanlarda katma değer vergisi oranlarında önemli indirimler yaptık. 
GARO
PAYLAN (İstanbul) – ÖTV getirdiniz… 
MALİYE
BAKANI NACİ AĞBAL (Devamla) – Eğitimde, sağlıkta, temel gıda maddelerinde ve
yine birçok sosyal alanda yüzde 18 olan katma değer vergisi oranlarını ya yüzde
8’e indirdik ya da yüzde 1’e indirdik. Tarım kesimine yapmış olduğumuz KDV
düzenlemesiyle en son, yemde ve gübrede KDV’yi sıfırladık. 
Onun
için, vicdanlı bir bütçe arıyorsanız AK PARTİ bütçeleri her zaman için vicdanı
esas alan, vatandaşı esas alan bütçeler yapmıştır. Vergide adalet arıyorsanız
AK PARTİ hükûmetleri vergi adaletini gerçekleştirme noktasında en hassas
hükûmetler olmuştur. Bu dönemde gelir vergisi oranlarını düşürdük mü? Düşürdük.
Kurumlar vergisi oranlarını düşürdük mü? Düşürdük. 
HAYDAR
AKAR (Kocaeli) – Matrahları ne yaptınız? Matrahları ne yaptınız, dilimleri?
Dilimleri nasıl ayarladınız?
MALİYE
BAKANI NACİ AĞBAL (Devamla) – Katma değer vergisi oranlarında özellikle sosyal
harcamalara dönük, sosyal gruplara dönük birçok düzenleme yaptık mı? Yaptık.
Vergi adaletini eğer arıyorsanız son on beş yılda verginin toplandığı
kaynaklara bakacak olursanız, bu dönemde düşük ve orta gelirli grupların
üzerindeki vergi yükünü azaltan bir vergi politikamız oldu. 
2008
yılında asgari geçim indirimini kim getirdi? AK PARTİ olarak, özellikle, bugün
asgari ücretle çalışan kesimlerin vergi yükünü aşağıya çekmek için asgari geçim
indirimi uygulamasına 2008 yılında başladık ve bu sayede bugün artık asgari
ücretle çalışan bir kişinin ödediği vergi yüzde… Bakın, normalde nominal vergi
oranı yüzde 15’tir…
HAYDAR
AKAR (Kocaeli) – Yüzde 22, ortalama.
MALİYE
BAKANI NACİ AĞBAL (Devamla) - …ama asgari ücretli üzerindeki bugün efektif
vergi yükü yüzde 5 ile yüzde 0 arasındadır, kişinin çocuk sayısına göre,
evlilik durumuna göre. 
HAYDAR
AKAR (Kocaeli) – Ortalama yüzde 22’sini vergi olarak veriyor asgari ücretli,
Sayın Bakan. 
MALİYE
BAKANI NACİ AĞBAL (Devamla) - Özellikle 3 çocuktan sonra hiç vergi almıyoruz. 
O
açıdan, bu on beş yılda yapmış olduğumuz bütün bütçelerde merkeze vatandaşı
aldık, merkeze milletin yararını aldık ve bütçeleri yaparken her zaman için
vatandaşa hizmet götürmek üzere bütçeler yaptık. Şimdi, burada şaşırıyorum bazı
konuşmaları dinlediğim zaman. Yani, 2000’li yıllarda veya biz Hükûmete gelmeden
önce nasıl bir bütçe yapılıyordu bu ülkede? Bütçe yapıyorsunuz, yarısı faize
gidiyor. Ne anladık? Geriye ne kaldıysa “Allah bereket versin.” deyip o paralar
harcanırdı. 
HAYDAR
AKAR (Kocaeli) – Az vergi alıyorlardı da onun için yarısı gidiyor oraya. Şimdi
çok vergi alıyoruz ama…
MALİYE
BAKANI NACİ AĞBAL (Devamla) - Ama şu anda…
GARO
PAYLAN (İstanbul) – Silaha gidiyor. 
MALİYE
BAKANI NACİ AĞBAL (Devamla) - …bütçe harcamalarının yüzde 90’dan daha fazlası
nereye gidiyor arkadaşlar? Vatandaşa gidiyor, eğitime gidiyor…
ERTUĞRUL
KÜRKCÜ (İzmir) – Silaha gidiyor, silaha. 
MEHMET
EMİN ADIYAMAN (Iğdır) – 112 milyar silaha gidiyor. 
MALİYE
BAKANI NACİ AĞBAL (Devamla) - …sağlığa gidiyor, altyapı yatırımına gidiyor,
hastaneye gidiyor, baraja gidiyor, yola gidiyor.
MEHMET
EMİN ADIYAMAN (Iğdır) – 112 milyar…
MALİYE BAKANI
NACİ AĞBAL (Devamla) - Değerli arkadaşlar, arkadaşlar söyledi. Bu bütçe ne
bütçesidir? 
GARO PAYLAN
(İstanbul) – Savaş bütçesidir.
ERTUĞRUL KÜRKCÜ
(İzmir) – Savaş bütçesi.
MALİYE BAKANI
NACİ AĞBAL (Devamla) - Bu bütçe terörle mücadele bütçesidir. (AK PARTİ
sıralarından alkışlar) 
MAHMUT TOĞRUL
(Gaziantep) – Savaş bütçesidir. 
MALİYE BAKANI
NACİ AĞBAL (Devamla) - Terörle mücadele etmek için, ülkemizin iç güvenliğini…
MAHMUT TOĞRUL
(Gaziantep) – S-400’ü nereye atacaksınız?
MALİYE BAKANI
NACİ AĞBAL (Devamla) - …ülkemizin dış güvenliğini sağlamak için…
MEHMET EMİN
ADIYAMAN (Iğdır) – Sorunları çözemezseniz savaş bütçesi yapacaksınız. 
MALİYE BAKANI
NACİ AĞBAL (Devamla) - …bu ülkenin bütçesinden ne gerekiyorsa sonuna kadar
yapacağız. Bizim kimseyle savaşımız yok. 
ERTUĞRUL KÜRKCÜ
(İzmir) – Sizin, milletle savaşınız var. 
MALİYE BAKANI
NACİ AĞBAL (Devamla) - Bizim, evet, terörle mücadelemiz var. 
MAHMUT TOĞRUL
(Gaziantep) – S-400’ü nerede kullanacaksınız Sayın Bakan?
MALİYE BAKANI
NACİ AĞBAL (Devamla) - Terörle mücadele etmek için savunma, güvenlik
birimlerimizin ihtiyacı olan kaynak neyse sonuna kadar kendilerini
destekleyeceğiz. Ama bu bütçe vatandaşın bütçesi. Bu bütçeden fakir fukaraya
da, engelliye de, dezavantajlı bütün gruplara da ilk defa AK PARTİ hükûmetleri
döneminde başlayan yardımlar yapılıyor, hizmetler gidiyor. Eskiden…
DİDEM ENGİN
(İstanbul) - Sizden önce hiç yapılmadı mı?
MALİYE BAKANI
NACİ AĞBAL (Devamla) - Değerli arkadaşlar, bir sakin olun ya, niye şey
yapıyorsunuz? 
ERTUĞRUL KÜRKCÜ
(İzmir) – Sataşıyorsunuz.
MALİYE BAKANI
NACİ AĞBAL (Devamla) - Sakin sakin dinleyin, Sayın Paylan gibi bağırttırmayın
beni. 
GARO PAYLAN
(İstanbul) – Ben konuşmada çok sakindim. 
MALİYE BAKANI
NACİ AĞBAL (Devamla) - Yani, Sayın Paylan çıktı buraya, bağırıp bağırıp bir
şeyler konuşmaya çalışıyor. Buna gerek yok, sakin olalım.
BAŞKAN – Sayın
Bakan, lütfen, şahsiyatla uğraşmayalım. 
GARO PAYLAN
(İstanbul) – Ahlak, ahlak, vergi ahlakı…
MALİYE BAKANI
NACİ AĞBAL (Devamla) – Dolayısıyla, değerli arkadaşlar…
MUSA ÇAM (İzmir)
– Sayın Bakan, siz de bağırın, siz de bağırın. 
MALİYE BAKANI
NACİ AĞBAL (Devamla) – Dolayısıyla, değerli arkadaşlar -Sayın Çam’a da selam
veriyoruz oradan- bizim bütçemiz işçiye de çalışana da kaynak aktaran, onun
yanında yer alan, ona hizmet eden bir bütçedir Sayın Çam. 
GARO PAYLAN
(İstanbul) – Zenginin bütçesi…
MAHMUT TOĞRUL
(Gaziantep) – İşçiye, emekçiye ne var? İşçiye emekçiye zam var Sayın Bakan,
başka bir şey yok. 
ÖZCAN PURÇU
(İzmir) – Sayın Bakan…
MALİYE BAKANI
NACİ AĞBAL (Devamla) – İnşallah, bizim bütçemiz Roman vatandaşlarımıza da
hizmet eden bir bütçedir. Bizim bütçemiz halk neredeyse, vatandaş neredeyse ona
hizmet eden bir bütçe olmuştur. 
HAYDAR AKAR
(Kocaeli) – Mesela akaryakıttaki vergi oranı ne Sayın Bakan?
MALİYE BAKANI
NACİ AĞBAL (Devamla) – O açıdan, arkadaşlar, bütçede memnuniyet kime aittir?
Vatandaşa aittir. 
HAYDAR AKAR
(Kocaeli) – Sudaki, doğal gazdaki, elektrikteki vergi oranları nedir? Vatandaşa
nasıl hizmet edeceksiniz?
MALİYE BAKANI
NACİ AĞBAL (Devamla) – On beş yıldır, bakın, bu sene arkadaşlar -burayı bir
özellikle dinleyin, hafızanızda tutun bunu- AK PARTİ hükûmetleri 16’ncı defa
bütçe yaptı. Yapıyoruz, şu anda 16’ncı bütçeyi imzalıyoruz. Hiçbir hükûmete
nasip olmadı. Demek ki biz doğru işler yapıyoruz, demek ki biz vatandaşın
yanındayız. (AK PARTİ sıralarından alkışlar) On beş yıldır bu bütçeyi yapan
Hükûmete, AK PARTİ hükûmetlerine vatandaşımız her defa destek oldu, yanında
oldu, zor gününde destekledi. 
TÜRABİ KAYAN
(Kırklareli) – Hileyle yapılan seçimlerde…
MALİYE BAKANI
NACİ AĞBAL (Devamla) – Biz de her zaman vatandaşın yanında olduk, onu da
özellikle ifade edeyim. 
TÜRABİ KAYAN
(Kırklareli) – Hileyle yapmayın seçimleri, bir çıkalım meydana, görelim
bakalım.
MALİYE BAKANI
NACİ AĞBAL (Devamla) – Arkadaşlar, kaç defa meydana çıktık? Her meydana çıktık,
millet meydanda herkesin puanını verdi…
TÜRABİ KAYAN
(Kırklareli) – Her seçimde nedense bir kedi giriyor trafolara. 
BAŞKAN – Sayın
milletvekilleri, Sayın Bakanı dinliyoruz, lütfen…
MALİYE BAKANI
NACİ AĞBAL (Devamla) – …ve o puanlara göre de, Allah bize nasip etti, 16’ncı
bütçemizi yapıyoruz. Hayırlı uğurlu olsun. (AK PARTİ sıralarından alkışlar)
16’ncı bütçe herkese nasip olmaz. İnşallah, daha nice 16’ncı bütçeler
diliyorum. Burada, inşallah, 2018 yılında yapmış olacağımız bütçe de
vatandaşımıza hizmet edecek; dezavantajlı gruplara, sosyal gruplara destek
veren bir bütçe olacak.
HALİL ETYEMEZ
(Konya) – Sayın Bakanımızla gurur duyuyoruz. (AK PARTİ sıralarından alkışlar) 
BAŞKAN – Sayın
milletvekilleri, sessizliğimizi koruyalım lütfen. 
MALİYE BAKANI
NACİ AĞBAL (Devamla) – Şimdi, değerli arkadaşlar, bir başka konu, madem bugün
Maliye Bakanlığı bütçesini görüşüyoruz. Maliye Bakanlığında nereden baksanız
yirmi dokuz yıllık bir hizmetim de var, bürokrat olarak burada dirsek çürüttük,
hizmet ettik, gayret ettik, öğrendik, arkadaşlarımızla 1990’lı yılların
zorluklarını da memur olarak yaşadık. Allah nasip etti, bugün huzurlarınızda
Bakan olarak bu bütçeyi savunmak nasip oldu bana, Rabb’ime şükürler olsun. Bu
imkânı bana veren başta Sayın Cumhurbaşkanımıza, Başbakanımıza, bütün Meclis
grubumuza, milletimize şükranlarımı arz ediyorum. (AK PARTİ sıralarından
alkışlar)
Ben 1989 yılında
Maliye Bakanlığında göreve başladığımda -ki mali müfettiş olarak göreve
başladım- hiç unutmuyorum…
HAYDAR AKAR
(Kocaeli) – Memur maaşı alamıyordunuz.
MALİYE BAKANI
NACİ AĞBAL (Devamla) – Yok, memur maaşı alıyorduk, sorun yok orada. Hiç
unutmuyorum. Eski Maliye Bakanımız da burada. 
O zaman,
biliyorsunuz, Maliye Teftiş Kurulu vardı, Hesap Uzmanları Kurulu vardı,
Gelirler Kontrolörleri Başkanlığı vardı ve vergi denetmenleri vardı ve herkes
aynı şeyi söylerdi: “Ya, bu kurullar… Aynı anda üç tane kurul var, denetim
birimleri çok başlı, denetimde bir başıbozukluk var.” Yani vergi denetimi
yapılıyor ama aynı anda dört denetim birimi, birbirinden habersiz, ortak bir
plan ve program olmaksızın vergi denetimi yapıyor ve bu vergi denetimi
yapılırken de aslında çok da profesyonelce denetim usulleri de yerine
getirilmiyor. “Ne yapalım? Gelin, bu kurulları birleştirelim.” Sene kaç
arkadaşlar? 1989 yılı, Tandoğan’da Ziraat Bankasının toplantı salonunda bütün
Bakanlık mensuplarıyla beraber geniş bir katılımcının katıldığı bir toplantıda
bunların söylendiğini hatırlıyorum. 
Ama bakın, 2011
yılına kadar bu kurulların birleştirilmesi meselesi gerçekleştirilmedi ve
aslında hesap uzmanının da maliye müfettişinin de gelirler kontrolörünün de
herkesin… Sayın Bakana sorsam aynı şeyi mutlaka söyleyecektir. “Ya, bu çok
başlı yapının mutlaka kaldırılması lazım.” şeklindeki uygulamayı biz 2011
yılında hayata geçirdik ve 2011 yılında ilk defa bütün denetim birimlerini tek
çatı altında topladık ve bu sadece tek çatı altında toplamak değil, gerçekten
ilk defa vergi denetiminin çehresini değiştiren, denetime yaklaşımını
değiştiren ve mükellef haklarını da temel alan bir Vergi Denetim Kurulu kurduk.
Allah nasip etti, bu kurulun kuruluşunda müsteşar olarak ben de hem fikren hem
de gayretle bir pay sahibiyim. Aradan altı yıl geçti, 2018 yılına giriyoruz
acaba vergi denetiminde bu yeni yapı önceki yapılarla mukayese edildiği zaman
bir ileri gidiş midir, bir geri gidiş midir? Buna bakmak lazım, önemli bir şey.
Vergi denetimi konusu hakikaten önemli bir konu çünkü mükellefin, vatandaşın,
vergi denetiminden ne kadar çekindiğini bilen bir insanım. Bir vergi denetimi
elemanı telefon ettiği zaman veya bir yazı geldiği zaman gerçekten vatandaş
ürkebiliyor, çekinebiliyor.
GARO PAYLAN
(İstanbul) – Artık çekinmiyor.
MALİYE BAKANI
NACİ AĞBAL (Devamla) – Acaba başıma bir sıkıntı gelir mi diyebiliyor. Bu tür
endişelere ben hak veriyorum. Yani masanın o tarafında da bulunmuş bir insanım.
Onun için her zaman dedik ki: Vergi denetiminde vatandaşın hakkı ve hukuku,
mükellefin hakkı ve hukuku merkezde olsun, Vergi Denetim Kurulu bu şiarla
çalışsın. Vatandaşı baştan vergi kaçıran olarak gören bir anlayış, zihniyet
doğru bir zihniyet değil ve Vergi Denetim Kurulunu kurarken ve şu son altı
yılda da inanın çıkarttığımız kanunlarla, çıkarttığımız yönetmeliklerle,
çıkarttığımız genelgelerle her zaman bunu önceledik. 
Şimdi, burada
Sayın Kuşoğlu konuştu, teşekkür ediyorum. Kendisinin bu konudaki duyarlılığı
benim açımdan da önemli, aynı duyarlılıkları paylaştığımızdan da bir şüphe
etmiyorum, sadece yaklaşımımız farklı. Yani yönetim organizasyon literatüründe
çok güzel bir laf vardır: Bir kurum, bir kurul, organizasyon dış çevrede ve iç
ihtiyaçlarda meydana gelen değişime kendisini ayak uyduramazsa yani kendisini
değiştirip dönüştüremezse o takdirde değişim ve dönüşüm dış koşullar itibarıyla
gelir sizin bir gün kapınıza dayanır. Söyledim demin, 1989 yılında hem bu
ihtiyacı ifade edeceksiniz hem de 2011 yılına kadar bu ihtiyacın karşılanması
noktasında atılacak bütün adımlara ya engel olacaksınız ya da bir şekilde
bunları savuşturmaya çalışacaksınız. Neden? Ben merkezli bir anlayışla. Yani
önce ben sonra Türkiye, önce ben sonra vergi mükellefi. Yok arkadaşlar böyle
bir şey. Yani Allah şahittir, Vergi Denetim Kurulunu kurarken bütün amacımız
şuydu: Önce vatandaş. Yani vatandaş ne bilir müfettişi, hesap uzmanını,
vatandaşı ne ilgilendirir o. Vatandaş karşısında bir tane denetim elemanı
görüyor. O denetim elemanı eğer saygınsa, mesleğini iyi yapıyorsa, mükellefe
iyi davranıyorsa, onun hakkını ve hukukunu koruyorsa, onun lehine olan
delilleri de denetiminde gözetiyorsa o zaman o kişinin devlete, Hükûmete,
millete olan saygısı artar. Bu bilinç içerisinde 4 tane ayrı unvan olmasının
vatandaşa ne değer kattığı var? Ama siz şöyle bakarsanız: Birtakım ayrıcalıklı
gruplar oluşturalım, birtakım imtiyazlı gruplar oluşturalım, bunların hiçbir
standardı olmasın, kuralı olmasın, kaidesi olmasın, istedikleri gibi kendi
kendilerine kamu-özel sektör içerisinde top çevirsinler, şöyle olsun, böyle
olsun... Çok daha fazla şey söyleyebilirim ama söylemiyorum. Dolayısıyla Maliye
Bakanlığında Vergi Denetim Kurulunun kurulması meselesi bir zihniyet
dönüşümüdür, bir anlayış değişimidir ve vatandaşı merkeze de alan bir
anlayıştır.
2011 yılında ne
yaptık? 4 unvan vardı, onları tek unvana düşürdük, vergi müfettişliğine. Yani
sizi ilgilendirir mi unvanının A, B, C olması? İlgilendirmez. Dedik ki:
“Vatandaşın karşısına tek bir unvanla çıkalım.” Bu, geriye gidiş değil; bu,
aslında, ileriye atılan önemli bir adım. Eskiden 4 ayrı birim ayrı ayrı plan
yapardı, ayrı ayrı denetim planı yapardı. Bir vergi dairesinde zavallı
mükellef, bir hesap uzmanına vergi denetimi veriyor, inceleme başlamış; öbür
tarafta Maliye Teftiş Kurulundan da bir inceleme gelirdi veya vergi dairesinde
teftiş var, gelirler kontrolörü yapıyor, Maliye müfettişi de gelirdi aynı
kontrole. Düşünebiliyor musunuz, bir Bakanlık içerisinde 4 ayrı birim, 4 ayrı
bakanlık gibi çalışıyor. Doğru bir şey mi? Biz onu tek bir yapı altında
birleştirdik. Vatandaş şikâyet ederdi “Kardeşim, üç ay önce gelirler kontrolörü
inceledi, şimdi de vergi denetmeni inceliyor, üç ay sonra müfettiş
inceliyor." diye. Niye? Kimsenin öbürünün ne yaptığından haberi olmazdı.
Bu doğru bir şey mi? Dolayısıyla, burada mükellef haklarını esas alan bir
düzenleme yaptık.
Sayın Kuşoğlu
burada dedi ki: “Vergi Denetim Kurulunun denetim sonuçlarını Maliye Bakanı
açıklayamıyor.” Kuşoğlu’nu buradan cevap vermeye çağırıyorum. 2016 Yılı Vergi
Denetim Kurulu Faaliyet Raporu ve bu faaliyet raporu herkese açık bir şekilde
internette de var. Ve diyor ki: “6 bin tane inceleme yapmışsınız.” Yok
arkadaşlar, çok açık bir şekilde Maliye Vergi Denetim Kurulu 2016 yılında 49
bin inceleme yapmış, bir yılda 49 bin inceleme. Peki, 2011 yılında, Vergi
Denetim Kurulu kurulmadan önce, 4 tane kurulun olduğu 2011 yılında kaç
yapılmış? 16 bin yapılmış. Diyor ya bana arkadaşlarımızın bazıları burada
“Denetim yapılmıyor. Denetim yapılmıyor.” bir de yüksek sesle bağırıyorlar
burada, sanki yüksek sesle bağırınca korkacağız. 16 bin sayısından 49 bin
sayısına gelmişiz dolayısıyla vergi denetimini son altı yılda da önemli ölçüde
artırdık. 
Baştan
söyleyeyim kimseye sataşmıyorum, hemen buradan sataşma çıkarmayın, onu da
özellikle ifade edeyim.
MEHMET
EMİN ADIYAMAN (Iğdır) – Kime sataştığınızı biliyoruz Bakan, biliyoruz. 
FİLİZ
KERESTECİOĞLU DEMİR (İstanbul) – “Kimseye sataşmıyorum.” deyince sataşılmamış
mı oluyor?
MALİYE
BAKANI NACİ AĞBAL (Devamla) - Değerli arkadaşlar, eskiden bu 4 tane kurul vardı
ya, 4 tane kurul, sayısı kaçtı bunların? 4.900 kişi çalışıyordu, 4.900 kişi. Şu
anda Vergi Denetim Kurulunun denetim elemanı sayısı kaç arkadaşlar? 8.200. Niye
inceleme sayılarımız artıyor? Çünkü denetim kapasitemizi 2 kat artırdık. Yani
“Burada denetim yapılmıyor, kayıt dışı ekonomiyle mücadele edilmiyor.”
diyenlere selam olsun. Biz denetim elemanlarının sayısını da artırdık, incelemeleri
ve denetlemeleri de artırdık. 
Sonra,
övünerek söylediğimiz bir şey vardı “Bizim meşhur muavin yetiştirmelerimiz var
arkadaş. Muavinleri biz muavin yetiştirmelerde yetiştiriyoruz.” denirdi ama
bazıları hiç denetim almazdı “Vergi denetmenleri, ne gerek var canım, onlar
denetim almasa da olur.” denirdi ama aslında en fazla denetim eğitimine
ihtiyacı olan da onlardı çünkü en fazla denetimi de onlar yapıyor. Vergi
Denetim Kurulunu kurduğumuz andan itibaren… Bugün hepiniz Eskişehir Yolu’ndan
gidiyorsunuzdur, Halkbankın karşısında Vergi Denetim Kurulu Başkanlığının
devasa bir eğitim merkezi var. Burada faaliyet raporunda da var, ilk defa
Türkiye'de vergi denetim elemanlarına standartları belirlenmiş yüksek kalitede
eğitim veriyoruz. Ne eğitimi veriyoruz? Vergi mevzuatı eğitimi veriyoruz,
meslek standartları eğitimi veriyoruz, mükellef hakları eğitimi veriyoruz. En
önce öğrettiğimiz şey şudur: Önce mükellef hakları. Mükellef haklarını
öğrenmeyen, mükellef haklarına özen göstermeyen bir denetim elemanı, denetiminde
vatandaşı asla gözetmez. Bundan önce var mıydı “mükellef hakları eğitimi” diye
bir eğitim? Bundan önce mükellef denetimlerine ilişkin bir standart var mıydı?
Vergi denetimine ilişkin olmak üzere, bakın, şu anda bu Eskişehir yolunda
bahsettiğim Vergi Denetim Kurulunun eğitim merkezinde 2 bin denetim elemanı her
yıl önceden standartları belirlenmiş eğitimler alıyor. Dolayısıyla burada bir
uzmanlaşmayı da sağlıyoruz.
Mükellef
haklarını sağlayacak şekilde portallar açtık. Artık, vatandaş, kendisiyle
ilgili yapılan denetimin her aşamasını kendisi görebiliyor; artık, her aşamada
arkadaşlar -bilenler biliyor bunu- denetimin her aşamasında mükellef kendisini
daha iyi savunabiliyor. Eskiden hesap uzmanı, müfettiş rapor yazardı yani
görmek mümkün mü? “İhbarname gelsin de o zaman gör.” denirdi. Şimdi öyle değil
arkadaşlar, raporun taslağını mükellefe veriyoruz. Daha vergi denetim raporu
sonuçlanmadan mükellef, kendisi hakkında hazırlanan taslak denetim raporunu
görüyor. Eskiden, vatandaş kendisini savunabilir miydi? “Git, mahkemede savun.”
denirdi. Şimdi diyoruz ki: Rapor yazılsa bile Vergi Denetim Kurulu bünyesinde
kurulan rapor değerlendirme kurullarında rapora karşı kendisini savunabilecek.
Artık, Vergi Usul Kanunu’nda değişiklikler yaptık mükellefin kendisini savunabilmesi
için. 
Şimdi buradan
arkadaşlar söylüyorlar: “Vergi denetimi nereye gitti?” Ben biliyorum o geçmişi.
Alırsın incelemeyi, üç yıl bekletirsin “Askere gittim. Yurt dışına gittim.
Pikniğe gittim. Oraya gittim, buraya gittim.” diye. Zavallı vatandaş üç yıl
dört yıl beklerdi ki vergi denetimi bitsin. 
Sayın Kuşoğlu,
altı ayda vatandaş bitirmek zorunda artık denetimi, en fazla bir yılda, o da
denetimin türüne bağlı olarak. Yani denetim bahsine hiç girmeyin. Denetim
bahsinde -burada polemik yapacak hâlim yok, bu işi yapmış bir insanım- denetim
konusunda yaptığımız çok şey var, daha yapmamız gereken işler de var. Biz şunu
kabul edelim, o eski anlayıştan vazgeçelim. Biz vatandaşımıza güveniyoruz,
vatandaşımıza inanıyoruz. Vergiyle ilgili yükümlülüklerini yerine getirme
noktasında ona yardımcı olmamız lazım, ona iyi niyetle yaklaşmamız lazım.
Denetim, devletin gücüdür ama denetimi keyfîliğe dönüştürmek kimsenin hakkı ve
haddi de değildir, denetim elemanı da, Maliye Bakanlığı da vergi denetimini
yaparken sonuna kadar mükellefin hakkına, hukukuna riayet edecek. 
O açıdan
bakıldığında Vergi Denetim Kurulu yapısı vergi denetiminde Türkiye'yi ileriye
götüren, kayıt dışı ekonomiyle mücadelede etkinliği artıran ve gerçekten de
verginin tabana yayılması ve önleyici denetim anlayışının gelişmesine katkı
veren bir yapı olmuştur. Daha çok yapacağımız şey var yani vergi denetim
elemanlarının gerek mesleki yeteneklerinin geliştirilmesi, ahlaki
standartlarının geliştirilmesi ve uygulanması konusunda daha çok iş yapacağız. 
Şimdi,
arkadaşlar bana diyorlar ki: “Kayıt dışı ekonomiyle mücadele ediyor musunuz?”
Daha bir ay önce -ben de aynı kanaatteyim “gecikmiş” de dense haklıdır- bir
risk analiz merkezi kurma noktasında Meclisten bir yetki ve görev aldık.
Aslında vergi denetimi, vergi kaçağıyla veya kayıt dışı ekonomiyle mücadele
etme noktasında Gelir İdaresi Başkanlığının bir risk analiz merkezine sahip
olması, gerçekten ihtiyaç çünkü hem vergi denetimlerinin doğru yapılması hem de
Sayın Paylan’ın bahsettiği gibi vergisini bilerek ödemek istemeyenlere çok daha
hızlı, çok daha etkin bir şekilde varabilmek için bütün ekonominin izlenmesi
lazım, kayıtların takip edilmesi lazım. Ama kusura bakmasın Sayın Paylan yani
burada “Kanunlarla bize verilmeyen yetkileri kullandın mı Sayın Maliye Bakanı?”
diye bize parmağını gösterme hak ve hukukunu da kendisinde görmesin.
GARO PAYLAN
(İstanbul) – Kanunları beraber yapalım.
MALİYE BAKANI
NACİ AĞBAL (Devamla) – Yani “Nereden buldun?” sorusunu sorma konusunu
tartışabiliriz yani ne kadar olmalı, ne kadar olmamalı, hududu nereye kadar
gitmeli, bunun hukukiliğini sağlamak ve korumak için neler yapılmalı, bunların
hepsi konuşulmalı ama biz burada vergi denetim kapasitesini geliştirdikçe,
mükellefe ilişkin kayıtları ve belgeleri daha yakından izledikçe… Aslında ben
ona hep “önleyici ve caydırıcı vergicilik” diyorum. Mesele, kişi vergisini
ödemedikten sonra onu yakalamak değil, baştan onu bu davranıştan alıkoymak.
Bunun yolu da mükellef hakkında daha fazla bilgi sahibi olmak, mükellefin
ekonomik faaliyetlerini izlemek ve ona “Evet, ben senin faaliyetlerini
izliyorum, biliyorum.” diyebilmektir. Bana “IRS”i diyorsunuz. Ben de diyorum
aynı şeyi. Neden? Aynı şey. Yani IRS’in yaptığıyla şu anda bizim yapmak
istediğimiz şey aynı şey. 
GARO
PAYLAN (İstanbul) – Yapın o zaman.
MALİYE
BAKANI NACİ AĞBAL (Devamla) – Yapıyoruz zaten Sayın Paylan.
GARO
PAYLAN (İstanbul) – Nerede yapıyorsunuz?
MALİYE
BAKANI NACİ AĞBAL (Devamla) – Yani burada, arkadaşlar…
GARO
PAYLAN (İstanbul) – IRS “Nereden buldun?” diyor ama.
BAŞKAN
– Sayın Paylan, lütfen…
MALİYE
BAKANI NACİ AĞBAL (Devamla) – Arkadaşlar, burada birbirimizle “Sen şunu yaptın,
ben bunu yapmadım” tartışmasına girmeye gerek yok. Hepimizin bulunduğu
noktalardaki ortak sorumluluğu ve görevi, memleketimizi daha ileriye götürmek, daha
iyi şeyler yapmak, vatandaşa gereken değeri ve önemi vermek. 
Yani
şöyle bir ayrımı yapıyoruz artık: Bütün mükelleflere baştan suçlu gözüyle bakan
bir anlayış, yılların içine sinmiş bir anlayış. Bu anlayışı terk ediyoruz.
Vatandaşa güveneceğiz, vatandaşa inanacağız, vatandaşla bilgileri paylaşacağız
ve ben inanıyorum ki vatandaş kendisine yaklaşıldığı zaman, kendisi
bilgilendirildiği zaman vergiye uyum konusunda da aslında son derece gönüllü.
Nereden mi biliyorum? Maliye Bakanlığı olarak zaman zaman mükelleflerle
topladığımız bilgileri paylaşıyoruz ve görüyoruz ki mükelleflerle bilgileri
paylaşıyorsanız mükellef ne yapıyor? Size, buna olumlu cevap veriyor. Bu son
derece önemli. Onu da özellikle söyleyeyim.
Yine
burada konuşuldu değerli arkadaşlar, yani “Varlık barışını niye getirdiniz
eskiden?” dendi. Evet, biz vatandaşlarımızın yurt dışındaki varlıklarının
Türkiye’ye getirilmesi için yaptık. Sanki öyle bir konuşuluyor ki varlık barışı
gibi bir düzenlemeyi dünyada bir tek Türkiye yapmış, başka hiçbir ülke
yapmamış. Bugün en gelişmiş ülkelerden -en son Amerika Birleşik Devletleri şu
anda yapıyor- birçok ülkeye kadar hepsi ne yapıyor?
MEHMET
BEKAROĞLU (İstanbul) – Hiçbir şey yapamadınız?
GARO
PAYLAN (İstanbul) – Yüzde 15 vergi alıyor.
MALİYE
BAKANI NACİ AĞBAL (Devamla) – Arkadaşlar, vergi alıp almamak konusu bir politik
tercihidir. 
MEHMET
BEKAROĞLU (İstanbul) – Bir senedir hiçbir şey yapamadınız, bir adım gitmedi.
TAHSİN
TARHAN (Kocaeli) – Her yıl yapın.
MALİYE
BAKANI NACİ AĞBAL (Devamla) – Burada kalkıp şu kürsüde “Bu yaptığınız
düzenleme, uluslararası hukuka aykırıdır, şöyledir, böyledir.” dediniz Sayın
Bekaroğlu,
MEHMET
BEKAROĞLU (İstanbul) – Öyle dedik. 
MALİYE
BAKANI NACİ AĞBAL (Devamla) – Sonuç ne oldu? Türkiye’nin yapmış olduğu bu
düzenleme OECD’de değerlendirildi ve bütün uluslararası hukuk normlarına uygun
olduğu da teyit edildi. (AK PARTİ sıralarından alkışlar) 
MEHMET
BEKAROĞLU (İstanbul) – Ne yaptınız bu Varlık Fonu’yla, ne yaptınız? Başkan
değiştirdiniz, başka hiçbir şey yapamadınız. 
MALİYE
BAKANI NACİ AĞBAL (Devamla) – Şaşırıyorum, ne kadar böyle gözümüz kör, ne kadar
böyle ön yargılıyız Sayın Bekaroğlu? Sayın Bekaroğlu, gerçekten şaşırıyorum.
Biraz daha vizyonumuzu, arkadaşlar, geniş tutalım, eski alışkanlıklarımızdan
kurtulalım, dünyada ne oluyor ne bitiyor bakalım, uluslararası alanda kim ne
yapıyor ne yapmıyor bakalım, Türkiye’de yapılanları da bunun üzerinden
değerlendirelim. Tabii bu, bir vizyon meselesi. O vizyona, inşallah, bir
şekilde herkes o noktaya gelir diye de düşünüyorum.
Yine, burada,
özellikle büyüme konusunda birkaç şey söylendi.
GARO PAYLAN
(İstanbul) – Kim büyüyor?
MALİYE BAKANI
NACİ AĞBAL (Devamla) - Yani “2017 yılında büyümede yüzde 11’i sağladınız, işte,
ne olacak, yüzde 1 yaptı bunu.” gibi şeyler söylendi. 
Değerli arkadaşlar,
yani hiç polemik yapmaya gerek yok. Türkiye ekonomisi, 2017 yılının ilk üç
çeyreğinde yüzde 7’nin üzerinde büyüdü. Bu büyüme, tek başına sadece bir veya
iki sektöre bağlı, bir ve iki sektörde kalan bir büyüme olmadı. Bütün
sektörlere yaygın, bütün sektörlerde görülen bir büyüme ortaya çıktı. Bu açıdan
baktığımızda, 2017 yılında ortaya çıkan büyüme özellikle yatırıma, ihracata ve
üretime dayalı bir büyüme olması bakımından da son derece önemli. 2017 yılının
üçüncü çeyreğinde yüzde 11 büyüdük. Bu büyüme oranı, bana göre, sadece 2017
yılının üçüncü çeyreği için önemli değil, aslında 2018 yılı için de son derece
ümit verici bir gelişme. 
HAYDAR AKAR
(Kocaeli) – Sayın Bakan, ne üreterek büyüdük? Ne yaptık da büyüdük?
MALİYE BAKANI
NACİ AĞBAL (Devamla) - Yani Türkiye ekonomisi, 2016’nın dördüncü çeyreğinden
beridir arka arkaya dört çeyrektir büyüyor. 15 Temmuz alçak darbe girişimini
bir tarafa bırakacak olursanız, 2016’nın üçüncü çeyreğinden önceki onlarca
çeyrektir Türkiye ekonomisi sürekli büyüdü.
Bu şunu gösteriyor:
Türkiye ekonomisi, 2018 yılında da bu büyüme trendini devam ettirecektir.
Özellikle yatırım harcamalarında, makine teçhizat harcamalarında üçüncü
çeyrekte ortaya çıkan gelişmeler son derece önemli. Bugün kapasite kullanım
oranlarında gelinen nokta artık yatırımcıya şu mesajı veriyor: Ne yapmanız
lazım? Kapasite kullanım oranlarında yüksek seviyelere geldiğinize göre ilave
yatırım yapmanız lazım. Nitekim, ilave yatırımların da sinyalleri ikinci
çeyrekten itibaren gelmeye başladı.
TAHSİN TARHAN
(Kocaeli) – Hayal, hayal.
MALİYE BAKANI
NACİ AĞBAL (Devamla) – Önce inşaat harcamalarında bir artış gördük, en son
üçüncü çeyrekte makine teçhizat harcamalarında yüksek oranlı bir artış geldi.
İnşallah, arkadaşlar, 2018 yılı 2017 yılına gibi, büyümenin olduğu, yatırımın
olduğu, istihdamın olduğu…
Bana da bir
dakika süre verecek misiniz Sayın Başkan? 
(Mikrofon
otomatik cihaz tarafından kapatıldı)
BAŞKAN –
İsterseniz, talep ederseniz düşünürüm. 
MALİYE BAKANI
NACİ AĞBAL (Devamla) – Evet, birkaç dakika. 
BAŞKAN - Peki,
bir dakika lütfen…
MALİYE BAKANI
NACİ AĞBAL (Devamla) – Sayın Başkanım, teşekkür ediyorum. 
İnşallah bu yıl
sonunda da 2017 yılı bütçesine ilişkin güzel neticeleri alacağımızı şimdiden
görüyorum. AK PARTİ hükûmetleri olarak son on beş yıldır bütçe performansı
bakımından sağladığımız bir disiplin var, sağladığımız bir başarı var. Bu
senenin sonunda da -buradaki yapılan konuşmaları da not aldım- göreceksiniz
bütçemiz, orta vadeli programda öngördüğümüzden daha başarılı bir performans
ortaya koyacak. Yıl sonunda burada bütçe disiplinine ilişkin yapılan bütün
lafların aksine, bütçe dengesinde de gerçekten AK PARTİ hükûmetleri açısından
başarı grafiğinin devam ettiğini ortaya koyan bir sonuçla karşılaşacağız. 
TAHSİN TARHAN
(Kocaeli) – En kötü yıldı, en kötü. 
MALİYE BAKANI
NACİ AĞBAL (Devamla) – 2018 yılı büyümenin devam ettiği, yatırımın, üretimin,
istihdamın, ihracatın artarak dalga dalga millete, memlekete yayıldığı bir yıl
olacak. 
GARO PAYLAN
(İstanbul) – Yüzde 1…
MALİYE BAKANI
NACİ AĞBAL (Devamla) – Ben, 2018 yılı bütçesinin bu anlamda, ülkemize,
milletimize hayırlar getirmesini diliyorum, hepinize saygılar sunuyorum. (AK
PARTİ sıralarından alkışlar) 
BAŞKAN –
Teşekkür ederim Sayın Bakan. 
ENGİN ALTAY
(İstanbul) – Sayın Başkan…
BAŞKAN – Sayın
Akçay’ın daha önceden söz talebi olmuştu, sırayla geleceğim Sayın Altay. 
ENGİN ALTAY
(İstanbul) – Peki Başkanım. 
Sayın Akçay,
buyurun. 
VI.- AÇIKLAMALAR (Devam)
6.- Manisa Milletvekili Erkan Akçay’ın, 2017 Yılı Orta
Vadeli Program ve program tanımlı dokümanlara bakıldığında 2017 yıl sonu
itibarıyla yüzde 1,5 faiz dışı açık olmasının beklendiğine ilişkin açıklaması
ERKAN AKÇAY
(Manisa) – Teşekkür ederim Sayın Başkan. 
Bir iki konuda
bir hatırlatma yapmak istiyorum. 
Bu faiz dışı
fazla, açık çalışması 1999 yılı sonunda sosyal güvenlik reformlarıyla birlikte,
önce adı konulmadan başlatılmakla birlikte, en son 57’nci Hükûmetin 2002’de
hükûmeti şimdiki Adalet ve Kalkınma Partisi hükûmetine devrederken, 2002 sonu
itibarıyla, millî gelire oran olarak millî gelirin yüzde 3,4’ü kadar faiz dışı
fazla veriyordu. Devredilen bu, yüzde 3,4 faiz dışı fazla. Şimdi, 2017 Yılı
Orta Vadeli Program’a ve program tanımlı dokümanlara baktığımızda 2017 yıl sonu
itibarıyla yüzde 1,5 faiz dışı açık olması bekleniyor.
(Mikrofon
otomatik cihaz tarafından kapatıldı)
BAŞKAN –
Tamamlayın lütfen. Bir dakika ek süre veriyorum size Sayın Akçay.
ERKAN AKÇAY
(Manisa) – Bu da yaklaşık 45 milyar liraya tekabül ediyor.
Evet, kurumlar
vergisi yüzde 30’dan yüzde 20’ye indi ve hangi şartlarda indirildiğini de
biliyoruz. Geçen kasımda da 20’den 22’ye çıktığını da hatırlatmak lazım. Demek
ki maliye politikası uygulamalarında olabiliyor böyle bir durum.
Teşekkür ederim
Sayın Başkan.
BAŞKAN –
Teşekkür ederim ben de Sayın Akçay.
Sayın
Kerestecioğlu…
7.- İstanbul Milletvekili Filiz Kerestecioğlu Demir’in,
Maliye Bakanı Naci Ağbal’ın 503 sıra sayılı 2018 Yılı Bütçe Kanunu Tasarısı ile
504 sıra sayılı 2016 Yılı Kesin Hesap Kanunu Tasarısı’nın dokuzuncu tur
görüşmelerinde Hükûmet adına yaptığı konuşmasındaki bazı ifadelerine ve
taşeronla ilgili düzenlemenin KHK’yle yapılmasının doğru olmadığına ilişkin
açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan.
Öncelikle, Sayın
Maliye Bakanı “Denetimle ilgili konuşuyorlar, sanki korkuyoruz.” dedi. Muhalefetin
yeri, hiç iktidarı ya da Maliye Bakanını korkutma yeri değil, eleştirme, olan
eksikleri, gördüğü eksikleri söyleme yeridir. Sorun, modern binalar yapıp
personel almak ya da eğitim yapmak değil, gerçekten bazı şeyler, daha süslü
kelimeler olabilir ama özellikle genelde halkı denetlemek için denetmen alan
Maliyenin, iktidarın en zengin olanlara sayısını bile bilemediğimiz vergi
afları getirmesidir ve aynı zamanda torba yasalarla o vergiden kaçınmaların
yani adalara, oraya, buraya kaçan paraların denetiminin de engellenmesi ve
sanki bunun bir yasal düzenlemeyle düzenlenmesi…
(Mikrofon
otomatik cihaz tarafından kapatıldı)
MALİYE BAKANI
NACİ AĞBAL (Bayburt) – HDP Grubu yeniden yapılandırma kanunlarına destek
vermedi mi?
FİLİZ
KERESTECİOĞLU DEMİR (İstanbul) – Tamamlayacağım Sayın Başkan.
BAŞKAN –
Tamamlayın lütfen. Bir dakika ek süre veriyorum.
FİLİZ
KERESTECİOĞLU DEMİR (İstanbul) – Şimdi, OECD verilerine göre tüketim üzerinden
alınan dolaylı vergilerin gerçekten en yüksek olduğu ülkelerden biriyiz,
demokratik ülkelerde ise doğrudan vergiler yüksektir. Maalesef, sizin
dediğiniz, “denetim” “bina” “eğitim” gibi sözler, bu ülkenin, Mutluluk
Endeksi’nde 78’inci sırada olduğu gerçeğini değiştirmiyor.
Bir de çok
önemli bir konu var Sayın Başkan, yani size de özellikle Mecliste bir görüş
alışverişi yapılmasını gerektiren bir şey olduğu için ifade etmek istiyorum.
Bugün basına taşeronla ilgili düzenlemenin KHK’yle yapılacağına ilişkin bir
haber düştü. Şimdi, bu, gerçekten, yüz binlerce insanı ilgilendiren bir düzenlemedir
ve bunun bu şekilde yapılması, başka önemli düzenlemelerin de bu şekilde
yapılmasının yolunu açacaktır. Meclis tatile girmeden, aslında, hep birlikte bu
düzenlemenin konuşulması ve herkesi memnun edecek biçimde…
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (İstanbul) – Lütfen, tamamlayayım, bir cümle zaten,
bitiriyorum.
BAŞKAN – Ama
tamamlayın, bakın, üç dakika oldu, lütfen.
Buyurun.
FİLİZ
KERESTECİOĞLU DEMİR (İstanbul) – Meclis tatile girmeden, herkesi gerçekten
memnun edecek şekilde bu düzenlemenin tartışılarak yapılması lazım. Aksi
takdirde yeni yıla girerken bundan ciddi olarak aslında halkımız mağdur
olacaktır. KHK’yle taşeron düzenlemek asla bir yol değildir.
Teşekkür ederim.
BAŞKAN –
Teşekkür ederim.
Sayın Altay,
buyurun lütfen.
8.- İstanbul Milletvekili Engin Altay’ın, Maliye Bakanı
Naci Ağbal’ın 503 sıra sayılı 2018 Yılı Bütçe Kanunu Tasarısı ile 504 sıra
sayılı 2016 Yılı Kesin Hesap Kanunu Tasarısı’nın dokuzuncu tur görüşmelerinde
Hükûmet adına yaptığı konuşmasındaki bazı ifadelerine ilişkin açıklaması
ENGİN ALTAY
(İstanbul) – Teşekkür ederim.
Kısa bir arzım,
bir de talebim var. Maliye Bakanımızı dinledik. Maliye önemlidir; devletin,
dolayısıyla milletin parasını toplayan ve uygun şekilde sarf eden bir kuruluş.
Şunu merak ediyorum: Benim şimdi bir param olsa, faiz almak istiyorsam onu
götürür bankaya yatırırım; yok, paramı evde tutuyorsam, ben faiz
istemiyorumdur. Hâl böyleyken, şimdi, bu meşhur ayakkabı kutularındaki para bir
süre alıkonuldu ya, sonra devlet buna bir de faiz ödedi. Ben, şimdi, Sayın
Bakandan… Bence ve kamu vicdanınca bu “rüşvet parası” olarak bilinen bu paraya
devletin maliyesi kaç lira faiz ödedi, merak ediyorum; bu, arzım.
Talebim
şu: Sayın Bakan konuşmasında İstanbul Milletvekilimiz ve aynı zamanda Plan ve
Bütçe Komisyonu Üyesi olan Sayın Mehmet Bekaroğlu’nun daha önce yaptığı bir
konuşmaya atfen kendisini vizyonsuzlukla itham etmek suretiyle de…
(Mikrofon
otomatik cihaz tarafından kapatıldı) 
MALİYE
BAKANI NACİ AĞBAL (Bayburt) – Yok canım. 
BAŞKAN – Yok,
hayır.
ENGİN ALTAY
(İstanbul) – Evet, aynen öyle.
MALİYE BAKANI
NACİ AĞBAL (Bayburt) – Öyle bir ifadem olmadı. 
ENGİN ALTAY
(İstanbul) – Ağır bir sataşmada bulundu. 
MALİYE BAKANI
NACİ AĞBAL (Bayburt) – Hiç böyle bir ifadem olmadı.
BAŞKAN –
Buyurun, bitirin siz.
ENGİN ALTAY
(İstanbul) – Bir milletvekilini 80 milyonun önünde vizyonsuzlukla itham etmek
sataşma değilse onun takdirini vicdanınıza bırakıyorum.
MALİYE BAKANI
NACİ AĞBAL (Bayburt) – Kesinlikle öyle bir beyanatım olmadı. 
ENGİN ALTAY
(İstanbul) – Sayın Bekaroğlu’na cevap hakkı, sataşmadan söz talep ediyoruz. 
Arz ederim. 
BAŞKAN – Sayın
Altay, elbette ki bir milletvekilini vizyonsuzlukla suçlamak, bir sataşma
nedenidir.
ENGİN ALTAY
(İstanbul) – Evet.
MALİYE BAKANI
NACİ AĞBAL (Bayburt) – Ama olmadı. 
BAŞKAN – Ama
Sayın Ağbal, Sayın Bekaroğlu’na yönelik böyle bir ithamda bulunmadı.
ENGİN ALTAY
(İstanbul) – Bulundu yahu herkes duydu.
MEHMET BEKAROĞLU
(İstanbul) – Nasıl bulunmadı ya? Bütün salon duydu. 
MALİYE BAKANI
NACİ AĞBAL (Bayburt) – Hayır. 
BAŞKAN – Hayır,
bakın, çok iyi dinledim Sayın Altay. Önce Sayın Bekaroğlu’nun yapmış olduğu bir
konuşmayla ilgili bir açıklama getirdi –ben hatta Sayın Bekaroğlu bir açıklama
talebinde bulunur diye düşündüm- sonra da genel olarak “Vizyonumuzu daha çok
genişletmeliyiz.” dedi. 
MALİYE BAKANI
NACİ AĞBAL (Bayburt) – Yani olumlu manada söyledim.
MEHMET BEKAROĞLU
(İstanbul) – İki dakika, biter.
BAŞKAN – Sayın
Bekaroğlu, lütfen, şimdi Sayın Bakan burada, sizi kastettiyse açıklamasını
yapsın…
MEHMET BEKAROĞLU
(İstanbul) – İsim verdi, nasıl kastetmedi yani?
BAŞKAN – …eğer
kastı öyleyse tabii ki size söz vereceğim sataşmadan dolayı.
ENGİN ALTAY
(İstanbul) – Öyle ama Başkan. 
BAŞKAN – Bir
dakika…
Buyurun Sayın
Bakan. 
MALİYE BAKANI
NACİ AĞBAL (Bayburt) – Sayın Başkanım, kesinlikle Sayın Bekaroğlu’nu kastederek
ve anladığı manada bir ifade kullanmadım. Tam tersine, olumlu bir manada,
ülkeyi ileriye götürmek için vizyon sahibi olmak… “Hep beraber inşallah bu
vizyona beraber geliriz.” dedim yani.
BAŞKAN – Evet,
böyle dedi, Sayın Bekaroğlu. 
MEHMET BEKAROĞLU
(İstanbul) – Olay böyle değildi ama, ben açıklama yapmak istiyorum. 
BAŞKAN – Sizinle
ilgili bir şey yok.
Yerinizden bir
dakika söz vereyim size. 
ENGİN ALTAY
(İstanbul) – Başkanım, bitmedi efendim. 
BAŞKAN –
Buyurun. 
ENGİN ALTAY
(İstanbul) – Şöyle: Bir düzeltme talebimiz de Sayın Kuşoğlu için var. Grubumuz
adına Maliye Bakanlığı bütçesi üzerinde konuşan Sayın Kuşoğlu’nun Meclise ve
millete yanlış bilgi verdiğini söyledi Sayın Bakan. Bu bir sataşma olmasa da
bir tashihi gerektirir.
MALİYE BAKANI
NACİ AĞBAL (Bayburt) – Doğru.
ENGİN ALTAY
(İstanbul) – Uygun görürseniz bir dakika Sayın Kuşoğlu…
BAŞKAN – Tamam,
şimdi bir dakika Sayın Bekaroğlu’na vereceğim, diğer bir dakika sözü de Sayın
Kuşoğlu’na vereceğim.
Buyurun Sayın
Bekaroğlu.
Süreniz bir
dakika, uzatmayacağım sürenizi, lütfen toparlayın.
9.- İstanbul Milletvekili Mehmet Bekaroğlu’nun, Maliye
Bakanı Naci Ağbal’ın 503 sıra sayılı 2018 Yılı Bütçe Kanunu Tasarısı ile 504
sıra sayılı 2016 Yılı Kesin Hesap Kanunu Tasarısı’nın dokuzuncu tur
görüşmelerinde Hükûmet adına yaptığı konuşmasındaki bazı ifadelerine ilişkin
açıklaması
MEHMET BEKAROĞLU (İstanbul) – Sayın Başkan, değerli
arkadaşlarım; biz Varlık Fonu’nu hem Plan ve Bütçe Komisyonunda hem de Genel
Kurulda iki yönde eleştirdik. Bir: “Varlık Fonu’nun kurulabilmesi için, diğer
örneklerde olduğu gibi bir varlığın bulunması gerekiyor; ya dış ticaret fazlası
ya doğal gazdan, petrolden bir zenginliğin, gelecek kuşaklar için bu varlığın
değerlendirilmesi. Bu amaçla kurulmuştur Varlık Fonu.” dedik. 
İkinci eleştiri
alanımız: “Bu Varlık Fonu’nun Türkiye Büyük Millet Meclisinin denetiminden
kaçırılması yanlıştır.” Çünkü 200 milyar dolardan söz ettiler, “Bu 200 milyar
doların mutlaka Türkiye Büyük Millet Meclisinin denetiminde olması gerekir.”
dedik. Bizim yaptığımız eleştiri budur. Bu, vizyonsuzluk falan değildir. 
Kaldı ki Varlık
Fonu’na mevcut varlıkları yerleştirerek onları ipotek ederek borç bulacağız,
bunun yanlış olduğunu söyledik. Eğer böyle bir arayış vizyonsa Sayın Bakanımıza
söyleyecek bir lafımız yok. 
MALİYE BAKANI
NACİ AĞBAL (Bayburt) – Sayın Başkanım…
BAŞKAN – Peki,
buyurun Sayın Bakan. 
Sayın Kuşoğlu,
size sonra söz vereceğim. 
Bir dakika size
de söz veriyorum Sayın Bakan. 
10.- Maliye Bakanı Naci Ağbal’ın, İstanbul Milletvekili
Mehmet Bekaroğlu’nun yaptığı açıklamasındaki bazı ifadelerine ilişkin
açıklaması
MALİYE BAKANI
NACİ AĞBAL (Bayburt) – Sayın Bekaroğlu, anlaşılıyor ki o anda konuşmamı
dikkatlice takip etmemişsiniz. 
MEHMET BEKAROĞLU
(İstanbul) – Bak, bir de “Takip etmediniz.” diyorsunuz.
MALİYE BAKANI
NACİ AĞBAL (Bayburt) – Varlık Fonu’nu kastederek cümleleri kurmadım. İsterseniz
tutanakları getirelim. 
BAŞKAN – Evet.
MALİYE BAKANI
NACİ AĞBAL (Bayburt) – Varlık Barışı Kanunu’ndan bahsettim, Varlık Fonu’ndan
bahsetmedim ve “varlık barışı” diye sizin tabir ettiğiniz düzenleme, Komisyonda
ve Genel Kurulda görüşülürken devamlı bir şekilde bunun uluslararası hukuka
aykırı olduğunu iddia ettiniz. Ben oradaki argümanlarınıza karşılık olarak ve
varlık barışı bağlamında konuştum. Onun için, Sayın Bekaroğlu’nun kalkıp hiç
bahsetmediğim Türkiye Varlık Fonu’yla ilgili bir meseleyi bu meseleyle
bağlamasının… Açık söyleyeyim, anlaşılıyor ki dikkatlice dinlememiş. 
Maliye
bakanlarını dikkatli dinleyin. 
MUSA ÇAM (İzmir)
– Bu olmadı, bu olmadı. 
BAŞKAN – “Varlık
barışı” dedi, Sayın Bekaroğlu.
Evet, Sayın
Kuşoğlu, buyurun. 
11.- Ankara Milletvekili Bülent Kuşoğlu’nun, Maliye
Bakanı Naci Ağbal’ın 503 sıra sayılı 2018 Yılı Bütçe Kanunu Tasarısı ile 504
sıra sayılı 2016 Yılı Kesin Hesap Kanunu Tasarısı’nın dokuzuncu tur
görüşmelerinde Hükûmet adına yaptığı konuşmasındaki bazı ifadelerine ilişkin
açıklaması
BÜLENT KUŞOĞLU
(Ankara) – Teşekkür ederim Sayın Başkan.
MEHMET BEKAROĞLU
(İstanbul) – Yani Varlık Fonu’yla ilgili söylediklerim doğru, değil mi? 
BAŞKAN – Sayın
Kuşoğlu’nu dinliyoruz. 
MEHMET BEKAROĞLU
(İstanbul) – Varlık Fonu’yla ilgili eleştirilerimiz doğrudur.
BAŞKAN – Sayın
Kuşoğlu’na söz verdim. Saygılı olalım lütfen. 
BÜLENT KUŞOĞLU
(Ankara) – Teşekkür ederim Sayın Başkan.
Sayın Bakanım,
teşekkür ederim açıklamalarınız için. 
MALİYE BAKANI
NACİ AĞBAL (Bayburt) – Varlık barışını söyledim. 
MEHMET BEKAROĞLU
(İstanbul) – Varlık barışını da konuşuruz, kimlerin parası geldi, nereden
geldi, hangi adalardan geldi…
BAŞKAN – Sayın
Bekaroğlu, Sayın Kuşoğlu’na söz verdim. 
MEHMET BEKAROĞLU
(İstanbul) – …bunların hepsini konuşuruz Sayın Bakanım. 
MALİYE BAKANI
NACİ AĞBAL (Bayburt) – Boşa konuşuyorsun.
BAŞKAN – Lütfen…
MEHMET BEKAROĞLU
(İstanbul) – Bunların hepsini konuşuruz sizinle. Nasıl vergilerin
kaçırıldığını, hepsini konuşuruz. 
MALİYE BAKANI
NACİ AĞBAL (Bayburt) – Boşa konuşuyorsun.
BAŞKAN – Sayın
Bekaroğlu, lütfen… Ayıp oluyor ama Sayın Kuşoğlu’na ayıp oluyor. Söz verdim,
söze başladı. 
BAŞKAN – Buyurun
Sayın Kuşoğlu. 
BÜLENT KUŞOĞLU
(Ankara) – Teşekkür ederim Sayın Başkan.
Sayın Bakanım,
teşekkür ederim açıklamalarınız için. 
Denetimle ilgili
olarak benim aldığım, verdiğim rakamlar, Gelir İdaresi Başkanlığının faaliyet
raporundandı. 
MALİYE BAKANI
NACİ AĞBAL (Bayburt) – O, vergi dairesi müdürlerinin…
BÜLENT KUŞOĞLU
(Ankara) – 6.182 inceleme yapılmış, 150 milyon liralık bir tarhiyattan
bahsediyordu, ben onları verdim. Vergi denetiminin etkili olması benim dileğim,
siz de bunu aşağı yukarı biliyorsunuz -benzer yerlerden geliyoruz- daha etkili olması
lazım ama piyasadaki mükellefler aynı seviyede kişiler değil. Özellikle
kurumlar vergisi mükellefleri, kurumlar vergisini ödeyenler, ilk bin mükellef
yüzde 60-70 gibi bir oranda, kurumlar vergisini ödüyor. Onun için çok daha üst
düzeyde uzmanlaşmış denetim elemanlarına, farklı denetim elemanlarına ihtiyaç
var. Hesap Uzmanları Kurulu, Maliye Teftiş Heyeti bu anlamda fonksiyon gören
kurumlardı, yetişmiş birikime sahiplerdi. Bu birikimi yok ettiler.
(Mikrofon
otomatik cihaz tarafından kapatıldı) 
MALİYE BAKANI
NACİ AĞBAL (Bayburt) – Sayın Başkanım…
BAŞKAN – Bitti
mi Sayın Kuşoğlu?
BÜLENT KUŞOĞLU
(Ankara) – Sürem bitti Sayın Başkanım.
BAŞKAN – Peki.
Buyurun size de
bir dakika.
12.- Maliye Bakanı Naci Ağbal’ın, Ankara Milletvekili
Bülent Kuşoğlu’nun yaptığı açıklamasındaki bazı ifadelerine ilişkin açıklaması
MALİYE BAKANI
NACİ AĞBAL (Bayburt) – Sayın Başkanım, müsaade ederseniz burada da Genel
Kurulumuzu bilgilendireyim. 
Sayın Kuşoğlu
kendi ifadeleriyle mükellefler arasında farklılık yapılması, vergi denetimi
bakımından farklı denetim elemanlarının farklı mükelleflere yönelik ayrı ayrı
denetim yapmaları ihtiyacından bahsetti. Ama unutmayın Sayın Kuşoğlu, Vergi
Denetim Kurulu bir kurul olmakla birlikte içinde 4 farklı grup var, daha önceki
kurulların hiçbirisinde olmayan. Sizin ifade ettiğiniz büyük ölçekli
mükelleflerle ilgili denetimleri yapmak üzere ayrı, uzmanlaşmış, standartları
belli bir grup başkanlığı var. Yine, daha önce olmadığı hâlde transfer
fiyatlama ve uluslararası ticaretle ilgili ayrı bir grup var. Yine, küçük ve
orta ölçekli işletmeler için ayrı bir denetim grubu var. Bir de daha önce hiç
olmayan, organize vergi kaçakçılıklarıyla mücadeleyle ilgili grup başkanlıkları
var. Yani sizin ifade ettiğiniz uzmanlık ihtiyacını biz tek kutuplu da görmedik,
4 kutuplu gördük.
BAŞKAN –
Teşekkür ederim.
GARO PAYLAN
(İstanbul) – Sayın Başkan, kısa bir açıklama rica ediyorum. Az önce…
BAŞKAN – Sayın
milletvekilleri, soru-cevap bölümünde değiliz, lütfen… 
GARO PAYLAN
(İstanbul) – Sayın Başkan, çok kısa bir açıklama yapmak istiyorum 60’a göre.
BAŞKAN –
Gündemimize hâkim olmamız gerekiyor. Soru-cevap bölümünde gerekli açıklamaları
ve soruları sorarsınız.
GARO PAYLAN
(İstanbul) – 60’a göre talep ediyorum efendim.
BAŞKAN – Nedir,
ne açıklayacaksınız?
GARO PAYLAN (İstanbul)
– Önemli bir konuyla ilgili açıklama istiyorum 60’a göre.
BAŞKAN – Nedir
konunuz?
GARO PAYLAN
(İstanbul) – Taşeronla ilgili bir açıklama yapmak istiyorum, Sayın Bakan
açıklama yapmadı çünkü.
BAŞKAN – Şu anda
taşeronu görüşmüyoruz, Maliye Bakanlığı bütçesini görüşüyoruz.
GARO PAYLAN
(İstanbul) – Efendim, önemli bir konu. Yarın Meclis tatile gidecek deniyor.
Bakın, yıl başına kadar kamuda taşeron düzenlemesinin yapılacağı iddia edildi.
BAŞKAN – Sayın
Kerestecioğlu bu konudan bahsetti.
GARO PAYLAN (İstanbul)
– Ama Sayın Bakan bir cevap vermedi.
BAŞKAN – Şu anda
Meclis bütçeyi görüşüyor.
GARO PAYLAN
(İstanbul) – Ama Sayın Bakan bir cevap vermedi.
BAŞKAN – Bu konu
da gündemimizde değil.
GARO PAYLAN
(İstanbul) – Ama yarın Meclis tatil olacak, yarın Meclis tatil olacak.
BAŞKAN –
Soru-cevap kısmında sorarsınız Sayın Paylan.
GARO PAYLAN
(İstanbul) – Yarın Meclis tatil olacak
BAŞKAN -
Soru-cevap kısmında sorarsınız Sayın Paylan.
GARO PAYLAN
(İstanbul) – Yarın Meclisin tatil olacağı bilgisi var.
IV.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı
(1/887) ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu
Tasarısı (1/861), 2016 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2016 Yılı Genel Uygunluk Bildiriminin, 2016 Yılı Dış
Denetim Genel Değerlendirme Raporunun ve 6085 Sayılı Sayıştay Kanunu Uyarınca
Hazırlanan 174 Adet Kamu İdaresine Ait Sayıştay Denetim Raporunun Sunulduğuna
İlişkin Sayıştay Başkanlığı Tezkeresi (3/1187), 6085 Sayılı Sayıştay Kanunu
Uyarınca Hazırlanan 2016 Yılı Faaliyet Genel Değerlendirme Raporunun ve 2016
Yılı Mali İstatistikleri Değerlendirme Raporu ile 2016 Yılı Kalkınma Ajansları
Genel Denetim Raporunun Sunulduğuna İlişkin Sayıştay Başkanlığı Tezkeresi
(3/1188) ile Plan ve Bütçe Komisyonu Raporu (S.Sayısı: 504) (Devam)
A) GENÇLİK VE SPOR BAKANLIĞI
(Devam)
1) Gençlik ve Spor Bakanlığı
2018 Yılı Merkezî Yönetim Bütçesi
2) Gençlik ve Spor Bakanlığı
2016 Yılı Merkezî Yönetim Kesin Hesabı
B) SPOR GENEL MÜDÜRLÜĞÜ
(Devam)
1) Spor Genel Müdürlüğü 2018
Yılı Merkezî Yönetim Bütçesi
2) Spor Genel Müdürlüğü 2016
Yılı Merkezî Yönetim Kesin Hesabı
C) YÜKSEKÖĞRENİM KREDİ VE
YURTLAR KURUMU (Devam)
1) Yükseköğrenim Kredi ve
Yurtlar Kurumu 2018 Yılı Merkezî Yönetim Bütçesi
2) Yükseköğrenim Kredi ve
Yurtlar Kurumu 2016 Yılı Merkezî Yönetim Kesin Hesabı
Ç) MALİYE BAKANLIĞI (Devam)
1) Maliye Bakanlığı 2018 Yılı
Merkezî Yönetim Bütçesi
2) Maliye Bakanlığı 2016 Yılı
Merkezî Yönetim Kesin Hesabı
D) GELİR İDARESİ BAŞKANLIĞI
(Devam)
1) Gelir İdaresi Başkanlığı
2018 Yılı Merkezî Yönetim Bütçesi
2) Gelir İdaresi Başkanlığı
2016 Yılı Merkezî Yönetim Kesin Hesabı
E) KAMU İHALE KURUMU (Devam)
1) Kamu İhale Kurumu 2018 Yılı
Merkezî Yönetim Bütçesi
2) Kamu İhale Kurumu 2016 Yılı
Merkezî Yönetim Kesin Hesabı
F) ÖZELLEŞTİRME İDARESİ
BAŞKANLIĞI (Devam)
1) Özelleştirme İdaresi
Başkanlığı 2018 Yılı Merkezî Yönetim Bütçesi
2) Özelleştirme İdaresi
Başkanlığı 2016 Yılı Merkezî Yönetim Kesin Hesabı
G) KAMU GÖZETİMİ, MUHASEBE
VE DENETİM STANDARTLARI KURUMU (Devam)
1) Kamu Gözetimi, Muhasebe ve
Denetim Standartları Kurumu 2018 Yılı Merkezî Yönetim Bütçesi
2) Kamu Gözetimi, Muhasebe ve
Denetim Standartları Kurumu 2016 Yılı Merkezî Yönetim Kesin Hesabı
Ğ) GELİR BÜTÇESİ (Devam)
BAŞKAN – Hükûmet
adına Gençlik ve Spor Bakanı Sayın Osman Aşkın Bak konuşacak.
Buyurun Sayın
Bak. (AK PARTİ sıralarından alkışlar)
Süreniz yirmi
dakika.
GENÇLİK VE SPOR BAKANI
OSMAN AŞKIN BAK (Rize) - Sayın Başkan, değerli milletvekilleri; Gençlik ve Spor
Bakanlığının 2018 Yılı Merkezi Yönetim Bütçesini sunmak ve 2016 Kesin Hesabını
görüşmek üzere huzurlarınızda bulunuyorum. Bu vesileyle Genel Kurulumuzu, Genel
Kurulumuzun tüm üyelerini ve yüce milletimizi saygıyla selamlıyorum.
Bütçe
konuşmasına başlamadan önce, geçtiğimiz pazartesi günü evladı Yavuz Yılmaz’ı
ebediyete uğurlayan eski Başbakanlarımızdan ve benim de hemşehrim olan Sayın
Mesut Yılmaz Beyefendi’ye, eşlerine ve tüm yakınlarına bir kez daha sabır
dileklerimi iletiyor, merhuma Allah’tan rahmet diliyorum.
Gençlik ve Spor
Bakanlığı olarak gençlik alanında yürüttüğümüz faaliyet ve sunduğumuz
hizmetlerle gençlerimizin hayata daha iyi hazırlanmalarını, çocukluk ile erişkinlik
arasındaki gelişim dönemlerini en verimli şekilde geçirmelerini amaçlıyoruz.
Son yıllarda çok önemli çalışmalara imza atan Bakanlığımız bünyesinde
gerçekleştirmeyi planladığımız proje ve faaliyetler için 2018 yılında ihtiyaç
duyduğumuz bütçe miktarları, merkez teşkilatı birimleri için 191 milyon 392 bin
TL, Spor Genel Müdürlüğü için 1 milyar 284 milyon 808 bin TL, Yüksek Öğrenim
Kredi ve Yurtlar Kurumu Genel Müdürlüğü için ise 13 milyar 889 milyon 262 bin
TL’dir. 
Gençlik ve Spor
Bakanlığı olarak öncelikle Kredi ve Yurtlar Kurumumuzdaki gelişmeleri aktarmak
istiyorum. Bakanlığımız, 2002 yılında 77 il ve 59 ilçede 190 yurtta toplam
182.258 yatak sayısından 18/12/2017 tarihi itibarıyla 81 il, 243 ilçe ve Kuzey
Kıbrıs Türk Cumhuriyeti’nde 762 yurtta toplam 626.945 yatak sayısına
ulaşmıştır. Sadece 2017 yılında 127 adet 95.376 kapasiteli yurt binasını
hizmete açtık. Sayın Bakanımız burada, kendisine teşekkür ediyorum
gösterdikleri çabadan dolayı, ekibiyle beraber çok teşekkür ediyorum.
Şimdi, Kredi
Yurtlar Kurumu olarak 2013 yılında 287 bin olan yatak sayımızı 2014 yılında 367
bine, 2015 yılında 455 bine, 2016 yılında 556 bine, 2017 yılı sonu itibarıyla
da -daha tamamlanacak yurtlarımız da var- 650 bin sayısına ulaştıracağız.
Hedefimiz, bu sayıyı 2020 yılında 860 binin üzerine, 900 bine taşımak. Tabii,
burada çaba gösteren, destek veren herkese teşekkür ediyoruz. 
Şimdi, bize bir
eleştiri yapıldı, başvuran öğrencilerin yerleştirme oranlarıyla alakalı. Bize
bu yıl 392.329 öğrencimiz yurtlara yerleşmek için başvurdu, bunlardan
327.136’sını yerleştirdik yani yerleşim oranı yüzde 83,41. Dolayısıyla, bu
noktada 2013’teki rakamı buraya taşıyan, desteği olan herkese teşekkür
ediyoruz. 
Şimdi,
kampüslerde yurt yapımlarıyla alakalı bilgileri arz edeyim. Şimdi, şu anda
sadece 2016 ve 2017 yıllarında kampüs içerisinde yurt yaptık. 22 tane yurt
yapmışız, bu yurtlarda 38.157 yatak var. Şimdi, bizim hedefimiz, kampüs
içerilerine yurt yapmaya devam etmek, bu sayıyı yükseltmek için. Önümüzdeki
yıl, 2018 ve 2019’da, başta büyük şehirler olmak üzere, İstanbul, Ankara,
Antalya, İzmir ve diğer şehirlerimiz olmak üzere, yani öğrenci yerleştirmekte
sorun yaşadığımız, arsa sorunu yaşadığımız illerde üniversite kampüslerinde
yurt yapmaya devam edeceğiz. Bunun için üniversitelerle temasa geçtik. Daha
önce de temaslar yapılmış ve bu şekilde yurt yapmaya devam edeceğiz.
Dolayısıyla, bunun avantajı ne? Öğrencimiz için avantajı şu: Bir: öğrenci yolda
zaman kaybetmiyor. İki; öğrenci bir para, otobüs gidiş gelişi için bir ücret
vermiyor. Üçüncüsü; daha da güvenli yani kampüs içerisinde hem bizim
güvenliğimiz var hem de üniversitenin güvenliği var. Dolayısıyla,
öğrencilerimizin çok daha iyi şartlarda, iyi noktalarda ikamet etmeleri için
yurtlarımızda hazırlıklarımızı yapıyoruz. 
Peki, başka ne
yaptık? Öğrencilere verdiğimiz kredi miktarını artırdık. 2002 yılında 45
liraydı, bugün -2018 yılı başından itibaren- bu rakam 470 TL’ye çıktı.
Dolayısıyla, bize başvuran öğrencilerimize -şu anda 1 milyon 650 bin öğrenciye-
burs ve kredi veriyoruz, başvuran herkese kredi veriyoruz. (AK PARTİ
sıralarından alkışlar) Bu noktada, Maliye Bakanlığımıza teşekkür ediyoruz.
Peki, başka ne
yaptık? Yemek yardımı. Günlük, öğrencilere sabah kahvaltısı, bir de akşam
yemeği veriyoruz. Bunun için de bu yıl itibarıyla günde 11 TL’ye çıkardık
öğrencimize gıda yardımını yani çocuğumuz kalktığı zaman sabah kahvaltısını
yapmadan okula gitmesin, geldiği zaman da 3-4 çeşit akşam yemeğini yesin. 
Şu anda, 4
yıldızlı otel standartlarına sahip yurtlarımız var; 3 kişilik odalar, 4 kişilik
odalar; eski sistemde ranzalı -15 kişilik, 20 kişilik- odalar vardı. Biz, bir
yandan yeni yurtlar yapıyoruz ve bu yurtlarda da konforu artırıyoruz.
Öğrencilerimiz memnun. Memnuniyet oranıyla ilgili yaptırdığımız bir çalışmada;
4 üzerinden 3,56. Dolayısıyla, öğrencilerimiz bu noktada bizden memnunlar ve
biz onlara hizmet etmeye devam edeceğiz. Bu noktada, gençlerimize güveniyoruz,
onlara hizmet etmeye devam edeceğiz çünkü onlar bizim geleceğimiz.
Diğer bir konu
-burada bahsedildi- uyuşturucuyla mücadele. Şimdi, bizim, Gençlik ve Spor
Bakanlığı olarak en çok üzerinde durduğumuz konulardan bir tanesi de
uyuşturucuyla mücadele. Bu noktada -ben geldiğim günden beri de ifade ediyorum-
uyuşturucuyla mücadelede en etkin yöntem sporun gücünü kullanmak. Yani spora
yaptığınız 1 liralık yatırım size 4 lira olarak geri dönüyor, nasıl dönüyor?
İşte, spor vasıtasıyla gençlerimizi biz spor sahalarına taşıyoruz, havuzlara
taşıyoruz, spor salonlarına taşıyoruz; sokaklarda olmuyorlar. Sokaklarda
uyuşturucu çetelerine biz bu fırsatı vermeyeceğiz; amatör spor kulüplerimizle
beraber, spor tesislerimizle beraber, mahallî idarelerimizle beraber
uyuşturucuyla mücadeleye devam edeceğiz. Burada sporun gücü şu: Önleyici gücü
var yani çocuklarımızı spora taşıdığımız zaman, o çocuk enerjisini atıyor, bir
çevre ediniyor, disipline oluyor, dolayısıyla yalnız kalmıyor, uyuşturucunun
bulunduğu, kol gezdiği veya yer aldığı ortamlarda bulunmuyor. Biz onları daha
güvenli, kendini geliştireceği, sağlığını geliştireceği ortamlara taşıyoruz. 
Başka ne
yapıyoruz? Bu çocuklarımıza yaptığımız yatırımda sağlıklı bir nesil önemli.
Bizim en büyük gücümüz insan gücümüz, gençlerimiz. Gençlerimize güveniyoruz.
Dolayısıyla, bu sayede de spor yapan gençlerimiz daha az doktora gidiyor, daha
az hastalanıyor, daha az ilaç kullanıyor, daha az film çektiriyor. Dolayısıyla
sağlıklı bir nesille beraber bunun karşılığını almış oluyoruz. Bu noktada
amatör spor kulüplerimiz… 
Ben de amatör
spor kulüplerinin içerisinden gelen birisiyim, amatör spor kulüplerinde yöneticilik
yaptım, federasyon başkanlığı yaptım, pek çok kulüpte, profesyonel kulüpte de
yöneticilik yaptım. Bizim gençlerimize dokunacağımız en önemli alanlardan bir
tanesi de bu spor kulüpleri. Bu noktada, Gençlik ve Spor Bakanlığı olarak biz
mahalle aralarına basket potaları yapıyoruz, amatör sahalar yapıyoruz, Spor
Toto Teşkilatımızla, Spor Genel Müdürlüğümüzle, mahallî idarelerle birlikte bu
tesisleri ülkemize kazandırıyoruz. Dolayısıyla gençlerimiz, bu ülkenin
yarınları olan gençlerimiz bu tesislerden yararlanıyor. 
Yaklaşık 13 bin
amatör kulübümüz var. Ben geçtiğimiz ay Amatör Spor Kulüpleri Konfederasyonunun
Genel Kuruluna katıldım. Bu Genel Kurulda onlarla sorunları üzerinde görüştük.
Bu görüşmeler çerçevesinde de biz onlara şunu söyledik: “Bize yer gösterin,
birlikte, mahallî idarelerle beraber sizlere saha yapalım, daha çok gencimizi
spor tesislerine taşıyalım çünkü uyuşturucuyla mücadelede, kötü alışkanlıklarla
mücadelede en önemli argüman bu.” Biz sporun birleştirici gücünü, sporun gücünü
kullanmak istiyoruz. 
Bakın, 2017
yılında amatör spor kulüplerimize 192.100 adet eşofman takımı, 189.400 adet
tişört ve şort takımı, 187.740 adet yağmurluk, 186.950 adet spor çantası
vesaire olmak üzere toplam 20 milyon 500 bin liralık ayni yardım yapmışız.
Nakdî olarak da 13 milyon TL yardım yapmışız. Yani, amatör kulüplere
yardımımızı yapıyoruz. Bunu artırarak devam edeceğiz. Spor Toto Teşkilat
Başkanlığımızın desteğiyle, Spor Genel Müdürlüğümüzün desteğiyle ve mahallî
idarelerle beraber bunu yapıyoruz. 
Onun
dışında, burada sayın vekillerimiz ifade ettiler, dopingle mücadele. Ben de
geçtiğimiz dönem Dopingle Mücadele Komisyonu Başkanlığı yaptım. Doping sporun
kanseridir. Bu noktada, dopingle mücadelede 2013 yılında yaşadığımız
sıkıntıları süratle aşarak… 2013’te 176 tane numune çıkmıştı, şu anda bu numune
sayısı 21’lere düşmüştür. Dolayısıyla, bu noktada, Sayın Bakanımıza teşekkür
ediyorum; kendisi dopingle mücadele noktasında, 2014’te, 2015’te ve 2016, 2017
yıllarında dopinge sıfır tolerans noktasında etkin bir mücadele gösterdiler.
Kendisine ve ekibine teşekkür ediyorum. 
Aynı
zamanda, dopingle mücadeleyle ilgili bir yasa tasarısı hazırladık, inşallah onu
da Meclise getireceğiz. Bu noktada desteğinizi istiyoruz çünkü bu kanseri,
sporun kanserini buradan çıkarmamız gerekiyor. 
Sonra,
yasa dışı bahisle ilgili bazı şeyler söylendi. Yasa dışı bahisle ilgili olarak
da Spor Toto Teşkilat Başkanlığı olarak biz bazı düzenlemeler talep ettik. Bu
düzenlemelere sizler destek verdiniz, çok teşekkür ediyoruz bu noktada. Şu anda
yasa dışı bahisle mücadele kapsamında atılan ilk büyük adım, 2013 yılında
gerçekleştirilen kanun değişikliği. Bu değişiklikle, yasa dışı bahis
oynatanlara verilecek hapis cezaları artırılmış ve yasa dışı bahis oynayanlara
ilk defa para cezası getirilmiştir. Sonra, Spor Toto Teşkilat Başkanlığı
yüzlerce yasa dışı bahis sitesi hakkında erişim engellemesi kararı vermiştir.
Yasa dışı bahis sitelerine ilişkin ihbarların tümü titizlikle
değerlendirilmekte, yasa dışı bahis oynattığı tespit edilenler için suç duyurusunda
bulunulmakta ve buna ilişkin açılan kamu davaları “müdahil” sıfatıyla takip
edilmektedir. 
Bakanlığımız
ve Maliye Bakanlığının önderliğini yaptığı bir çalışma grubu oluşturulmuş ve
yasa dışı bahisle mücadele kapsamında bir eylem planı hazırlanmıştır. Bu eylem
planında kararlaştırılan konuların bir sonucu olarak 694 sayılı KHK’yle yapılan
değişiklik neticesinde, soruşturma makamlarının yasa dışı bahis suçu
kapsamındaki yetkileri artırılmış, daha derin ve sağlıklı soruşturma
yapılabilmesi mümkün kılınmıştır.
Yasa dışı bahsin
cazibesini artıran en büyük nedenin daha yüksek ikramiye dağıtım oranlarıyla
oyun oynatılması olduğu bilinmektedir. Bu nedenle Spor Toto Teşkilat
Başkanlığınca, oynatılan oyunlara ilişkin ikramiye dağıtım oranlarının yeniden
düzenlenerek rekabet avantajının sağlanması ve bu sayede yasa dışı bahsin
azaltılarak kamu kaybının önüne geçilmesi hususunda çalışmalar yapılmaktadır. 
Bayilik
iptalleriyle ilgili bazı eleştiriler oldu, bu noktada da bilgi vereyim.
Teşkilat Başkanlığımız, bahis oyunlarının sorumlu bahis ilkeleri çerçevesinde
ve toplumsal yapıya zarar vermeyecek nitelikte gerçekleştirilmesi hususuna
büyük önem vermektedir. Bu kapsamda, teşkilata bağlı bayilikler düzenli olarak
denetlenmekte ve mevzuata aykırı işlem tesis ettiği belirlenenler iptal
edilmektedir. 2007-2017 yılları arasında toplam 1.432 Spor Toto bayisi hakkında
iptal kararı verilmiştir. Bunun sebebi: Kapatılan bu bayilerin büyük
çoğunluğunu 18 yaşın altındaki çocuklara oyun oynatma, yasa dışı bahis ve kumar
oynatma gibi mevzuata aykırı fiiller gerçekleştirdiği tespit edilen bayiler
oluşturmaktadır. 
Şimdi,
gençlerimizle buluştuğumuz bir nokta da gençlik merkezlerimiz. Şu anda sayısı
280’lere dayandı, önümüzdeki yıl bunu 300’ün üzerine çıkarmayı hedefliyoruz. Bu
noktada da gençlerin bir araya geldiği, çeşitli aktivitelerde bir arada olduğu,
spor yaptığı, kültürel etkinlikler yaptığı, sanatsal etkinlikler yaptığı
ortamlar. Aynı zamanda, biz dijital ortamı da gençlerle burada yaşıyoruz,
robotik çalışmaları gençlerle burada gerçekleştiriyoruz ve onlarla bir arada
olmaya devam ediyoruz. 
Onun dışında
6222 sayılı Yasa’yla ilgili bazı eleştiriler yapıldı. Biz 6222 sayılı Yasa’yla
ilgili İçişleri Bakanlığı ve Adalet Bakanlığıyla birlikte çok titiz bir çalışma
yürüttük. Bu noktada, sporda şiddetin önlenmesiyle alakalı, kulüplerimizle bir
araya geldik, onlarla ilgili olarak taraftar gruplarının eğitilmesinden tutun
da, izleme sisteminden cezaların artırılmasına kadar pek çok konuyu
değerlendirdik. Çok yakında bunları da yasalaştıracağız. Dolayısıyla bu noktada
sizlerden de destek istiyoruz. Sporda şiddeti asla kabul edemeyiz, tasvip
edemeyiz ve sporda “fair play” ruhunun etkin olduğu bir ortamı arzu ediyoruz. 
Spor tesislerine
gelince: Spor tesislerini, tabii, arkadaşlarımız ifade etti. Spor tesisleri
envanterine baktığımız zaman da şu anda 3.488 adet spor tesisi var. Bunların
1.327’si futbol sahası, 842’si spor salonu ve böyle gidiyor. Daha önce, 2002
yılı öncesindeki spor tesisi sayımız 1.575’miş, biz sadece on beş yıl
içerisinde 1.913 adet spor tesisi yapmışız. Bu spor tesislerini niçin
yapıyoruz? Gençlerimizin spor yapması için, daha başarılı olması için
yapıyoruz. Dolayısıyla, şu anda Türkiye dünyada spora en fazla yatırım yapan
ülke konumundadır. Bu noktada da Sayın Cumhurbaşkanımıza, Başbakanımıza,
hükûmetlerimize teşekkür ediyoruz. Gerçekten, her gittiğimiz noktada, her ilde
tesisler, spor salonları var; ilçelerde var, hatta beldelere kadar, köylere
kadar spor sahaları yapıyoruz gençlerimizin sporla bir arada olması için.
Başka bir konu:
2., 3. Lig kulüpleriyle ilgili bazı eleştiriler oldu, işte, Spor Totonun onlara
desteğiyle alakalı. Şu anda tüm futbol kulüplerine 2004-2017 yılları arasında
Türk Spor Toto Teşkilatımız 2 milyar 500 milyon lira sadece isim hakkı için
ödeme yapmış. Spor kulüplerimizle toplantı yapıyoruz, Kulüpler Birliğiyle bir
araya geldik, 1. Lig kulüpleriyle bir araya geldik, önümüzdeki hafta da 2. Lig
Kırmızı Grup, Beyaz Grup; 3. Lig Birinci Grup, İkinci Grup ve Üçüncü Grup
kulüpleriyle bir araya geleceğiz. Kendilerinin herhangi bir gelir kayıpları
yok, olmayacak ve biz onlara daha fazla destek olmaya çalışacağız.
Onun dışında,
tabii, bizim için en önemli şey, Kulüpler Birliğiyle şu ana kadar 3 defa
toplantı yaptık, Futbol Federasyonuyla bir araya geldik. Sporun gelişmesi için,
futbolun gelişmesi için, altyapı yatırımlarını birlikte yapmayı planlıyoruz.
Nasıl, Almanya takımı başarısız olduğu zaman altyapıya büyük yatırım yaptı, biz
de altyapıya yatırım yapmak durumundayız. Bunu kulüplerimizle görüşüyoruz. Onlara
bu noktada, saha konusunda olsun, diğer konularda olsun destek vermeye devam
edeceğiz.
Bu gençler bizim
gençlerimiz, onlara güveniyoruz. 2. ve 3. Lig kulüplerinin de güçlü olmasını
istiyoruz, o noktada her türlü diyaloğa hazırız. Fakat şunu unutmamamız lazım:
Kulüplerin borçlarıyla alakalı konular ifade edildi. Bu noktada yönetimsel
hatalar vardır, bu yönetimsel hatalar da… Kulüp yöneticilerinin transfer
noktasında veya altyapıdan yetiştirmedikleri için yaşadıkları sorunlar vardır,
hatalı transferler vardır, bazı şeyler söz konusudur ama şunu da ifade edeyim:
Biz Türk sporunun, Türk futbolunun gelişmesi için altyapıya yatırım yapmalıyız;
bunun örnekleri var, geçmişte de yaşadık. İnşallah, hep beraber, bütün
camiamızla, bütün kulüplerimizle beraber bu altyapı sorununu çözüp… Örnek
kulüpler var, bakıyoruz, Altınordu Kulübü var bu noktada başarılı. Bazı
kulüpler yatırım yapıyorlar. Bursaspor yatırım yapıyor, Trabzonspor yatırım
yapıyor. Geçen hafta Bursaspor-Trabzonspor maçını izlediğimizde altyapıdan
yetişmiş 5 oyuncuyu gördük, gerçekten gurur duyduk, bunların sayısının
artmasını istiyoruz. Dolayısıyla bunun için de Futbol Federasyonuyla beraber…
Askerlikle
ilgili konuyu gündeme getirdi Sayın Vekilimiz Saffet Bey, kendisi de bu işin
içerisinden geliyor. Ben de yöneticilik yaptığımda aynı sorunlarla karşılaştım.
Bu konuyu Asker Alma Dairesi Başkanıyla ben görüştüm, Millî Savunma Bakanımızla
görüştüm. Yasada şu ifade ediliyor: “Türkiye Profesyonel 1. veya 2. Futbol
Liglerinde yer alan takımların kadrolarında bulunan profesyonel futbolcuların…”
demiş. Buraya, tabii, bir alt ligin de ilave edilmesi lazım; bu noktada
birlikte çalışırız. Bu, çözüm gerektiriyor. Yalnız şunu unutmamamız lazım:
Geçmişte bununla ilgili bazı suistimaller oldu, siz de bunu biliyorsunuz, o suistimallerin
olmaması için de birlikte bunu önleyecek adımlar atmamız lazım. 
Onun dışında,
ülkemiz yapılan tesislerle pek çok organizasyona ev sahipliği yapıyor.
Geçtiğimiz aylarda Avrupa Basketbol Şampiyonası’nı organize ettik, Samsun’da
İşitme Engelliler Olimpiyatları’nı organize ettik, Erzurum’da Kış
Olimpiyatları’nı organize ettik ve Trabzon’da Gençlik Olimpiyatları’nı organize
ettik. (AK PART sıralarından alkışlar) Dolayısıyla pek çok organizasyonu
başarıyla gerçekleştirmektedir ülkemiz. Bu noktada, biz gençlerimize
güveniyoruz, kulüplerimize güveniyoruz.
Tabii, spor
siyasetüstü, burada herkesten destek görüyoruz. Spor kulüpleriyle ilgili
öneriler de oldu. Spor kulüpleri yasasını Kulüpler Birliğiyle ve diğer
taraflarla görüşüyoruz, onu da Meclise getireceğiz. Bu noktada irade oluştu ve
sizlerin de destekleriyle beraber Türk sporunda sorunları giderecek, bir çözüm
üretecek bu yasayı da getireceğiz. O noktada da sizlerden destek bekliyoruz.
Biz, tabii,
büyüyen, gelişen, güçlü Türkiye’yi istiyoruz. Bu noktada, ülkemizin
uluslararası arenada başarılı şekilde temsil edilmesini arzu ediyoruz.
İnşallah, olimpiyatlarda da, 2020 Tokyo Olimpiyatları’nda da başarılı sonuçlar
almak için gerekli proje ve çalışmaları yapıyoruz. Şu anda havuzumuzda yaklaşık
bine yakın sporcu var, bunları da birer proje olarak düşünerek Türk Bayrağı’nı
uluslararası arenada en yükseğe çekmek için hep beraber çalışacağız. 
Gençlerimize
güveniyoruz, ülkemizin gençlerine güveniyoruz. Gençlik ve Spor Bakanlığı olarak
her zaman sizin yaptığınız eleştirilere, önerilere açığız. Destekleriniz için
teşekkür ediyorum. 
Herkese saygı ve
sevgilerimi sunuyorum. 
Teşekkür ederim.
(AK PARTİ sıralarından alkışlar) 
BAŞKAN –
Teşekkür ederim Sayın Bakan. 
Şimdi söz
sırası, şahsı adına lehte olmak üzere konuşacak olan Sivas Milletvekili Sayın
Selim Dursun’da. 
Buyurun Sayın
Dursun. (AK PARTİ sıralarından alkışlar) 
SELİM DURSUN
(Sivas) – Teşekkür ediyorum Sayın Başkanım. 
Sayın Başkanım,
değerli milletvekilleri; 2018 Yılı Merkezi Yönetim Bütçe Kanunu Tasarısı
hakkında şahsım adına, lehte söz almış bulunuyorum. Gazi Meclisimizi ve yüce
heyetinizi, aziz milletimizi saygıyla, sevgiyle selamlıyorum. 
Değerli
milletvekilleri, dokuzuncu tur görüşmelerimizi yaptığımız 2018 yılı bütçesi,
önceki bütçelerimiz gibi, milletimizin refah ve mutluluğunu, ülkemizin
büyümesini ve gelişmesini, insanımızın yaşam standardını yükseltmeyi hedefleyen
bir bütçedir. On beş yıllık AK PARTİ hükûmetlerimiz döneminde uygulanan
başarılı ve ihtiyatlı politikalar sayesinde ezber bozan çalışmalara imza
atılmıştır. Belki her birimiz unutmuş olabiliriz ama birkaç örnek vermek
gerekirse, Türk lirasından 6 sıfır atılması, IMF borçlarının sıfırlanması, faiz
giderlerinin millî gelire oranının yüzde 14,4’ten yüzde 1,9’a gerilemesi… Bu
sayede küresel krizlerden en az şekilde etkilenen ekonomimiz bu yılın üçüncü
çeyreğinde 11,1; son on beş yılda da 3 kat büyümeyi başarmıştır. 
Sayın
milletvekilleri, atalarımızdan bize miras olan devleti ebet müddetimizi
geleceğe taşıyacak olan gençlerimizle başlamak istiyorum. Onlara şükranlarımı
sunuyorum. Gençlerimizin vatanı, bayrağı ve devleti için 15 Temmuz gecesi hain
FETÖ'cü darbecilere karşı nasıl bir duruş sergilediklerini hepimiz yakinen
biliyoruz. İşte, biz bu gençlerimize de 18 yaşında seçme ve seçilme hakkını
sağladık. Oluşturulan gençlik merkezleri aracılığıyla da millî, ahlaki, insani
ve kültürel değerleri benimseyen, koruyan ve geliştiren, ailesini, vatanını ve
milletini seven, sanatsal ve sportif alanlarda kendini geliştirmiş ve topluma
karşı sorumluluk duyan, akıl teri ile alın terini birleştiren güçlü bir gençlik
yetiştirme gayretlerimiz devam etmektedir. 
Sayın
milletvekilleri, Kredi Yurtlar Kurumu olarak da öğrencilerimizin daha iyi
şartlarda eğitim görmesi, barınması için yapılan çalışmalar devam ediyor. Sayın
Bakanımız da bahsettiler, daha önce 190 yurdumuzda 182 bin öğrencilik yatak
kapasitesi varken bugün itibarıyla 758 yurtta 653 bin yatak kapasitesine
ulaşılmıştır. 
Bu arada,
Sivas’ımızda ihalesi yapılan 10 bin öğrenci kapasiteli yurdumuz ve olimpiyat
şampiyonumuz Taha Akgül kardeşimizin isminin verildiği kapalı spor salonumuz ve
de stadımız için de teşekkür ediyor, hayırlı olmasını diliyorum; Sayın
Bakanımıza ve emeği geçen arkadaşlara teşekkürlerimi sunuyorum.
1 milyon 603
bine yakın öğrencimize burs verilmektedir, kredi verilmektedir. 2002’de 45 lira
olan bu burs ücreti 2018 yılı itibarıyla 470 lira olacaktır. Siyaset
anlayışımız “İnsanı yaşat ki devlet yaşasın.” ilkesine ve vatandaşlarımızın
müreffeh bir hayat sürmesine odaklı olduğu için ülkemizin kaynakları faize
değil yatırımlara aktarılmıştır. Aziz milletimizin AK PARTİ’mize on beş yıldır
vermiş olduğu güven ve destekle, büyük ve güçlü Türkiye hedeflerimize ulaşmak
için, mali disiplinden kopmadan, daha çok çalışıp daha çok üreteceğiz inşallah.

Bütçemizi
hazırlayan başta Maliye Bakanımıza ve emeği geçen tüm arkadaşlarımıza,
geçmişten bugüne emeği geçen tüm kardeşlerimize teşekkür ediyoruz. Bu vesileyle
de, 2018 yılı bütçemizin ülkemize, bölgemize, mazlumlara, mağdurlara faydalı
olacak şekilde, hayırlı olacak şekilde gerçekleşmesi dileğiyle yüce Meclisimizi
ve aziz milletimizi tekrar saygıyla, hürmetle ve muhabbetle selamlıyorum. (AK
PARTİ sıralarından alkışlar)
BAŞKAN –
Teşekkür ederim Sayın Dursun. 
SELİM DURSUN
(Devamla) – Ben teşekkür ederim Sayın Başkan. 
BAŞKAN – Sayın
milletvekilleri, dokuzuncu turdaki konuşmalar tamamlanmıştır. 
Şimdi soru-cevap
işlemini yapacağız. 
Süremiz yirmi
dakika; bu sürenin on dakikası soru sorması için sayın milletvekillerine, diğer
on dakikası ise cevap vermesi için sayın bakanlara aittir. 
Sayın Özdemir,
sizden başlıyoruz.
Buyurun. 
SİBEL ÖZDEMİR
(İstanbul) – Teşekkür ederim Sayın Başkan. 
Yüzde 11 büyüme
rakamları gündemdeyken ve oldukça atıf yapılırken, enflasyon artışı, işsizliğin
giderek artması -ki özellikle neredeyse her 4 gençten 1’i işsiz- ve gelir
dağılımı adaletsizliği ortada, servet dağılımındaki fark giderek açılıyor ama
ben, burada, özellikle Maliye Bakanına öğretmenlerden bahsetmek istiyorum.
Sayın Bakan,
öğretmenlerin yüzde 95’i maaşları yetersiz olduğu için geçinemediklerini
söylüyor; yüzde 20’si ek iş yapıyor, yüzde 20’den fazlası da kredi borcu
olduğunu söylüyor ki Millî Eğitim Bakanlığınızın açıkladığı Öğretmen Strateji
Belgesi’ndeki en önemli bulgu, öğretmenlerin toplum nezdindeki itibarının giderek
azaldığı. 
Bu noktada, 2018
bütçesinde, özellikle, tabii ki öncelik mesleklerini icra edemeyen, atanamayan
öğretmenler ama öğretmenlerin maaşı konusunda bir düzenleme olacak mı?
Gençlik ve Spor
Bakanımıza da sormak istiyorum. Şöyle ki: Üniversite kampüslerindeki yurtlara
özel önem verdiğinizi söylediniz ki bildiğim kadarıyla siz de İngiltere’de
eğitim aldınız, oradaki kampüs üniversitelerinin durumunu biliyorsunuz. Biz,
burada, ben hatırlamıyorum, kaç tane üniversite açtık, açıkçası, tabela
üniversitesi gibi…
(Mikrofon
otomatik cihaz tarafından kapatıldı) 
BAŞKAN –
Teşekkür ederim.
Sayın Tümer…
ZÜLFİKAR İNÖNÜ
TÜMER (Adana) – Sayın Maliye Bakanı, yaklaşık 1 milyon 760 bin dekar alana
sahip Adana ili Aşağı Seyhan Ovası sulamasının, ileriki zamanlarda sulama suyu
temininde yaşanacak problemlerin çözümü için basınçlı borulu şebekeye
dönüştürülmesi gerekmektedir. Aşağı Seyhan Ovası’nda tüketilen sulama suyu
miktarı yıllık ortalama 1 milyar 900 milyon metreküp olup, ihtiyaç duyulan bu
miktarın ancak 1 milyar 510 milyon metreküpü karşılanabilmektedir. Basınçlı
borulu şebekeye geçildiğinde en az 665 milyon metreküp su tasarrufu sağlanacağı
hesaplanmaktadır. 
Öte
yandan, yenilemeden kaynaklı sulanacak ilave yaklaşık 1 milyon dekar tarım
arazisinde yaklaşık 600 milyon lira değerinde tarımsal gelir artışı
beklenmektedir. Şebekenin basınçlı boru şebekeye dönüştürülmesi için sulama
suyunun santralden türbinlenmeden alınması söz konusu olabilecektir. Bu
bakımdan, Özelleştirme İdaresi Başkanlığı tarafından özelleştirilmesi planlanan
Seyhan 1, Seyhan 2 ve Yüreğir Hidroelektrik Santrallerinin özelleştirme
programından çıkartılması büyük önem arz etmektedir. Bu konudaki hassasiyet
bölge ve ülke tarımı adına çok önemlidir. 
Çok
teşekkür ederim. 
BAŞKAN
– Ben de teşekkür ederim Sayın Tümer.
Sayın
Topal yerine Sayın Köksal…
BURCU
KÖKSAL (Afyonkarahisar) – Sayın Başkan, sorum Gençlik ve Spor Bakanına.
Gençlik
ve Spor Bakanlığının onayıyla Spor Genel Müdürlüğü Tesislere Ad Verme
Yönetmeliği’ne göre seçim bölgem Afyonkarahisar’da bulunan spor kompleksi ve
spor salonlarına Kocatepe, Zafer, Çiğiltepe ve Tınaztepe isimleri verilmiştir.
Cumhuriyetin kazanıldığı, Mustafa Kemal Atatürk’ün düşmana balyoz gibi yumruğu
indirdiği topraklarda onun isminin hiçbir tesise verilmemesinin gerekçesi
nedir? Sayın Bakan bu yanlıştan dönecek midir? Ayrıca şunu da belirtmek
istiyorum: Onun isminin tabelalardan kaldırılması ya da tesislere
verilmemesiyle Afyonkarahisarlı hemşehrilerimizin gönlünden, yüreğinden Mustafa
Kemal Atatürk sevgisini silmeye hiç kimsenin gücü yetmeyecektir.
BAŞKAN
– Sayın Özdiş…
İBRAHİM
ÖZDİŞ (Adana) – Teşekkür ediyorum Sayın Başkan.
Limonata,
gazoz, meyve suyu gibi ürünleri ÖTV kapsamına aldınız yani bildiğimiz basit bir
limonatadan bile özel tüketim vergisi alınacak. Doğal gazdan, güneş kreminden
ÖTV alıyorsunuz ancak pırlanta ve elmasta ÖTV sıfır. Aynı şekilde yat ve
teknelerin kullandığı motorinde ÖTV yok ama binbir emek vererek ürününü hasat
etmeye çalışan gariban çiftçimizin kullandığı motorinde ÖTV var. Bir çiftçinin
traktörünün ülke ekonomisinde yarattığı katma değeri düşünün, bir de bir iş
adamının yatının yaktığı ÖTV’siz mazotu. Sizin adaletiniz bu mu Sayın Bakan? 
Şimdi
tekrar soruyorum buradan: Dünyanın en pahalı mazotunu kullanan çiftçimizin
çektiği çileyi ne zaman bitireceksiniz? 
Teşekkür
ediyorum. 
BAŞKAN
– Teşekkür ederim ben de.
Sayın
Erdoğan…
MEHMET
ERDOĞAN (Muğla) – Teşekkür ediyorum Sayın Başkan.
İlk
sorum Sayın Gençlik ve Spor Bakanına: Muğla Ortaca Sarıgerme mevkisindeki bütün
işletmeler spor kulüplerinin kamp yapabileceği bir spor kompleksinin yapılacağı
günü dört gözle beklemektedir. Gençlik ve Spor Bakanlığımızın bu konuda bir
çalışması var mıdır?
İkinci sorum
Maliye Bakanımıza: Muğla Tarım İl Müdürlüğü bir yazı yazıyor Tarım Bakanlığına,
657 sayılı Devlet Memurları Kanunu’nun 4/B maddesine göre sözleşmeli pozisyonda
görev yapan personele seyyar görev tazminatı veya geçici görev yolluğu ödenip
ödenemeyeceğini soruyor. Cevap olarak da sözleşmeli personel çalıştırılmasına
ilişkin esasları belirleyen 6/6/1978 tarih 7/15754 sayılı Bakanlar Kurulu
Kararı’yla yürürlüğe konulan Sözleşmeli Personel Çalıştırılmasına İlişkin
Esaslar’ın 3’üncü maddesine göre, sözleşmeyle çalıştırılacak personele sözleşme
ücreti dışında herhangi bir ödeme yapılamayacağı ifade ediliyor. Aynı araçla
göreve giden iki ziraat mühendisinden 4/B’li olana bunlar ödenmezken diğerine
ödeniyor. Bu adaletsizliği gidermeyi düşünüyor musunuz?
BAŞKAN – Sayın
Demir yerine Sayın Yiğit…
ALİ YİĞİT
(İzmir) – Teşekkür ederim Sayın Başkan.
Sorum Maliye
Bakanlığına: Sayın Bakan, bir yıl önce yine burada sormuştum. Büyükşehirlerde
özel idareler kapatılırken mallarını ve çalışanlarını o bölgedeki yerel
yönetimlere devrettiniz. O gün sormuştum. İzmir ve Muğla gibi Cumhuriyet Halk
Partisinin iktidar olduğu yerlerde mülklerin tamamını hazineye, sizlere veya
kendi bünyenizdeki valiliklere devrettiniz. Ama öbür illerde, AKP’nin iktidar
olduğu illerde; Bursa, Trabzon, Balıkesir gibi illerde ise bakıyorsunuz,
oradaki yerel yönetimlere teslim ettiniz. Yani bizim belediyelerimize
çalışanları verdiniz ama mülklere el koydunuz. Bununla ilgili ne
düşünüyorsunuz?
İkinci sorum
Gençlik ve Spor Bakanına: Atatürk Stadı’nın tadilatının yapılacağını… Biz merak
ediyoruz İzmir olarak, bu Atatürk Stadı’nda maçlar ne zaman oynanacak? Bununla
ilgili bilgi verirlerse memnun olacağız.
BAŞKAN – Sayın
Yalım…
ÖZKAN YALIM
(Uşak) – Teşekkür ederim Sayın Başkan.
İlk sorum Sayın
Maliye Bakanına: Sayın Bakan, Uşak ili ve ilçelerinde mal müdürlüklerinde
oldukça fazla boş kadro var. Maalesef, kadro yetersizliği sebebiyle çalışanlar
işlerini yetiştirememektedirler, bundan dolayı da özellikle yeni kadrolar talep
etmektedirler. Yeni kadrolara ne zaman atama yapacaksınız?
İki: Son yapılan
yapılandırmalardan dolayı, biliyorsunuz ekonominin de ciddi derecede verdiği
sıkıntıdan dolayı bazı yapılandırmaları bir veya iki taksit ödeyemeyen firma
veya vatandaş var. Bu yapılandırmaları bozulan kişi veya firmalara yeni bir
düzenleme yapmayı planlıyor musunuz?
Üçüncü
sorum: Dijital para olan bitcoinle ilgili bir planlama veya bir politikanız var
mı veya bununla ilgili düşünceleriniz nedir? 
Şimdi
sorum Spor Bakanımıza: Sayın Bakan, biraz önce konuşmanızı dinledim. Çok sayıda
yurt yaptığınızı ve yatak sayısını arttırdığınızı siz de söylediniz ve de
takdirle karşılıyorum ancak son cemaat yurdu kalmayıncaya kadar bu yurtların
yapılmasına lütfen devam ediniz. 
Teşekkür
ederim. 
BAŞKAN
– Teşekkür ederim ben de.
Sayın
Kayan... Yok.
Sayın
Tüm yerine, Sayın Tarhan. 
TAHSİN
TARHAN (Kocaeli) – Teşekkür ediyorum Sayın Başkan. 
Sorum
Maliye Bakanına: Vatandaşın üzerinde ekonomik baskı her geçen gün artmaktadır.
İktidar yetkilileri asgari ücretle geçinmeye çalışan vatandaşlarımızdan
fedakârlık beklerken örtülü ödeneğin ne kadar olduğu bilinmemektedir. Gelir
dağılımında adaletsizliğin giderilmesi ve istihdamın artırılması için, asgari
ücret üzerindeki vergi ve sigorta primi yükünün OECD ortalamasına getirilmesi
ve dolaylı vergilerin azaltılması konusunda bir çalışmanız var mıdır?
Teşekkür
ediyorum. 
BAŞKAN
– Teşekkür ederim. 
Sayın
Arslan...
KAZIM
ARSLAN (Denizli) – Başbakana ve aynı zamanda Maliye Bakanına soruyorum: Başta
Maliye Bakanlığı olmak üzere, Ekonomi Bakanlığı, Enerji ve Tabii Kaynaklar
Bakanlığı, Gümrük ve Ticaret Bakanlığı, Kültür ve Turizm Bakanlığı, Sağlık
Bakanlığı, Çevre ve Şehircilik Bakanlığı, Bilim, Sanayi ve Teknoloji
Bakanlıklarının resmî sitelerinde ülkemizin kurtarıcısı ve kurucusu Büyük
Önderimiz Mustafa Kemal Atatürk’ün resimlerinin kaldırılmasının nedeni nedir?
Saydığım bakanlıkların dışındaki bakanlıklarda Atatürk’ün resmi dururken bu
bakanlıklardan kaldırılması konusunda bilginiz var mı? Varsa neden müdahale
etmiyorsunuz? Başbakan olarak, Atatürk’ün resimlerinin kaldırılmasından
rahatsızlık duymuyor musunuz? Atatürk’ün resmini kaldıran bakanlıklara emir
vererek Ata’mızın resmini sitelerine ne zaman koyduracaksınız?
Teşekkür
ederim. 
BAŞKAN
– Sayın Çam... 
MUSA
ÇAM (İzmir) – Teşekkür ederim Sayın Başkan. 
Gençlik ve Spor
Bakanına bir sorumuz var: Sayın Erdoğan Toprak yabancı sporcuların isimlerini
saydı. Yerli sporcu yetiştirmeye ne zaman başlayacaksınız? Bununla ilgili bir
hazırlığınız var mı? 
Sayın Maliye
Bakanımıza: On beş yıllık özelleştirmenin toplam tutarı ne kadardır ve
önümüzdeki süreçte özelleştirme programı içerisinde olan işletmeler nelerdir?
Bunlarla ilgili nasıl bir hazırlık yapılıyor?
Teşekkür ederim.

BAŞKAN – Sayın
Bakanlar, buyurun.
BAKİ ŞİMŞEK
(Mersin) – Yirmi saniye var Sayın Başkanım daha.
GARO PAYLAN
(İstanbul) – Sayın Başkan, “Soru-cevapta sorarsınız.” demiştiniz, soru-cevapta
da söz vermediniz. 
BAKİ ŞİMŞEK
(Mersin) – Sayın Başkan, sorum kısa zaten.
BAŞKAN – Sayın
Paylan, sorular belli bir sistem içine giriyor, o sistemde on dakikada nereye
gelirsek onu soruyoruz.
GARO PAYLAN
(İstanbul) – Sayın Başkan, bakın, 60’a göre en az söz veren Başkan Vekili
sizsiniz.
BAŞKAN – Sayın
Paylan, lütfen…
Sayın Bakanlar,
buyurun, cevap sürenizi başlatıyorum.
On dakika
süreniz. 
MALİYE BAKANI
NACİ AĞBAL (Bayburt) – Değerli Başkanım, teşekkür ediyorum. 
Öncelikle, Sayın
Özdemir gelir dağılımıyla ilgili değerlendirmelerde bulundu. Kendimizin
istatistik ofisinin ürettiği rakamlarla konuşmayacağım.
SİBEL ÖZDEMİR
(İstanbul) – Kendimizin değil, TÜİK’in Gini katsayısı…
MALİYE BAKANI
NACİ AĞBAL (Bayburt) – OECD’nin OECD üyesi ülkelerle ilgili gelir dağılımı
çalışmasındaki rakamları sizlerle paylaşmak istiyorum.
SİBEL ÖZDEMİR
(İstanbul) – TÜİK’in Gini katsayısına baktınız mı?
MALİYE BAKANI
NACİ AĞBAL (Bayburt) – Bakın, “Gini katsayısı” diye bir katsayı var; bu, 1’e
doğru yaklaştıkça gelir dağılımın bozulduğunu gösterir, sıfıra doğru geldikçe
de gelir dağılımındaki iyileşmeyi gösterir. Sizlerle de paylaşabilirim bunu. 
GARO PAYLAN
(İstanbul) – Beş yıldır bozuk. 
SİBEL ÖZDEMİR
(İstanbul) – Evet, evet, artıyor.
ALİ ŞEKER
(İstanbul) – Gittikçe bozuluyor.
MALİYE BAKANI
NACİ AĞBAL (Bayburt) – Bakın, 1980’li yıllarda Türkiye için bu katsayı 0,43
iken…
ALİ ŞEKER
(İstanbul) – 2002’den 2015’e bakın.
BAŞKAN – Sayın
milletvekilleri, Sayın Özdemir, lütfen… Cevap veriyor Sayın Bakan.
MALİYE BAKANI
NACİ AĞBAL (Bayburt) – …bu rakam 1990’lı yıllarda 0,49’a çıkıyor yani 1990’lı
yıllar Türkiye’de gelir dağılımının bozulduğu yıllar oldu. 
ALİ ŞEKER
(İstanbul) – Şu anda daha da bozuldu.
MALİYE BAKANI
NACİ AĞBAL (Bayburt) – Şu anda bu rakam Türkiye’de 0,39’a kadar geriledi yani
AK PARTİ’nin görevde olduğu on beş yılda…
ALİ ŞEKER
(İstanbul) – Daha da kötü.
MALİYE BAKANI
NACİ AĞBAL (Bayburt) – …Türkiye’de gelir dağılımında 1980’li yıllardan daha
iyi, 1990’lı yıllardan çok daha iyi bir gelir dağılımıyla karşı karşıyayız.
GARO PAYLAN
(İstanbul) – Beş yıldır bozuluyor. 
ALİ
ŞEKER (İstanbul) – Servet dağılımı ne oldu?
MALİYE BAKANI
NACİ AĞBAL (Bayburt) – Daha ilginç bir şey daha söyleyeyim. Bakın, arkadaşlar,
bunları okuyun, bunları takip edin. 
ALİ ŞEKER
(İstanbul) – Okuyoruz. Servet dağılımı ne oldu?
MALİYE BAKANI
NACİ AĞBAL (Bayburt) – OECD, yapmış olduğu çalışmada tabii ki sadece Türkiye’yi
değerlendirmedi, OECD üyesi bütün ülkelerin gelir dağılımındaki değişimi
inceledi ve bu çalışmada, birçok OECD üyesi ülkede, özellikle 2000’li yıllardan
sonra gelir dağılımında önemli bozulmalar meydana geldi. Bu ülkeler içerisinde
Danimarka, Norveç, Finlandiye, İsveç, Macaristan, İtalya, Japonya, İngiltere,
İsrail, ABD…
GARO PAYLAN
(İstanbul) – Yapmayın, yapmayın.
MALİYE BAKANI
NACİ AĞBAL (Bayburt) – Yani bakın, bu OECD ülkelerinde, 2000’li yıllar sonrası
dönemde gelir dağılımda bozulma yaşanırken son on beş yılda AK PARTİ
hükûmetleri, ülkemizde gelir dağılımını 1990’lı yılların çok ötesine, 1980’li
yıllardan da daha iyi bir noktaya getirmiş oldu. 
OKAN
GAYTANCIOĞLU (Edirne) – Tam tersi, tam tersi!
ALİ ŞEKER
(İstanbul) – Tam tersini söylüyorsun.
GARO PAYLAN
(İstanbul) – Beş yıldır bozuluyor.
MALİYE BAKANI
NACİ AĞBAL (Bayburt) – Arkadaşlar, ben söylemiyorum, OECD’nin istatistikleri
söylüyor. 
GARO PAYLAN
(İstanbul) – Beş yıldır bozuluyor.
MALİYE BAKANI
NACİ AĞBAL (Bayburt) – Hadi, TÜİK’in istatistiklerine tahammül edemiyorsunuz da
OECD’nin istatistiklerinden ne istiyorsunuz? Bari onlara tahammül edin.
ALİ ŞEKER
(İstanbul) – OECD’nin istatistikleri burada.
OKAN GAYTANCIOĞLU
(Edirne) – Bir Gini katsayısının tanımına bakın.
BAŞKAN – Sayın
milletvekilleri, Sayın Bakan cevap veriyor, lütfen.
MALİYE BAKANI
NACİ AĞBAL (Bayburt) – Diğer taraftan, arkadaşlar, şunu net bir şekilde ifade
edeyim: Son on beş yıldır gerek kamu çalışanlarının özlük haklarında gerek
emeklilerimizin mali ve sosyal haklarında önemli iyileştirmeler oldu. Son on
beş yılda, bir kere, kamuda çalışan personel arasındaki ücret adaletsizliğini
giderdik; 2008 yılında başladık, 2011 yılı geldiğinde kamuda eşit işe eşit
ücret prensibini hayata geçirdik ve yine, bu dönemde de kamuda çalışanların
reel olarak elde ettikleri gelirlerde önemli artışlar meydana getirdik. 
Bir örnek
vereyim: 2002 Aralık ile 2017 Kasım arası gerçekleşen enflasyon yüzde 269. Aynı
dönemlerde, farklı öğretmen maaşları için -farklı farklı rakamlar var ama- en
düşük artış oranı yüzde 461. Enflasyon nominal olarak yüzde 269 artmış, biz
öğretmen maaşlarında nominal olarak yüzde 461 ila yüzde 523 artış yapmışız.
Dolayısıyla bugün, 2002’yle mukayese ettiğimiz durumda çok rahat bir şekilde
görüyoruz ki bütün kamu çalışanlarımızın özlük hakları bu dönemde daha da
iyileşti.
Bu arada, tabii,
yeri gelmişken Sayın Akçay’a teşekkür ediyorum, biraz önce konuşmalarında ifade
ettiler, ben de buradan kendilerine teşekkür ediyorum. Maliye Bakanlığında,
bugün, çalışan arkadaşlarımız var, gece gündüz gayretle çalışıyorlar. Bu
arkadaşlarımızdan bir grubu geçmiş yıllarda yapılan sınavlar sonucunda memurluk
kadrolarından uzmanlık kadrolarına geçtiler. Bu konuda -Sayın Akçay’ın da
işaret buyurduğu üzere- haklı bir talep var. Bakan olarak ben bu konuda,
çalışanlarımızın bu talebini haklı görüyorum. Hatta geçen sene içerisinde, bu
konuyla ilgili kanun tasarısı taslağını da Başbakanlığa gönderdim. Bu konuyla
ilgili çalışmalarımız da devam ediyor. Sayın Başbakanımıza da arz ettim bu
konuyu. İnşallah, yakın bir zamanda Maliye Bakanlığı çalışanlarının bu kurum
içi uzmanlığa geçiş sınavıyla ilgili de olumlu bir adım atacağız. Ben,
gösterdiği duyarlılıktan dolayı Sayın Akçay’a da, MHP Grubuna da teşekkür
ediyorum. (MHP sıralarından alkışlar)
ERKAN AKÇAY
(Manisa) – Teşekkürler.
MALİYE BAKANI
NACİ AĞBAL (Bayburt) - Daha önce de bu konular farklı milletvekillerimiz
tarafından ifade edilmişti, onu da ifade edeyim.
Sayın Tümer
sulamayla ilgili bir konudan bahsettiler. O konuda detaylı bilgim yok, ilgili
bakana sormak gerekir.
Sayın Başkanım,
müsaade ederseniz, ben diğer konularla ilgili -Sayın Bakanıma da sorulan
soruları gözeterek- belki sonraki sorularda cevap veririm. 
GARO PAYLAN (İstanbul)
- Taşerona gelemediniz Sayın Bakan.
MALİYE BAKANI
NACİ AĞBAL (Bayburt) - Sayın Bakanıma, müsaadenizle, sözü vermek istiyorum.
ZİYA PİR
(Diyarbakır) – Bitcoin vardı Sayın Bakan.
BAŞKAN – Evet,
daha önümüzde maddeler var, tabii, cevap verebilirsiniz, yazılı da cevap
verebilirsiniz.
Buyurun Sayın
Bakan.
GENÇLİK VE SPOR
BAKANI OSMAN AŞKIN BAK (Rize) – Teşekkür ederim Sayın Başkanım.
Öncelikle, Musa
Çam Bey’in sorduğu soruda yabancı sporculardan bahsedildi. Bizim gençlerimiz de
yetişiyor. Şu anda bizim, olimpiyat hazırlık merkezlerimizde bin sporcumuz
yetişiyor ve bunlar, şu ana kadar yapılan dünya şampiyonalarında 13 altın, 12
gümüş, 21 bronz yani 46 tane madalya almış sporcularımız. 
TAHSİN TARHAN (Kocaeli) – Yarısını da geri alırlar. 
GENÇLİK VE SPOR BAKANI OSMAN AŞKIN BAK (Rize) – Avrupa
şampiyonasında 51 tane altın, 44 tane gümüş, 79 tane bronz madalya almışlar,
toplam 174 madalya almışlar; Avrupa Gençlik Oyunları’nda toplam 12 madalya
almışlar. Dolayısıyla yeni şampiyonlarımız yetişiyor. Örneğin, voleybolda bizim
çocuklarımız 23 yaş altı bayanlarda dünya şampiyonu oldular. Voleybol
erkeklerimiz Avrupa şampiyonu oldu. Şu anda, özellikle, benim Güreş Federasyonu
Başkanlığı yaptığım süreç içerisinde yetiştirmiş olduğum, bizzat emeğim olan
Taha Akgül, kendisi 5 Avrupa, 2 dünya ve bir olimpiyat şampiyonu olmuştur. Rıza
Kayaalp, aynı şekilde -kendisini genç millî takımdan itibaren tanır, bilirim-
kendisinin de 7 Avrupa şampiyonluğu, 2 dünya şampiyonluğu ve 2 olimpiyat
3’üncülüğü var dolayısıyla sporcularımız yetişiyor. Bakın, eskirimde Enver
Yıldırım, İbrahim Ahmet Acar yetişiyor. Onun dışında, jimnastikte Tutya Yılmaz,
Ferhat Arıcan, İbrahim Çolak, Göksu Üçtaş yetişiyor. Gençlerimiz yetişiyor
tesisler yapıldıkça. Önceden damı akan tesisler vardı, parkesi yoktu, bir şeyi
yoktu. Tesisler oldukça zaten sporcularımızı oraya yönlendiriyoruz, çok daha
başarılı olacaklar. Kulüplerimize de destek vermeye devam ediyoruz. Dolayısıyla
yeni şampiyonlar, yeni başarılı sporcular…
TAHSİN TARHAN (Kocaeli) – Sayın Bakan, statlar boş,
statlar boş. Niye?
GENÇLİK VE SPOR BAKANI OSMAN AŞKIN BAK (Rize) – Yalnız
şunu ifade edeyim. Şu anda yapılan 34 tane tesis var, 13 tanesi tamamlandı, 6
tanesi inşaat hâlinde. Bakın, dünyanın en genç tesisleri bizde, 1,7 yaş
ortalaması var. Biz aynı zamanda Avrupa Futbol Şampiyonası’na da adayız,
tesislerimizi geziyorlar. 
TAHSİN TARHAN (Kocaeli) – Olimpiyat Stadı ne olacak?
Boş boş yatıyor, rüzgâr esiyor.
GENÇLİK VE SPOR BAKANI OSMAN AŞKIN BAK (Rize) –
Dolayısıyla tesislerimizde gençlerimiz yetişiyor. Mesela Mete Gazoz, okçuluk
Avrupa 2’ncisi. 
Diğer İzmir milletvekilimizin…
HAYDAR AKAR (Kocaeli) – Ya Osman, 80 milyonda iki tane
isim söylüyorsun.
GENÇLİK VE SPOR BAKANI OSMAN AŞKIN BAK (Rize) –
Binlerce var, merak etmeyin binlerce gencimiz var, siz merak etmeyin. 
HAYDAR
AKAR (Kocaeli) – Atma gözünü seveyim ya, atma! 
GENÇLİK
VE SPOR BAKANI OSMAN AŞKIN BAK (Rize) – 2020 Tokyo olimpiyatlarında bakın…
HAYDAR
AKAR (Kocaeli) – Fransa’da kaç amatör sporcu var, İngiltere’de kaç, onları
söyle?
GENÇLİK
VE SPOR BAKANI OSMAN AŞKIN BAK (Rize) – Bakın, şunu ifade edeyim: Şu anda,
İzmir Atatürk Stadı’nda müsabakalar oynanıyor; e-bilet sistemi var, Karşıya ve
Altay orada oynuyor. Şu anda İzmir’de 3 tane stat yapıyoruz ama sizin
engellemelerinize rağmen yapmaya çalışıyoruz, sizin engellemelerinize rağmen.
(AK PARTİ sıralarından alkışlar)
HAYDAR
AKAR (Kocaeli) – 15 bin kişilik stada 12 araçlık park koymuşsun, 12 araçlık; 15
bin kişilik stada. 
GENÇLİK
VE SPOR BAKANI OSMAN AŞKIN BAK (Rize) – Onları görüyoruz. İzmir’e 3 tane stat
yapılıyor ama hâlâ imar problemiyle karşı karşıyayız.
VELİ
AĞBABA (Malatya) – Alışmışsınız kaçağa maçağa.
GENÇLİK
VE SPOR BAKANI OSMAN AŞKIN BAK (Rize) – Şunu söyleyeyim: Merak etmeyin, Okul
Spor Federasyonuna yatırım yapıyoruz.
HAYDAR
AKAR (Kocaeli) – Biz orada kaçak yaptırmayız.
BURCU
KÖKSAL (Afyonkarahisar) – Kaçak yapıya karşıyız Sayın Bakan, AKP’li
belediyelerle karıştırmayın.
GENÇLİK
VE SPOR BAKANI OSMAN AŞKIN BAK (Rize) – Bu yıl 60 milyon TL harcadık, 100
milyon TL daha harcayacağız. Gençlerimizin önünü açıyoruz, bu ülkenin yeni
şampiyonları çıkacak, hiç merak etmeyin. Gençlerimize güvenin, biz gençlerimize
güveniyoruz. (AK PARTİ sıralarından alkışlar) Yeni Avrupa, dünya olimpiyat
şampiyonları çıkacak, hiç kuşkunuz olmasın. Hiç kuşkunuz olmasın,
antrenörlerimizle bunlar çıkacak. 
HAYDAR
AKAR (Kocaeli) – Sayın Bakan, on beş yıldır neredesiniz?
BURCU
KÖKSAL (Afyonkarahisar) – On beş senedir yetiştiremediniz.
GENÇLİK
VE SPOR BAKANI OSMAN AŞKIN BAK (Rize) – Biz buradayız. 2020’de de
karşılaşacağız. Şampiyonlar bizim şampiyonumuz. Yeni şampiyonlar var. 
HAYDAR
AKAR (Kocaeli) – Göreceğiz. Bir on beş sene daha bekleyeceğiz!
GENÇLİK
VE SPOR BAKANI OSMAN AŞKIN BAK (Rize) – Bakın, Metehan Başar, benim zamanımda
yıldızlarda güreşiyordu, gençlerde şampiyon oldu, Fransa Paris’te dünya
şampiyonu oldu. Kaç yaşında oldu? Yeni şampiyonlar geliyor. Merak etmeyin,
altın madalyalar gelecek. Biz güreşçilerimize, sporcularımıza güveniyoruz.
Eskrimde gelecek, jimnastikte gelecek, yüzmede gelecek, hiç merak etmeyin. 
HAYDAR
AKAR (Kocaeli) – Gelsin, gelsin.
BURCU
KÖKSAL (Afyonkarahisar) – Gelsin.
GENÇLİK
VE SPOR BAKANI OSMAN AŞKIN BAK (Rize) – Tabana yayılmıştır, tesisler vardır.
HAYDAR
AKAR (Kocaeli) – Nerede? Hangi tabana?
GENÇLİK
VE SPOR BAKANI OSMAN AŞKIN BAK (Rize) – Her yerde havuz var. 
HAYDAR
AKAR (Kocaeli) – Biz görmüyoruz.
GENÇLİK
VE SPOR BAKANI OSMAN AŞKIN BAK (Rize) – Sizleri de bekliyoruz, çocuklarınızı
getirin. Yeni şampiyonları bu ülke yetiştirecek, hiç merak etmeyin.
Teşekkür
ediyorum. (AK PARTİ sıralarından alkışlar) 
BURCU
KÖKSAL (Afyonkarahisar) – Yok işte, yok Sayın Bakan, yok.
ENGİN
ALTAY (İstanbul) – Sayın Başkan...
BURCU
KÖKSAL (Afyonkarahisar) – Diğer sorulara yazılı mı cevap verecek Sayın Bakan?
GENÇLİK
VE SPOR BAKANI OSMAN AŞKIN BAK (Rize) – Yok, ben size anlatırım, şimdi zaman
kalmadı.
MEHMET
ERDOĞAN (Muğla) – Sayın Bakan bizim sorumuza da cevap vermedi.
BAŞKAN
– Buyurun Sayın Altay.
ENGİN
ALTAY (İstanbul) – Teşekkür ederim.
Sayın
Başkan...
MUSTAFA
AKAYDIN (Antalya) – Osman Bey sakin olun ya, kıpkırmızı olmuşsunuz.
GENÇLİK
VE SPOR BAKANI OSMAN AŞKIN BAK (Rize) – Sakinim ben.
BAŞKAN
– Grup Başkan Vekiliniz konuşuyor yalnız Sayın Akaydın.
ENGİN
ALTAY (İstanbul) – Sayın Bakan İzmir’e yapmayı planladıkları kimi hizmetleri
bizim engellediğimizi iddia etti. Sataşmadan söz almayacağım ama müsaadenizle
şuna cevap vermemiz gerekir.
BAŞKAN
– Buyurun.
VI.- AÇIKLAMALAR (Devam)
13.- İstanbul Milletvekili Engin Altay’ın, Gençlik ve
Spor Bakanı Osman Aşkın Bak’ın 503 sıra sayılı 2018 Yılı Bütçe Kanunu Tasarısı
ile 504 sıra sayılı 2016 Yılı Kesin Hesap Kanunu Tasarısı’nın dokuzuncu tur
görüşmelerinde soru-cevap kısmında yaptığı konuşmasındaki bazı ifadelerine
ilişkin açıklaması
ENGİN
ALTAY (İstanbul) – Sayın Bakan, devlet işi ciddi bir iştir, size ciddiyeti
öğretme anlamında demiyorum ama mensup olduğunuz partinin geleneğinde kara
düzen iş yapmak, başına buyruk iş yapmak çok yaygın. Nitekim, partinizin Genel
Başkanı, İstanbul’a imar bakımından ihanet ettiğini ve hâlâ edildiğini de
itiraf etmiştir. Bizim, İzmir’deki belediye başkanlarımızın, Büyükşehir ve ilçe
belediye başkanlarımızın İzmir’e ihanet etmek ve ettirmek gibi bir lüksü
yoktur, niyetleri de yoktur. Durum bundan ibarettir. 
Teşekkür
ederim. (CHP sıralarından alkışlar) 
BAŞKAN
– Teşekkür ederim.
GENÇLİK
VE SPOR BAKANI OSMAN AŞKIN BAK (Rize) – Sayın Başkan...
BAŞKAN
– Buyurun.
14.- Gençlik ve Spor Bakanı Osman Aşkın Bak’ın,
İstanbul Milletvekili Engin Altay’ın yaptığı açıklamasındaki bazı ifadelerine
ilişkin açıklaması
GENÇLİK
VE SPOR BAKANI OSMAN AŞKIN BAK (Rize) – Biz, o tesisleri mevcut statların
yerinde yapıyoruz. Alsancak Stadı’nı -1940’lardan beri maç oynanıyor orada-
aynı yerde yapıyoruz, Karşıyaka Stadı aynı yer, Göztepe aynı yer. Bizim
yaptığımız bu, başka bir yerde yapmıyoruz, olay bu. 
TAHSİN
TARHAN (Kocaeli) – Nasıl engelliyorlar, niye engelliyorlar, açıkla?
HAYDAR
AKAR (Kocaeli) – Niye engelliyorlar?
ENGİN
ALTAY (İstanbul) – Çok kısa, müsaadeniz var mı efendim? 
NURETTİN DEMİR
(Muğla) – Kaç sene oldu Sayın Bakan ya siz de biliyorsunuz. 
BAŞKAN – Buyurun.

ENGİN ALTAY
(İstanbul) – Sayın Bakan, 15 araçlık otoparkı olan stat dünyada var mı? 15
araçlık, planınızda 15 otomobilin sığacağı bir otopark ve stat öngörürseniz bu
akla, bilime, mantığa aykırıdır, bunun için de belediyelerimiz usulüne uygun,
mevzuata uygun değil diye müşkülat çıkarmış olabilir; çok da iyi yapmışlar
ayrıca, teşekkür ederim belediyelere. 
BAŞKAN – Sayın
Altay, teşekkür ederim. 
GENÇLİK VE SPOR
BAKANI OSMAN AŞKIN BAK (Rize) – Başkanım, bir dakika…
BAŞKAN – Peki,
buyurun. 
GENÇLİK VE SPOR
BAKANI OSMAN AŞKIN BAK (Rize) – Tabii, İzmir CHP’li belediyeler tarafından
yönetiliyor. Biz orada metro hatlarının her hatta gittiğini biliyoruz, toplu
ulaşım var, sonra, oraya yürüyerek gidilebiliyor, müthiş bir ulaşım yatırımı
var, altyapı yatırımı var dolayısıyla tesislerimiz orada olacak. (CHP
sıralarından alkışlar) 
HAYDAR AKAR
(Kocaeli) – Olmadı, olmadı. 
BURCU KÖKSAL
(Afyonkarahisar) – CHP’li belediyeler bu işi biliyor desenize. 
GENÇLİK VE SPOR
BAKANI OSMAN AŞKIN BAK (Rize) – Yani merak etmeyin. Bakın, statlar için otopark
gerekmiyor, dünyanın pek çok yerinde oraya metrolarla gidilir, ulaşılır,
vatandaş yürüyerek gidiyor, oralar şehrin merkezinde. 
HAYDAR AKAR
(Kocaeli) – 15 araçlık, 15 araçlık, yöneticilerin araçlarına olmuyor.
BURCU KÖKSAL
(Afyonkarahisar) – Sayın Bakan itiraf etti, CHP’li belediyeler işi biliyor,
altyapıyı iyi yapıyorlar, ulaşımı iyi çözüyorlar. 
GENÇLİK VE SPOR
BAKANI OSMAN AŞKIN BAK (Rize) – Dolayısıyla yani şunu görün. O kadar müthiş bir
ulaşım ağı kurdunuz ki İzmir’e, o yüzden çok önemli, biz önemsiyoruz onu, merak
etmeyin. 
Teşekkür
ediyorum. 
BURCU KÖKSAL
(Afyonkarahisar) – Size de örnek olsun CHP’li belediyeler. 
MEHMET NACİ
BOSTANCI (Amasya) – Sayın Başkan…
BAŞKAN – Sayın
Bostancı…
15.- Amasya Milletvekili Mehmet Naci Bostancı’nın,
İstanbul Milletvekili Engin Altay’ın yaptığı açıklamasındaki bazı ifadelerine
ilişkin açıklaması
MEHMET NACİ
BOSTANCI (Amasya) – Sayın Başkanım, teşekkürler. 
İstanbul çok
geniş bir medeni coğrafyanın göz bebeği olan bir şehirdir, tarihî bir kimliği
vardır. İstanbul’un bu kimliğini korumak, bunun üzerine ihtimam göstermek,
titizlenmek herkesin görevidir. Burada, siyasi rekabetin ötesinde
ortaklaştırıcı bir yaklaşımı ifade etmek, kastına yönelik Sayın
Cumhurbaşkanının, Genel Başkanımızın ifadesini farklı bir bağlamda
değerlendirmenin doğru olmadığı kanaatindeyiz. Zaman zaman, bu kürsülerden
farklı partilerden arkadaşlarımız kimi konulara ilişkin bu ortaklaştırıcı dili
ifade ediyorlar. Bu tür yaklaşımlar, bu tür değerlendirmeler eğer başka bir açıdan
bakarsanız, siyasetin o klişe diliyle eleştirilmeye de açık olan unsurlardır. O
bakımdan, kimi ifadeleri kendi bağlamı içerisinde görmek, işaret ettiği
husustaki titizliğe ve ihtimama ortak olmak daha doğru olur diye düşünüyorum.
Teşekkür ederim.
BAŞKAN –
Teşekkür ederim.
Birleşime on
dakika ara veriyorum.
Kapanma Saati : 17.46
DÖRDÜNCÜ OTURUM
Açılma Saati:
18.04
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Mustafa AÇIKGÖZ (Nevşehir), Bülent ÖZ (Çanakkale)
-----0-----
BAŞKAN
– Sayın milletvekilleri, Türkiye Büyük Millet Meclisinin 43’üncü Birleşiminin
Dördüncü Oturumunu açıyorum.
Türkiye Büyük Millet Meclisi Başkanlığının bir tezkeresi vardır, okutup
bilginize sunacağım…
SİBEL ÖZDEMİR
(İstanbul) – Sayın Başkan...
BAŞKAN – İşleme
başladım.
Buyurun.
III.- BAŞKANLIĞIN GENEL KURULA SUNUŞLARI (Devam)
A) Tezkereler (Devam)
2.- Türkiye Büyük Millet Meclisi Başkanlığının,
Türkiye-AB Karma Parlamento Komisyonu ve Güney Doğu Avrupa İş Birliği Süreci
Parlamenter Asamblesinde Türkiye Büyük Millet Meclisini temsil edecek grupları
oluşturmak üzere Başkanlık Divanında yapılan incelemeyi müteakiben uygun
bulunan üyelerin isimlerine ilişkin tezkeresi (3/1383)
20/12/2017
Türkiye
Büyük Millet Meclisi Genel Kuruluna
Türkiye
Büyük Millet Meclisinin Dış İlişkilerinin Düzenlenmesi Hakkında 3620 sayılı
Kanun’un 2'nci maddesine göre Türkiye-AB Karma Parlamento Komisyonu, Güney Doğu
Avrupa İş Birliği Süreci Parlamenter Asamblesi’nde Türkiye Büyük Millet
Meclisini temsil edecek grupları oluşturmak üzere, aynı kanunun 12'nci maddesi
uyarınca Başkanlık Divanında yapılan incelemeyi müteakiben uygun bulunan
üyelerin isimleri Genel Kurulun bilgilerine sunulur.
 İsmail
Kahraman
 Türkiye
Büyük Millet Meclisi Başkanı
TÜRKİYE-AVRUPA
BİRLİĞİ KARMA PARLAMENTO KOMİSYONU
(TR-AB KPK)
TÜRKİYE
DELEGASYONU ÜYELERİ



Cengiz Aydoğdu


(Aksaray) 




Ertan Aydın


(Ankara) 




Zühal Topcu


(Ankara) 




Niyazi
  Nefi Kara


(Antalya) 




Sena Nur Çelik


(Antalya) 




Hüseyin Şahin


(Bursa) 




İsmail Aydın


(Bursa) 




Zehra Taşkesenlioğlu


(Erzurum) 




Arzu Erdem


(İstanbul) 




Durmuş Ali Sarıkaya


(İstanbul) 




Erkan Kandemir


(İstanbul) 




Markar Eseyan


(İstanbul) 




Onursal Adıgüzel


(İstanbul) 




Selina Doğan


(İstanbul) 




Sibel Özdemir


(İstanbul) 




Burhanettin Uysal


(Karabük) 




İsmail Emrah Karayel


(Kayseri )




Vural Kavuncu


(Kütahya) 




Mithat Sancar


(Mardin )




Nurettin
  Demir


(Muğla)




Mustafa İsen


(Sakarya) 




Mehmet Kasım Gülpınar


(Şanlıurfa) 




Osman Baydemir


(Şanlıurfa) 




Özkan Yalım


(Uşak) 




Burhan Kayatürk


(Van) 



GÜNEYDOĞU AVRUPA İŞ BİRLİĞİ SÜRECİ PARLAMENTER ASAMBLESİ
(GDAÜ PA)
TÜRKİYE DELEGASYONU ÜYELERİ
Asıl Üye
Cengiz Aydoğdu (Aksaray)

İsmail Aydın (Bursa)

Hüseyin Bürge (İstanbul)

Aykut Erdoğdu (İstanbul)

Ali Atalan (Mardin)


Yedek Üye
Feleknas Uca (Diyarbakır)

Zehra
Taşkesenlioğlu (Erzurum) 
Azmi Ekinci (İstanbul)

Bihlun
Tamaylıgil (İstanbul) 
Mahmut Kaçar (Şanlıurfa)

BAŞKAN –
Bilginize sunulmuştur. 
Buyurun Sayın
Özdemir.
SİBEL ÖZDEMİR
(İstanbul) – Sayın Başkan, Sayın Maliye Bakanı benim sormuş olduğum soru
üzerine kendi istatistiklerimizi ürettiğimize dair bir cevap vermiştir. Ben bu
konuyla ilgili açıklama yapmak istiyorum.
BAŞKAN – O
bölümü geçtik ama şimdi oylamaya geçiyoruz Sayın Özdemir.
BÜLENT TURAN
(Çanakkale) - Sayın Başkan, sataşma yok, polemik yok.
DİDEM ENGİN
(İstanbul) – Seslenmişti, siz duymadınız ama az evvel.
BAŞKAN
– Şimdi, sataşmadan dolayı söz veremem, oturum değişti. 
SİBEL
ÖZDEMİR (İstanbul) – Sadece 60’a göre… Oturumdan önce istemiştim Sayın Başkan. 
BAŞKAN
– Yerinizden bir dakika söz verebilirim, sataşmadan veremem.
SİBEL
ÖZDEMİR (İstanbul) – “Sataşma” demedim zaten. 
BAŞKAN
– Bir dakika; buyurun. 
VI.- AÇIKLAMALAR (Devam)
16.- İstanbul Milletvekili Sibel Özdemir’in, Maliye
Bakanı Naci Ağbal’ın 503 sıra sayılı 2018 Yılı Bütçe Kanunu Tasarısı ile 504
sıra sayılı 2016 Yılı Kesin Hesap Kanunu Tasarısı’nın dokuzuncu tur
görüşmelerinde soru-cevap kısmında yaptığı konuşmasındaki bazı ifadelerine
ilişkin açıklaması
SİBEL
ÖZDEMİR (İstanbul) – Sayın Bakan, ben sorumda bir veri vermedim ama kullanmış
olduğum veriler TÜİK’in açıklamaları, yani devletin resmî kurumunun. 
Gini
katsayısı 2014 yılında 0,391, 2015’te 0,397, 2016 yılında 0,404 yani bir artış
eğilimindedir, gelir adaletsizliği bir artış eğilimindedir. OECD ülkeleri
arasında Gini katsayısı en kötü olan üçüncü ülkeyiz. Servet dağılımında da
aynı, gelirin en yüksek yüzde 20’siyle en düşük servete sahip olan yüzde 20
arasındaki fark da, artış yine TÜİK’in resmî verilerine göre…
Yine,
Eurostat’ın açıkladığı son rakama göre satın alma gücü paritesinde de 28 Avrupa
Birliği ülkesi ortalamasının yüzde 36 gerisindeyiz. 
Benim
sorumun bağlamı, bu kadar gelir adaletsizliği varken yoksulluk sınırının
altında yaşayan öğretmenlerin gelirleriyle ilgili bir düzenleme yapacak
mısınız? Siz bu soruma cevap vermek yerine istatistikleri yanılttığımız… Biz,
devletin resmî kurumlarını kullanıyoruz. 
(Mikrofon
otomatik cihaz tarafından kapatıldı)
BAŞKAN
– Teşekkür ederim. 
2018
yılı Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz. 
IV.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı
(1/887) ile Plan ve Bütçe Komisyonu Raporu (S. Sayısı: 503) (Devam)
2.- 2016 Yılı Merkezi Yönetim Kesin Hesap Kanunu
Tasarısı (1/861), 2016 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2016 Yılı Genel Uygunluk Bildiriminin, 2016 Yılı Dış
Denetim Genel Değerlendirme Raporunun ve 6085 Sayılı Sayıştay Kanunu Uyarınca
Hazırlanan 174 Adet Kamu İdaresine Ait Sayıştay Denetim Raporunun Sunulduğuna
İlişkin Sayıştay Başkanlığı Tezkeresi (3/1187), 6085 Sayılı Sayıştay Kanunu
Uyarınca Hazırlanan 2016 Yılı Faaliyet Genel Değerlendirme Raporunun ve 2016
Yılı Mali İstatistikleri Değerlendirme Raporu ile 2016 Yılı Kalkınma Ajansları
Genel Denetim Raporunun Sunulduğuna İlişkin Sayıştay Başkanlığı Tezkeresi
(3/1188) ile Plan ve Bütçe Komisyonu Raporu (S.Sayısı: 504) (Devam)
A) GENÇLİK VE SPOR BAKANLIĞI
(Devam)
1) Gençlik ve Spor Bakanlığı
2018 Yılı Merkezî Yönetim Bütçesi
2) Gençlik ve Spor Bakanlığı
2016 Yılı Merkezî Yönetim Kesin Hesabı
B) SPOR GENEL MÜDÜRLÜĞÜ
(Devam)
1) Spor Genel Müdürlüğü 2018
Yılı Merkezî Yönetim Bütçesi
2) Spor Genel Müdürlüğü 2016
Yılı Merkezî Yönetim Kesin Hesabı
C) YÜKSEKÖĞRENİM KREDİ VE
YURTLAR KURUMU (Devam)
1) Yükseköğrenim Kredi ve
Yurtlar Kurumu 2018 Yılı Merkezî Yönetim Bütçesi
2) Yükseköğrenim Kredi ve
Yurtlar Kurumu 2016 Yılı Merkezî Yönetim Kesin Hesabı
Ç) MALİYE BAKANLIĞI (Devam)
1) Maliye Bakanlığı 2018 Yılı
Merkezî Yönetim Bütçesi
2) Maliye Bakanlığı 2016 Yılı
Merkezî Yönetim Kesin Hesabı
D) GELİR İDARESİ BAŞKANLIĞI
(Devam)
1) Gelir İdaresi Başkanlığı
2018 Yılı Merkezî Yönetim Bütçesi
2) Gelir İdaresi Başkanlığı
2016 Yılı Merkezî Yönetim Kesin Hesabı
E) KAMU İHALE KURUMU (Devam)
1) Kamu İhale Kurumu 2018 Yılı
Merkezî Yönetim Bütçesi
2) Kamu İhale Kurumu 2016 Yılı
Merkezî Yönetim Kesin Hesabı
F) ÖZELLEŞTİRME İDARESİ
BAŞKANLIĞI (Devam)
1) Özelleştirme İdaresi
Başkanlığı 2018 Yılı Merkezî Yönetim Bütçesi
2) Özelleştirme İdaresi
Başkanlığı 2016 Yılı Merkezî Yönetim Kesin Hesabı
G) KAMU GÖZETİMİ, MUHASEBE
VE DENETİM STANDARTLARI KURUMU (Devam)
1) Kamu Gözetimi, Muhasebe ve
Denetim Standartları Kurumu 2018 Yılı Merkezî Yönetim Bütçesi
2) Kamu Gözetimi, Muhasebe ve
Denetim Standartları Kurumu 2016 Yılı Merkezî Yönetim Kesin Hesabı
Ğ) GELİR BÜTÇESİ (Devam)
BAŞKAN
– Komisyon yerinde.
Hükûmet
yerinde. 
Sayın
milletvekilleri, şimdi sırasıyla dokuzuncu turda yer alan bütçelerin
bölümlerine geçilmesi hususunu ve bölümleri ayrı ayrı okutup oylarınıza
sunacağım. 
Gençlik
ve Spor Bakanlığı 2018 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul
edilmiştir.
Bölümleri
okutuyorum:
29) GENÇLİK VE SPOR BAKANLIĞI
1) Gençlik ve Spor Bakanlığı 2018 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 13.951.315.500
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 2.617.000
BAŞKAN – Kabul
edenler... Etmeyenler... Kabul edilmiştir.
 08 Dinlenme, Kültür ve Din
Hizmetleri 157.279.500
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 14.111.212.000
BAŞKAN – Kabul
edenler... Etmeyenler... Kabul edilmiştir.
Gençlik ve Spor
Bakanlığı 2018 yılı merkezî yönetim bütçesinin bölümleri kabul edilmiştir.
Gençlik ve Spor
Bakanlığı 2016 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Gençlik ve Spor Bakanlığı 2016 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 9.956.240.000,00
Bütçe Gideri 9.884.739.216,10
İptal Edilen Ödenek 71.500.783,90
BAŞKAN – (A)
cetvelini kabul edenler... Etmeyenler... Kabul edilmiştir.
Gençlik ve Spor
Bakanlığı 2016 yılı merkezî yönetim kesin hesabının bölümleri kabul edilmiştir.
Spor Genel
Müdürlüğü 2018 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.14) SPOR GENEL MÜDÜRLÜĞÜ
1) Spor Genel Müdürlüğü 2018 Yılı Merkezî Yönetim
Bütçesi



Kodu


Açıklama


(TL)



 01 Genel Kamu Hizmetleri 47.788.400
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 19.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 1.077.000
BAŞKAN – Kabul
edenler… Etmeyenler… Kabul edilmiştir.
 07 Sağlık Hizmetleri 3.472.500
BAŞKAN – Kabul
edenler… Etmeyenler… Kabul edilmiştir.
 08 Dinlenme, Kültür ve Din
Hizmetleri 1.232.451.100
BAŞKAN – Kabul
edenler… Etmeyenler… Kabul edilmiştir.
 TOPLAM 1.284.808.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 2.150.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar ile
Özel Gelirler 1.220.558.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 62.100.000
BAŞKAN – Kabul
edenler… Etmeyenler… Kabul edilmiştir.
 TOPLAM 1.284.808.000
BAŞKAN – Kabul
edenler... Etmeyenler... Kabul edilmiştir.
Spor Genel
Müdürlüğü 2018 yılı merkezî yönetim bütçesinin bölümleri kabul edilmiştir.
Spor Genel
Müdürlüğü 2016 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Spor Genel Müdürlüğü 2016 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 1.928.032.176,86
Bütçe Gideri 1.919.649.131,89
İptal Edilen Ödenek 8.383.044,97
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 1.131.912.000,00
Tahsilat 1.884.660.923,02
Ret ve İadeler 62.950,11
Net Tahsilat 1.884.597.972,91
BAŞKAN – (B)
cetvelini kabul edenler… Etmeyenler… Kabul edilmiştir.
Spor Genel
Müdürlüğü 2016 yılı merkezî yönetim kesin hesabının bölümleri kabul edilmiştir.
Yüksek Öğrenim
Kredi ve Yurtlar Kurumu Genel Müdürlüğü 2018 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Bölümleri
okutuyorum:
40.13) YÜKSEK ÖĞRENİM KREDİ VE
YURTLAR KURUMU GENEL MÜDÜRLÜĞÜ
1) Yüksek Öğrenim Kredi ve Yurtlar Kurumu Genel
Müdürlüğü 2018 Yılı Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 130.024.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 395.500
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 109.459.000
BAŞKAN – Kabul
edenler… Etmeyenler… Kabul edilmiştir.
 09 Eğitim Hizmetleri 13.658.383.500
BAŞKAN – Kabul
edenler… Etmeyenler… Kabul edilmiştir.
 10 Sosyal Güvenlik ve Sosyal
Yardım Hizmetleri 1.000.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 13.899.262.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 495.202.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar ile
Özel Gelirler 12.699.262.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 194.798.000
BAŞKAN – Kabul
edenler… Etmeyenler… Kabul edilmiştir.
 08 Alacaklardan Tahsilat 510.000.000
BAŞKAN – Kabul
edenler… Etmeyenler… Kabul edilmiştir.
 TOPLAM 13.899.262.000
BAŞKAN – Kabul
edenler... Etmeyenler... Kabul edilmiştir.
Yüksek Öğrenim
Kredi ve Yurtlar Kurumu Genel Müdürlüğü 2018 yılı merkezî yönetim bütçesinin
bölümleri kabul edilmiştir.
Yüksek Öğrenim
Kredi ve Yurtlar Kurumu Genel Müdürlüğü 2016 yılı merkezî yönetim kesin
hesabının bölümlerine geçilmesini oylarınıza sunuyorum: Kabul edenler...
Etmeyenler... Kabul edilmiştir.
2)Yüksek Öğrenim Kredi ve Yurtlar Kurumu Genel
Müdürlüğü 2016 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 11.832.666.238,00
Bütçe Gideri 11.601.637.270,10
İptal Edilen Ödenek 231.028.967,90
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 9.377.831.000,00
Tahsilat 11.264.319.353,49
Ret ve İadeler 17.498.772,79
Net Tahsilat 11.246.820.580,70
BAŞKAN – (B)
cetvelini kabul edenler… Etmeyenler… Kabul edilmiştir.
Yüksek Öğrenim
Kredi ve Yurtlar Kurumu Genel Müdürlüğü 2016 yılı merkezî yönetim kesin
hesabının bölümleri kabul edilmiştir.
Maliye Bakanlığı
2018 yılı merkezî yönetim bütçesinin bölümlerine geçilmesini oylarınıza sunuyorum:
Kabul edenler... Etmeyenler... Kabul edilmiştir.
Bölümleri
okutuyorum:
12) MALİYE BAKANLIĞI
1) Maliye Bakanlığı 2018 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 127.423.731.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 214.234.000
BAŞKAN – Kabul
edenler... Etmeyenler... Kabul edilmiştir.
 06 İskân ve Toplum Refahı
Hizmetleri 2.649.002.000
BAŞKAN – Kabul
edenler... Etmeyenler... Kabul edilmiştir.
 09 Eğitim Hizmetleri 2.847.000
BAŞKAN – Kabul
edenler... Etmeyenler... Kabul edilmiştir.
 10 Sosyal Güvenlik ve Sosyal
Yardım Hizmetleri 73.489.971.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 203.779.785.000
BAŞKAN – Kabul
edenler... Etmeyenler... Kabul edilmiştir.
Maliye Bakanlığı
2018 yılı merkezî yönetim bütçesinin bölümleri kabul edilmiştir.
Maliye Bakanlığı
2016 yılı merkezî yönetim kesin hesabının bölümlerine geçilmesini oylarınıza
sunuyorum: Kabul edenler... Etmeyenler... Kabul edilmiştir.
2) Maliye Bakanlığı 2016 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 153.533.298.531,00
Bütçe Gideri 152.238.015.362,54
İptal Edilen Ödenek 1.295.283.168,46
BAŞKAN – (A)
cetvelini kabul edenler... Etmeyenler... Kabul edilmiştir.
Maliye Bakanlığı
2016 yılı merkezî yönetim kesin hesabının bölümleri kabul edilmiştir.
Gelir İdaresi
Başkanlığı 2018 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
12.76) GELİR İDARESİ BAŞKANLIĞI
1) Gelir İdaresi Başkanlığı 2018 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 3.215.009.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 5.512.000
BAŞKAN – Kabul
edenler... Etmeyenler... Kabul edilmiştir.
 10 Sosyal Güvenlik ve Sosyal
Yardım Hizmetleri 997.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 3.221.518.000
BAŞKAN – Kabul
edenler... Etmeyenler... Kabul edilmiştir.
Gelir İdaresi
Başkanlığı 2018 yılı merkezî yönetim bütçesinin bölümleri kabul edilmiştir.
Gelir İdaresi
Başkanlığı 2016 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Gelir İdaresi Başkanlığı 2016 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 2.970.252.705,00
Bütçe Gideri 2.875.481.703,31
İptal Edilen Ödenek 94.771.001,69
BAŞKAN – (A)
cetvelini kabul edenler... Etmeyenler... Kabul edilmiştir.
Gelir İdaresi
Başkanlığı 2016 yılı merkezî yönetim kesin hesabının bölümleri kabul
edilmiştir.
Kamu İhale
Kurumu 2018 yılı merkezî yönetim bütçesinin bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
42.06) KAMU İHALE KURUMU
1) Kamu İhale Kurumu 2018 Yılı Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 13.844.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 130.156.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 144.000.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 84.328.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 59.672.000
BAŞKAN – Kabul
edenler… Etmeyenler… Kabul edilmiştir.
 TOPLAM 144.000.000
BAŞKAN – Kabul
edenler... Etmeyenler... Kabul edilmiştir.
Kamu İhale
Kurumu 2018 yılı merkezî yönetim bütçesinin bölümleri kabul edilmiştir.
Kamu İhale
Kurumu 2016 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
2) Kamu İhale Kurumu 2016 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 156.820.000,00
Bütçe Gideri 153.776.820,24
İptal Edilen Ödenek 3.043.179,76
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 132.000.000,00
Tahsilat 157.548.923,85
BAŞKAN – (B)
cetvelini kabul edenler… Etmeyenler… Kabul edilmiştir.
Kamu İhale
Kurumu 2016 yılı merkezî yönetim kesin hesabının bölümleri kabul edilmiştir.
Özelleştirme
İdaresi Başkanlığı 2018 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.35) ÖZELLEŞTİRME İDARESİ
BAŞKANLIĞI
1) Özelleştirme İdaresi Başkanlığı 2018 Yılı Merkezî
Yönetim Bütçesi



Kodu


Açıklama


(TL)



 01 Genel Kamu Hizmetleri 17.013.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 663.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 15.323.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 32.999.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 491.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 32.508.000
BAŞKAN – Kabul
edenler… Etmeyenler… Kabul edilmiştir.
 TOPLAM 32.999.000
BAŞKAN – Kabul
edenler... Etmeyenler... Kabul edilmiştir.
Özelleştirme
İdaresi Başkanlığı 2018 yılı merkezî yönetim bütçesinin bölümleri kabul
edilmiştir.
Özelleştirme
İdaresi Başkanlığı 2016 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Özelleştirme İdaresi Başkanlığı 2016 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 32.959.373,00
Bütçe Gideri 29.331.461,82
İptal Edilen Ödenek 3.627.911,18
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 30.804.000,00
Tahsilat 30.887.254,49
BAŞKAN – (B)
cetvelini kabul edenler… Etmeyenler… Kabul edilmiştir.
Özelleştirme
İdaresi Başkanlığı 2016 yılı merkezî yönetim kesin hesabının bölümleri kabul
edilmiştir.
Kamu Gözetimi,
Muhasebe ve Denetim Standartları Kurumu 2018 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Bölümleri
okutuyorum:
42.10) KAMU GÖZETİMİ, MUHASEBE VE
DENETİM STANDARTLARI KURUMU
1) Kamu Gözetimi, Muhasebe ve Denetim Standartları
Kurumu 2018Yılı Merkezî Yönetim Bütçesi



Kodu


Açıklama


(TL)



 03 Kamu Düzeni ve Güvenlik
Hizmetleri 620.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 42.810.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 43.430.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 8.700.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar ile
Özel Gelirler 33.950.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 780.000
BAŞKAN – Kabul
edenler… Etmeyenler… Kabul edilmiştir.
 TOPLAM 43.430.000
BAŞKAN – Kabul
edenler... Etmeyenler... Kabul edilmiştir.
Kamu Gözetimi,
Muhasebe ve Denetim Standartları Kurumu 2018 yılı merkezî yönetim bütçesinin
bölümleri kabul edilmiştir.
Kamu Gözetimi,
Muhasebe ve Denetim Standartları Kurumu 2016 yılı merkezî yönetim kesin
hesabının bölümlerine geçilmesini oylarınıza sunuyorum: Kabul edenler… Etmeyenler…
Kabul edilmiştir.
2) Kamu Gözetimi, Muhasebe ve Denetim Standartları
Kurumu 2016 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 35.970.000,00
Bütçe Gideri 20.947.171,84
İptal Edilen Ödenek 15.022.828,16
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 35.970.000,00
Tahsilat 23.383.598,63
Ret ve İadeler 6.156,50
Net Tahsilat 23.377.442,13
BAŞKAN – (B)
cetvelini kabul edenler… Etmeyenler… Kabul edilmiştir.
Kamu Gözetimi,
Muhasebe ve Denetim Standartları Kurumu 2016 yılı merkezî yönetim kesin
hesabının bölümleri kabul edilmiştir.
Sayın
milletvekilleri, böylece dokuzuncu turda yer alan kuruluşların bütçeleri ve
kesin hesapları kabul edilmiştir. Hayırlı olmalarını temenni ediyorum.
Sayın
milletvekilleri, dokuzuncu turdaki görüşmelerin tamamlanmasıyla birlikte 2018
Yılı Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin
Hesap Kanunu Tasarılarının 1’inci maddeleri kapsamına giren bakanlık ve ilgili
kuruluşların bütçeleri ve kesin hesapları ile gelir ve finansmanla ilgili 2’nci
maddenin görüşmeleri tamamlanmış bulunmaktadır.
Şimdi, program
uyarınca, sırasıyla 2018 Yılı Merkezi Yönetim Bütçe Kanunu Tasarısı’nın
maddelerini görüşüp oylamalarını yapacağız.
2018 Yılı
Merkezi Yönetim Bütçe Kanunu Tasarısı’nın gider bütçesiyle ilgili 1’inci
maddesini tekrar okuttuktan sonra oylarınıza sunacağım.
2018 YILI MERKEZİ YÖNETİM BÜTÇE
KANUNU TASARISI
BİRİNCİ BÖLÜM
Gider, Gelir, Finansman ve
Denge
Gider
MADDE 1- (1)
Bu Kanuna bağlı (A) işaretli cetvellerde gösterildiği üzere, 10/12/2003 tarihli
ve 5018 sayılı Kamu Malî Yönetimi ve Kontrol Kanununa ekli;
a)  (I) sayılı cetvelde yer alan genel bütçe
kapsamındaki kamu idarelerine 751.299.665.000 Türk lirası,
b) (II) sayılı cetvelde yer alan özel bütçeli idarelere
88.528.812.000 Türk lirası,
c)  (III) sayılı cetvelde yer alan düzenleyici ve
denetleyici kurumlara 4.673.105.000 Türk lirası, ödenek verilmiştir. 
BAŞKAN – 1’inci
maddeyi daha evvel kabul edilmiş bulunan cetvelleriyle birlikte oylarınıza
sunuyorum: Kabul edenler... Kabul etmeyenler... Kabul edilmiştir. 
Gelir bütçesine
ilişkin 2’nci maddeyi tekrar okutuyorum:
Gelir ve finansman
MADDE 2- (l)
Gelirler: Bu Kanuna bağlı (B) işaretli cetvellerde gösterildiği üzere, 5018
sayılı Kanuna ekli;
a) (I) sayılı cetvelde yer alan genel bütçenin
gelirleri 684.402.835.000 Türk lirası,
b)  (II) sayılı cetvelde yer alan özel bütçeli
idarelerin gelirleri 10.870.759.000 Türk lirası öz gelir, 78.630.932.000 Türk
lirası Hazine yardımı olmak üzere toplam 89.501.691.000 Türk lirası,
c) (III) sayılı cetvelde yer alan düzenleyici ve
denetleyici kurumların gelirleri 4.608.757.000 Türk lirası öz gelir, 64.348.000
Türk lirası Hazine yardımı olmak üzere toplam 4.673.105.000 Türk lirası, 
olarak tahmin edilmiştir.
(2) Finansman: Bu Kanuna bağlı (F) işaretli cetvellerde
gösterildiği üzere, 5018 sayılı Kanuna ekli (II) sayılı cetvelde yer alan özel
bütçeli idarelerin net finansmanı 16.000.000 Türk lirası olarak tahmin
edilmiştir.
BAŞKAN – Şimdi, 2’nci maddeye bağlı cetvelin
bölümlerini okutup ayrı ayrı oylarınıza sunacağım:
B
– CETVELİ



Kodu


Açıklama


2018 Yılı Bütçe Geliri



01 Vergi Gelirleri 667.319.541.000
BAŞKAN – Kabul
edenler... Etmeyenler... Kabul edilmiştir.
03 Teşebbüs ve Mülkiyet Gelirleri 20.198.613.000
BAŞKAN – Kabul
edenler... Etmeyenler... Kabul edilmiştir.
04 Alınan Bağış ve Yardımlar ile
Özel Gelirler 2.770.621.000
BAŞKAN – Kabul
edenler... Etmeyenler... Kabul edilmiştir.
05 Diğer Gelirler 50.874.832.000
BAŞKAN – Kabul
edenler... Etmeyenler... Kabul edilmiştir.
06 Sermaye Gelirleri 12.105.149.000
BAŞKAN – Kabul
edenler... Etmeyenler... Kabul edilmiştir.
08 Alacaklardan Tahsilat 451.572.000
BAŞKAN – Kabul
edenler... Etmeyenler... Kabul edilmiştir.
 Toplam Bütçe Geliri 753.720.328.000
BAŞKAN – Kabul
edenler... Etmeyenler... Kabul edilmiştir.
 Ret ve İadeler (-) 69.317.493.000
BAŞKAN – Kabul
edenler... Etmeyenler... Kabul edilmiştir.
 Net Bütçe Geliri 684.402.835.000
BAŞKAN – Kabul
edenler... Etmeyenler... Kabul edilmiştir.
2’nci maddeyi
kabul edilen ekli cetveliyle birlikte oylarınıza sunuyorum: Kabul edenler...
Kabul etmeyenler... Kabul edilmiştir.
Denge
MADDE 3- (1) 1 inci maddenin birinci fıkrasının (a) bendinde
belirtilen ödenekler toplamı ile 2 nci maddenin birinci fıkrasının (a) bendinde
yer alan tahmini gelirler toplamı arasındaki fark, net borçlanma ile
karşılanır.
BAŞKAN – 3’üncü
madde üzerinde Milliyetçi Hareket Partisi Grubu adına İsmail Faruk Aksu
konuşacaktır.
Buyurun
Sayın Aksu. (MHP sıralarından alkışlar) 
MHP
GRUBU ADINA İSMAİL FARUK AKSU (İstanbul) - Sayın Başkan, sayın milletvekilleri,
2018 Yılı Merkezi Yönetim Bütçe Kanunu Tasarısı’nın dengeye ilişkin 3’üncü
maddesi hakkında Milliyetçi Hareket Partisi Grubu adına söz aldım. Genel Kurulu
ve aziz milletimizi saygıyla selamlıyorum. 
Türkiye
ekonomisinde büyüme ve istihdam göstergelerinde kısmi iyileşmeler olsa da
işsizlik azaltılamamakta, enflasyon yükselmektedir Kurlar riskli bir görünüm
sergilemekte ve yüksek özel sektör borçluluğu dikkate alındığında bankacılık
sistemi kaynak yetersizliğiyle karşı karşıya bulunmaktadır. Piyasa faizlerini
yükseltmekte olan bu yapı yatırım isteğini azaltmakta ve yatırıma dayalı
büyümeyi de sınırlamaktadır.
Nüfusun
yüzde 15’i hâlâ yoksulluk riskiyle karşı karşıyadır. TÜİK’in Gelir ve Yaşam
Koşulları Araştırması’na göre eş değer hane halkı kullanılabilir fert medyan
gelirin yüzde 60’ı dikkate alınarak belirlenen yoksulluk oranı yüzde 21,2
olmuştur. Gelir eşitsizliği bir önceki yıla göre artmıştır. Bugün iş aramadığı
hâlde iş bulduğunda çalışabilecek durumda olanlar dâhil edildiğinde gerçek
işsiz sayısı 5 milyon 472 bin kişiye, işsizlik oranı ise yüzde 16,5’e
ulaşmıştır. Gençler arasındaki işsizlik oranı yüzde 20, eğitimde de istihdamda
da olmayanların oranı ise yüzde 26,1’dir. (Gürültüler)
BAŞKAN
– Sayın milletvekilleri…
Bir
dakika Sayın Aksu… Ekleyeceğim sürenize.
Sayın
milletvekilleri, lütfen… Sayın bürokratlar, uzmanlar, lütfen… Görüşmelere devam
ediyoruz biz, lütfen…
Buyurun
Sayın Aksu.
Sürenize
ekleyeceğim bir dakika.
İSMAİL
FARUK AKSU (Devamla) – Teşekkür ederim Sayın Başkan, sağ olun. 
Yüzde
13’e yükselen enflasyon dar gelirli vatandaşlarımızın hayatını zorlaştırmakta,
ekonominin geleceğinden de ümitsiz hâle getirmektedir. Nitekim TÜİK’in son
verilerine göre Tüketici Güven Endeksi bir önceki aya göre yüzde 3,2 oranında
azalmıştır. Aynı endeks içinde gelecek on iki aylık dönemde genel ekonomik
durumun daha iyi olacağı yönündeki beklentinin yüzde 3,7; hanenin maddi
durumunun daha iyi olacağı beklentisinin de yüzde 2,8 oranında azaldığı
görülmektedir.
Hazinenin bütçe
açıklarını kapatmak için piyasadan yüksek miktarda para çekmesi, kamuya borç
olarak verilen kaynaklar nedeniyle iç piyasada özel sektörün yatırım ve üretim
için kullanacağı kaynakları sınırlamakta ve bu durum, faizleri ve borçlanma
maliyetlerini yükseltmektedir. 
Tüm bunlar,
ekonomide işlerin istenen düzeyde gitmediğini, büyümenin ve istihdamın
kalitesinin iyi olmadığını, hayatın pahalandığını, esnafın, çiftçinin,
emeklinin geçimini borçlanarak sürdürdüğünü göstermektedir. 
Değerli
milletvekilleri, kamu kesiminde hesaplar bütçe üzerinden yapılmaktadır. Gelir
ve gider dengesinin kurulması, kamu hizmetlerinin sunumunda aksaklıkların
ortaya çıkmaması açısından önemlidir. Giderlerdeki artışlar gelirlerin
giderleri karşılamaması sonucu borçlanma ihtiyacını ortaya çıkarmakta, artan
bütçe açığı da kamunun daha fazla borçlanmasına yol açmaktadır. 
Bütçe
harcamaları, ana kalemler itibarıyla, faiz dışı harcamalar ve faiz
harcamalarından oluşmaktadır. Bütçe dengesi devletin giderleriyle gelirlerinin
eşitliğini ifade etmekteyken faiz dışı denge bütçeden ödenmesi gereken faiz
hariç gelir ve harcama dengesini ifade etmektedir. Bir ekonomide bütçe
gelirleri eğer bütçenin temel giderlerini yani faiz dışı giderlerini
karşılayamıyorsa, kamu kesiminin borcu olmasa ve faiz ödemek zorunda da kalmasa
bile giderlerini karşılayacak kadar gelire sahip olmadığı anlamına gelecektir.
2017 yılında
bütçe toplam 61,7 milyar lira açık verirken faiz dışı denge de 4,2 milyar lira
açık verecektir. 2002 yılında faiz dışı fazla veren bütçemizin 2017’de faiz
dışı dengede de açık vermesi, Türkiye ekonomisinin bankacılık sistemiyle
birlikte en önemli çıpası olarak kabul edilen mali disiplinden uzaklaşıldığı
anlamına gelmektedir. Mali disiplinden uzaklaşılması, bütçe açığının
dolayısıyla borçlanma gereğinin artması ve faizlerin yükselmesi yanında,
bütçedeki harcama kalitesinin düşmesi, isabetsiz harcamalarla büyüme
oranlarının uzun dönemde gerilemesi ve ekonominin yavaşlaması anlamına da
gelmektedir. Borç yerine sermaye biriktiren, enflasyon yerine istihdam
oluşturan bir ekonomide büyümenin motoru tüketim değil, yatırımlar olmalıdır.
Ancak 2018 bütçesinin en güçsüz yönlerinden biri de yatırım harcamalarıdır.
2018 için 68,8 milyar TL olarak öngörülen sermaye giderleri, 66,2 milyar TL
olan 2017 bütçesindeki seviyesinden sadece 2,6 milyar TL fazla olup 2017 yılı
gerçekleşme tahmini olan 70,5 milyar TL’nin de altındadır. Yatırım
harcamalarının 2018’de gayrisafi yurt içi hasılaya oranının 2017’deki yüzde 2,3
seviyesinden yüzde 2’ye gerileyecek olması, zaten yetersiz olan yatırımların
daha da azalacağı ve orta vadeli büyüme hedeflerinden feragat edileceği
anlamına gelmektedir. Ayrıca, Türkiye’nin uluslararası doğrudan yatırımlardan
aldığı pay hâlâ yüzde 1’in altında, 0,69 seviyesindedir. Oysa emsalimiz olan
gelişen ülkelerde bu oran daha yüksektir. Örneğin Brezilya’da 3,7; Hindistan’da
2,5; Meksika’da 1,7’dir. Bu veriler, torba kanunlarla getirilen palyatif
çözümler yerine, yatırımları özendirecek kalıcı yapısal tedbirlerin alınması
zaruretine işaret etmektedir. 
Değerli
milletvekilleri, 2018 bütçe gelirlerinin 599,4 milyar liralık kısmının
vergilerden sağlanacak olması, vergi gelirinin toplam bütçe gelirinin yüzde
86’sına tekabül ettiğini göstermektedir. Vergi gelirlerinin yaklaşık yüzde
53,5’u ise sadece ÖTV ve KDV’den tahsil edilecektir. Vergi geliri içinde
dolaylı vergilerin payının bu denli yüksek olması, vergi tabanını genişletmek
ve kayıt dışılığı azaltmak yerine, vatandaşlar üzerindeki vergi yükünü artırma
kolaycılığına kaçıldığı anlamına gelmektedir. Bu durum, şüphesiz ki
vergilendirmedeki adaletsizliği daha da derinleştirecektir. Veriler bütçe
açıklarının, harcamalarda tasarrufa gitmek yerine, vergi artışları yoluyla
kapatılmaya çalışılacağına işaret etmektedir. Ancak vergi artışı ağırlıklı bu
tedbirlerin olumsuz etkileri önümüzdeki dönemde muhakkak ki görülecektir. Bu
artışlar hem enflasyonu yükseltecek hem de yatırım ve üretim üzerinde olumsuz
baskı oluşturacaktır. Ayrıca, vergilerin enflasyona ve bütçeye etkisi yanında
ekonominin işleyişi üzerindeki muhtemel saptırıcı etkilerinin de hesaba
katılması gerekmektedir.
2017 yılı genel
devlet gelir ve harcamalarına bakıldığında, gayrisafi yurt içi hasılanın yüzde
1,4’ü kadar öngörülen borçlanma gereği, 1 puanlık sapmayla yüzde 2,4’e
yükselecektir. Borçlanma gereğindeki bu ilave açığın temel nedeni, bütçe
gelirlerinin hedeflenen seviyenin altında gerçekleşmesidir. Hedeflenenden daha
az gelir toplanması ise verginin önemli bir bölümünün kayıt dışılık yoluyla
kaybolması anlamına gelmektedir. Kayıt dışılığın yüksek seyrettiği bir dönemde
bütçe açıklarını vergi oranlarını yükselterek kapatmaya çalışmak ise hedefi
tutturma konusundaki kuşkuları artırmaktadır. Vergi gelirlerindeki performans
düşüklüğü vergi dışı gelirlere de yansımıştır. 
2017 yılı
programında genel devlet dengesinde vergi dışı gelirlerin gayrisafi yurt içi
hasılaya oranı yüzde 1,8 olarak programlanmışken yüzde 1,6 olarak
gerçekleşecektir. Özelleştirme gelirlerinde gayrisafi yurt içi hasılaya oranla
yüzde 0,6’lık 2017 yılı beklentisi ancak üçte 1’ine ulaşabilmiştir. 
Türkiye'nin bu
sorunları aşması için makroekonomik tedbirlerle birlikte hukuk, kamu yönetimi,
eğitim ve sosyal güvenlik gibi sosyal sektörlere ilişkin adımları da acilen
atmasını zorunlu kılmaktadır. Tüm bu değerlendirmeler çerçevesinde, her ne
kadar 2018 bütçesinde 65,9 milyar TL açık, 5,8 milyar TL faiz dışı fazla
verileceği öngörülmekte ise de…
(Mikrofon
otomatik cihaz tarafından kapatıldı)
BAŞKAN – Ek
süreniz veriyorum Sayın Aksu. 
İSMAİL FARUK
AKSU (Devamla) - …mevcut performans ve ekonomik gidişat dikkate alındığında bu
hesapların tutması zor görünmektedir. Zira bütçe gelirleri içinde özelleştirme
gelirleri gibi vergi dışı bazı geçici nitelikli gelirler bulunmakla birlikte,
asıl olan kalıcı gelirlerin niteliğidir. Bir defalık gelirler geçici iyileşme
görüntüsü verse de bu gelirler azaldıkça aradaki fark ya vergileri artırarak ya
da borçlanılarak giderilmektedir ki bu yük de yine dar ve sabit gelirli
vatandaşlarımızın omuzlarına yüklenecektir. Bununla birlikte, 2018’de vergi
artışı yerine tasarruf esaslı bir mali disiplinle hem daha az borçlanılabilecek
hem faiz oranları aşağıya çekilebilecek hem de özel sektöre yatırımları için
daha fazla kaynak ayrılabilecektir.
Bu düşüncelerle
bütçenin hayırlı olmasını, milletimizin huzurlu ve güvenli geleceğinin inşasına
katkı sunmasını diliyor, Genel Kurulun siz değerli üyelerini saygıyla
selamlıyorum. (MHP sıralarından alkışlar) 
BAŞKAN –
Teşekkür ederim Sayın Aksu. 
Cumhuriyet Halk
Partisi Grubu adına Balıkesir Milletvekili Sayın Mehmet Tüm konuşacaklar. 
Buyurun Sayın
Tüm. (CHP sıralarından alkışlar) 
CHP GRUBU ADINA
MEHMET TÜM (Balıkesir) – Sayın Başkan, değerli milletvekilleri; 2018 bütçesinde
“Denge” üzerinde söz almış bulunuyorum, hepinizi saygıyla selamlıyorum. 
Bundan otuz
dokuz yıl öne Maraş’ta tarihimizin en vahşi katliamlarından biri yaşandı. 120
yurttaşımız acımasızca öldürüldü, 400 yurttaşımız yaralandı. Bu katliamda
çocuklar, hamile kadınlar, 90 yaşındaki insanlar acımasızca katledildi. Bu
katliamda yitirdiğimiz canları bir kez daha burada saygıyla anıyorum. Aradan
tam otuz dokuz yıl geçmesine rağmen bu katliamla hiçbir şekilde yüzleşilmedi.
Alevilerin acıları o günden bu yana dinmedi. Bugün de Maraş Valiliğinin anma
etkinliğini yasaklaması bu acıları daha da derinleştirdi. Bu yasağı asla kabul
etmiyoruz. Buna izin vermeyen anlayışı şiddetle kınıyorum. 
Değerli
milletvekilleri, Genel Kurulda iki haftadan beri bütçe tasarısını konuşuyoruz.
80 milyon yurttaşımız işçisiyle, esnaf ve emeklisiyle sadece bu bütçenin
kendileri için ne ifade ettiğini merak ediyorlar. Sizin burada “Bütçe artıyor.”
veya “Ekonomi büyüyor.” sözleriniz halkımıza hiç inandırıcı gelmiyor. “Ekonomi
yüzde 11 büyüdü.” diyorsunuz ama halkın ekonomisi büyüdü mü? Hayır. Ekonomik
büyüme emeklinin geçim derdini çözdü mü? Hayır. İşçiler, emekçiler, esnaflar,
köylüler geleceğe güvenle bakabiliyor mu? Hayır. Bu bütçe 80 milyon vatandaşın
değil, yandaşın, rantçının, faizcinin, tefecinin bütçesidir. Biz bunu gayet iyi
biliyoruz. 
Değerli
milletvekilleri, konumuz denge olduğu için burada asıl vatandaşın cebindeki
dengeyi konuşmak zorundayız. Halkımız gittikçe daha da yoksullaşıyor.
TÜRK-İŞ’in rakamlarına göre kasım ayındaki açlık sınırı 1.567 liraya, yoksulluk
sınırı ise 5.105 liraya çıktı. Ülkemizde 7 milyon asgari ücretli açlık
sınırının altında yaşıyor. İnsanlar temel ihtiyaçlarını bile karşılayamıyorlar.
İnsanlar bir bankanın kartıyla diğer bankanın borcunu kapatıyor. “16 Nisan
referandumunda ‘evet’ çıkarsa ekonomi şaha kalkacak.” demiştiniz. Şimdi
enflasyon oranları yüzde 17’leri geçti. İşsizlik durmadan artıyor. Torba
yasayla gıdadan enerjiye kadar tüm tüketim kalemlerine zam yapıldı. Gelir
vergisine zam yapıldı, kiralar arttı. İletişim vergileri 2 katına çıktı.
Dolardaki artış vatandaşı etkilemiyor diyorsunuz ama dolar artınca benzin,
ulaşım, doğal gaz fiyatları arttı, dışarıdan ithal edilen her şeye zam geldi.
“Ekonomimiz coştu.” diyorsunuz ama halkın ekonomisi kan ağlıyor. Ülkede hiç
kimsenin iş güvencesi yoktur. Şimdi taşeron işçilere kadro sözü verip onları
seçim için kandırmaya çalışıyorsunuz. Artık sizin bu yalanlarınıza hiç kimse
inanmıyor.
Değerli
milletvekilleri, bütçedeki gelirin en önemli ayağı vergilerdir. “Millî
güvenlik” dediniz, vergilere zam yaptınız; “Savunma harcamaları var.” dediniz,
vergileri artırdınız; “millî mesele” dediniz, yeni vergiler çıkardınız. Bu
vergilerle sarayın örtülü ödeneğini sürekli artırdınız. Buradan sizlere
soruyorum: Cumhurbaşkanlığına ve Başbakanlığa kaç defa ek ödenek çıkardınız?
Saraya para yetmedi diye bu yıl sarayın örtülü ödeneğini kaç defa artırdınız?
Saraya bu kadar cömert olup açlık sınırının altında yaşayan milyonlarca insana
neden bu kadar cimri davranıyorsunuz? (CHP sıralarından alkışlar) 
BÜLENT TURAN
(Çanakkale) – Hiç öyle değil ama.
MEHMET TÜM
(Devamla) - Bir taraftan fakir fukaradan topladığınız vergileri örtülü
ödeneklere, gizli hizmet giderlerine aktarıyorsunuz, diğer taraftan ÖTV, KDV,
MTV, ÖTV’nin KDV’siyle, maaş kesintileriyle halkımızı perişan ediyorsunuz. 
Değerli
milletvekilleri, bu bütçe tasarısında adalet yok, eşitlik yok, vicdan yok,
denge yoktur; içinde bulunduğumuz bu tablo bir utanç tablosudur. Bu bütçe
vatandaşa denge değil, vatandaşın tüm dengesini bozan bir bütçedir. Emekliler
hastaneye gidemiyor, 14 kalemden fazla kesinti yapılıyor. Çiftçi mazot ve gübre
fiyatından dolayı üretim yapamıyor, her şey dışarıdan ithal ediliyor. Yerli
üretici onlarca vergi altında eziliyor ve yok ediliyor ama AKP iktidarı olarak
sizler işinizi çok iyi biliyorsunuz, bu anlamda sizi kutluyorum. Vergi
cennetlerine milyonlarca dolar vergi kaçırıyorsunuz, bir de utanmadan yerli ve
millî olmaktan söz ediyorsunuz. (CHP sıralarından alkışlar) 
Değerli
milletvekilleri, 80 milyonluk ülkenin vergileri yandaşa, rantçıya, faizciye,
tek adamın harcamalarına ve lüks araçlarına gidiyor. Hesap sorduğumuzda AKP’nin
Genel Başkanı bizlere “Ana ihanet partisi ülkeye yaptıklarımın hiçbirini
görmüyor.” diyor. Biz ülkeye yaptıklarını çok iyi görüyor ve biliyoruz. Asıl
ihanet, 80 milyonu yoksullaştırıp Man Adası’na vergi kaçırmaktır; asıl ihanet,
İranlı bir sahtekârdan rüşvet alıp ülkemizin itibarını beş para etmektir; asıl
ihanet, ülkeyi parsel parsel teröre, rantçıya, yandaşa peşkeş çekmektir... (CHP
sıralarından alkışlar) …asıl ihanet, ormanlarımızı, derelerimizi, doğamızı
millete küfredenlere teslim etmektir; asıl ihanet, FETÖ’yü bu ülkenin başına
bela etmektir…
BÜLENT TURAN
(Çanakkale) – Sahip çıkmaktır, sahip. 
MEHMET TÜM
(Devamla) - …devletin tüm kurumlarını, orduyu, yargıyı FETÖ’ye teslim etmektir;
asıl ihanet, FETÖ ne istediyse hepsini vermektir. Kimin ihanet içinde olduğunu
halkımız çok iyi biliyor. 
Değerli
milletvekillerim, sizlere bir ihanet örneği daha anlatacağım, sabredin. Diyanet
İşleri Başkanlığı geçtiğimiz gün “Millî piyango haramdır.” diye bir açıklama
yaptı. Diyanet İşlerinin bütçesi 12 bakanlıktan daha fazladır ama bütçeden bu
kadar pay alıp yaptıkları tek şey saray fetvacılığıdır. 
BÜLENT TURAN
(Çanakkale) – Çok ayıp çok.
MEHMET TÜM
(Devamla) - Diyanetin bütçesi her yıl katlanarak artıyor ama yetmiyor, 2018’de
tam 1 milyar lira daha artış yapılıyor. Şimdi buradan soruyorum: Ülkede… 
BÜLENT TURAN
(Çanakkale) – Bunlar bizim kurumlarımız. 
SALİH CORA
(Trabzon) – Provakatif bir konuşma yapıyorsun. 
MEHMET TÜM
(Devamla) - Dinle, dinle, şimdi soruyorum, önce buna cevap ver. 
SALİH CORA
(Trabzon) – Meclisin insicamını bozuyorsunuz. Sayın Tüm, geriyorsunuz ortamı
geriyorsunuz. 
MEHMET TÜM
(Devamla) - Ülkede başka dert kalmamış gibi utanmadan çıkıp millî piyangoya,
lotoya haram diyorsunuz. Ülkemizde bu kadar yoksul ve işsiz varken iktidarın
milyonlarca lira vergi kaçırmasına neden haram demiyorsunuz? 80 milyondan vergi
alan bir kurum olarak neden bir kez bile rüşvet, hırsızlık, yolsuzluk haram
demiyorsunuz? Çocuklara tecavüz edilirken, kızlarımız yurtlarda yanarken bir
kere bile neden yazıktır, günahtır demediniz?
BÜLENT TURAN
(Çanakkale) – Yakışmadı size bu.
MEHMET TÜM (Devamla)
- Kadın cinayetleri, iş cinayetlerine fıtrat denirken bir kelime bile
etmediniz. FETÖ din yalanlarıyla insanları kandırırken neden tek bir kelime
söylemediniz? (CHP sıralarından alkışlar) Şimdi, “Millî piyango haram.”
diyorsunuz. 80 milyondan vergi alıp sadece tek adam propagandası yapan TRT’nin
aldığı vergiler sizce helal midir? Millî piyango haram da milyonlarca Alevi’den
Diyanete giden vergiler sizce helal midir? Alevilerden aldığınız vergileri
sadece tek bir mezhebin hizmetine aktarmanız sizce helal midir?
MALİYE BAKANI
NACİ AĞBAL (Bayburt) – İnsanları mezheplere mi bölüyorsun? Bu nasıl bir
anlayış?
MEHMET TÜM
(Devamla) - Sayın Bakan, size söylüyorum: Aleviler, ödedikleri vergileri
sizlere asla helal etmiyorlar. Hâlen bu insanları eşit yurttaş olarak
görmüyorsunuz, görmek zorundasınız.
MALİYE BAKANI
NACİ AĞBAL (Bayburt) – Bu hastalıklı bir anlayış.
İLYAS ŞEKER
(Kocaeli) – Söylediklerine CHP bile inanmıyor, kendi grubun bile inanmıyor
söylediklerine. 
MEHMET TÜM
(Devamla) - Değerli milletvekilleri, ülkede tarımı, hayvancılığı, esnaflığı
bitirdiniz -sabredin- milyonlarca insan işsiz durumda, iş bulamıyor. Aralık ayı
itibarıyla gerçek işsizlik 5 milyonu aşmış durumdadır. Arkadaşlar her 5 gençten
2’si işsizdir. Üstelik bunların çoğu da diplomalı gençlerimizdir. Ne yazık ki
diplomalılar işsizlikten, ekonomik sıkıntıdan intihar ederken diplomasız
adamların ülke yönettiği, vergi cennetlerine milyonları kaçırdığı bir ülkede
yaşıyoruz.
SALİH CORA
(Trabzon) – Siz de rezidanslarda oturun, öyle mi?
MEHMET TÜM
(Devamla) – Bu bütçede yer vermediğiniz işsiz gençlerimiz bu yaptıklarınızı
asla unutmayacaklardır. Halkımıza yaşattığınız bu ekonomik krizin faturasını
önümüzdeki seçimlerde mutlaka ödeyeceksiniz.
Değerli
milletvekilleri, bir ülkede ekonomik kriz derinleştikçe siyasi kriz de o oranda
derinleşir. OHAL bahanesiyle halkımızı korku ve baskı politikalarıyla idare
ediyorsunuz. Buna rağmen, saray rejimine karşı insanlar korkusuzca yaşamın her
alanında direniyorlar ve direnmeye devam edecekler. (CHP sıralarından alkışlar)
SALİH CORA
(Trabzon) – Anca direnirsiniz.
MEHMET TÜM
(Devamla) – Değerli arkadaşlar, Nuriye Gülmen ve Semih Özakça iki yüz seksen
gündür açlık grevine devam ediyor, işlerine geri dönmek istiyorlar. Bu 2 insanı
önce işten attınız, olmadı; sonra hapse attınız, yine olmadı; şimdi, bu
insanları OHAL Komisyonuyla uyarıyor, ölüme terk ediyorsunuz. Sizlerde hiçbir
vicdan ve adalet duygusu yok mudur? Unutmayın ki haklı olan er geç
kazanacaktır. Korkuyla, baskıyla, sindirmeyle “ekonomimiz coşuyor” yalanlarıyla
asla kimseyi kandıramazsınız ve asla iktidarda da kalamazsınız. 
SALİH CORA
(Trabzon) – Yerli araba yapıyoruz, yerli araba.
MEHMET TÜM
(Devamla) – Bu bütçe adaleti, eşitliği, ekonomik refahı içermiyor. 
SALİH CORA
(Trabzon) – On beş yıldır seçim kaybediyorsunuz, yine çıktın konuşuyorsun.
Sandıkta yaşadığınız hezimetleri anlat.
MEHMET TÜM
(Devamla) – Biz Cumhuriyet Halk Partisi olarak bu saray bütçesine tümden,
sonuna kadar “Hayır.” diyoruz. Biz rant değil, halk için bütçe istiyoruz.
SALİH CORA
(Trabzon) – Kaç seçim kaybettiniz Mehmet Bey ya? “Ülkeyi mahvettiniz.” diyorsun
ama seçim üstüne seçim kaybettiniz.
MEHMET TÜM
(Devamla) – Konuşmamı Adnan Yücel’in bir dörtlüğüyle bitirmek istiyorum:
“Düşlerin sonsuza koştuğu yerde/Sabrın çiçeklerini açtığı yerde/Asla kapanmaz
yaşanan defter/Çünkü tarihin en güzel yerinde/Son sözü hep direnenler söyler.”
(CHP sıralarından alkışlar)
Anladınız mı? 
SALİH CORA
(Trabzon) – Direnin hadi bakalım.
MEHMET TÜM
(Devamla) – Anladınız mı arkadaşlar? 
ŞİRİN ÜNAL
(İstanbul) – Biz milletin bütçesini yapıyoruz, milletin.
MEHMET TÜM
(Devamla) – Anladınız mı?
SALİH CORA
(Trabzon) – Direne direne kaybediyorsunuz.
MEHMET TÜM
(Balıkesir) – Dokundu mu? Ne oldu sana ya, acıttı mı seni? Biraz acıtsın canım,
bu kadar insan perişanken biraz seni acıtsın yani kusura bakma.
BAŞKAN – Sayın
Tüm, konuşmanızı bitirdiniz, lütfen yerinize geçer misiniz. Lütfen... 
İLYAS ŞEKER
(Kocaeli) – CHP bile inanmadı söylediklerine be, atış az geldi.
BAŞKAN – Buyurun
Sayın Turan.
BÜLENT TURAN
(Çanakkale) – Sayın Başkan, çok ayrıştırmacı bir dil kullandı sayın hatip.
İspatlanamayan bir sürü iddiayı tekrar tekrar cevapladığımız hâlde sanki
cevaplamamışız gibi tekrar iddia etti.
TANJU ÖZCAN
(Bolu) – Bu nasıl bir sataşma isteği?
BÜLENT TURAN
(Çanakkale) – Bu ayrımcılığı körükleyen, kurumları tahkir eden dili kınıyoruz.
(AK PARTİ sıralarından alkışlar)
BAŞKAN –
Teşekkür ederim.
MEHMET TÜM
(Balıkesir) – Sataşma var Sayın Başkan.
BAŞKAN – Sataşma
filan yok.
MEHMET TÜM
(Balıkesir) – Hemen cevap vereceğim. Tabii ya, kınıyor beni. 
BAŞKAN
– Sataşma yok. 
MEHMET TÜM
(Balıkesir) – Kınıyor… Sataşma var burada. 
BAŞKAN – E,
kınamasın mı, onu da mı yapmasın yani? Lütfen…
MEHMET TÜM
(Balıkesir) – Bundan iyi sataşma mı olur ya? Olur mu öyle şey?
BÜLENT TURAN
(Çanakkale) – Katılacak mıyız bu tahkir edici dile Sayın Başkan? 
BAŞKAN – Buyurun
Sayın Kılıç, Kahramanmaraş Milletvekili. 
MEHMET TÜM
(Balıkesir) – Söz hakkımı kullanmam lazım. 
BAŞKAN – Sayın
Tüm, lütfen yerinize geçin. 
MEHMET TÜM
(Balıkesir) – Geçiyorum ama söz hakkı istiyorum. 
SALİH CORA
(Trabzon) – Kaba ve kırıcı konuştu. 
VI.- AÇIKLAMALAR (Devam)
17.- Kahramanmaraş Milletvekili İmran Kılıç’ın, 1978
Kahramanmaraş olaylarının dış ve iç provokatörlerin tezgâhladığı bir oyun
olduğuna ve yeni olaylara fırsat vermemek için 2011’den itibaren yıl dönümü
toplantılarına izin verilmediğine ilişkin açıklaması
İMRAN KILIÇ
(Kahramanmaraş) – Sayın Başkanım, değerli milletvekilleri; Kahramanmaraş,
geçmişte de, günümüzde de huzur ve kardeşliğin kentidir. Hep beraber, Aleviler,
Sünniler, Kürtler, Türkler, Araplar, Çerkezler, Çeçenler kardeşane
yaşamaktayız. Kahramanmaraş olayları, dış ve iç provokatörlerin tezgâhladığı ve
ülkemizi bilinçli ve görünür bir darbeye götüren bir oyundur. Nitekim, Kenan
Evren’in tabiriyle oyunlar olgunlaşınca darbe gerçekleşmiştir. Bu olaylardan
Alevi, Sünni bütün hemşehrilerimiz, hepimiz büyük zararlar görmüşüzdür.
Olayların yıl dönümünü bahane ederek yeni oyunlar tertiplemek isteyenlere
fırsat vermemek için 2011 yılından beri bu yıl dönümü toplantısına izin verilmemektedir.
Nitekim, ilimizdeki 84 sivil toplum örgütünün ortak yayınladığı bildiride de
düzenlenmek istenen bu toplantıların yeni provokasyonlara yol açabileceği
endişesi ortaya konulmuştur.
(Mikrofon
otomatik cihaz tarafından kapatıldı) 
BAŞKAN – Teşekkür
ederim Sayın Kılıç. 
TANJU ÖZCAN
(Bolu) – Efendim, Kenan Evren’le ilgili söyledikleri…
MEHMET TÜM
(Balıkesir) – Sayın Başkan…
ÖZGÜR ÖZEL
(Manisa) – Sayın Başkan…
BAŞKAN – Size
vereyim sözü, bu konuyla ilgili konuşacaksınız, sizi dinleyeyim Sayın Özel. 
ÖZGÜR ÖZEL
(Manisa) – Sayın Başkan, bu konuyla ilgili şöyle bir durum var: Hatibimiz bir
konuşma yaptı, Adalet ve Kalkınma Partisinin sayın grup başkan vekili de “İşte
ispatlanamaz iddialar…” diye başlayıp, birçok şeyi sıralayıp ardından da
kendisini kınadı. Şimdi, cevap hakkını kürsüden kullandırmama konusundaki
takdirinize bir şey demem ama seçmenin önünde, vatandaşın gözünde Sayın Bülent
Turan’ın ifadelerinden sonra Sayın Tüm’e bir açıklama hakkı vermeniz gerekir.
Onun için yerinden 60’a göre pek kısa bir söz talep ediyor. 
BÜLENT TURAN
(Çanakkale) – Sonra bize de vermeniz gerekir. Olur mu böyle bir usul Sayın
Başkan? 
BAŞKAN – Şimdi,
bakın…
ÖZGÜR ÖZEL
(Manisa) – Çünkü bir itham var ortada. “İspatlanamaz şeyler söyledi.” diyor,
“Kurumları aşağıladı.” diyor, “Bilmem ne yaptı.” diyor. Normalde…
İLYAS ŞEKER
(Kocaeli) – İthamı yapan karşı taraf ya. İthamı yapan o, kendisi zaten.
BAŞKAN – Hayır,
“Ayrımcı bir dil kullandı.” dedi ve kınadı. 
BÜLENT TURAN
(Çanakkale) – Gündeme devam edelim Sayın Başkanım. 
SALİH CORA
(Trabzon) – Tutanağını bir incelesenize Sayın Başkan ya. Böyle bir şey olabilir
mi ya? 
BAŞKAN –
Kınamadan dolayı sataşma nedeniyle söz vermem, mümkün değil. Kınamak, sataşma
demek değildir. 
ÖZGÜR ÖZEL
(Manisa) – Sataşmadan söz vermediniz, bu konuda da takdirinize bir şey
demiyorum ama bu konuda hiç olmazsa bir açıklama hakkına saygı göstermelisiniz.

BAŞKAN – Peki,
bir dakika, yerinden…
SALİH CORA
(Trabzon) – Özür için açıklama yapsın. 
ÖZGÜR ÖZEL
(Manisa) – Ya, yok artık. 
SALİH CORA
(Trabzon) – Özür dilesin.
BAŞKAN –
Buyurun.
18.- Balıkesir Milletvekili Mehmet Tüm’ün, Çanakkale
Milletvekili Bülent Turan’ın yerinden sarf ettiği bazı ifadelerine ilişkin
açıklaması
MEHMET TÜM
(Balıkesir) – Değerli arkadaşlar, tabii, gerçekler acıdır. Anlıyorum ki benim konuşmam
arkadaşları rahatsız etmiştir ama benim niyetim kimseyi rahatsız etmek değil,
bu ülkenin gerçeklerini dile getirmektir. 
Bu ülkede 15-20
milyon Alevi yurttaşımız var. Alevilerin inanç yeri cemevidir. Bu iktidar
tarafından Aleviler yurttaş olarak görülmüyor. Bu nedenden dolayı, tarih
boyunca Sivas’ta, Maraş’ta bu Aleviler hedef gösterildi ve katledildiler. 
Diyoruz ki: Bu
Alevileri Çorum’da… Bu Alevileri yurttaş gördüğünüz takdirde bu toplumda bir
barış sağlanır. Ama hâlen bugünlerde de Malatya’da, Türkiye’nin değişik
yerlerinde Alevi evlerine işaret konuluyor. Aleviler bu ülkede barış içinde,
birlikte yaşamak istiyorlar. 
Bugün soruyorum:
Aleviler şu anda askerlik yapmıyor mu, vergi vermiyor mu? Peki, Aleviler “İnanç
yerimiz cemevi.” dediğine göre, niye kabul etmiyorsunuz, niye yok sayıyorsunuz?
Peki, Aleviler bu verdiği vergileri size helal eder mi? Size tabii helal
etmezler. 
(Mikrofon
otomatik cihaz tarafından kapatıldı) 
MEHMET TÜM
(Balıkesir) – Size haram ederler. 
BAŞKAN – Şimdi,
Sayın Tüm, haklısınız yani şöyle haklısınız…
MEHMET TÜM
(Balıkesir) – Hep itiraz ediyorlar, önce bu söylediklerime itiraz etsinler. 
BAŞKAN – Söz
almakta haklısınız, söylediklerinizde değil. 
MEHMET TÜM
(Balıkesir) – Kalksın, söylesinler. 
BAŞKAN – Bu
ayrıştırıcı dili kullanmamak gerekiyor.
MEHMET TÜM
(Balıkesir) – Ayrıştıran, bakın, iktidarın kendisidir. BAŞKAN – Alevilerin
yurttaş olmadığına dair bir beyanı buradan… 
MEHMET TÜM
(Balıkesir) – Bakın, bakın, iktidarda bir tane Alevi vali yoktur, bir bakan
yok, bir müsteşar yok.
BAŞKAN – Bakın,
ben sizi dinledim, hiç sesimi çıkarmadan dinledim.
MEHMET TÜM
(Balıkesir) – Ayrıştıran sizsiniz ya! Allah aşkına!
BAŞKAN – Siz de
şimdi oturun beni dinleyin.
SALİH CORA
(Trabzon) – Yurttaş olmasan burada ne işin var ya? Burada ne işin var o zaman?
Yurttaşsın, buradasın.
TANJU ÖZCAN
(Bolu) – Sen mi getirdin adamı? Halk seçti canım, Allah Allah! 
SALİH CORA
(Trabzon) – E, tamam, halk seçti. 
TANJU ÖZCAN
(Bolu) – Ön seçimle geldi adam ya.
SALİH CORA
(Trabzon) – Demek ki eşit haklara sahibiz. 
BAŞKAN – Bu
ülkede -her zaman söylüyoruz- etnik kökeni, dinî inancı ne olursa olsun
hepimizin amacı kardeşçe yaşamaktır ama “Alevileri yurttaş olarak
görmüyorsunuz.” ithamı sakıncalı bir itham.
SALİH CORA
(Trabzon) – Çok ağır bir ifade.
İSMET UÇMA (İstanbul)
– Kabul edilemez Başkan.
BAŞKAN – Bunun
hiçbir yerde telaffuz edilmemesi gerekiyor, lütfen… 
BÜLENT TURAN
(Çanakkale) – Sayın Başkan…
MEHMET TÜM
(Balıkesir) – Görüyorsanız, inanç yerini takdir edin.
BAŞKAN – Lütfen…

BÜLENT TURAN
(Çanakkale) – Sayın Başkan…
BAŞKAN – Buyurun
Sayın Turan. 
MEHMET TÜM
(Balıkesir) – Bakın, Diyanet İşleri Başkanlığı bütçesinde Alevilerin payı yok
mudur?
BÜLENT TURAN
(Çanakkale) – Çok üzülerek, şaşırarak…
MEHMET TÜM
(Balıkesir) – Alevilerin payı yok mudur bu bütçede?
BAŞKAN – Yani,
ben bu sözünüzü geri almanızı beklerim sizden, gerçekten. 
MEHMET TÜM
(Balıkesir) – Neden alacağım?
BÜLENT TURAN
(Çanakkale) – Sayın Başkan…
BAŞKAN –
Buyurun. 
MEHMET TÜM
(Balıkesir) – Aleviler yıllardan beri eşit yurttaş olmak için mücadele veriyorlar.
Niye geri alacağım? 
BÜLENT TURAN
(Çanakkale) – Sayın Başkan…
BAŞKAN – Sayın
Tüm, bakın, biraz saygılı olun.
MEHMET TÜM
(Balıkesir) – Yalan mı bu söylediğim? 
BAŞKAN – Ben
konuşurken konuştunuz…
MEHMET TÜM
(Balıkesir) – Hayır, yalan mı bu söylediğim?
BAŞKAN – …Sayın
Turan konuşurken konuşuyorsunuz; bir müsaade edin, diğerlerinin söz hakkına
saygılı olun lütfen. 
ÖZGÜR ÖZEL
(Manisa) – Sayın Başkan, İç Tüzük 64’ü de hatırlatarak, bu konuda söylenecek
bir söz varsa bunu grup başkan vekiline bırakalım, daha doğru. 
BAŞKAN – Ben İç
Tüzük’ün 64’üncü, Anayasa’nın 94’üncü maddesinin ne olduğunu biliyorum. Bu konu
hassas bir konu.
ÖZGÜR ÖZEL
(Manisa) – Sayın Başkan…
BAŞKAN – Ben
konuşmacınıza cevap vermiyorum. 
ÖZGÜR ÖZEL
(Manisa) – Eski bir tartışmayı yeniden yapmayalım, cevap verebilecek durumdadır
Adalet ve Kalkınma Partisi Grup Başkan Vekili.
BAŞKAN – Ama
burada Türkiye Büyük Millet Meclisini yöneten bir Meclis Başkan Vekili olarak
yurttaşlar arasında bir ayrım varmış gibi bir konuşmanın yapılmasını doğru
görmüyorum, bunu da ihtar etmek benim görevim içindedir, lütfen…
ÖZGÜR ÖZEL
(Manisa) – Sayın Başkanım, bunun altını çizmek gerekiyorsa bunu AKP Grup Başkan
Vekili yapacak. 
MEHMET TÜM
(Balıkesir) – Siz beraber bu ülkede yaşamıyor musunuz? Komşunuz yok mu hiç?
Burada yaşamıyorsunuz galiba. 
BAŞKAN – Buyurun
Sayın Turan.
BÜLENT TURAN
(Çanakkale) – Sayın Başkan, öncelikle, az önceki konuşmacının iddialarını
üzülerek, şaşırarak dinledik.
TANJU ÖZCAN
(Bolu) – Neyine şaşırdın? 
MEHMET TÜM
(Balıkesir) – Ya, şaşıracak ne var?
BÜLENT TURAN
(Çanakkale) – On beş yıldan beri bu ülkede giyimden, kuşamdan, mezhepten,
dinden, o memleketten, bu memleketten, nereden olursa olsun…
MEHMET TÜM
(Balıkesir) – Ya, Diyanette bir tane odacı var mı, Diyanet İşleri Başkanlığında
bir odacı var mı, söyler misin?
ERKAN AKÇAY
(Manisa) – Niye on beş yılı savunuyorsun, cumhuriyetin tarihini savun.
BÜLENT TURAN
(Çanakkale) –…80 milyonun kardeşliği için nasıl bedel ödediğimizi, nasıl risk
aldığımızı herkes biliyor. Dolayısıyla sadece Aleviler değil, hangi inanç
grubundan olursa olsun, 80 milyonun kardeş olduğunu, bir ve eşit olduğumuzu
ifade etmek istiyorum. Bu konunun bu üslupla dile getirilmesini de şaşkınlıkla
izliyorum. Bunun hiç kimsenin yürüyüşüne, partisine, ülkesine fayda sağlamayan
bir üslup olduğunu düşünüyorum.
AHMET YILDIRIM
(Muş) – Norveç’te mi?
BÜLENT TURAN
(Çanakkale) – Bizim kardeşliği pekiştiren millet olmamız lazım.
MEHMET TÜM
(Balıkesir) – Kardeşsen eğer eşit yurttaşlık sağlayacaksın, eşit vatandaşlık. 
BÜLENT TURAN
(Çanakkale) – Bizim farklılıklarımızı, bu millet içerisinde bir ve beraber
olduğumuzu vurgulayan bir dil kullanmamız lazım. 
MEHMET TÜM
(Balıkesir) – Kardeşini tanıyacaksın; inancını, mezhebini tanıyacaksın. 
BÜLENT TURAN
(Çanakkale) – Şu an beni dinlemeden, sadece bağıran dilin diktatöryal bir dil
olduğunu, bu yürüyüşe engel olduğunu ifade etmek istiyorum. (AK PARTİ
sıralarından alkışlar)
MEHMET TÜM
(Balıkesir) – Kardeşinin cemevini niye ibadethane olarak kabul etmiyorsun?
Diğer kardeşin seni tanıyor. 
BAŞKAN – Teşekkür
ederim. 
ÖZGÜR ÖZEL
(Manisa) – Sayın Başkan, ben de bu konuda son olarak grubumuz adına şunu
söyleyeyim: Şimdi, iktidar partisinin bunları böyle söylemesi “Biz öyle
düşünmüyoruz.” demesi önemlidir ama “İyi insanım.” demekle iyi insan olunmaz.
Ama iyi insan olsanız da iyi insan olmak yetmez, adil biri olmak lazım. Ama
adil olmak, adil olduğunuzu söylemek de yetmez, karşınızdakinin adaletinize
inanıyor, güveniyor olması lazım. Toplumun bir kesimi, o kesimi temsil eden
birisi çıkıp da “Biz ayrımcılığa uğruyoruz, inancımıza saygı gösterilmiyor.
Bizden alınan vergiler ile birilerinden alınan vergiler bir havuzda toplandığı
hâlde, sadece bir inanç grubuna hizmet ediliyor.” diyorsa ve “Biz bundan
ayrımcılığa tabi tutuluyoruz.” diyorsa “Biz böyle bir ayrımcılık yapmıyoruz.”
demek önemli değil, muhatabınızın bunu böyle hissetmediğini bilmeniz lazım. Bu
yüzünüze söylenmiştir. İktidar olarak bundan ders almak başka bir şeydir. Ders
almayacağını gösteren “Hayır, biz öyle değiliz, böyleyiz.” demek. Algı budur.
Hizmet ettiğiniz toplumun önemli bir kesimi kendini böyle hissediyorsa
konuşmayı burada böyle yapmak yerine bunu değerlendirip doğrularını yapmak
gerekiyor. 
Teşekkür
ediyorum. (CHP sıralarından alkışlar) 
BÜLENT
TURAN (İstanbul) – Usul ekonomisi gereği söz almıyorum Sayın Başkan.
BAŞKAN
– Teşekkür ederim.
Sayın
Özel, size de şunu söyleyeyim: İfade etmekte kullanılan dilden dile fark
vardır. Siz gayet net bir şekilde ifade ettiniz ama bazı ifadeler insana ister
istemez bazı açıklamaları yapma gereğini hissettiriyor. Ben bu açıklamanızdan
dolayı da size teşekkür ediyorum.
IV.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı
(1/887) ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu
Tasarısı (1/861), 2016 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2016 Yılı Genel Uygunluk Bildiriminin, 2016 Yılı Dış
Denetim Genel Değerlendirme Raporunun ve 6085 Sayılı Sayıştay Kanunu Uyarınca
Hazırlanan 174 Adet Kamu İdaresine Ait Sayıştay Denetim Raporunun Sunulduğuna
İlişkin Sayıştay Başkanlığı Tezkeresi (3/1187), 6085 Sayılı Sayıştay Kanunu
Uyarınca Hazırlanan 2016 Yılı Faaliyet Genel Değerlendirme Raporunun ve 2016
Yılı Mali İstatistikleri Değerlendirme Raporu ile 2016 Yılı Kalkınma Ajansları
Genel Denetim Raporunun Sunulduğuna İlişkin Sayıştay Başkanlığı Tezkeresi
(3/1188) ile Plan ve Bütçe Komisyonu Raporu (S.Sayısı: 504) (Devam)
BAŞKAN
- Evet, Halkların Demokratik Partisi Grubu adına Mardin Milletvekili Sayın Ali
Atalan konuşacak. 
Buyurun
Sayın Atalan. (HDP sıralarından alkışlar) 
HDP
GRUBU ADINA ALİ ATALAN (Mardin) – Sayın Başkan, değerli milletvekilleri; Genel
Kurulu ve özellikle esaret altında tutulan, başta Eş Genel Başkanlarımız
Selahattin Demirtaş ve Figen Yüksekdağ olmak üzere, cezaevinde bulunan tüm
seçilmişleri buradan saygıyla selamlıyorum.
Değerli
arkadaşlar, izninizle öncelikle genelgeçer bir ilkeye, bir esasa işaret etmek
istiyorum. Malumunuz, demokratik rejimlerde yönetim erki meşruiyetini hukuktan,
halktan ve genel kabul gören evrensel değerler sisteminden almaktadır.
Unutmayalım ki -özellikle AKP’li milletvekilleri unutmasın- Roma İmparatorluğu
gibi büyük bir imparatorluğun çöküşüne ve parçalanmasına sebep olan temel
etkenlerden biri değerler sisteminin büsbütün çöküşü olmuştur yani dışarıdan
kendisine karşı verilen herhangi bir savaş sonucunda yenilmemiş, dağılmamıştır;
tamamen içeriden yönetim aygıtının ahlaki, moral çöküşü onun yapısal ve
sistemsel sonunu getirmiştir. İnsanlık tarihi bunun gibi sayısız nice
örneklerle doludur. 
Çok
samimi olarak söyleyeyim ki iki gün önce Avrupa Birliği Bakanı Sayın Ömer
Çelik’in burada çok yorgun ve çaresizlik içinde olduğu izlenimini edindim.
Çünkü açık ve aleni olarak değerler sisteminde bir çöküşü yaşayan egemen
Hükûmet anlayışını savunur gibi görünüyordu ama savunamıyordu. Zira kendisi,
vaziyeti belki hepimizden daha iyi görüyor ama dile getirmekten imtina ediyor.
Bir
kez daha hatırlatmakta yarar var. Bizim de bağlı olduğumuzu iddia ettiğimiz
Avrupa’nın bir değerler sistemi var. Hukukun üstünlüğü, demokrasi, adalet,
özgürlük, eşitlik, dayanışma, çoğulculuk, hoşgörü vesaire gibi normlardan
oluşan bir yapıdır bu. Bunlardan hangisini mevcut durumda tamamen icra
ediyoruz, söyler misiniz? Bizce hiçbirini. Sayın Çelik, var olan kendi
felsefik, semantik kabiliyetini de zorlayarak kendi Hükûmetinin dış
politikasını savunmaya çalışıyor ve öylelikle fasılların açılması gerektiğinden
bahsediyor. Bakın, sizin yönünüz ve ekseninizde esastan bir sapma var. Yolunuz
yol olmaktan çıkmış. Yaptığınız ile yapılması gerekenler arasında maalesef
uzlaşmaz bir çelişki ortaya çıkmıştır. Bunu bizce bilmek ve bilince çıkarmak
gerekiyor. AKP’nin değerler sistemi açısından yaşadığı bu çöküş süreci yaşamın
her alanına sirayet etmiştir. İnanın, AKP’lilerin yüzde 90’ı bu “dava” denilen
siyasete inanmıyor, anlam vermiyor, izah edemiyor.
Bakın, size
sayısız örneklerden ve burada yeterince dile getirilmediğini düşündüğüm
yerelden iki üç tane küçük örnek vereyim. Kısmen geçmişten de kaynaklı,
günümüzde yerelde halkın yaşadığı önemli spesifik sorunlardan biri arazi
sorunudur. Hatalı, eksik ve özensiz yapılan kadastro çalışmalarının ne gibi
mağduriyetlere sebep olduğu malumunuzdur. Mesela kendi arazisini tekrar satın
almak için o zor durumda bırakılan nice yurttaşlarımız var. Bu kişiler açık
artırma usulü ihaleye girmek zorunda bırakılıyor. Haksızlık sadece bununla
sınırlı değil. Bu durumdan kaynaklı bir arazi mafyası türemiştir. Arazi mafyası
toprağını tekrar almak isteyen gerçek hak sahiplerinden ihaleden çekilmek
şartıyla para istemekte ve insanlar ödemek zorunda bırakılmaktadır. 
Başka bir örnek
değerli arkadaşlar, Artvin’deki maden projesinin sahibi Cengiz Holdingin
faaliyetleridir. Bugüne kadar doğal dengeyi bozan projeleri dolayısıyla birçok
kez mahkemeye verilmiş ve çeşitli sivil toplum örgütleri tarafından protesto
edilmiş olan bir holdingdir. Cengiz Holdingin devraldığı Eti Bakır Anonim
Şirketi, Mardin Mazıdağı ilçesine bağlı dört yüz yıllık geçmişi olan Karataş
köyünü boşaltıp buradan maden çıkarmak istemektedir. Eti Bakır Anonim Şirketi
köy halkıyla görüşme yapmış, bir dönüm tapulu arazi için 4 bin Türk lirası
teklif etmiş, tepki gösteren köylülere de “İşinize gelirse satarsınız, işinize
gelmezse muhatabınız devlettir, biz devletten kiralamışız.” demişlerdir. Peki,
nasıl oluyor da bunlar bir miktar parayla köy halkını yerinden yurdundan etmeye
çalışıyorlar? Neye dayanarak, kime güvenerek böyle fütursuzca davranabiliyorlar?

Yine değerli
arkadaşlar, başka bir örnek vereyim: Kelhoki, Kuşçukuru köyü örneğinde olduğu
gibi, bir ay önce aynen burada izah etmeye çalıştığım gibi, bir Ezidi köyü
olarak bilinen Nusaybin’e bağlı Efşê yani Kaleli köyüyle ilgilidir. Meselenin
vahametini Mecliste bir ay önce -dediğim gibi- dile getirmiştim. Bakan bu
konuda Mardin Valisiyle görüşüyor, sanki hiçbir şey olmamış gibi, Nusaybin
Belediyesine atanan kayyum kalkıyor, yine atama usulüyle göreve getirdiği
birkaç sözde encümenle Ezidi yurttaşların kendi imkânlarıyla yapmaya çalıştığı
taziyeevi hakkında yıkım kararı çıkarıyor ve ceza veriyor. Avrupa’dan insanlar
kendi köylerine dönmesin diye önce köy sit alanı olarak ilan ediliyor ve
sonrasında bu yıkım ve ceza kararı çıkıyor. Hâlbuki söz konusu taziyeevi
yapılmadan önce kaymakam ve diğer ilgili kurumlarla görüşülmüş, onların onayı
alınarak bu taziyeevi inşa edilmişti. Ama, devreye gayrimeşru güçler giriyor,
yıkım kararı çıkarıyorlar. Bu nasıl bir hukuktur, bu nasıl bir vicdandır, nasıl
bir ahlak anlayışıdır? Ben şahsen anlam veremiyorum, anlam verebilen varsa
çıksın buyursun anlatsın. Mafyavari ve kirli olan bu ilişkiler bizce derhâl
ifşa edilmeli ve gerekli müdahale ivedilikle yapılmalıdır. 
Başka bir örnek
vermek istiyorum. Muhtemelen biliyorsunuzdur, geçen Feleknas Arkadaşımız da
dile getirdi, biz Ezidilerin önemli bayramlarından olan Ezda Bayramı geçen cuma
kutlandı. Bu vesileyle ben Midyat AFAD kampında bulunan Ezidileri ziyaret etmek
istedim, maalesef bütün çabalarıma rağmen kampa giremedim, insanların
bayramlarını kutlayamadım, onlarla bayramlaşma imkânı tanınmadı. İnananlar ve
inanmayanlar bütün bayramları kutsal sayarlar, addederler, burada herkesin
saygısı vardır. Yani, gerçekten anlamakta güçlük çektiğim, nasıl oluyor da
Ezidilerin yaşadığı bir AFAD kampında kaymakamlığı arıyoruz, AFAD Başkanlığını
arıyoruz, valiliği arıyoruz; kampın önünde ben kampa giremiyorum, insanların
bayramını kutlayamıyorum bir milletvekili olarak, hem üstelik bir Ezidi
milletvekili olarak. 
Değerli Başkan,
siz ve Hükûmet de buradayken bu tür sorunların çözümü için gerçekten, Meclisin
bilfiil görev alması ve aktif olması gerekiyor. 
Burada bu
beklenti ve umutla hepinizi saygıyla selamlıyor, teşekkür ediyorum. (HDP
sıralarından alkışlar) 
BAŞKAN –
Teşekkür ederim Sayın Atalan.
Sayın
milletvekilleri, birleşime otuz dakika ara veriyorum. 
Kapanma Saati : 19.11
BEŞİNCİ OTURUM
Açılma Saati:
19.59
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Mustafa AÇIKGÖZ (Nevşehir), Bülent ÖZ (Çanakkale)
-----0-----
BAŞKAN
– Sayın milletvekilleri, Türkiye Büyük Millet Meclisinin 43’üncü Birleşiminin
Beşinci Oturumunu açıyorum.
2018
Yılı Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz. 
Komisyon
yerinde. 
Hükûmet
yerinde. 
Şimdi,
şahsı adına Hatay Milletvekili Sayın Hacı Bayram Türkoğlu konuşacak. 
Buyurun
Sayın Türkoğlu. (AK PARTİ sıralarından alkışlar) 
HACI
BAYRAM TÜRKOĞLU (Hatay) – Sayın Başkan, değerli milletvekilleri; 2018 Yılı
Merkezi Yönetim Bütçe Kanunu Tasarısı’nın 3’üncü maddesi üzerinde şahsım adına
söz almış bulunmaktayım. Yüce heyetinizi saygıyla selamlıyorum. 
Değerli
milletvekilleri, 2018 yılı bütçesinde yine en büyük pay millî eğitime, sağlığa,
millî savunma ve millî güvenliğe ayrılmıştır. Yüksek teknolojiyle katma değeri
yüksek ürün imalatı esas hedeflerimizden birisidir. 2017 yılı içerisinde Kredi
Garanti Fonu kefaletiyle sanayici ve esnafımıza sağlanan 250 milyar Türk lirası
desteği can suyu olmuş, birimleri harekete geçirmiş, istihdam artmış, ihracatta
fark edilir büyüme yakalanmıştır. Üçüncü çeyrekteki büyüme bunun en büyük
göstergesidir. 2018 yılında da büyüme tahminlerimizin üzerinde bir kalkınma
hamlesi için desteklerimiz devam edecek. 2023’lerin hedefleri doğrultusunda
Türkiye’mizi, bölgesinde lider, dünyada en büyük on ülke arasına girdirmek için
çaba sarf edeceğiz. Yerli ve millî bir ekonomik seferberlikle geleceğin büyük
Türkiye’sini inşa yolunda gönül seferberliği içinde “Her şey Türkiye için”
yürek coşkusuyla çalışacağız. 
Küresel
gelişmelerin yanı sıra ülkemizde yaşanan 15 Temmuz hain işgal girişimine rağmen
ekonomimiz 2016 yılında yüzde 3,2 büyüdü. 2017’nin ilk çeyreğinde yüzde 5,2
gibi yüksek bir oranda büyüyen ekonomimiz, ikinci çeyrekte yüzde 5,1 büyümüş,
ayrıca üçüncü çeyrekte yüzde 11,1’lik büyümeyle Çin ve Brezilya’yı geride
bırakarak dünyanın gelişen en büyük ülkesi olmuştur. 15 Temmuz darbe girişimi
sonrası yaşanan ekonomik sıkıntıları aşmak adına AK PARTİ olarak birtakım
adımlar attık. Ekonomiyi canlandırmak için özellikle çeşitli vergi ve sosyal
güvenlik tedbirleri aldık, bazı mallarda KDV ve ÖTV oranlarını geçici olarak
düşürdük, tapu harçlarını indirdik, sosyal güvenlikle ilgili çok sayıda tedbir
aldık, turizmde irtifak bedelleri ve ecrimisil gibi bazı kamu gelirlerinin de
tahsilatını erteledik. Dolayısıyla bütçe gelirleri de olumsuz olarak biraz
etkilendi. Buna rağmen AK PARTİ Hükûmeti olarak ekonomiyi canlandırma ve büyüme
adına kamu yatırımlarında frene hiç basmadık, hatta abartı derecesinde yollara,
tünellere, havaalanlarına, millî savunmaya, çevre ve şehirciliğe, sağlığa,
turizme yapılan yatırımlar ve harcamalar tüm hızıyla devam etti. Türk lirasıyla
ticaret hacmimiz artmıştı. 2002’de dış ticaretimizin yüzde 0,6’sını TL’yle
yaparken bu yılın dokuz aylık döneminde yüzde 8,9 gibi bir oranda yaptık.
Ülkemiz, ürünlerinin yanı sıra sağlık hizmetlerini, bilgisayar oyunlarını,
dizilerini, sinema filmlerini, müteahhitlik ve teknik müşavirlik hizmetlerini,
yazılım ürünlerini ve kültürünü de ihraç eder konuma geldi. Mesela, Türkiye
dizi üretimi açısından ABD’den sonra dünyada ikinci sıradadır ve Türk dizileri
şu anda 75 ülkede 400 milyon kişi tarafından seyredilmektedir ki bu da
ülkemizin tanıtımı açısından oldukça önemlidir. 
Sayın
Başkan, değerli milletvekilleri; Sayın Başbakanımızın ve Maliye Bakanımızın
dediği gibi “Bu bütçe özel sektör yatırımları başta olmak üzere yatırımı,
üretimi, istihdamı, ihracatı her bakımdan destekleyen bir bütçedir.” 
Sayın
Cumhurbaşkanımız “Dünya beşten büyüktür.” derken vizyon ve misyon olarak,
Türkiye Cumhuriyeti devleti olarak, ekonomik potansiyeliyle, yerli ve millî
kaynaklarımızla, insan kaynakları zenginliğimizle bu değişen ve gelişen dünyada
biz de varız mesajını vermiştir. Evet, biz de varız. Türkiye, sadece içine
kapalı bir ülke değildir, dış dünyaya açılmıştır, mazlum coğrafyalara el
uzatmıştır; millî bütçesinden dünyada en büyük payı ayıran ikinci ülkedir. Daha
geçen hafta Filistin ve Kudüs meselesinde İstanbul’da toplanan İslam İşbirliği
Teşkilatının aldığı kararla Doğu Kudüs’ü Filistin’in başkenti ilan etmiştir;
hayırlı uğurlu olsun. Mescid-i Aksa bizim ilk kıblemiz, kırmızı çizgimiz ve
vazgeçilmezimizdir. Gün birlik, dirlik günüdür. Dostluk, kardeşlik ve uhuvvet
duygumuzun Türk İslam coğrafyasına ve tüm dünyaya barış getirmesi umuduyla
gelin birlik olalım, iri olalım, diri olalım, 21’inci asra Türk medeniyeti
mührünü vurmak için var gücümüzle çalışalım. 
“Durmak
yok, yola devam” diyerek 2023 hedeflerine ulaşmak, geleceğin büyük Türkiye’si
inşasını kurmak arzusuyla 2018 yılı bütçesinin hayırlara vesile olmasını
temenni ediyor, hepinize saygılar, sevgiler sunuyorum. (AK PARTİ sıralarından
alkışlar)
BAŞKAN
– Teşekkür ederim Sayın Türkoğlu.
Şahsı
adına son olarak Aydın Milletvekili Sayın Hüseyin Yıldız konuşacak.
Buyurun
Sayın Yıldız. (CHP sıralarından alkışlar)
HÜSEYİN
YILDIZ (Aydın) – Teşekkür ediyorum Sayın Başkanım. 
Sayın
Başkanım, değerli milletvekillerim; hepinizi sevgiyle, saygıyla selamlıyorum.
2017 bütçesinde
47 milyar borçlanma öngörülmüştür ama sonra da 30 milyar daha artırılarak 84
milyar liraya denge sağlanmıştır. 2018 bütçesinde yaklaşık 67 milyar daha
borçlanma öngörülmüştür. Yani, bu, 2018’de ne demektir? Herhâlde bir 100 milyar
dolar borçlanmayla bu işi halledecekler. 
Değerli
arkadaşlar, bir şekilde bütçedeki dengesizliği hallederiz ancak ülkemizde
hiçbir konuda denge bırakmadınız. Ben size birkaç tane sayayım: Gelir
adaletinin dengesi bozulmuştur, ekonominin dengesi bozulmuştur, adaletin
dengesi bozulmuştur, vicdanın dengesi bozulmuştur, siyasetin dengesi bozulmuştur,
uluslararası birliğimizin dengesi bozulmuştur, toplumsal psikolojimizin dengesi
bozulmuştur, toplumun dengesi bozulmuştur, personelin dengesi bozulmuştur,
kadın ve erkek eşitliği dengesi bozulmuştur. Gerçekten, “Bu bütçe halkın
bütçesi.” derseniz Sayın Bakanım, kesinlikle bu bütçe halkın bütçesi değil,
zenginlerin, sarayların bütçesidir. 
Bir ülkede 1.400
lira asgari ücretle geçinen 10 milyon insan varken bir Cumhurbaşkanının 13 tane
özel uçağı olur mu arkadaşlar? Bir ülkede 1.400 liraya geçinen vatandaşlar
varken, 7 milyon insan işsiz gezerken, 10 milyona yakın insan açıklık sınırında
yaşarken 1.300 odalı sarayda yaşanır mı, size soruyorum değerli arkadaşlar? 
Gerçekten siz
halkın bütçesini istiyorsanız Sayın Bakanım -ben bu konuda sizin de rahatsız
olduğunuzu çok iyi bilen bir insanım, bürokrasiden gelen bir insansınız-
gerçekten halkın bütçesinde olmak istiyorsanız bugün, gelin -Cumhuriyet Halk
Partisi olarak bir önerge veriyoruz- asgari ücreti 2 bin lira yapalım değerli
arkadaşlar; 2 bin lira yapalım, 2 bin lira yapalım. İşçiye, memura, emekliye
yüzde 30 zam verelim. Dinî bayramlarda emeklilere birer tane ikramiye verelim.
Dönelim, çiftçiye verdiğimiz mazotu 5 liradan değil, 2 liradan verelim. Verelim
ki tüketen bir ülke değil üreten bir ülke hâline çevirelim ülkeyi. Aksi
takdirde… 107 bin esnaf dükkânını kapattı değerli arkadaşlar. Ben 2002’de
“Saman ithal edeceğiz.” deseydim vallahi de billahi de herkes “Bu adam kafayı
yemiş, deli.” derdi. Bugün Bulgaristan’dan saman ithal ediyoruz, Sırbistan’dan
et ithal ediyoruz arkadaşlar. Onun için, gelin, hep beraber bu ülkenin
gerçeklerini önümüze koyarak halkın bütçesini yapmaya çalışalım değerli
arkadaşlar.
Şimdi, 2002’de
geldiniz, 2002’de; o günden beri kendi bölgem Aydın’da işsizlik oranı yüzde
3’tü, bugün Aydın’da işsizlik oranı yüzde 20, yüzde 20 arkadaşlar. Eskiden
çiftçiler pamuğunu, tahılını sattığı zaman evini değiştiriyordu, traktörünü
değiştiriyordu, çocuğunu evlendiriyordu. Eskiden “Aydın’ın dağlarından yağ,
ovalarından bal akar.” diyorduk, geçen hafta Aydın’daydım, bütün yerel gazete
manşet atmış… Dağlarımızda da ovalarımızda da icra memurları akıyor arkadaşlar,
icra memuru. Söke’den ta Nazilli’ye kadar bütün o alanımızın yüzde 80’i
Yunanlıların aldığı bir bankaya ipotekli, bir bankaya ipotekli. Çiftçimiz,
esnafımız siftah yapmıyor, ektiği ürünü alamıyor. Eğer siz 5 liraya mazotu
satarsanız, eğer siz kalkıp gübreyi yüzde 500 artırırsanız, 2002 fiyatlarında
hâlen kalıyorsa o ürün oturup hepimizin düşünmesi lazım değerli arkadaşlar.
On beş yıldan beri
bekliyoruz Aydın’da. Aydın-Denizli otoyolu yapılmadı; Çine ile Aydın arasındaki
demir yolu sözünü verdiniz, yapılmadı; devlet hastanesi sözü verdiniz,
yapılmadı yani kısacası, on beş yıldan beri Aydın’a bir çivi dahi çakılmadı
değerli arkadaşlar.
Değerli
arkadaşlar, gerçekten, Türkiye kötüye gidiyor, bizim hepimizin yani sizlerin de
bizlerin de 80 milyonun, insanların, hepimizin mal ve can güvenliğini kim
sağlıyor? İçişleri Bakanlığı sağlıyor. Bir İçişleri Bakanı çıkıp devletin bütün
olanaklarıyla bir Ana Muhalefet Partisinin Genel Başkanını tehdit ediyorsa
hiçbir vatandaşın o İçişleri Bakanına güvenme şansı yok değerli arkadaşlar.
SALİH CORA
(Trabzon) – Tehdit yok, tehdit. 
HÜSEYİN YILDIZ
(Devamla) – Bu vesileyle hepinizi saygıyla selamlıyorum. (CHP sıralarından
alkışlar)
BAŞKAN –
Teşekkür ederim Sayın Yıldız.
Sayın
milletvekilleri, şimdi on dakika süreyle soru-cevap işlemini yapacağız. Bu
sürenin beş dakikasında sayın milletvekillerinin sorularını alacağım, diğer beş
dakikasında ise Sayın Bakan cevaplarını verecekler.
Sayın Köksal,
sizden başlıyoruz. 
Buyurun. 
BURCU KÖKSAL
(Afyonkarahisar) – Sayın Başkan, Maliye Bakanı “Şeker fabrikalarını
özelleştirme kapsamına aldık.” diyor. Zaten baktığımızda, bir yandan, şeker
fabrikalarında kalifiye personel ihtiyacı olduğu söylenirken diğer yandan, bu
ihtiyacı en iyi şekilde karşılayabilecek olan geçici işçilere kasıtlı olarak
kadro verilmeyerek, pancarda kota uygulanarak âdeta şeker fabrikalarının yok
edilmek istendiğini görüyoruz. Buradaki amaç, şeker fabrikalarının yerine büyük
Amerikan şirketlerinin kuracağı nişasta bazlı şeker üreten fabrikalara daha çok
yol açmak mıdır? 
Yine, “Taşerona
kadro.” dediniz ancak bununla ilgili doğru dürüst bir açıklama yapmıyorsunuz.
Şimdi binlerce emekçi merak ediyor, kimler kadro alacak. Mesela KİT’lerde
çalışan güvenlik görevlileri, temizlik personeli kadro alabilecek mi? Bu konuda
açıklamalarınızı bekliyoruz. 
BAŞKAN – Sayın
Tor...
FAHRETTİN OĞUZ
TOR (Kahramanmaraş) – Teşekkür ederim Sayın Başkan. 
Sorum Maliye
Bakanı Sayın Naci Ağbal’adır. 
Sayın Bakan,
birinci sorum, kuruluşundan günümüze kadar aradan uzun süre geçtiği hâlde,
yasanın görüşülmesi sırasında ülkemize çok büyük faydalar sağlayacağı beyan
edilen Varlık Fonu’ndan bir ses gelmemiştir bugüne kadar. Bugüne kadar yurt içi,
yurt dışından fon için kredi başvurusu yapılmış mıdır, kredi alınmış mıdır?
İkinci sorum da fona hangi kuruluşlar devredilmiştir?
Bir başka soru:
Kirada veya ecrimisil ödenen hazineye ait küçük ölçekli, örneğin, 500
metrekare, 1.000, 2.000 metrekare büyüklüğündeki taşınmazları kiralayanlara
veya ecrimisil ödeyenlere satmayı düşünüyor musunuz? 
Teşekkür ederim.

BAŞKAN –
Teşekkür ederim ben de.
Sayın Topal…
SERKAN TOPAL
(Hatay) – Teşekkür ediyorum Sayın Başkanım.
Sayın Bakanım,
bunu daha önce onlarca defa dile getirdim, bir kez daha dile getiriyorum:
Özellikle Hatay’da hazine arazileri üzerinde kurulan evlerin satışıyla ilgili,
maalesef Hatay’da bir şerh var. Bu konuyu size daha önce ifade etmiştim.
Hatay’da hazine arazileri üzerinde kurulu evlerin ecrimislini ödeyen
vatandaşlarımıza verilmesi hususunu da bir kez daha ifade ediyorum. Şimdi de
sizden bu konuda hassasiyet bekliyorum. Bu konuda zaten Samandağ, Defne,
Antakya ve özellikle Amik Gölü üzerinde kurulan evlerin arazi sahiplerine
verilmesini talep ediyorum.
Teşekkür
ediyorum.
BAŞKAN –
Teşekkür ederim.
Sayın Özdemir…
SİBEL ÖZDEMİR
(İstanbul) – Teşekkür ederim Sayın Başkan.
Sayın Bakan,
geçen oturumda sormuştum. Zor koşullarda eğitim ve öğretim hizmeti vermeye
çalışan ve her geçen gün maalesef saygınlığı azalan değerli öğretmenlerimizin
maaşları konusunda bir çalışmanız olacak mı 2018’de? 
Yine atamalar
konusu Sayın Bakan. Plan ve Bütçe Komisyonunda Sayın Millî Eğitim Bakanı 2018
yılında 20 bin atama olacağını ancak daha fazlası için adres olarak Bakanlığınızı
ve Hükûmeti göstermişti. 2018 yılında atamalar konusunda ne düşünüyorsunuz?
Teşekkür ederim.
BAŞKAN – Sayın
Yalım…
ÖZKAN YALIM
(Uşak) – Teşekkür ederim Sayın Başkan.
Sayın Bakanım,
biraz önce sormuştum, aynı soruları bir daha soruyorum çünkü cevap alamadım.
Uşak mal müdürlüklerinde -hem merkezde hem de ilçelerinde- çok sayıda kadro
boşluğu var. Buralarda personel yetersizliğini sormuştum “Atama yapacak
mısınız?” diye. Bu, birinci sorumdu.
İkinci sorum:
Son yapılan yapılandırmalarda maalesef ekonominin sıkıntılarından dolayı bazı
firmalar ve şahıslar ödeyememektedir ve yapılandırmaları bozulmuştur. Tekrar
böyle bir yapılandırma söz konusu mudur veya tasarlanıyor mu yakın zamanda?
Üçüncü sorum:
Dijital para olan bitcoinle ilgili Türkiye Cumhuriyeti’nin, Bakanlığınızın bir
planı, bir politikası var mı? Bununla ilgili sorumu soruyorum tekrar.
Teşekkür ederim.
BAŞKAN – Sayın
Tümer… Yok.
Sayın Arslan…
KAZIM ARSLAN
(Denizli) – Maliye Bakanlığına soruyorum: Taşeron işçilerinin kadroya
geçirilmesini Cumhuriyet Halk Partisi olarak dile getiriyoruz ve gündemde
tutuyoruz. Bu konunun Mecliste görüşülüp kanunlaşması ve kadroların verilmesini
beklerken taşeron işçilerin kadroya alınması hususunun kanun hükmünde
kararnameyle çözüleceği duyumlarını almaktayız. Taşeron işçilere kadro
verilmesi hususunun kanunla düzenlenmesi zorunludur. Bu kanunu yapacak olan da
milletin temsilcisi olan vekillerdir. Bunun dışında yapılacak bir düzenleme,
konunun enine boyuna tartışılmadan, bütçe uygunluğu araştırılmadan tek kişi
tarafından yapılacak olması hem hukuk devleti açısından hem de OHAL durumu
kullanılarak, OHAL ilanına sebebiyet veren bir durum olmayan bir konuda
yapılmış olur ki kanun hükmünde kararnameyle yapılacak düzenleme Anayasa’mıza
aykırı olur. Gelecekte iptal edilmesinin riskini taşımaktadır. Konunun bir an
önce Meclise getirilerek kanunlaşmasının sağlanmasını istiyoruz.
Teşekkür
ederim.
BAŞKAN
– Teşekkür ederim.
Sayın
Bakan, buyurun lütfen.
MALİYE
BAKANI NACİ AĞBAL (Bayburt) – Sayın Başkanım, teşekkür ediyorum.
Öncelikle,
Sayın Köksal şeker fabrikalarının özelleştirilmesiyle ilgili birtakım
değerlendirmelerde bulundu. Şeker piyasası hakikaten önemli çünkü içinde şeker
pancarı üreticisini, çalışanları ve tüketicileri de ilgilendiren ve aynı
zamanda stratejik bir ürünü de kendi içinde barındıran bir sektör. Bu açıdan,
bu özelleştirme uygulamasında bütün bu önemli faktörleri bir arada
değerlendirerek bu programı yürüteceğiz. Son yıllarda, özellikle şeker
fabrikalarında verimliliğin artırılması için gelir artırıcı veya tasarruf
sağlayan birtakım çalışmalarımız da oldu. Umuyorum ki bu özelleştirme programı
dâhilinde bu uygulamaları da yaparken gerekli istişareleri de zaten yapacağız.
Geçici işçiler var şeker fabrikalarında, sürekli işçi kadrosunda çalışanlar
var, taşeron firma yanında çalışanlar da var. 
BURCU
KÖKSAL (Afyonkarahisar) – Geçici işçiler kadro bekliyor Sayın Bakan.
MALİYE
BAKANI NACİ AĞBAL (Bayburt) – Çalışanlarımızla çok yakın bir diyalog
içerisindeyiz, kendilerinin taleplerini bizzat Bakan olarak ben de fabrikaları
ziyaret ederek alıyorum. Gerçekten büyük bir gayretle, özveriyle, alın teriyle
emek veren arkadaşlar; ben hepsini yürekten tebrik ediyorum. Şeker
fabrikalarındaki üretim koşullarının ne olduğunu bizzat fabrikaların içerisinde
kendim de gördüm, gerçekten takdirle karşılanması gereken bir gayretleri var. O
arkadaşlarla ilgili olmak üzere de zaten bu taşeron düzenlemesi içerisinde bir
iyileştirme yapıyoruz. Geçici işçiler bakımından çalışma sürelerini dört ay
uzatacak şekilde bir düzenleme yapmış olacağız.
BURCU
KÖKSAL (Afyonkarahisar) – On ay olacak Sayın Bakan. Onlar sürekli bir kadro
istiyor ama.
MALİYE
BAKANI NACİ AĞBAL (Bayburt) – Biliyoruz, onları sendikamızla da görüşüyoruz,
çok yapıcı bir diyalog anlayışı içerisinde inşallah bu meseleleri de çözeceğiz.

Sayın
Tor, Türkiye Varlık Fonu’yla ilgili... Biliyorsunuz, Türkiye Varlık Fonu
Başbakanlığa bağlı, sermayesinin yüzde 100’ü Özelleştirme İdaresine ait ve
yatırım faaliyetleri de Bakanlar Kurulunun onayına tabi. Bu açıdan, genel
anlamda şunu söyleyebilirim: Türkiye Varlık Fonu yatırım programının
hazırlanmasıyla ilgili arkadaşlar gerekli çalışmaları yapıyorlar. Diğer
taraftan, Varlık Fonu’nun organizasyonel yapısının oluşturulması noktasında da
çabaları var. Varlık Fonu’na devredilen kuruluşlarla ilgili de aslında daha
önce kamuoyuna da açıklama yapmıştık, Hazine Müsteşarlığının tasarrufunda
bulunan bir kısım kamu iktisadi teşekkülleri Türkiye Varlık Fonu’na devredildi.

Sayın
Topal, Hatay’da üzerinde yapı bulunan yerlerin satışıyla ilgili, özellikle o
bölgenin hassasiyetlerini dikkate alarak şu an için bir satış planımız söz
konusu değil. 
Sayın
Özdemir, ben aslında bir önceki cevabımda öğretmenlere son on beş yıl
içerisinde yapmış olduğumuz ve onların gerçekten refahını artırmış olan
artışları söyledim. İnşallah, 2018 yılının başında da toplu sözleşmede hem
hizmet kolu itibarıyla öğretmenlere sağlanan ilave imkânlar hem de genel toplu
sözleşme kapsamında yapılan zamlarla öğretmenlerimizin refahını daha da
artıracağız. 
Atamalar
konusunda, bizim şu andaki bütçe planlamamıza göre 20 bin öğretmen atamasını
2018 yılında planlamış durumdayız. 
Sayın
Yalım, Uşak’taki personel konusunda arkadaşlara talimat verdim yani hassas bir
konu. Personelle ilgili gerekli desteği, inşallah, bütün illerimizde olduğu
gibi burada da yaparız. 
Yapılandırmayla
ilgili herhangi bir çalışmamız şu an için söz konusu değil. 
Bitcoin
konusuysa, tabii, son günlerde kamuoyuna çok daha yakından intikal etti. Gerek
Merkez Bankası gerek Hazine Müsteşarlığı gerek Sermaye Piyasası Kurulu gerekse
de Maliye Bakanlığı bu konuyu teknik açıdan şu anda çalışıyorlar, bir noktaya
geldiğinde kurumlar arası ortak bir değerlendirmeyi yaparak bu konudaki hem
hukuki altyapıyı hem de bu konuyla ilgili gerekli açıklamaları kamuoyuna
yaparız. 
Sayın
Arslan taşeron çalışanlarla ilgili düzenleme konusunda kendi hassasiyetlerini
ifade ettiler. Şu anda yaklaşık 1 milyonun üzerindeki personel çalıştırılmasına
dayalı hizmet alımı ihalesi çerçevesinde çalışan insanlarımız var,
kardeşlerimiz var. Bunlar bu düzenlemenin bir an önce, yılbaşından önce de
çıkmasını istiyorlar. Gerçekten, bu kardeşlerimiz sabah akşam Hükûmetten
gelecek müjdeli haberleri bekliyor. Sayın Cumhurbaşkanımız bu konuda gerek
çerçeveyi gerekse sağlanacak imkânları kendileri konuşmalarında ifade ettiler,
Sayın Başbakanımız ifade ettiler. 
(Mikrofon
otomatik cihaz tarafından kapatıldı) 
BAŞKAN – Sayın
Bakan, bir dakika ek süre vereyim size. 
Buyurun. 
MALİYE BAKANI
NACİ AĞBAL (Bayburt) – Şu anda taşeron çalışma konusunda, kamuya geçişle ilgili
düzenleme konusunda Çalışma Bakanlığımızla birlikte iki bakanlık yoğun bir
şekilde çalışıyor. Hemen hemen çalışmalar teknik olarak tamamlandı, ana
parametlerle ilgili kararlar da oluşturuldu. İnşallah, bütün taşeron firma
yanında çalışan vatandaşlarımızın bekledikleri ve bir an önce de hayata
geçmesini istedikleri bu düzenlemeyi hayata geçireceğiz yılbaşından önce. 
BAŞKAN –
Teşekkür ederim Sayın Bakan. 
GARO PAYLAN
(İstanbul) – Mecliste mi, nerede Sayın Bakanım? 
BAŞKAN – Buyurun
Sayın Altay.
ENGİN ALTAY
(İstanbul) – Sayın Başkanım, pek kısa bir söz talebim var.
BAŞKAN –
Buyurun. 
ENGİN ALTAY
(İstanbul) – Sayın Bakanı dinledim, peşinen şunu söyleyeyim: 1 milyon kişinin
gözü kulağı Meclistedir. Biz ana muhalefet partisi olarak, Cumhuriyet Halk
Partisi olarak eşit, adil, makul bir taşeron yasa teklifinin Meclise yılbaşında
gelmesi hâlinde her türlü pozitif katkıyı vererek ve olabildiğince de seri bir
şekilde, gün demiyorum, saatler sürecek bir süre içinde çıkması konusunda,
çıkacağı konusunda katkı vermeye hazır olduğumuzu buradan milletimize taahhüt
ediyoruz. (CHP sıralarından alkışlar) Taşerona KHK’yle gelecek bir kadro
mantığının, içinde barındıracağı kimi adaletsizliklere yargı yolunu kapatacağı
için Türkiye'de daha büyük sorunlara yol açacağının da altını çizmek isterim.
Teşekkür ederim.
BAŞKAN –
Teşekkür ederim ben de. 
3’üncü maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
4’üncü maddeyi
okutuyorum:
İKİNCİ BÖLÜM
Bütçe Düzenine ve Uygulamasına İlişkin Hükümler

Bağlı cetveller 
MADDE 4- (1)
Bu Kanuna bağlı cetveller aşağıda gösterilmiştir: 
a) 1 inci madde ile verilen ödeneklerin dağılımı (A) 
b) Merkezi yönetim kapsamındaki kamu idareleri
tarafından ilgili mevzuata göre tahsiline devam olunacak gelirler (B) 
c) Merkezi yönetim kapsamındaki kamu idarelerinin
gelirlerine dayanak teşkil eden temel hükümler (C)
ç) Bazı ödeneklerin kullanımına ve harcamalara ilişkin
esaslar (E) 
d) 5018 sayılı Kanuna ekli (II) ve (III) sayılı
cetvellerde yer alan idare ve kurumların nakit imkânları ile bu imkânlardan
harcanması öngörülen tutarlar (F) 
e) 10/2/1954 tarihli ve 6245 sayılı Harcırah Kanunu
hükümleri uyarınca verilecek gündelik ve tazminat tutarları (H)
f) Çeşitli kanun ve kanun hükmünde kararnamelere göre
bütçe kanununda gösterilmesi gereken parasal ve diğer sınırlar (İ) 
g) Ek ders, konferans ve fazla çalışma ücretleri ile
diğer ücret ödemelerinin tutarları (K)
ğ) 11/8/1982 tarihli ve 2698 sayılı Milli Eğitim
Bakanlığı Okul Pansiyonları Kanununun 3 üncü maddesi gereğince Millî Eğitim
Bakanlığı tarafından yönetilen okul pansiyonlarının öğrencilerinden alınacak
pansiyon ücretleri (M) 
h) 7/6/1939 tarihli ve 3634 sayılı Milli Müdafaa
Mükellefiyeti Kanunu uyarınca millî müdafaa mükellefiyeti yoluyla alınacak
hayvanların alım değerleri (O) 
ı) 3634 sayılı Kanun uyarınca milli müdafaa
mükellefiyeti yoluyla alınacak motorlu taşıtların ortalama alım değerleri ile
günlük kira bedelleri (P) 
i) 5018 sayılı Kanuna ekli (I), (II) ve (III) sayılı
cetvellerde yer alan kamu idarelerinin yıl içinde edinebilecekleri taşıtların
cinsi, adedi, hangi hizmette kullanılacağı ve kaynağı ile 5/1/1961 tarihli ve
237 sayılı Taşıt Kanununa tabi kurumların yıl içinde satın alacakları
taşıtların azami satın alma bedelleri (T) 
j) Kanunlar ve kararnamelerle bağlanmış vatani hizmet
aylıkları (V) 
BAŞKAN – 4’üncü
madde üzerinde Milliyetçi Hareket Partisi Grubu adına Aydın Milletvekili Sayın
Deniz Depboylu konuşacak.
Buyurunuz Sayın
Depboylu. (MHP sıralarından alkışlar) 
MHP GRUBU ADINA
DENİZ DEPBOYLU (Aydın) – Sayın Başkan, değerli milletvekilleri; üzerinde
görüştüğümüz Bütçe Kanunu Tasarısı’nın 4’üncü maddesi üzerinde Milliyetçi
Hareket Partisi Grubumuz adına söz almış bulunmaktayım. Sözlerime başlamadan
önce aziz Türk milletini ve yüce Meclisi saygıyla selamlıyorum.
Değerli
milletvekilleri, üzerinde görüştüğümüz madde, Millî Eğitim Bakanlığına ait
eğitim kurumlarının pansiyon işletmeleri ve ek ders ücretlerini kapsamaktadır.
Bu, fıkralarından birkaçı ve ben de dolayısıyla öncelikle çocuklarımızın eğitim
haklarını kullanırken yaşadıkları barınma sorunları üzerinde, yurtlar üzerinde
konuşmak istiyorum. 
Her
şeyden önce belirtmek isterim ki aile ortamı çocuğun davranışlarının
şekillendiği, fiziksel ve duygusal ihtiyaçlarının giderildiği, özellikle sevgi
ve güven duygusunun hissedildiği en önemli yerdir. Devlet, her şeyden önce
çocukların ruhsal ve bedensel açıdan sağlıklı bir yaşam sürdürebilmesi için
onları ailelerinin yanında desteklemelidir. Bununla birlikte ailesinin yanında
kalamayan, imkânı olmayan çocuklar kesinlikle devlet koruması altında
eğitimlerini sürdürmelidirler. Ancak çocukların barındıkları kurum ve
kuruluşlar için sıkı bir denetim de gerekmektedir. 
Son
yıllarda yaşadığımız başta PKK, FETÖ, DAEŞ gibi terör örgütlerinin devletimize
ve milletimize verdiği zarar ve acılar, her birimizin ortak kaygı ve korunma
refleksini harekete geçirmiştir. Benzer acıları tekrar tekrar yaşamamak için
acil ve kalıcı önlemler geliştirmek, devletin en önemli görevlerinden biridir.
Yangın, deprem gibi afetlerin yanı sıra terör gibi sosyal afetlere karşı
farkındalık ve bilinçlendirme geliştirmek bu yüzden çok önemlidir. Terör
örgütlerinin ele geçirdikleri çocuk yaştaki bireyleri, devlete, millete karşı
kin ve öfke duygularıyla besleyerek beyinlerini de yıkadıklarını unutmamak
zorundayız. Bu sebeple, eğitimde barınma sorununun tamamen çözülmesi için,
yatılı pansiyonlu okullar için yeterli bütçenin ayrılması çok önemli. Bununla
birlikte başta kırsal alanlarda yaşayan ve özellikle sosyoekonomik standartları
düşük olmak üzere tüm ebeveynler çocuklarına yönelik terör tuzaklarıyla ilgili
olarak eğitilmeli ve bilinçlendirilmelidir. 
Hatırlarsanız
-unutmak mümkün değil- Adana’nın Aladağ ilçesinde yaşadığımız bir yurt yangını
olmuş ve bu elim olay sonucunda çocuklarımızı yitirmiştik. Bunun üzerine de bir
Meclis araştırması kurduk ve incelemelerde bulunduk. Açıkçası beni en çok
tedirgin eden mevcut tehlikelerin hâlen devam etmesi olmuştur. Neden bu
kanaatteyim? Gördüklerimi sizinle paylaşayım: Yanan yurdun kurucusu olan dernek
tarafından açılmış ve faaliyette olan bir erkek yurdu daha vardı gittiğimizde.
İncelemeye gittiğimizde binayı incelemek istedik, girişte bir bölümünde yer
alan bir odanın hâlâ lambri olduğunu görmüştük. Yerler tamamen halı döşemeli;
yangın çıkışlarının biri odadan, diğeri kapı mesafesinde duvara karşı; sokağa
çıkışı belirsiz ve basamakları düzensiz; başka bir yangın çıkışının bittiği,
çocukların dışarıya çıkacağı yer de 3 metre yükseklikteydi. 
Yangın sonrası
yapılan denetlemede bu yurdun eksikliklerinin tamamlanması ve kusurların
giderilmesi için zaman tanındığını ancak faaliyetine de devam etmesine izin
verildiğini gördük. Tabii, bizim incelememizden sonra kapatıldı ama bu farklı
bir endişe doğurdu bizde. Neden Aladağ gibi bir yerde devletin ve milletin gözü
oradayken hâlâ bu kayırmalar ve görmezden gelmelerle çocuklar bu tehdit altında
bırakılıyorsa acaba ülkenin her yerinde bulunan yurtların durumu nedir, bunlar
nasıl denetlenmektedir, denetleniyor mudur, bu konuda endişelerimiz oldu.
Bugüne kadar
mevcut yönetmelikleri yerine getirilen denetimlerdeki kusur ve ihmalleri
dikkate alarak bundan sonra böyle bir ihmalliğin yaşanmaması için denetimi
yapan kişilerin eğer bir kusuru, ihmali varsa o kişilerin en yüksek cezayı
almaları hususunda düzenlemeler yapmamız gerekiyor üzücü olaylar yaşamadan
önce.
Yine, bu
yurtlara kimler girip çıkıyor, çocuklara kimler ne öğretiyor, belli değil.
Mevcut tüm yurtlara görevli olarak kaydı bulunmayan kişilerin giriş çıkışı ve
öğrencilerle irtibatı kesinlikle önlenmelidir. Yurtlarda verilen her türlü dinî
eğitim devletin gözetiminde, yine Diyanet İşleri Başkanlığının denetiminde ve
kontrolünde, onun bilgisi dâhilinde olmalıdır. Her türlü kurum ve kuruluşlarda
çocuklara verilecek dinî eğitimler böyle düzenlenirken, bugüne kadar da açığa
çıkarılan olayları da düşünürsek, terör olaylarının da sadece çocukların fikrî
istismar değil, dinî istismarla da gerçekleştirildiğini de kabul edersek, ne
kadar önemli bir nokta olduğunu da bilmemiz gerekir. 
Bugüne kadar
açığa çıkarılan, başta cinsel istismar olmak üzere, çocuklara karşı
gerçekleşmiş birçok ihmal, kusur ve suçun açığa çıkarılmasında okul psikolojik
danışmanları ve rehber öğretmenlerin önemini zaten biliyoruz; bu nedenle,
yurtlarda ve tüm okullarda görev almalıdırlar. 
Bundan sonra
yapılması gereken, her türlü risk ve tehdidi dikkate alarak çocuklarımızı
koruma altına almak, aileleri bilinçlendirmek, devlet yönetiminde ve bilhassa
eğitimde boşluklar yaratmamaktır. Devletin sahip çıktığı çocuklar ileriki
dönemde, kendilerini güvende hissettikleri kurum olduğu için devlet ve yüce
Türk milletine aidiyet duyacak, onların çıkarlarını gözetecektir. Devletin
yarattığı boşlukları doldurarak çocukları koruma altına aldıklarını iddia eden
grupların yetiştirdiği çocuklar ise bugün yaşadığımız, yeni yaşadığımız, 15 Temmuzda
yaşadığımız acı olaylar gibi, kendilerine sahip çıktığına inandığı kişilerin
emirlerini yerine getirecek, onlara aidiyet duyacaklardır. 
Biz Aladağ
yangınıyla ilgili hazırladığımız şerh raporumuzda üzerine basarak dedik ki:
“Özellikle yangın yönetmeliğine uygun olmayan, uygun nitelikte personel
çalıştırmayan yurtların, içinde bulunduğumuz yaz tatili döneminde belirlenerek,
okul açılış tarihine kadar şartlarını uygun hâle getirmediği takdirde 2017-2018
eğitim döneminde öğrenci kabul etmeleri kesinlikle önlenmelidir.” Ama ne oldu?
Kaç yurt denetlendi? Uygun koşulları taşımayan kaç yurt kapatıldı? Bu yurtlarda
kaç çocuk pansiyonlu okullara nakil oldu? Cevap yok. 
Değerli
milletvekilleri, öğrencilerimizin de öğretmenlerimizin de millî eğitimde
sorunları çok fazla. Öğretmenlerimizin ekonomik problemlerini hepimiz
biliyoruz. Belli borçlarının, kredi borçlarının altında eziliyorlar, ikinci bir
iş aramak durumunda kalıyorlar. Bir kısmı çözülemeyen sorunların baskısı
altında anksiyete ve depresyonla başa çıkmaya çalışıyorlar. Bir öğretmen
odasında kadrolu, sözleşmeli ve ücretli olmak üzere üç ayrı statüde öğretmen
olması nasıl bir uygulamadır? Bir yanda bakıyoruz, çocuklarımızın sorunları,
bir bakıyoruz, eğitimde öğretmenlerimizin sorunları oldukça fazla. Atama bekleyen
çok sayıda öğretmen ve meslek grubu var. 
Bu kadar çok
düzeltilmesi gereken sorun varken, bu kadar çok harcama yapılması gereken yer
varken ben size aslında bugün küçük bir kıssa, kısacık bir kıssa anlatmak
istiyorum, bu kıssadan herkes hissesine düşeni alır diye umuyorum. Bu küçük bir
hikâye: Vakti zamanında çok çok zengin bir adam varmış. Bu zengin adamın malı
mülkü, parası çokmuş ama bir sıkıntısı varmış ki ölümden çok korkuyormuş.
Yaşlanmaya başladığında ölüme de yaklaştığını hissederek bir vasiyet yazmış,
demiş ki: “Kim öldüğüm gece mezarda benimle birlikte bir geceyi geçirirse bütün
malım mülküm, servetim kendisinindir.” Derken adam ölmüş. Adamı defnedecekler,
vasiyetini açıklamışlar ama kimse cesaret edemiyormuş adamla bir geceyi o
mezarda geçirmeye. Derken oradan fakir bir baca temizleyicisi, omzunda halatı,
geçiyormuş, kulak misafiri olmuş. Demiş ki: “Hayatım daracık, karanlık bacaları
temizlemekle geçti. Bir mezarın içerisinde bir gece kalmaktan ne olacak ki, ben
bunu halledebilirim. Sonunda da refah içerisinde, bolluk içerisinde yaşarım.
Ben kabul ediyorum.” “Buyurun.” demişler, almışlar, kutlamışlar cesaretinden
dolayı. Derken gece olmuş, vakti gelmiş, zamanı geldiğinde sorgu melekleri
gelmiş. Biri demiş ki: “Hadi şu ölü olanı sorgulayalım.” Öteki de demiş ki:
“Ölü olan zaten elimizde. Biz diri olanı sorgulayalım.” “O mu, bu mu?” derken
diri olanı sorgulamaya karar vermişler ve başlamışlar sormaya: “Kimsin, nesin,
necisin, o omzundaki ne?” “Halat, ip.” “O ipi nereden buldun? O ipi nasıl aldın?
O ipi neyle aldın, o iple ne yaptın? O iple nerelere girdin? O iple kazandığını
nereye harcadın?” Sabaha kadar sorgu sürmüş ve nihayetinde sabah olmuş. Adamı
mezardan çıkarmışlar alkışlar içerisinde. “Bravo, başardın, bütün servet, mal
mülk senin.” demişler. Adam derin bir nefes almış ve demiş ki: “Yok. Ben bir
ipin hesabını sabaha kadar veremedim, bu servetin hesabını hiç veremem. Servet
de sizin olsun.” (MHP ve CHP sıralarından alkışlar) 
Değerli
milletvekilleri, sınavın en zoru iktidarla, güçle sınanmaktır ve bütçe
emanettir. Bir devletin bütçesini ayarlamak, doğru yerlere harcamak da büyük
bir sorumluluktur. 
Sorumluluğunuz
büyük. Bunun bilincinde olduğunuzu umarak bütçemiz hayırlı olsun diyor, sizleri
saygıyla selamlıyorum. (MHP sıralarından alkışlar) 
BAŞKAN –
Teşekkür ederim Sayın Depboylu.
Cumhuriyet Halk
Partisi Grubu adına İstanbul Milletvekili Sayın Zeynel Emre konuşacak. 
Buyurun Sayın
Emre. (CHP sıralarından alkışlar)
CHP GRUBU ADINA
ZEYNEL EMRE (İstanbul) - Sayın Başkan, değerli milletvekilleri; 2018 Yılı
Merkezi Bütçe Kanunu Tasarısı’nın 4’üncü maddesi üzerine Cumhuriyet Halk
Partisi Grubu adına söz almış bulunuyorum. Bu vesileyle Genel Kurulu saygıyla
selamlıyorum.
Değerli
arkadaşlar, baştan şunu ifade etmek isterim: Hiçbir şey mükemmel değildir yani
iyi yapılan bir işe dahi dikkatlice bakıldığında, etraflıca araştırıldığında
muhakkak bir eksiği bulunur. Şimdi, ben bu bütçe tasarısıyla ilgili baştan
aşağıya her şeyi didik didik etmiş olsam -ve çok mahir bir milletvekili
olduğumu farz edin- ve burada çok çarpıcı bazı noktaları tespit etsem dahi
bunları buradan dile getirdiğimde bir sonuç alabilecek miyim arkadaşlar? Ben
böyle bir olasılık görmüyorum. Yani niye görmüyorum? Çünkü muhalefet namına
burada konuşan milletvekillerinin konuşmalarının büyük bir kısmını dinledim,
kimse kendisi adına, kendi yararına bir talepte bulunmadı, memleket için istedi
ama genel itibarıyla hiçbir şeyde de değişiklik görmedik. Yani bütün bu
tespitlerin hata olduğunu söyleyemeyiz, on beş yıllık iktidar döneminizde de bundan
ayrı bir uygulamayı pek görmüyoruz, çok istisnai. Peki, öyleyse biz neden söz
alıyoruz, neden hazırlanıyoruz ve burada konuşuyoruz? Aslında bu açıkça şöyle
bir durum değerli arkadaşlar: Biz tarihe not düşüyoruz yani biz burada
derdimizi nasıl anlatırsak anlatalım, ne söylersek söyleyelim, aslında yanlış
bir hayatı doğru yaşama imkânsızlığıyla eş değer bir durum. Yani büyük resimde
biz bir şeyi değiştiremiyoruz, bu Parlamento da genel işlevini yerine
getiremiyor.
Şimdi, değerli
arkadaşlar, bu tespiti yaptıktan sonra şunu söyleyelim: Bir defa, eğer ülkedeki
ekonomiyle ülkenin kalkınmasının gerçek anlamda sağlanması arzulanıyorsa, böyle
bir irade varsa en başta şu OHAL’in kalkması lazım. OHAL’de seçim olmaz,
OHAL’de demokrasi olmaz, OHAL’de bütçe olmaz. Bakın, Anayasa hukukçuları, OHAL
dönemiyle yönetilen dönemleri şöyle tanımlıyor, derler ki: “Şayet bir ülkede
olağanüstü hâl ilan edilir ve olağanüstü hâl hukukunun, süresi itibarıyla,
tıpkı bir hasta nasıl komaya girdiğinde uyanma süresi geciktiği vakit normal
yaşam fonksiyonlarına tekrar dönmesi bir o kadar güç olursa, OHAL’le yönetilen
bir ülkede bu dönem ne kadar uzun sürerse normal bir hukuk sistemine ve
demokratik yaşama dönmek de bir o kadar güç olacaktır. Şimdi, bizim içinde
bulunduğumuz durum tam da böyle. Türkiye, iyiden iyiye bir hibrit demokrasiye
doğru gidiyor ve bu süre uzadıkça da bundan geri dönüşü sağlayamayacağız.
Türkiye’de bir an evvel olağanüstü hâl kalkmalıdır. (CHP sıralarından alkışlar)

İkincisi,
değerli arkadaşlar, bakın, hep burada yaptığımız konuşmalarda Parlamentonun
hukukunu korumanın en başta bizim temel görevimiz olduğunu ifade ediyorum.
Şimdi size bir örnek vereceğim: Geçtiğimiz günlerde İçişleri Bakanı Süleyman
Soylu burada bir konuşma yaptı ve konuşmasının bir kısmında, eline bir kitapçık
aldı, dedi ki, Darbe Araştırma Komisyonu Raporu, bu raporda da Cumhuriyet Halk
Partisiyle ilgili şöyle bir ibare yazıyor dedi. Şimdi, değerli arkadaşlar
bakın, orada yazdığı, orada telaffuz ettiği şeyin belirttiğinin ötesinde bir
şey söyleyeceğim en başta. Bir defa, ben yasama üyesi olarak şunu soruyorum: Bu
Darbe Komisyonu Raporu hiçbir milletvekiline dağıtılmadı, yürütme üyesinde ne
arıyor bu? (CHP sıralarından alkışlar)
Peki, daha önce
burada şu soruyu sormuştum, dedim ki: Bakın, 3 Ocak 2018’de Darbe Komisyonu
görevini tamamlayalı bir yıl olacak ve ortada hâlâ rapor yok. Darbe Komisyonu
üyesi olarak ben bu raporu edinmiş değilim. Soruyoruz, daha basılmadı, daha
dağıtılmadı deniyor. İçişleri Bakanı o raporu nereden aldı, kimden aldı?
Birincisi bu.
İkincisi, şu
anda 3-4 tane farklı rapor söz konusu. Bir defa, basına sızdırılan bir rapor
oldu. Daha sonra üzerinden aylar geçti, kamuoyuna açıklanan bir rapor oldu,
gördük ki basına sızdırılanın biraz daha seyreltilmiş hâli var. Daha sonra
muhalefet şerhlerinin yer aldığı bir başka rapor oldu. Ondan sonra, çalışmalar
bitti, basıma gideriz dedik. İşte o İçişleri Bakanının bahsettiği korsan ek
rapor verilerek basılmak istendi. Biz bu durumu fark ettiğimizde Meclis
Başkanına gittik, Sayın Kahraman’a dedik ki: “Türkiye Büyük Millet Meclisinin
böyle bir uygulaması var mı? İktidar raporunu tamamladıktan, komisyon raporunu
tamamladıktan, muhalefete süre verdikten sonra tekrar o rapor üstünde
oynanabilir mi?” “Oynanamaz, haklısınız.” dedi. “Peki, bunun çıkarılması lazım,
şayet çıkarılamıyorsa da bize süre verin. Biz buna misliyle cevap veririz ama
aslında bunu çıkarmanız lazım.” dedik. “Haklısınız.” dedi ve bakın, değerli
arkadaşlar, bize yazılı süre verildi. Biz de bin küsur sayfalık komisyon
raporunda, o 3 sayfalık monte edilen “Cumhuriyet Halk Partisi-FETÖ ilişkisi”
diye belirtilen raporda, 70 sayfalık “AKP-FETÖ kardeşliği” diye delilleriyle,
belgeleriyle anlattık. (CHP sıralarından alkışlar) Şimdi, biz o kadar sağlam
delillerle, fotoğraflarla ortaya koyduk ki bu sefer raporu aldılar,
basamıyorlar. 
Şimdi, bu kısmı
niye bu kadar detaylı anlattım ve önem veriyorum? İçişleri Bakanının gelip de
burada o raporu göstermesi ve raporun içerisindeki bir meseleyi âdeta delilmiş
gibi dile getirmesi şunu gösteriyor: İçişleri Bakanı “Hazırlanın, ben
önümüzdeki dönem Cumhuriyet Halk Partisi ve onun liderine bir kumpas hazırlığı
içerisindeyim.” diyor. Bunu açıkça bu kürsüden itiraf ediyor. İşte, bu, tam
onun delilidir. Sayın İçişleri Bakanı acaba o bin küsur sayfalık raporu okumuş
mu, inanıyor musunuz buna değerli arkadaşlar? Biri ona demiş ki: “Sen kürsüye
çık, şu 3 sayfadan da konuş.” Aslında bu bile şu anda Parlamentonun nasıl bir
yöntemle yönetildiğinin, işleyişin önemli göstergesi.
HÜSEYİN
KOCABIYIK (İzmir) – Zeynel Bey, lideriniz “Kontrollü darbe.” dedi.
ZEYNEL EMRE
(Devamla) – Değerli arkadaşlar, bakın, hakikati bilme hakkı evrensel bir
haktır, bir insan hakkı ihlalidir. Hakikat eğer bir toplumdan saklanırsa orada
bir insan hakkı ihlali oluşmuş olur; bu, artık, dünyada kabul edilen
kavramlardan. Şu anda Türkiye'de para çalındı, o çalındı; şimdi de hakikat
çalınmak isteniyor. Toplumla bütün verileri objektif bir gözle bizim
paylaşmamız, en başta bizim, topluma karşı olan birincil sorumluluğumuz,
dürüstçe tüm verileri paylaşmamız. 
Şimdi, biz
burada ne kadar “Bütçe çok iyi, ekonomi çok iyi düzeyde, zenginleşiyoruz.”
desek de hepimiz biliyoruz ki Türkiye’de ciddi anlamda bir sosyal adalet sorunu
var, eşitsizlik var, ekonomik dağılımda bozukluk var ve bunu gidermeye yönelik
de herhangi bir politika geliştiğini görmüyoruz. Türkiye’de, hâlâ ısrarla
sürekli müteahhitlik işleri üzerinden yürüyen bir temel politika olduğunu
görüyoruz. 
Bakın, değerli
arkadaşlar, biz şayet gerçek anlamda ekonomiyi geliştirmek istiyorsak en başta
eğitim seviyesini yükseltmemiz lazım, bunun için de bu alana ilave yatırımlar
yapmamız lazım. Ben bu bütçeye baktığım zaman, 2017 yılındaki Millî Eğitime
ayrılan bütçe ile enflasyonu düştüğümüzde 2018 arasında bir fark göremiyorum
çok fazla, hemen hemen benzer rakamlar. Bu da ne demek? Bu konuda ilave bir
bütçenin ayrılmadığını görüyoruz. Şimdi, keza, aynı şekilde nitelikli ürünlerin
üretilmesi için yani katma değeri yüksek ürünler üretilmesi için temel bir
çerçeve çizildiğini de görmüyoruz. 
Şimdi, ben
bunları niye söylüyorum? Değerli arkadaşlar, şunun için söylüyorum: Bir defa,
geçmiş dönemin, işte ANAP’lı olsun, Doğru Yol Partili, kökenli olsun, hatta sol
kökenli olan bazı müteahhitlerin şu anda çok sıkı bir AKP taraftarı olduğunu
görüyoruz. Bu müteahhitlerin ciddi anlamda da bir havuz oluşturduğunu biliyoruz
yani birçoğu kamuoyuna yansıyan olaylar, medya patronu oluyorlar, vesaire
oluyorlar. Şimdi, burada bütçe hazırlanırken temel bir mantığın gözetildiği çok
açık. Bu müteahhitleri beslemek adına politika oluşturuluyor. Türkiye’de…
TANJU ÖZCAN
(Bolu) – Nasıl yani?
ZEYNEL EMRE
(Devamla) – Çok net size söyleyeyim. Şu anda, Allah aşkına, Kanal İstanbul
Projesi’nin Türkiye’ye, İstanbul’a faydası olacağına yönelik hangi bilimsel
araştırma var, hangi otorite bunun çok faydalı olduğunu söylüyor? Burada Sayın
Erdoğan diyor ki: “Bu, benim hayalim.” Bir siyasetçinin hayalleri olması güzel
bir şey, bu eleştirilecek bir şey değil ama devlet, böyle âdeta lego oynar
gibi…
ÖZNUR ÇALIK
(Malatya) – Siz hayal bile kuramıyorsunuz ya. 
ZEYNEL EMRE
(Devamla) – …kendi keyfimize göre hayal kurup uygulayacağımız bir aygıt
değildir; ihtiyaçlara, önceliklere göre bunu yaparız. 
Aynı
şekilde, şehir hastaneleri. Bakın, benim hayalimdi çok yataklı hastanelerin
oluşması. Değerli arkadaşlar, bir öncelik sıralaması yapıldığında, yine bu da
sonlarda gelecektir çünkü önümüzdeki dönem buralara da çok ciddi kiralar
ödenecek ve artık modern dünyanın da hastane öncesi evde bakım hizmetleri gibi
farklı metotlara yöneldiğini görüyoruz. 
(Mikrofon
otomatik cihaz tarafından kapatıldı) 
ZEYNEL
EMRE (Devamla) – Yani, turizm sektöründen bahsedemeyiz bu konuda.
ÖZNUR
ÇALIK (Malatya)- SSK Genel Müdürü olduğu dönemdeki hastanelere bakın, nasıl
ihtiyaç olduğunu görürsünüz. 
ZEYNEL
EMRE (Devamla) – Sayın Başkan, toparlayacağım, çok kısa bir açarsanız. 
BAŞKAN
– Tamamlayın, peki. 
Bir
dakika ek süre vereyim size. 
ZEYNEL
EMRE (Devamla) – Şimdi, ihtiyaca göre bir bütçe kullanımı, bu yönde sağlıklı
bir öngörü lazım. Türkiye kimsenin kişisel hevesleri, mutluluğu, ondan sonra,
arzuları doğrultusunda şekillenecek bir ülke değildir, olamaz. Bu bütçenin, bu
açıdan ele alındığında, baktığımız vakit, bir önceki senelere göre getirdiği
bir yenilik yok, Türkiye’de sizin iktidarınız dönemindeki yerleşmiş
uygulamaların bir devamı olduğunu görüyoruz. 
Ben
bu düşüncelerle Genel Kurulu saygıyla selamlıyorum. (CHP sıralarından alkışlar)

BAŞKAN
– Teşekkür ederim Sayın Emre. 
Halkların
Demokratik Partisi Grubu adına Mardin Milletvekili Sayın Erol Dora konuşacak. 
Buyurun
Sayın Dora. 
HDP
GRUBU ADINA EROL DORA (Mardin) – Sayın Başkan, değerli milletvekilleri; Bütçe
Kanunu Tasarısı’nın 4’üncü maddesi üzerine Halkların Demokratik Partisi adına
söz aldım. Genel Kurulu saygıyla selamlıyorum.
Değerli
milletvekilleri, iki haftadır üzerinde görüştüğümüz ve sonuna yaklaştığımız
2018 Bütçe Kanunu Tasarısı kapsamında bu konuşmamda, Anayasa Komisyonunun da
bir üyesi olmam hasebiyle, ülkemizin demokratikleşme sorunlarına ve demokratik
bir anayasanın aciliyetine vurgu yapmak istiyorum. 
Değerli
milletvekilleri, Türkiye’de yeni bir toplum sözleşmesi olarak yeni ve katılımcı
bir anayasaya duyulan ihtiyaç yıllardır çeşitli vesilelerle tartışmalara konu
olmuştur. Elbette olağanüstü dönemlerde, darbe dönemlerinde yazılan
anayasaların ülkemizde yaşayan farklı toplumsal kesimlerin demokratik
taleplerini gidermediği, aksine her darbe anayasasının toplumsal sorunların
artarak ve derinleşerek süreğenleşmesine yol açtığı gerçeği son derece
maliyetli bir tecrübe olarak orta yerde durmaktadır. Hâlen yürürlükte bulunan
1982 darbe anayasası da bu nitelikte bir metindir. 
Değerli
milletvekilleri, cumhuriyeti hazırlayan dönemde ve 1923 sonrasında modernlik
zemininde gelişen tekçi ulus yapısını tahkim etme süreçleri bu coğrafyanın
tarihî ve kültürel birikimini geliştirecek bir nitelik yaratmak yerine,
farklılıkları görmezden gelmeyi, farklılıkları bastırmayı, özetle, farklı olanı
negatif olarak kodlamayı bir düstur hâline getirmiştir. Dolayısıyla aslında
çokça dillendirilen cumhuriyete kadar olan dönemde devlet karşısında tebaa
statüsünde bulunan halkın cumhuriyetle birlikte devlet yönetimi konusunda,
seçme ve seçilme hürriyetine sahip, eşit kadın ve erkek yurttaşlar hâline
geldikleri tezi sembolik düzeyde kalmıştır. Öyle ki aradan geçen yaklaşık yüz
yıllık süreçte, örneğin, hâlâ kadına seçme ve seçilme hakkının verilişinin yıl
dönümü kutlanmakla yetinilmekte, buna karşın Parlamentoda yer alan
milletvekillerinden kaçının kadın olduğu, belediye başkanlarının ya da
partilerin il ve ilçe başkanlarının kaçının kadın olduğu sorgulanmamakta, âdeta
gizlenmeye çalışılmaktadır.
Neyse ki HDP bu
konuda tüm siyasi partilere iyi bir örnek olacak konumdadır. Kadın temsilinde
kota kavramını aşmış, tüm yönetim şemasında eş başkanlığa geçmiş ve temsiliyet
düzeyinde ise eşit temsiliyeti başarmış örnek bir siyasi parti olmanın haklı
gururunu yaşamaktadır. 
Sayın Başkan,
değerli milletvekilleri; diğer taraftan, farklı toplumsal kesimlerin eşit
yurttaşlık talepleri sürekli bir biçimde bastırılageldiğinden, bir diğer
ifadeyle, hak temelli muhalefet etme mekanizmaları sürekli olarak engellendiği
için ülkenin siyasi yapısına, demokratik, katılımcı ve çoğulculuk temelli
katkılarda bulunmanın, söz sahibi olmanın iç dinamikleri hâlen büyük oranda
engellenmiş vaziyettedir. 
Değerli
milletvekilleri, tabii, Avrupa Birliğiyle bütünleşme süreçlerini de bu bağlamda
ele almak yanlış olmayacaktır. Türkiye gibi değişim ve dönüşüm için, gereken iç
dinamiklerin yetersiz olduğu ülkeler açısından Avrupa Birliği müktesebatı
oldukça önemli bir fırsat, önemli bir dış dinamiktir. Bunu kabul etmek gerekir.
Hepimizin şahitliğinde Türkiye toplumu 2000’li yıllarda bu dinamiği yaşadı.
2002 sonunda koalisyon hükûmetiyle başlayıp Adalet ve Kalkınma Partisi
Hükûmetinin ilk yıllarında devam eden siyasi ve iktisadi reformlar, toplumdaki
değişim ve dönüşüm arayışının önünü açtı; devletle toplum arasında o güne kadar
pek görülmemiş bir sinerji sayesinde Türkiye çok önemli bir ivme yakaladı.
Bugün bu ivmenin yerinde yeller esiyor olsa da kaçırılan bu fırsatın önemi,
yapılan yanlışın nasıl tarihî bir yanlış olduğu ve bu yanlışın ardından
ülkemizin nasıl bir karanlığa sürüklendiğinin kavranması bakımından dikkat
çekicidir. 
Değerli
milletvekilleri, 10-11 Aralık 1999’da Helsinki’de yapılan Avrupa Birliği Devlet
ve Hükûmet Başkanları Zirvesi’nde AB’ye tam üyelik adaylığının oy birliğiyle
teyit edilmesiyle birlikte Türkiye katılım müzakerelerine başlamak için ön
koşul niteliğindeki Kopenhag Siyasi Kriterlerinin yerine getirilmesi konusunda
yoğun bir reform sürecine girdi. Kişi hak ve özgürlüklerine ilişkin
güvencelerin artırılmasından düşünce ve ifade özgürlük alanlarının
genişletilmesine, işkenceyle mücadeleden devlet güvenlik mahkemelerinin
kaldırılmasına, idam cezasının kaldırılmasından farklı dil ve lehçelerde yayın
yapma önünde bulunan yasakların kaldırılmasına, azınlık, cemaat vakıflarının el
konulan taşınmazlarının kısmen iade edilmeye başlamasından hukuk ve ceza
davalarında AİHM kararları ışığında yargılamanın yenilenmesine imkân
sağlanmasına, Yükseköğretim Kurulu, Radyo ve Televizyon Üst Kurulu ve
Haberleşme Yüksek Kurulundaki Genelkurmay üyeliğine son verilmesine kadar
önemli sivil değişiklikler, reformlar gerçekleştirildi. 2004 yılı sonunda AB
tarafı Türkiye’nin Kopenhag Siyasi Kriterlerinde gösterdiği performansa
karşılık üyelik müzakerelerine başlama kararı aldı. Müzakereler fiilen 2005’in
Ekim ayında başladı ancak bu olumlu AB süreci iyi yönetilemediği için akamete
uğradı. 
Sayın
Başkan, değerli milletvekilleri; sonrasında gelişen süreçte ülkenin acil
ihtiyacı olan yeni ve demokratik bir anayasa yapımını önüne görev olarak koyan
Anayasa Uzlaşma Komisyonunun çalışmaları sonuçsuz kalmıştır.
Bakınız,
demokratikleşme ve Kürt sorununda siyasi çözüm umutlarının yeşerdiği barış
sürecinin yine akamete uğraması ve sonrasında gelişen 15 Temmuz darbe girişimi
ve OHAL sürecinin ülkeyi getirdiği süreci ve bu durumu hepimiz birlikte
yaşadık. Ancak, şunu belirtmek gerekir ki toplumun barış ve refahını sağlayacak
asgari demokratik bir zemine, yeni ve demokratik bir anayasaya olan ihtiyaç ve
umut toplumda canlılığını korumaktadır.
Değerli
milletvekilleri, bir toplumdaki hak ve özgürlüklerin düzeyi, o toplumdaki
demokrasinin niteliğiyle ilişkilidir. Özü olmayan, biçimsel bir demokrasiyle
yönetilen ülkelerin hak ve özgürlük anlayışı ile çağdaş bir demokrasinin bütün
öğelerini içeren gelişmiş bir demokrasinin uygulandığı toplumların hak ve
özgürlük anlayışı kuşkusuz farklıdır. Ama Türkiye gibi iki yüz yıldır Batı
uygarlığını örnek alan ve AB’yle üyelik müzakereleri yürüten bir ülkede
vatandaşların hak ve özgürlükleri ancak çağdaş demokrasilerin parametrelerine
göre değerlendirilmelidir. Bu temelde, Türkiye’de bütün sorunların insan
haklarına dayalı, çoğulcu, katılımcı, özgürlükçü, hukukun üstünlüğüne bağlı ve
eşit vatandaşlık anlayışını temel alan, ileri bir demokrasinin ölçütlerine
uygun biçimde çözülmesi gerekir. Nitekim, Anayasa’nın 90’ıncı maddesinde yer
alan “Usulüne göre yürürlüğe konulmuş temel hak ve özgürlüklere ilişkin
milletlerarası andlaşmalarla kanunların aynı konuda farklı hükümler içermesi nedeniyle
çıkabilecek uyuşmazlıklarda milletlerarası andlaşma hükümleri esas alınır.”
hükmü, Türkiye’de çağdaş bir demokrasinin inşasına büyük zemin sunmaktadır.
Değerli
milletvekilleri, bilindiği gibi, Türkiye, Birleşmiş Milletlerin ve Avrupa
Konseyinin de kurucu üyesidir. Avrupa İnsan Hakları Sözleşmesi ile Birleşmiş
Milletler İnsan Hakları Evrensel Beyannamesi’ni imzalamış ve sözleşmeden doğan
yükümlülükleri kabul etmiştir. Türkiye, 1975’te 34 ülkeyle birlikte Helsinki
Nihai Senedi’ni imzalamış ve bu anlaşmanın öngördüğü Avrupa Güvenlik ve
İşbirliği Teşkilatı sürecinde yapılan toplantılara katılarak alınan kararların
tümünü imzalamıştır. Bu bağlamda, Türkiye Avrupa’da insan hakları, demokrasi,
hukuk devleti ve barışa dayalı yeni bir dönemin başladığının ilan edildiği ve
onaylandığı Paris Şartı’nın da imzacısıdır. Türkiye aynı şekilde Birleşmiş
Milletler Bireysel ve Siyasal Haklar Sözleşmesi ile Ekonomik, Sosyal ve
Kültürel Haklar İkiz Sözleşmesi’ni de imzalamıştır.
Sayın
Başkan, değerli milletvekilleri; bakınız, OHAL süreci neticesinde Türkiye
demokrasi ve yargı bağımsızlığı konusunda tarihî bir itibar kaybı yaşarken
yurttaşlarımız da adalet sistemine karşı ne yazık ki çok büyük bir güvensizlik
yaşamaktadır. Seçilmiş milletvekillerinin, belediye başkanlarının,
gazetecilerin, akademisyenlerin keyfî olarak, masumiyet karinesini âdeta
ayaklar altına alan yöntemlerle tutuklanmaları, görevlerinden
uzaklaştırılmaları güvenilir bir hukuk sistemimizin, güvenilir bir adalet
mekanizmasının kalmadığının göstergesi niteliğindedir. Avrupa’nın anayasal
konulardaki en yetkin organı olan Venedik Komisyonu milletvekillerimizin
dokunulmazlıklarının kaldırılması ve tutuklanmasına ilişkin kararın Avrupa
hukuk normlarıyla bağdaşmadığını raporlarında açıkça ortaya koymuştur. Öte yandan,
yaşanan hukuksuzluklarla ilgili sürekli bir biçimde AİHM’de Türkiye aleyhinde
verilen kararlar ve tazminat cezaları da ortadadır. Eğer Türkiye gerçekten özde
demokratik, laik, sosyal bir hukuk devleti olmak ve Avrupa Birliğine tam üye
olmak istiyorsa imzalamış olduğu, insanlık tarihinin derin tecrübeleriyle,
birikimiyle olgunlaşmış olan çağdaş, evrensel hukuk ilkelerini ve altına imza
koyduğu uluslararası sözleşmeleri dikkate almama lüksüne sahip olmadığını bir
kez daha vurguluyor, hepinizi saygı ve sevgiyle selamlıyorum. (HDP sıralarından
alkışlar) 
BAŞKAN
– Teşekkür ederim Sayın Dora.
Grup
adına konuşmalar sona erdi.
Şimdi
şahsı adına Erzurum Milletvekili Sayın Orhan Deligöz konuşacak.
Buyurun
Sayın Deligöz. (AK PARTİ sıralarından alkışlar) 
ORHAN
DELİGÖZ (Erzurum) – Sayın Başkanım, değerli milletvekilleri; 2018 yılı bütçe
tasarısı görüşmelerinde 4’üncü madde üzerine şahsım adına söz almış
bulunmaktayım. Genel Kurulu ve aziz milletimizi saygıyla selamlıyorum. 
AK
PARTİ olarak 16’ncısını yaptığımız 2018 yılı bütçesi siyasi istikrar sonucu
sağlanan ekonomik istikrarın bir yansımasıdır. AK PARTİ tutamayacağı sözü
vermeyen, verdiği sözleri yerine getiren, insanımızı boş vaatlerle aldatmayan
bir anlayışla milletimizin güvenini kazanmıştır. AK PARTİ öncesi bütçelerin
yüzde 43’ü faiz ödemelerine giderken bugün bu oran yüzde 9’lara düşmüştür.
Bütçe açıkları yüzde 11’lerden yüzde 1-2’lere gerilemiştir. Bütün bunlar sıkı
bir mali disiplin politikasıyla sağlanmıştır. Bundan dolayı Sayın Maliye Bakanı
Naci Ağbal’a teşekkür ediyorum. AK PARTİ’yle ekonomik ve sosyal hedeflere
hizmet eden bütçe anlayışı gelmiştir. Kaynaklar rant yerine hizmete
yönlendirilmiş bu ise bereketi artırmıştır.
Değerli
milletvekilleri, bütçeler bizim için kuru rakamlardan ibaret değildir, insan
odaklı, insanımızın refahını artırmanın ve geleceğini güvenle inşa etmenin
araçlarıdır. Geçmişte bir yılı, hatta bir haftası bile öngörülemeyen
Türkiye'den gelecek nesillere uzanan, vizyonu olan bir Türkiye'ye ulaşmış
durumdayız. AK PARTİ iktidarı, ne yaptığını bilen, geleceğe yönelik planı ve
programı olan, kararlı ve emin adımlarla 2023, 2053 ve 2071 hedeflerine yürüyen
bir iktidardır. 
AK PARTİ
hükûmetleri döneminde her ilimizde olduğu gibi, millî mücadele temellerinin
atıldığı şehir olan Erzurum’a da başta eğitim, sağlık, ulaştırma, tarım ve spor
olmak üzere yaklaşık 30 milyarın üzerinde yatırım yapılmıştır. Rahmetli
Menderes döneminde açılmış olan Atatürk Üniversitesinin yanı sıra AK PARTİ
döneminde Erzurum Teknik Üniversitesi açılmış ve eğitim taçlandırılmıştır.
Erzurum'da yapılmış olan Doğu Anadolu Gözlemevi hizmete girmek üzere olup bu
gözlemeviyle Türkiye kendi millî teleskopunu ve görüntüleme sistemini
tasarlayıp üretebilen dünyadaki birkaç ülkeden biri olmuştur. Erzurum'da
yapılmakta olan şehir hastanesi, barajlar, göletler, tüneller, yollar, altyapı
ve kamu binalarıyla Erzurum'un daha yaşanabilir, gelişmiş, kalkınmış mamur ve
müreffeh bir şehir olması için Hükûmetimizin çalışmaları devam etmektedir.
Ayrıca, 2023'ten önce hızlı tren hizmete girecektir. Böylece Ankara'dan
Erzurum’a sadece beş buçuk saatte, İstanbul'dan Erzurum’a ise sekiz buçuk
saatte gidilebilecektir. Eşsiz coğrafyamız, tarihî mirasımız ve dinamik nüfus
yapımızla 21'inci yüzyıl Türkiye'nin yüzyılı olacaktır.
Değerli
milletvekilleri, geçen hafta 13-14 Aralık 2017 tarihinde Nijer'in Paris'te
düzenlediği ve Nijer Cumhurbaşkanı Sayın Mahamadou Issoufou’nun Başkanlık
ettiği 20 Avrupa ülkesinin üst düzey yöneticilerinin ve 5 Afrika ülkesinin ise
cumhurbaşkanlarının katıldığı "Nijer Yeniden Doğuyor” adlı uluslararası
konferansa katıldım, ülkemizi ve Gazi Meclisimizi temsil ettim. Bu
konferanstaki konuşmamda, FETÖ terör örgütünün dünya üzerindeki tehlikesinden,
PKK, PYD ve DEAŞ terör örgütleriyle Türkiye'nin mücadelesini anlattım. Trump'ın
Kudüs’le ilgili kararının, huzur ve barış yerine bölgede kargaşa ve kaosa yol
açtığını, bu kararın yok hükmünde olduğunu, bu kararı yok saydığımızı bir kez
daha uluslararası bir platformda dile getirdim.
Değerli
milletvekilleri, kış sporları başkenti olarak gördüğümüz Erzurum, 2011 ve
2017’de iki uluslararası organizasyona ev sahipliği yapmış ve başarıyla
sonuçlandırmıştır. Şimdi ise, 2026 yılında yapılacak olan kış olimpiyatlarını
Erzurum'da yapmak için çaba sarf etmekteyiz. Erzurum'da kış sporları sezonu başlamış
olup bu vesileyle, başta Spor Bakanımız Osman Aşkın Bak Bey olmak üzere, bütün
Meclisimizi ve bütün Türkiye’yi Erzurum’da kayak yapmaya davet ediyorum. 
Bu vesileyle
2018 yılı bütçemizin hayırlı olmasını, vatanımıza, milletimize huzur ve bereket
getirmesini diliyor, hepinizi saygıyla selamlıyorum. (AK PARTİ sıralarından
alkışlar)
BAŞKAN –
Teşekkür ederim Sayın Deligöz.
Şahsı adına son
olarak, Uşak Milletvekili Sayın Özkan Yalım konuşacaklar. 
Buyurun Sayın
Yalım. (CHP sıralarından alkışlar) 
ÖZKAN YALIM
(Uşak) – Teşekkür ederim Sayın Başkan. 
Sayın Başkan,
Yüce Divan, Sayın Bakan, değerli çalışma arkadaşlarım ve de dünyada bizi
izleyen bütün izleyicilerimize selam ve saygılarımı sunuyorum, hepinize gecenin
bu saatinde iyi akşamlar diliyorum. 
Sayın Başkan,
keşke Sayın Maliye Bakanımız burada olsaydı, bu bütçede ne var ne yok, onunla
birazcık, iki dakika da olsa görüşecektik, tartışacaktık. Bu bütçede, ben, ilk
önce, kendi uzmanlık dalım olan, özellikle bütün vatandaşların kullandığı, her
evde bulunan otomobil, biraz daha profesyonelleştiğimizde kamyonet, servis,
okul servisi, biraz daha ilerlettiğimizde otobüs, ne diyeyim, kamyon ve tır
olmak üzere bu dallarda… Biliyorsunuz, ben, bu konuda, kendi mesleğim
itibarıyla da sizlerle bilgilerimi paylaşmak istiyorum. 
Sayın Bakan, ilk
önce, bir bütçeyi yaparken bütün kesimleri düşünmeniz lazım. Bu bütçeyi
yaparken ulaştırmacıyı düşünmediniz, çiftçiyi hiç düşünmediniz, nakliyeciyi,
otobüsçüyü, minibüsçüyü, hiçbirini düşünmediniz, hatta asgari ücretliyi bile
düşünmediniz. Neden düşünmediniz biliyor musunuz? Çünkü asgari ücrete yapsanız
yapsanız 100 TL veya 150 TL zam yapacaksınız ama asgari ücretliye daha 150 TL
zammı yapmadan, geçen ay kullandığı Doğan görünümlü Şahin’i bile çok gördünüz,
yüzde 25 MTV zammı yaptınız, elinden Doğan görünümlü Şahin’i bile aldınız,
sattırdınız. 
Peki, bununla
birlikte, diyorsunuz ki: “Yüzde 11,1 büyüdük.” Vallahi, bakın, İsviçre’de
büyüme oranı 1,2 ama ben bu görüntüyü İsviçre’de görmüyorum. Ben bu görüntüleri
maalesef sadece Türkiye’de görüyorum ve de Türkiye’de bu görüntüleri görürken
içimin de yandığını, içimin de acıdığını özellikle belirtmek istiyorum. 
Diğer bir
taraftan, hepimiz özellikle geçen yıl bu konuyla ilgili çok tartıştık,
bütçemizde şimdiden büyük bir boşluk var. Bu boşluk nereden geldi, onu da
söyleyeyim: Bu boşluk Osman Gazi Köprüsü’nden geldi. İlk yılda, bakın özellikle
belirtiyorum, Osman Gazi Köprüsü’nde -biliyorsunuz bunu defalarca söyledim-
günlük 40 bin araç geçiş garantisi verildi. Peki, günlük ne kadar geçti? Sadece
17 bin araç geçti. Biliyorsunuz, yapıcı firmanın 35 dolar artı KDV’den
sözleşmesi var. Bu da ne yapıyor? 23 bin çarpı günlük KDV dâhil 42 euro yapar;
bu da yapar günlük 966 bin dolar firmaya para ödeniyor, çarpı 365 yani bir yıl
dediğimizde şimdiden bütçemizden… Sayın Bakan, o da ayrılmış…
GENÇLİK VE SPOR
BAKANI OSMAN AŞKIN BAK (Rize) – Buradayım, buradayım.
ÖZKAN YALIM
(Devamla) - …352 milyon 590 bin dolar… Bakın, 352 milyon 590 bin dolar. Ha
evet, Maliye Bakanımız gelmiş. 
GENÇLİK VE SPOR
BAKANI OSMAN AŞKIN BAK (Rize) – Buradayız, burada.
ÖZKAN YALIM
(Devamla) - Sayın Bakan, şimdiden bütçeden, yapılan yanlış sözleşmeden dolayı,
yapılan yanlış anlaşmadan dolayı…
MALİYE BAKANI
NACİ AĞBAL (Bayburt) – Bizde yanlış olmaz.
ÖZKAN YALIM
(Devamla) - Var, var, bakın açık ve net söylüyorum, eğer bu dediğim rakam
yanlışsa ben istifa edeceğim Sayın Bakan, ben istifa edeceğim. (CHP
sıralarından alkışlar) Tekrar ediyorum Osman Gazi Köprüsü’nden verilen 40 bin
geçiş garantisinden dolayı geçen yıl günlük 23 bin geçiş olduğu tespit edildi,
sizler tarafından da onaylandı. Her gün 23 bin çarpı 42 dolar -yani 35 dolar
artı KDV- bu da yapıyor günlük 966 bin dolar, çarpı 365, yılda 352 milyon 590
bin dolar şimdiden bütçenizde açık var. Bu, size ders olmadı, bize ders olmadı,
şimdi yaptınız ikinci hatayı. Nerede yapıyorsunuz? Bu sene başladığımız,
temelini attığımız -Sayın Turan’ın memleketinde, Sayın Gider’in memleketinde,
Sayın Bülent kardeşimin memleketinde- Çanakkale Köprüsü’nde. Ya, bu hata, bu
ders bize yetti, size yetmedi mi? Bakın, ne yaptınız? Dediniz ki yapıcı
firmaya: “Günlük 45 bin geçiş garantisi veriyoruz.” Bakın, oradan hem Çanakkale
Eceabat’tan veya Lapseki’den günlük en fazla, en fazla ben diyorum 7 bin-8 bin,
Bülent Bey diyor ki 10 bin-14 bin geçiş olur. Problem değil, 14 bin olarak
geçiş garantisini alalım, geçtiğini kabul edelim, 14 bin, düştüğümüzde 45
binden 30-31 bin. Şimdiden yapıcı olan bir firmaya… O firma da her zamanki
firmanız biliyorsunuz yani yandaş firma biliyorsunuz. Kim olduğunu söylemek
istemiyorum. Şimdiden senelik 200 milyon euro zararınız var, bunu da özellikle
belirteyim. 
MUSTAFA
ILICALI (Erzurum) – İşletme süresi ne kadar, kaç yıl?
ÖZKAN
YALIM (Devamla) - Yani bütçede şimdiden, bir tarafta Osman Gazi’den yaklaşık
352 milyon dolar, yapılacak olan Çanakkale Köprüsü’nden de 200 milyon euroluk… 
(Mikrofon
otomatik cihaz tarafından kapatıldı)
ÖZKAN
YALIM (Devamla) – Ek süremi verirseniz açıklayacağım. Sayın Bakan, şimdiden
süremi istiyorum çünkü son bir nokta kaldı. 
BAŞKAN
– Şimdiden istiyorsunuz, peşin peşin. 
ÖZKAN
YALIM (Devamla) – Evet, zaten bitti biliyorsunuz. 
BAŞKAN
– Peki, bir dakika ek süre veriyorum, tamamlayın lütfen. 
ÖZKAN
YALIM (Devamla) – Teşekkür ediyorum Sayın Bakan. 
BAKİ
ŞİMŞEK (Mersin) – Sayın Başkan, bakanlık yolu da açıldı, hayırlı olsun.
BAŞKAN
– Ama istemem ben, istemem. 
ÖZKAN YALIM
(Devamla) – Evet, inşallah… 
BAŞKAN –
İstemem, istemem.
ÖZKAN YALIM
(Devamla) - Neden olmasın? 
BAŞKAN – Devam
edin, buyurun. 
ÖZKAN YALIM
(Devamla) – Sayın Bakanım, bu gördüğünüz gibi traktör, buna hiç itiraz eden var
mı? Bunun traktör olduğuna itiraz eden var mı? Buna Avrupa’da “traktör”
deniliyor, Türkiye’de de deniliyor ancak Avrupa’da, bunun kullandığı akaryakıt
kesinlikle ÖTV’siz, KDV’siz veriliyor; ister Bulgaristan ister Yunanistan, Almanya,
Belçika, Fransa, hangi ülkeyi alırsanız alın bu traktöre ÖTV’siz, KDV’siz
veriliyor. Ancak bu traktör nasılsa, sanki Taksim’e gezmeye gidiyor, ne
diyeyim, burada Kızılay Meydanı’nda gezmeye gidiyormuş gibi çiftçilerimiz bu
traktöre normal bir araca verilen mazot gibi, bu çiftçimizin kullandığı
traktöre veya biçerdövere 5 TL’den mazot veriliyor. Yazıktır! Bu çiftçimizin
hakkına yazıktır Sayın Bakan. 
Bunun yanında,
bakın, ben de diyorum ki bunu kullanan -elbette ki bunu kullanan
vatandaşlarımız da var; en doğal hakkı, parası vardır- vatandaş 1,8’den mazot
alıyor. Yazık! Yazık! 
(Mikrofon
otomatik cihaz tarafından kapatıldı)
ENGİN ALTAY
(İstanbul) – Vay be!
BAŞKAN –
Teşekkür ederiz Sayın Yalım. 
ÖZKAN YALIM
(Devamla) – Onun için, buradan gelen bütçeyi bu traktörü kullanan, traktörü
kullanacak olan çiftçilere verin Sayın Bakan, bu kadar net. (CHP sıralarından
alkışlar)
BAŞKAN –
Teşekkür ederim Sayın Yalım.
ÖZKAN YALIM
(Devamla) – Ben teşekkür ediyorum. 
BÜLENT TURAN
(Çanakkale) – Sayın Başkan. 
MERAL DANIŞ
BEŞTAŞ (Adana) – Sayın Başkan…
BAŞKAN –
Buyurun. 
VI.- AÇIKLAMALAR (Devam)
19.- Adana Milletvekili Meral Danış Beştaş’ın, taşeron
işçilere KHK’yle kadro verilmesinin olağanüstü hâl ilanına sebep olan
olaylardan olmadığından Anayasa’ya aykırı olduğuna ilişkin açıklaması
MERAL DANIŞ
BEŞTAŞ (Adana) – Sayın Başkan, değerli milletvekilleri; doğrusu Sayın Maliye
Bakanı buradayken biz de 1 milyona yakın taşeron işçisinin beklentisini ve
yasanın ne zaman çıkacağı konusundaki tartışmaları hatırlatmak istedik. Gerçekten
uzun süredir Türkiye’nin en temel gündemlerinden bir tanesi taşeron işçilere
güvenceli, iş güvencesi olan bir kadro verilmesi olayı fakat bugün bütün
basın-yayın organlarında KHK’yle taşeron işçilere kadro verileceği yönünde
yaygın bir haber çıktı. Bu, iktidar partisinin temel uygulama yöntemlerinden
bir tanesi: Önce haber sızdırılıyor, sonra yapılıyor. Yani, buna ilişkin Maliye
Bakanına soruyoruz açıkçası haftalardır…
BAŞKAN – Ama bu
soruldu.
GARO PAYLAN
(İstanbul) – Cevap vermedi. 
MERAL DANIŞ BEŞTAŞ
(Adana) – Cevap vermedi henüz. Biz parti adına, HDP olarak bir daha soruyoruz.
BAŞKAN – Sürekli
aynı sorunun cevabını verecek diye bir kaide yok ama lütfen…
MERAL DANIŞ
BEŞTAŞ (Adana) – Biz parti olarak daha önce de çağrı yapmıştık. Gerçekten,
Meclisin bu şekilde baypas edilmesi kabul edilemez. Eğer taşeron işçilere…
(Mikrofon
otomatik cihaz tarafından kapatıldı) 
MERAL DANIŞ
BEŞTAŞ (Adana) – Toparlayacağım Sayın Başkan. 
BAŞKAN – Bir
dakika vermiştim Sayın Meral Danış Beştaş, lütfen…
MERAL DANIŞ
BEŞTAŞ (Adana) – Sayın Başkan, Grup Başkan Vekili adına, vekâleten konuşuyorum.

BAŞKAN -
Vekâletiniz var mı? 
MERAL DANIŞ
BEŞTAŞ (Adana) – Var.
GARO PAYLAN
(İstanbul) – Var efendim, var.
BAŞKAN –
Sunmadınız kürsüye de o yüzden…
MERAL DANIŞ
BEŞTAŞ (Adana) – Geldi size.
BAŞKAN -
Buyurun, tamamlayın. 
MERAL DANIŞ
BEŞTAŞ (Adana) – KHK’yle taşeron işçilere kadro verilmesi, olağanüstü hâl
ilanına sebep olan olaylardan olmadığından, Anayasa’ya aykırıdır. Ne
saklanıyor? Niye siyasi partiler hep birlikte Mecliste bu yasayı çıkarmıyor?
Meclisin tatile girmesinin anlamı yok. Tatile girmeyelim, 1 milyon işçinin
beklediği ve hak ettiği, taşeron işçilere yasayı hep birlikte çıkaralım
diyorum.
Bir de bir
kaygımız var: Demek ki bir eksiklik var, yine işçi aleyhine bir düzenleme olacak
ki KHK’yle çıkarma gibi bir yönteme başvurulması düşünülüyor. Bu konuda Sayın
Maliye Bakanının cevabını bekliyoruz.
BAŞKAN – Sayın
Maliye Bakanı bu konuda cevap verdi. Dilersek bir kez daha verir. 
GARO PAYLAN
(İstanbul) – Vermedi efendim.
MERAL DANIŞ
BEŞTAŞ (Adana) – Vermedi.
GARO PAYLAN
(İstanbul) – Kanun hükmünde kararnameyle mi olacak, Mecliste mi çıkacak,
söylemedi.
BAŞKAN - On
dakika soru-cevap işlemini yapacağız.
MERAL DANIŞ
BEŞTAŞ (Adana) – Esnek böyle…
BAŞKAN – Kim? 
MALİYE BAKANI
NACİ AĞBAL (Bayburt) – Vallahi herkes kendisine göre anlamış.
MERAL DANIŞ
BEŞTAŞ (Adana) – “Bir an önce olmalı.” dediniz ama ne zaman?
GARO PAYLAN
(İstanbul) – Neyle olacak yani?
BAŞKAN – Sayın
milletvekilleri, bakın…
GARO PAYLAN
(İstanbul) – Mecliste mi yapılacak bu?
BAŞKAN – Sayın
milletvekilleri, Sayın Paylan, bu soruyu sordunuz…
GARO PAYLAN
(İstanbul) – Cevap alamadık.
MERAL DANIŞ
BEŞTAŞ (Adana) – Biz sormadık. 
BAŞKAN – Cevap
verildi. Gerek görürse Bakan yeniden cevap verir.
Şimdi soru-cevap
kısmına geçeceğiz ama Sayın Turan söz istedi.
Buyurun. 
20.- Çanakkale Milletvekili Bülent Turan’ın, Uşak
Milletvekili Özkan Yalım’ın 503 sıra sayılı 2018 Yılı Bütçe Kanunu Tasarısı’nın
4’üncü maddesi üzerinde şahsı adına yaptığı konuşmasındaki bazı ifadelerine
ilişkin açıklaması
BÜLENT TURAN
(Çanakkale) – Sayın Başkan, değerli arkadaşlar; Özkan Bey’e teşekkür ediyorum
açıklamalarından dolayı ancak ufak bir hususun altını çizmek istiyorum:
Çanakkale Köprüsü değil aslında oradaki söz konusu ihale;
Kınalı-Tekirdağ-Çanakkale-Savaştepe Otoyolu orası, 101 kilometre, büyük bir
otoban. Sadece 5 kilometresinde köprü var. Ayrıca, şu an günlük geçiş 4
binlerde değil, 14 binlerin üzerinde. Şu an Marmara ringi olmamasına rağmen,
tüm yollar tamamlanmamış olmasına rağmen 14 bin geçişin, köprünün bitim
tarihinde, beş buçuk yıl sonra 40 binleri aşacağı öngörülüyor. 
İkincisi: Sayın
Başkanım, Ben Çanakkaleliyim. Çanakkale’de, bırakın, 14 bin, 44 bin geçiş
ihtimalini, imkânını, bir tek ambulans da geçse, bir tek turist arabası da
geçse, bir tek meyve sebze kamyonu da geçse o köprü Çanakkale’ye ihtiyaç.
Yap-işlet-devret bir ihale metodu, açık yapılan ihale. Bu kadar kârlıysa Özkan
Bey de girebilir ihaleye. Biz köprü istiyoruz. 
(Mikrofon
otomatik cihaz tarafından kapatıldı) 
BÜLENT TURAN
(Çanakkale) – Bir dakika daha izin verirseniz…
BAŞKAN –
Tamamlayın lütfen.
BÜLENT TURAN
(Çanakkale) – Büyük devlet olmak o köprüyü yapmayı gerektirir. Devletin
kasasından bir gram para çıkmadan o köprü yapılıyor, on altı yıl sonra da
tümüyle devletin malı hâline geliyor. Dolayısıyla bu ihale metoduyla
Çanakkaleliye kazandırılacak olan bu köprünün ben vatandaşların geleceği adına,
oradaki tarımın, sanayinin, turizmin geleceği adına çok kıymetli olduğunu
düşünüyorum. 
Teşekkür
ediyorum. 
BAŞKAN – Ben de
teşekkür ediyorum.
ENGİN ALTAY
(İstanbul) – Sayın Başkan…
BAŞKAN – Nedir
talebiniz? Buyurun.
ENGİN ALTAY
(İstanbul) – Sayın Grup Başkan Vekili, biraz önce konuşan Uşak Milletvekilimiz
Özkan Yalım’ın…
BÜLENT TURAN
(Çanakkale) – Teşekkür ettim Sayın Başkan.
ENGİN ALTAY (İstanbul)
– …Çanakkale Köprüsü’nün yapımına karşı olduğu anlamı çıkacak bir konuşma
yaptı. 
BAŞKAN – Yok,
hayır, hayır, böyle bir şey çıkarmadı, sadece “İsmini yanlış söylüyor.” dedi. 
ENGİN ALTAY
(İstanbul) – Öyle bir anlam çıktı. 
BAŞKAN – Hayır,
hayır.
ENGİN ALTAY
(İstanbul) – Müsaade ederseniz, Özkan Bey bir açıklama yapsın.
BAŞKAN – Bir
açıklama yapsın ama böyle yanlış bir sonuç çıkmadı, böyle bir algı doğuracak
konuşma yapmadı Sayın Turan.
ENGİN ALTAY
(İstanbul) – Aynen öyle Başkanım. “Özkan Bey köprüye karşı. Bir araba geçse
bile biz yapacağız.” ne demek? “Sen istemiyorsun ama biz yapacağız.” demek. 
BÜLENT TURAN
(Çanakkale) – Özkan Bey değil ama CHP Çanakkale’ye karşıydı Sayın Başkan.
BAŞKAN – Sayın
Altay, öyle bir şey demedi, sadece köprünün 5 kilometre mesafede olduğunu
söyledi, o kadar. 
Buyurun, bir
dakika süre veriyorum.
ÖZKAN YALIM
(Uşak) – Sayın Başkan, bence yerimden değil, isterseniz... Eklemeler var. 
BAŞKAN – Hayır,
bir dakika yerinizden söz vereceğim, buradan sataşmadan söz veriyorum.
ÖZKAN YALIM
(Uşak) – Ama, müsaade ederseniz, başka ithamda bulundu. 
BAŞKAN – Sayın
Yalım, yerinizden bir dakika söz veriyorum, isterseniz açın mikrofonunuzu girin
konuşun, isterseniz işleme başlayacağım. Süreyi de uzatmayacağım.
ENGİN ALTAY
(İstanbul) – Herkese uzatmayın o zaman.
BAŞKAN – Grup
başkan vekillerimize…
ENGİN ALTAY
(İstanbul) – Bize de uzatmayın, adalet istiyoruz.
BAŞKAN – Buyurun
Sayın Yalım.
BÜLENT TURAN
(Çanakkale) – Özkan Bey değil ama Çanakkale CHP Teşkilatı, Belediyesi hep
karşıydı, afiş astılar Sayın Başkan “Karşıyız.” diye. 
BAŞKAN –
Buyurun.
21.- Uşak Milletvekili Özkan Yalım’ın, Çanakkale
Milletvekili Bülent Turan’ın yaptığı açıklamasındaki bazı ifadelerine ilişkin
açıklaması
ÖZKAN YALIM
(Uşak) – Sayın Başkan, Sayın Turan kesinlikle yanlış söylüyor. Neden yanlış
söylüyor? Bir kere, biz bu köprünün yapılmasını kesinlikle elzem buluyoruz ve
de ihtiyaç olduğunu teyit ediyoruz. 
BÜLENT
TURAN (Çanakkale) – CHP olarak mı diyorlar?
ÖZKAN
YALIM (Uşak) – Hiçbir örgütümüz de ne Çanakkale ne başka bir ilçemizin örgütü
de karşı değil. 
Bunun
yanında, biraz önce dedi ki: “Köprünün adı Çanakkale Köprüsü değil.” 
BÜLENT
TURAN (Çanakkale) – Öyle demedim ya. 
ÖZKAN
YALIM (Uşak) – Bakın, ihale sözleşmesini açtığımızda “1915 Çanakkale Köprüsü”
adı, aynen ihaledeki açılımı bu. 
Artı,
tekrar ediyorum, bu köprüden -tekrar söylüyorum- geçmeyen araçlar adediyle en
azından her sene 200 milyon euro Sayın Bakanın bütçesinden, bizim bütçemizden
zarar edeceğiz, altını tekrar çiziyorum bunun.
BAŞKAN
– Ama işte, şimdi sonuç aynı çıktı, “Yapılmasın.” demeye getiriyor köprüyü.
ÖZKAN
YALIM (Uşak) – Hayır, alakası yok. İhalenin sistemi yanlış, ihalenin şartları
yanlış. Yani Osman Gazi Köprüsü’nden alınmayan bir ders var. 
BAŞKAN
– O zaman bunu söyleyin, “Yapılan ihale yanlış.” deyin. Söylemiyor onu.
ÖZKAN
YALIM (Uşak) – İhalenin yapılma şartları yanlış. Yani bir firmayı daha fazla
zengin etmek adına yapılan bir ihale sistemi. (Gürültüler)
(Mikrofon
otomatik cihaz tarafından kapatıldı) 
BAŞKAN
– Sayın milletvekilleri, bir dakika… Bitmedi Sayın Yalım’ın konuşması. 
Bir
dakika daha süre veriyorum size, devam edin Sayın Yalım.
ÖZKAN
YALIM (Uşak) – Teşekkür ediyorum.
Bakın,
kesinlikle ihalenin yapılma şekli yanlış. Osman Gazi Köprüsü’nden alınması
gereken bir ders varken, ben defalarca önerge verdim, yazılı soru sordum, Sayın
Ulaştırma Bakanıyla görüştüm, hatta Sayın Başbakana bile bunu söylememe rağmen
ihalenin şartlarını maalesef aynı Osman Gazi Köprüsü’yle bire bir
eşleştirdiler, geçiş garantili bir ihale yaptılar. Burada yapılan yanlış, o
bölgeden geçecek olan araç sayısı günde en fazla 7 bindir, 10 bindir, belki
bayramlarda 12-15 bindir ancak hiçbir zaman 45 bin araç geçiş garantisi alamaz,
yapamaz bu geçişi. Bu sebepten dolayı her yıl bütçemizde, şu anda konuştuğumuz
2018 yılı bütçesinde en az 200 milyon euro zarar verecek. 
BAŞKAN
– Evet, bunları söylemiştiniz. 
ÖZKAN
YALIM (Uşak) – Onun için ihalenin yapılma şekli, şartları yanlıştır; özellikle
belirtiyorum. 
Teşekkür
ederim.
BAŞKAN
– Şimdi netleşti, evet. 
ÖZKAN
YALIM (Uşak) – Köprüye de karşı değiliz.
BAŞKAN
– Yok, netleşti Sayın Yalım.
Buyurun
Sayın Turan.
22.- Çanakkale Milletvekili Bülent Turan’ın, Uşak
Milletvekili Özkan Yalım’ın yaptığı açıklamasındaki bazı ifadelerine ilişkin
açıklaması
BÜLENT
TURAN (Çanakkale) – Sayın Başkan, Özkan Bey’e tekrar teşekkür ediyorum. Tüm
Çanakkale’yi Boğaz’ına kadar “Köprü istemiyoruz.” afişleriyle donatan CHP’den
artık “Köprü istiyoruz.” diyen CHP’ye evrilmelerini çok keyifle takip ediyorum.
(AK PARTİ sıralarından alkışlar) Şimdiye kadar karşıydılar, şimdi “Tarafsızız.”
diyorlar. 
HAYDAR
AKAR (Kocaeli) – Ne zaman donatıldı ya?
ENGİN
ALTAY (İstanbul) – Bülent oldu mu öyle bir şey? Var mı öyle bir şey?
BÜLENT
TURAN (Çanakkale) – Arkadaşlar, ben Çanakkaleliyim... 
HAYDAR
AKAR (Kocaeli) – Bülent, var mı öyle bir şey?
BAŞKAN – Sayın
Öz konuşamaz şu anda, bir dakika.
HAYDAR AKAR
(Kocaeli) – Hayır, var mı yok mu gel bir cevap ver.
BÜLENT TURAN
(Çanakkale) – Bütün Çanakkale’yi Boğazı’na kadar “Köprü istemiyoruz.” afişiyle
donattılar Sayın Başkan. Fotoğrafları size göndereceğim.
İkincisi: On
altı yıl sonra devletin olacak köprüden bahsediyoruz, ihtiyaç olan köprüden
bahsediyoruz. Bizim oradaki çiftçimiz, tarımcımız, turizmcimiz her yağmurda,
her lodosta “Araba kalkar mı, vapur çalışır mı?” diye endişe duyar. Köprü oraya
lazım. Bir daha diyorum, yap-işlet-devret tarzı bir ihale metodu, bu başka bir
metot. Bunun artısı var, eksisi var. Kaldı ki iddia edildiği gibi 1 firma yok,
4 firma var. O 4 firmanın 2 tanesi Türk firmasıyken 2 tanesi Güney Kore
firması.
Teşekkür
ediyorum Sayın Başkan. 
BAŞKAN –
Teşekkür ederim.
ENGİN ALTAY
(İstanbul) – Sayın Başkanım…
BAŞKAN –
Efendim.
ENGİN ALTAY
(İstanbul) – Sayın Turan, Çanakkale Köprüsü’ne…
BAŞKAN – Bir
organizasyon yapıyoruz burada.
BÜLENT TURAN
(Çanakkale) – Fotoğraflarını göstereceğim.
ENGİN ALTAY
(İstanbul) – Fotoğraf çekmiş olabilirsiniz zira bendeki bilgi şu: Kimi AK
PARTİ’lilerin ellerine CHP bayrağı alarak “Köprü istemiyoruz.” demek suretiyle
kara propaganda yaptıklarına dair bilgiye sahibim. Ayıptır! Ayıptır! [(AK PARTİ
sıralarından alkışlar(!)] 
BÜLENT TURAN
(Çanakkale) – Bravo! Bravo!
ENGİN ALTAY
(İstanbul) – Bravo!
BÜLENT TURAN
(Çanakkale) – Sayın Başkan, takdir ediyoruz bu dönmeyi.
BAŞKAN – Hayır,
tamam, teşekkür ederim.
ERKAN AKÇAY
(Manisa) – Sayın Başkanım, devam edelim lütfen.
ÖZKAN YALIM
(Uşak) – Sayın Başkan, Sayın Turan benim anlatmak istediğim ihale sistemi…
BAŞKAN – Söz
vermedim Sayın Yalım.
ÖZKAN YALIM
(Uşak) – Ama bitmedi, Sayın Başkan…
BAŞKAN – Söz
vermedim Sayın Yalım size, niye konuşuyorsunuz?
ÖZKAN YALIM
(Uşak) – Söz istiyorum.
MEHMET DOĞAN
KUBAT (İstanbul) – Devam edelim Başkanım.
BÜLENT TURAN
(Çanakkale) – Keşke CHP il başkanı olsa.
BAŞKAN – Sayın
Öz konuşacaksa, konuşmak istiyorsa Sayın Özçelik sizi buraya alacağız.
BÜLENT TURAN
(Çanakkale) – Karşı mısın değil misin Sayın Öz? 
HAYDAR AKAR
(Kocaeli) – Haydi Bayram bir dakika değişin, bir dakika değişin, Bülent bir
açıklama yapsın.
BAYRAM ÖZÇELİK
(Burdur) – Böyle bir usul yok, hiç olmaz.
HAYDAR AKAR
(Kocaeli) – Olur olur, bir sıkıntı yok, olur.
BÜLENT TURAN
(Çanakkale) – Sayın Başkan, ben tatmin oldum Özkan Bey’in açıklamalarından.
BAŞKAN – Buyurun
Sayın Öz.
23.- Çanakkale Milletvekili Bülent Öz’ün, Çanakkale
Milletvekili Bülent Turan’ın yaptığı açıklamasındaki bazı ifadelerine ilişkin
açıklaması
BÜLENT ÖZ
(Çanakkale) – Sayın Başkan, Sayın Turan’ın ifade ettiği gibi Cumhuriyet Halk
Partisi Çanakkale örgütünün öyle resmî olarak köprüye karşı çıktığı, broşür
dağıttığı kesinlikle doğru değil. 
BÜLENT TURAN
(Çanakkale) – Afiş afiş…
BÜLENT ÖZ
(Çanakkale) - Broşürü kimlerin dağıttığını falan o konuda bir bilgim yok ama
Cumhuriyet Halk Partisi Çanakkale örgütü, ilçeleri, merkez dâhil olmak üzere
hiçbir şekilde böyle bir broşür dağıtmamıştır ve köprüye de Cumhuriyet Halk
Partisi Çanakkale örgütü olarak kesinlikle karşı değiliz. Sayın Özkan Bey’in de
ifade ettiği gibi, Cumhuriyet Halk Partisi olarak da hep ifade ettiğimiz gibi,
biz sadece ihalenin tarzına, şekline karşı olduğumuzu buradan tekrar belirtmek
istiyorum. 
BAŞKAN –
Teşekkür ederim Sayın Öz. 
BÜLENT TURAN
(Çanakkale) – Sayın Başkan, zabıtlara geçsin: Çanakkale CHP’li belediyesi bütün
kordon boyunu Boğaz’ına kadar “Köprü istemiyoruz.” afişleriyle donattı. 
BAŞKAN – Tamam,
takdir seyredenlerin ve izleyenlerindir. 
HAYDAR AKAR
(Kocaeli) – Belge nerede? Belge nerede? 
ENGİN ALTAY
(İstanbul) – Belge göster. 
BÜLENT TURAN
(Çanakkale) – Gel göstereyim. 
HAYDAR AKAR
(Kocaeli) – Sahte, sahte o, sahte. 
IV.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı
(1/887) ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu
Tasarısı (1/861), 2016 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2016 Yılı Genel Uygunluk Bildiriminin, 2016 Yılı Dış
Denetim Genel Değerlendirme Raporunun ve 6085 Sayılı Sayıştay Kanunu Uyarınca
Hazırlanan 174 Adet Kamu İdaresine Ait Sayıştay Denetim Raporunun Sunulduğuna
İlişkin Sayıştay Başkanlığı Tezkeresi (3/1187), 6085 Sayılı Sayıştay Kanunu
Uyarınca Hazırlanan 2016 Yılı Faaliyet Genel Değerlendirme Raporunun ve 2016
Yılı Mali İstatistikleri Değerlendirme Raporu ile 2016 Yılı Kalkınma Ajansları
Genel Denetim Raporunun Sunulduğuna İlişkin Sayıştay Başkanlığı Tezkeresi
(3/1188) ile Plan ve Bütçe Komisyonu Raporu (S.Sayısı: 504) (Devam)
BAŞKAN – Sayın
milletvekilleri, şimdi soru-cevap işlemini yapacağız. 
Süremiz on
dakika. 
Beş dakikasında
sayın milletvekillerinin sorularını alacağım, diğer beş dakikasında da Sayın
Bakan sorulan sorulara cevap verecek. 
Sayın Topal…
SERKAN TOPAL
(Hatay) – Teşekkür ediyorum Sayın Başkan. 
Otururken olumlu
yanıt alamıyoruz, o yüzden ayağa kalktım. 
Sayın
Bakanım, az önce bir soru sormuştum: Hatay’da hazine arazileri üzerinde ev
kuran vatandaşlarımız gerçekten ciddi anlamda mağdur. Burada AK PARTİ’li Hatay
milletvekillerinden de destek bekliyoruz. Az önce maalesef olumsuz yanıt aldım.
Bu konuyu Bakanlar Kurulunda görüşmenizi ve mutlaka bir çözüme kavuşturulması
konusunda hassasiyet göstermenizi bekliyoruz. Dediniz ki: “Güvenlik
gerekçesiyle…” Hangi güvenlik? Hatay’daki her Türk vatandaşımız bayrağını,
vatanını, milletini sever. Yani, şu anda ayağa kalktım, bir dahaki sefer
herhâlde eylem yapmamız gerekiyor. 
Çok teşekkür ediyorum,
saygılarımı sunuyorum. (CHP sıralarından alkışlar) 
BAŞKAN – Sayın
Gaytancıoğlu…
OKAN
GAYTANCIOĞLU (Edirne) – Teşekkür ederim Sayın Başkan. 
Çiftçinin
aylardır dört gözle beklediği süt teşvik primleri bugünlerde ödeniyor. Süt
teşvik primleri 8 kuruş olarak açıklanmıştı. Üreticilerimiz de buna göre hesap
yaparak bütçe oluşturmuş ve belki de yem satan bayilere buna göre
borçlanmışlardı. Örneğin, Edirne’nin Süloğlu ilçesi Sülecik Köyü’nden Salim
Şantay ağabeyimiz süt primleri ödeniyor diye bankaya gitti, isminin yanında
1.800 lira alacağı yazıyordu ancak kendisine 900 lira yani tam yarısı ödendi.
Sadece o değil, konuştuğum tüm üreticiler alması gerekenin yarısını aldılar.
Herkese para dağıttınız, çiftçiye gelince para mı bitti? Neden üreticilerle
dalga geçiyorsunuz? Üreticinin alacağını keserek hayvancılığı
geliştiremezsiniz.
BAŞKAN – Sayın
Tüm…
MEHMET TÜM
(Balıkesir) – Teşekkür ederim Sayın Başkan.
TRT Genel
Müdürlüğünün Samsun Cumhuriyet Başsavcılığına gönderdiği bir raporda FETÖ
gerekçesiyle TRT’den ihraç edilen 435 kişiden 368’inin İbrahim Şahin’in Genel
Müdürlüğü döneminde işe alındığı ortaya çıkmıştır. FETÖ’den soruşturulan eski
Genel Müdür İbrahim Şahin konuya ilişkin ifadesinde “Samanyolu Grubundan
gelenlerin FETÖ’cü olduğunu bilmiyordum. Yayın politikaları AK PARTİ yanlısı
görüldüğünden bunların geçişine izin verildi.” itirafında bulunmuştur. 
Sayın Bakana
soruyorum: TRT’de İbrahim Şahin döneminde bahsi geçen iddialar doğru mudur?
İbrahim Şahin döneminde FETÖ’ye ait şirketlere 17 ihale verildiği iddiası doğru
mudur? 
TRT eski Genel
Müdürü Şahin’in AKP yanlısı gerekçesiyle 368 kişiyi işe alması, kadrolaşma
yapıldığının ispatı mıdır? 
Kamu kuruluşu
olarak TRT'nin halktan toplanan vergilerle tek taraflı yayın politikası
izlemesi, vergi ahlakına uygun mudur? 
Bahsi geçen
dönemde TRT’den sorumlu Başbakan Yardımcısı hakkında konuya ilişkin bir
soruşturma açılacak mıdır?
BAŞKAN – Sayın
Tor…
FAHRETTİN OĞUZ
TOR (Kahramanmaraş) – Sayın Başkanım, sorum Maliye Bakanı Sayın Naci
Ağbal’adır. Bütçe açığı her yıl artarak devam etmektedir. 2015 yılında 23,5
milyar lira iken 2016 yılında 34,5 milyar liraya yükselmiştir. 2017 tahmini
46,9 milyar lira iken 2017 yılında gerçekleşme tahmini 61,7 milyar TL’dir, 15
milyar lira yanılma vardır. 2018 yılı tahmini 65,9 milyar TL’dir. Özetle, bütçe
açığı her yıl artarak devam etmektedir. 
Faiz
giderlerinde de benzer durum söz konusudur. 2016 yılında faize 51,5 milyar lira
ödenmiştir. 2017’de gerçekleşme tahmini 57,5 milyar liradır. Bütçenin görünümü,
faiz bütçesi şeklindedir. 
Sayın Bakan,
faiz giderlerini azaltmak için somut tedbirleriniz nelerdir?
Teşekkür ederim.
BAŞKAN –
Teşekkür ederim ben de.
Sayın Erdem…
ARZU ERDEM
(İstanbul) – Teşekkür ederim Sayın Başkan. 
Sorum Sayın
Maliye Bakanına: Sayın Ağbal, taşeron işçilere kadro verilmesi açıklaması
yapılmıştır. Genel ve katma bütçeli idareler ile belediyeler ve il özel
idarelerinde çalışanlara kadro verilirken KİT’lerde çalışanların aynı haklardan
istifade ettirilmemesi ve kapsam dışı bırakılmaları adaletsizliğe sebep
olmaktadır. Bu durum Anayasa’nın eşitlik ilkesine aykırı bir durumdur ve bu
eşitsizliğin en kısa sürede giderilmesi gerekmektedir. Toplam 850 bin veya 950
bin kişiye kadro verilirken KİT’lerde çalışan 40 bin civarındaki taşeron işçiye
kadro verilmemesinin sebebi nedir? Bu sayı kadro verilecek toplam sayının yüzde
5’i oranındadır ve bu oran büyük bir mağduriyete sebep olacaktır. Bu alanda bir
düzenleme yapılacak mı? Taşeronlara güvence kapsamında sayıca 5 bini bulmayan
4857’li kadrolu teknik işçilere de 4/C’lilere de 4/B statüsü verilecek midir? 
Teşekkür ederim.
BAŞKAN – Sayın
Demir…
NURETTİN DEMİR
(Muğla) – Teşekkür ederim Sayın Başkan. 
Sayın Bakan,
5779 sayılı Yasa kapsamında büyükşehir belediye sınırları içinde yapılan genel
bütçe vergi gelirinin önemli bir kısmı o il ilçesinde toplanan vergilerden
yüzde 6 pay alırlar. Muğla ilinde bulunan büyük işletmelerin, otellerin,
turistik tesislerin bağlı olduğu vergi daireleri çoğunlukla İstanbul ve
Ankara’dadır dolayısıyla, vergi gelirleri tahsilatı ilimizde görülmediğinden Muğla
Büyükşehir Belediyesi hissesine aktarılamamaktadır, bu işletmelerde
merkezlerinin bulunduğu illerin büyükşehir belediyelerine aktarılmaktadır.
Muğla ilinde elde edilen gelirlere ait vergilerin Muğla Büyükşehir Belediyesine
aktarılması için bir düzenlemeniz var mıdır? Bir, Bakanlığınızın bu konuda bir
çalışması var mı? İkincisi de, haksızlığın giderilmesi için Muğla’da elde
edilen gelirlere ait vergiler ek beyannameyle gösterilmelidir ve Muğla
Büyükşehir Belediyesine aktarılmalıdır. 
Bu konudaki
düşüncelerinizi öğrenmek istiyorum.
Teşekkür ederim.
BAŞKAN –
Teşekkür ederim.
Sayın Bakan,
buyurun.
MALİYE BAKANI
NACİ AĞBAL (Bayburt) – Sayın Başkanım, teşekkür ediyorum.
Öncelikle Sayın
Topal’ın Hatay’daki taşınmazlarla ilgili gündeme getirdiği konuyu ben kendisine
de ifade ettim. Bu konuda İçişleri Bakanımızla ve Dışişleri Bakanımızla tekrar
bir değerlendirme yapacağız. Kendileriyle ilgili, bu konuda özellikle oradaki
vatandaşlarımızın hiçbir şekilde mağdur olmasını hiçbirimiz istemeyiz. Müsaade
ederseniz, o konuda inşallah bir değerlendirme yapıp olumlu bir netice almayı
umuyorum. 
Sayın
Gaytancıoğlu, süt teşvik primlerinin ödemeleriyle ilgili araştıracağım ben,
nedir bunun sebebi, onu bilgi olarak size arz ederim. 
Sayın
Tüm, TRT’de FETÖ bağlantılı şu anda yürümekte olan soruşturmalarla ilgili
-anladığım kadarıyla- basına intikal eden birtakım bilgileri ve
değerlendirmeleri bizlerle paylaştı. Tabii, yargıya intikal etmiş, hâlen
soruşturması devam eden bir konuyla ilgili benim özel olarak burada bir şey
söylemem doğru olmaz. Hükûmet olarak, FETÖ terör örgütüyle ilgili gerek kamu
idarelerindeki soruşturmaları gerekse savcılıklarda ve mahkemelerde devam eden
kovuşturma ve yargılamaları çok özel bir şekilde takip ediyoruz. Bu konuda
geçmişten de varsa her türlü yanlışın üzerine sonuna kadar kararlılıkla
gideceğiz. 
Sayın
Tor, öncelikle şunu ifade edeyim, Sayın Tor dedi ki: “Geçen sene bütçe açığı
34,5 milyar lirayla kapandı.” Hâlbuki, doğru, orta vadeli programda 2016
yılında bütçe açığının 34,5 milyar lira seviyesinde kapanacağını açıklamıştık.
Ancak son üç ayda gerek ekonomideki olumlu gelişmeler gerekse bütçede ve
harcamalarda aldığımız tedbirler sonucunda 2016’nın gerçekleşen bütçe açığı
sanıyorum 27,9 milyar lira. Yani 2016 yılının başında Hükûmet olarak bütçe açığı
hedefi ne ise aynısını tutturmuş olduk. O açıdan herhangi bir şekilde geçen
sene bütçe hedefinin üzerinde bir bütçe açığı meydana gelmedi. Bu sene de 47
milyar lira civarında açıkladığımız bütçe açığının orta vadeli programda 61,5
milyar lira civarında gerçekleşeceğini söyledik. Burada da memnuniyetle
izliyorum ki ekonomideki olumlu gelişmeler bütçenin gelir tarafına da olumlu
yönde yansıyor. Burada da -inşallah- bütçe performansı bakımından son derece
olumlu bir neticeyi bu sene de elde edeceğiz. Zaten AK PARTİ hükûmetlerinin en
başarılı olduğu alanlardan bir tanesi, hem vatandaşa hizmet götürmesi hem de
bunu bütçe açığını azaltarak yapması. Yani eskiden çok bütçe açığı yapılırdı
ama vatandaşa hizmet de gitmezdi. Neden gitmezdi? Yine, siz çok güzel işaret
ettiniz, eğer bir bütçe faiz bütçesiyse hem fazla açık verir hem de vatandaşa
herhangi bir şekilde hizmet gitmez. AK PARTİ iktidara geldiğinde, 100 liralık
bütçenin 43 lirası faize gidiyordu, topladığımız 100 lira verginin 85 lirası
faize gidiyordu. Şu anda faiz giderlerinin bütçe içindeki payı yüzde 43,2’den
yüzde 8,5’a kadar düştü. Dolayısıyla “Bu bütçe faiz bütçesi.” şeklinde bir
ifadenin yakıştırılması hakikaten büyük bir haksızlık. Ve bu şekilde, ekonomide
sağladığımız istikrar ve uyguladığımız doğru politikalar sayesinde son on beş
yıldır hem ülke olarak büyüme oranları bakımından son derece olumlu bir
performans gösteriyoruz, özellikle küresel finansal kriz sonrası dönemde birçok
ülkede büyüme oranları aşağı gelirken, bütçe açıkları artıp kamu borç yükleri
artarken… Çok dikkatinizi çekerim, bakın, OECD ülkelerinde küresel finansal
kriz sonrası dönemde büyüme oranları aşağı geldi, bütçe açıkları yukarıya
gitti, kamu borcunun millî gelire oranı yüzde 90’ları, yüzde 100’leri geçen
ülkeler oldu ve bu sürede Türkiye ortalama yüzde 6 büyüdü. Bütçe açıklarını
global kriz sonrası…
(Mikrofon
otomatik cihaz tarafından kapatıldı) 
MALİYE BAKANI
NACİ AĞBAL (Bayburt) – Bir dakika daha…
BAŞKAN –
Tamamlayın, bir dakika ek süre veriyorum. 
MALİYE BAKANI
NACİ AĞBAL (Bayburt) – Global kriz sonrası dönemde yüzde 5,5 olan 2009
yılındaki bütçe açığını iki yıl içerisinde, 2011’de yüzde 1 seviyesine kadar
indirdik ve son beş yıldır Türkiye’nin merkezi yönetim bütçe açığı yüzde 1
civarında. Genel bütçe açığında 2015 yılında dengedeydik. O açıdan, bu bütçeye
“Faiz bütçesi.” demek gerçekten haksızlık olur ve bu dönemde hem bütçe
açıklarını düşürdük hem de bu dönemde mega projeler başta olmak üzere
yatırımları da gerçekleştirdik. Deminki tartışmaya katkı olsun diye söyleyeyim,
bana vekilimiz diyor ki: “Sayın Maliye Bakanı bütçesinden şu kadar para
ödeyecek kamu-özel iş birliği projesi çerçevesinde.” Ben de sorarım: Eğer o
projeyi, biz o ihaleyi öyle yapmasaydık, o işi bütçeden yapsaydık bütçeden para
ödemeyecek miydik? Bu, eksik hesap, matematik bilgisi noktasında bir sıkıntı
var o hesapta. Neden? Çünkü ben kamu-özel iş birliği modelinde belirli bir
varsayıma bağlı olarak…
(Mikrofon
otomatik cihaz tarafından kapatıldı)
MALİYE BAKANI
NACİ AĞBAL (Bayburt) – Teşekkür ediyorum Sayın Başkan.
BAŞKAN – Ben
teşekkür ederim.
Sayın
milletvekilleri…
BAKİ ŞİMŞEK
(Mersin) – Sayın Bakan, bu KİT’leri sormaya devam edeceğiz, buna bir kelime
cevap verseniz.
ARZU ERDEM
(İstanbul) – Bir cevap verseniz.
BAŞKAN – Daha
maddeler var, ondan sonra devam ederiz sayın milletvekilleri.
MALİYE BAKANI
NACİ AĞBAL (Bayburt) – Bir cevap verebilir miyim Sayın Başkan?
BAŞKAN –
Buyurun, peki, bir dakika daha ek süre vereyim size.
MERAL DANIŞ
BEŞTAŞ (Adana) – Bir de bu KHK’yle mi gelecek Sayın Bakan taşeron işçilere ilişkin?
MALİYE BAKANI
NACİ AĞBAL (Bayburt) – Arkadaşlar, burada yapacağımız yasal düzenlemenin
kapsayacağı kurumlar ve kapsayacağı çalışanlar bakımından gerçekten
beklentileri karşılayacak bir çalışma yapıyoruz. İnşallah bir iki gün
içerisinde bu konuyla ilgili, sizin ifade ettiğiniz kurumları da kapsayacak
şekilde, burada -HDP Grubundan da ifade edildi- kimse merak etmesin, gerçekten
geniş toplum kesimlerini ilgilendiren bu konuyla ilgili, geniş toplum
kesimlerini memnun edecek, onların haklarını bugünden daha da ileriye götürecek
ve kamuda, kamunun genelinde bu meselede çalışanlarımızı son derece mutlu
edecek bir düzenlemeyi de hayata geçireceğiz.
VELİ AĞBABA
(Malatya) – Meclise niye gelmiyor Sayın Bakan?
BAŞKAN – Sayın
milletvekilleri, 4’üncü madde üzerinde iki adet önerge vardır, önergeleri
aykırılık sırasına göre işleme alacağım:
Türkiye Büyük Millet Meclisi Başkanlığına
Görüşülmekte
olan 2018 Yılı Merkezi Yönetim Bütçe Kanunu Tasarısı'nın 4. maddesine ekli
"E Cetveli”nin;
10. Maddesinin
birinci cümlesinde yer alan "özel hesaba aktarılarak” ibaresi ile ikinci
cümlesinin,
16. Maddesinin
birinci cümlesinde yer alan "özel hesaba aktarılarak” ibaresi ile 3.
cümIesinin,
17. Maddesinin
birinci cümlesindeki "...tarafından açılacak özel hesap…” ibaresi ile
ikinci cümlesinin,
18. Maddesinin
ikinci cümlesindeki "...tarafından açılacak özel hesap…” ibaresi ile
ikinci cümlesinde yer alan "Kalkınma Bakanı tarafından belirlenecek usul
ve esaslar çerçevesinde” ibaresinin,
21. Maddesinde
yer alan "Söz konusu tertiplerden yapılan harcamalar 4734 sayılı Kanun ile
5018 sayılı Kanuna tabi değildir." cümlesinin,
22. Maddesinin
1. cümlesindeki, “…Yüksek Planlama Kurulunun uygun göreceği kuruluşlara"
ibaresi ile 2. cümlesindeki “…Yüksek Planlama Kurulu" ibaresinin,
25. Maddesinin
1. cümlesindeki, "...açılacak özel hesaba aktarılarak…” ibaresi ile ikinci
ve üçüncü cümlelerinin,
51. Maddesinde
yer alan "adına açılmış olan özel hesaplara” ibaresinin, madde metninden
çıkarılmasını arz ve teklif ederiz. 
 Zekeriya Temizel Bihlun
Tamaylıgil Lale Karabıyık
 İzmir İstanbul Bursa
 Musa Çam Bülent
Kuşoğlu
 İzmir  Ankara

BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ FARUK ÇATUROĞLU (Zonguldak) – Katılmıyoruz Sayın Başkan.
BAŞKAN –
Hükûmet?
MALİYE BAKANI
NACİ AĞBAL (Bayburt) – Katılmıyoruz Sayın Başkanım.
BAŞKAN – Sayın
milletvekilleri, Anayasa’nın bütçe görüşmelerini düzenleyen 162’nci
maddesindeki “…değişiklik önergeleri, üzerinde ayrıca görüşme yapılmaksızın
okunur ve oylanır.” hükmü gereğince önergenin gerekçesini okutuyorum.
ENGİN ALTAY
(İstanbul) – Biliyoruz zaten Başkanım. 
BAŞKAN – Usulüne
uygun yapalım da. 
ENGİN ALTAY
(İstanbul) – Söz mü istedik biz sanki yani, talep mi ettik?
BAŞKAN – Usul
böyle. 
ENGİN ALTAY
(İstanbul) – Biliyoruz usulü. 
BAŞKAN – Siz
biliyorsunuz ama bilmeyenler var. 
Buyurun. 
Gerekçe:
E cetveline
konulan bazı hükümlerle, 5018 sayılı Kamu Mali Yönetimi ve Kontrol Kanunu’nun
daha mürekkebi kurumadan bu yasayla getirilmeye çalışılan mali disiplin
delinmeye çalışılmakta, her bakanlık Meclisin onayından geçmeyen ve Meclisin
denetiminden de kaçırılan hesaplardan harcamalar yapmaya yönelmektedir.
Mali
sistemimizin bozulmasına neden olan bu uygulamalar, çıkarılan kuruluş
kanunlarına, bazı KHK'lere ve bütçe kanunlarına (özellikle E cetveline) Anayasa’nın
161’inci maddesinin amir hükmüne karşın, konulan bazı hükümlerle
gerçekleştirilmektedir.
Mali sistemimiz
içinde yeni birtakım aksaklıklara sebep olacak, mali disiplin ve kontrolü
ortadan kaldıracak "özel hesap", "özel fon hesabı",
"kaynak yönetimi hesabı” gibi isimlerle kontrol dışı hesap, bütçe ve
fonlar oluşturulmaya çalışılmaktadır.
Özellikle E
cetveline konulan bazı hükümlerle, kanunla düzenlenmesi gereken yetkilere
benzer hükümler konularak kamu kaynakları mali yönetim ve denetim sisteminin
dışına çıkarılmakta, mevcut kamu harcama ve denetim hukukuna tabi olmadan
oluşturulan bu hesaplardan yapılacak harcamaların, desteklemelerin, hibelerin;
türlerini, sınırlarını, şartlarını, kapsamını, kullanımını, diğer kamu
kurumlarına, belediyelere, özel sektör kuruluşlarına ve sivil toplum
otoritelerine aktarma esaslarını ve denetimini düzenlemeye ilgili bakanlık veya
bakan yetkili kılınmaktadır.
Bu durum Türkiye
Büyük Millet Meclisinin bütçe hakkının engellenmesine neden olmakta, aynı
zamanda mali saydamlık ve hesap verilebilirlik ilkelerine de aykırılık teşkil
etmektedir.
2018 yılı
Merkezi Yönetim Bütçesi Tasarısı’nda, Başbakanlık, Dışişleri Bakanlığı,
Kalkınma Bakanlığı, Millî Eğitim Bakanlığı, Aile ve Sosyal Politikalar
Bakanlığı, Avrupa Birliği Bakanlığı, Afet ve Acil Durum Başkanlığı gibi birçok
idarenin bütçelerine konulan bazı tertiplerdeki ödeneklerin yine merkezî bütçe
kanununa ekli E cetveline Anayasa’nın 161’inci maddesi hükmüne aykırı olarak
konulan hükümlerle özel hesaplara aktarılmasının sağlanmak istendiği
anlaşılmaktadır.
Bu amaçla E
cetveline konulan hükümlerle özel hesaplara aktarılmak istenilen 2018 yılı
Merkezi Yönetim Bütçesi’ndeki toplam başlangıç ödeneği tutarı 2 milyar 769
milyon 252 bin TL’dir.
Yukarıda
özetlenen tespitlerden de anlaşılacağı üzere, özel hesaplar aracılığıyla TBMM,
nereye gittiğini, nasıl harcandığını ve sınırlarını tam olarak bilmediği
kaynakları tahsis etmekte, devredilmesi mümkün olmayan bir hakkı, bütçe hakkını
devretmektedir. Bu durum, kamu kaynağının dağıtım ve kullanımını saydam ve
bilinebilir, öngörülebilir olmaktan çıkarmakta, denetimi dışı bırakmaktadır. Bu
tür uygulamalar bir nevi ilgili bakanlık bütçesi içerisinde örtülü ödenek
oluşturulması anlamına da gelmektedir.
Yukarıda sözü
edilen maddeler ve bu madde metninde yer alan bazı ibare ve ifadeler
Anayasa’nın 2, 7, 87, 88, 89, 124, 160 ve 161’inci maddelerine aykırı
olduğundan bu önerge verilmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 2018 Yılı Merkezi Yönetim Bütçe Kanunu Tasarısı’nın 4’üncü maddesine ekli
E Cetveli’nin;
55’inci
maddesinin tasarı metninden,
56’ncı
maddesinde yer alan "bedeli karşılığında veya bedelsiz olarak dağıtımına
ilişkin usul ve esasları belirlemeye Sağlık Bakanlığı” ibaresinin madde
metninden,
61’inci
maddesinin tasarı metninden,
64’üncü
maddesinin birinci cümlesinde yer alan “özel hesaba aktarılır” ibaresi ile
ikinci ve üçüncü cümlelerinin madde metninden,
70’inci
maddesinin ikinci cümlesinde yer alan “ilde valilik adına açılacak özel bir
hesaba aktarılır” ibaresi ile “…Aile ve Sosyal Politikalar Bakanlığı tarafından
belirlenecek usul ve esaslar çerçevesinde…” ibaresinin madde metninden,
74’üncü
maddesinin tasarı metninden,
76’ncı
maddesinin birinci cümlesinde yer alan “özel hesaba aktarılarak” ibaresi ile
ikinci ve üçüncü cümlelerinin madde metninden,
78’inci
maddesinin tasarı metninden,
79’uncu
maddesinin birinci cümlesinde yer alan “özel hesaba aktarılır” ibaresi ile
ikinci ve üçüncü cümlelerinin madde metninden, çıkarılmasını arz ve teklif
ederiz.
 Zekeriya Temizel Bihlun
Tamaylıgil Lale Karabıyık
 İzmir İstanbul Bursa
 Musa Çam Bülent
Kuşoğlu
 İzmir  Ankara

BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ FARUK ÇATUROĞLU (Zonguldak) – Katılmıyoruz Sayın Başkan.
BAŞKAN –
Hükûmet?
GENÇLİK VE SPOR
BAKANI OSMAN AŞKIN BAK (Rize) – Katılmıyoruz Sayın Başkan.
BAŞKAN –
Gerekçeyi okutuyorum.
Gerekçe:
5018 sayılı Kamu
Mali Yönetimi ve Kontrol Kanunu’nun daha mürekkebi kurumadan bu yasayla
getirilmeye çalışılan mali disiplin delinmeye çalışılmakta, her bakanlık
Meclisin onayından geçmeyen ve Meclisin denetiminden de kaçırılan hesaplardan
harcamalar yapmaya yönelmektedir.
Mali
sistemimizin bozulmasına neden olan bu uygulamalar, çıkarılan kuruluş
kanunlarına, bazı KHK’lere ve bütçe kanunlarına (özellikle E-cetveline)
Anayasa’nın 161'inci maddesinin amir hükmüne karşın, konulan bazı hükümlerle
gerçekleştirilmektedir. Mali sistemimiz içinde yeni birtakım aksaklıklara sebep
olacak, mali disiplin ve kontrolü ortadan kaldıracak, "özel hesap",
"özel fon hesabı”, "kaynak yönetimi hesabı" gibi isimlerle
kontrol dışı hesap, bütçe ve fonlar oluşturulmaya çalışılmaktadır.
Özellikle (E) cetveline
konulan bazı hükümlerle kanunla düzenlenmesi gereken yetkilere benzer hükümler
konularak kamu kaynakları mali yönetim ve denetim sisteminin dışına
çıkarılmakta, mevcut kamu harcama ve denetim hukukuna tabi olmadan oluşturulan
bu hesaplardan yapılacak harcamaların, desteklemelerin, hibelerin türlerini,
sınırlarını, şartlarını, kapsamını, kullanımını diğer kamu kurumlarına,
belediyelere, özel sektör kuruluşlarına ve sivil toplum otoritelerine aktarma
esaslarını ve denetimini düzenlemeye ilgili bakanlık veya bakan yetkili
kılınmaktadır. Bu durum Türkiye Büyük Millet Meclisinin bütçe hakkının
engellenmesine neden olmakta, aynı zamanda mali saydamlık ve hesap
verilebilirlik ilkelerine de aykırılık teşkil etmektedir.
2018 Yılı
Merkezi Yönetim Bütçe Kanunu Tasarısı’nda Başbakanlık, Dışişleri Bakanlığı,
Kalkınma Bakanlığı, Millî Eğitim Bakanlığı, Aile ve Sosyal Politikalar
Bakanlığı, Avrupa Birliği Bakanlığı, Afet ve Acil Durum Başkanlığı gibi birçok
idarenin bütçelerine konulan bazı tertiplerdeki ödeneklerin yine merkezi bütçe
kanununa ekli (E) cetveline Anayasa’nın 161’inci maddesi hükmüne aykırı olarak
konulan hükümlerle özel hesaplara aktarılmasının sağlanmak istendiği
anlaşılmaktadır. Bu amaçla (E) cetveline konulan hükümlerle özel hesaplara
aktarılmak istenilen 2018 Yılı Merkezi Yönetim Bütçesindeki toplam başlangıç
ödeneği tutarı 2 milyar 769 milyon 252 bin TL’dir.
Yukarıda
özetlenen tespitlerden de anlaşılacağı üzere özel hesaplar aracılığıyla TBMM,
nereye gittiğini, nasıl harcandığını ve sınırlarını tam olarak bilmediği
kaynakları tahsis etmekte, devredilmesi mümkün olmayan bir hakkı, bütçe hakkını
devretmektedir. Bu durum kamu kaynağının dağıtım ve kullanımını saydam ve
bilinebilir, öngörülebilir olmaktan çıkarmakta, denetimi dışı bırakmaktadır. Bu
tür uygulamalar bir nevi ilgili bakanlık bütçesi içerisinde örtülü ödenek
oluşturulması anlamına da gelmektedir.
Yukarıda sözü
edilen maddeler ve bu madde metninde yer alan bazı ibare ve ifadeler
Anayasa’nın 2, 7, 87, 88, 89, 124, 160 ve 161’inci maddelerine aykırı
olduğundan bu önerge verilmektedir.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
Sayın Altay,
burada var isimler, sisteme girilmiş sayın milletvekilleri tarafından.
ENGİN ALTAY
(İstanbul) – Ama usul böyle değil midir efendim? “5’inci maddenin görüşmelerine
başlıyoruz.” dersiniz, o anda sistemi açarsınız, öyle gireriz.
BAŞKAN -
Yanlışlıkla açılmış, silelim onu, daha sonra…
ENGİN ALTAY
(İstanbul) – Ben yanlışlık olmasın istiyorum Başkanım, başka bir derdim yok. 
BAŞKAN – Tamam,
teşekkür ederim.
5’inci maddeyi
okutuyorum:
MADDE 5- (1)
Personel Giderlerini Karşılama Ödeneği: 
Genel bütçe kapsamındaki kamu idareleri ile özel
bütçeli idarelerin bütçelerine konulan ödeneklerin yetmeyeceği anlaşıldığı
takdirde, ilgili mevzuatının gerektirdiği giderler için “Personel Giderleri” ve
“Sosyal Güvenlik Kurumlarına Devlet Primi Giderleri” ile ilgili mevcut veya
yeni açılacak tertiplere, Maliye Bakanlığı bütçesinin
12.01.31.00-01.1.2.00-1-09.1 tertibinde yer alan ödenekten aktarma yapmaya, 
(2) Yedek Ödenek: Maliye Bakanlığı bütçesinin
12.01.31.00-01.1.2.00-1-09.6 tertibinde yer alan ödenekten, genel bütçe
kapsamındaki kamu idareleri ile özel bütçeli idarelerin bütçelerinde mevcut
veya yeni açılacak (01), (02), (03), (05) ve (08) ekonomik kodlarını içeren
tertipler ile çok acil ve zorunlu hâllerde (06) ve (07) ekonomik kodlarını
içeren tertiplere aktarma yapmaya, 
(3) Yatırımları Hızlandırma Ödeneği: Maliye Bakanlığı
bütçesinin 12.01.31.00-01.1.2.00-1-09.3 tertibinde yer alan ödenekten, 2018
Yılı Programının Uygulanması, Koordinasyonu ve İzlenmesine Dair Karar
esaslarına uyularak 2018 Yılı Yatırım Programının uygulama durumuna göre
gerektiğinde öncelikli sektörlerde yer alan yatırımların hızlandırılması veya
yılı içinde gelişen şartlara göre öncelikli sektör ve alt sektörlerde yer alan
ve programa yeni alınması gereken projelere ödenek tahsisi veya ödeneklerinin
artırılmasında kullanılmak üzere genel bütçe kapsamındaki kamu idareleri ile
özel bütçeli idarelerin projelerine ilişkin mevcut veya yeni açılacak
tertiplere aktarma yapmaya, 
(4) Doğal Afet Giderlerini Karşılama Ödeneği: Maliye
Bakanlığı bütçesinin 12.01.31.00-01.1.2.00-1-09.5 tertibinde yer alan ödeneği,
yatırım nitelikli giderler açısından yılı yatırım programı ile
ilişkilendirilmek kaydıyla genel bütçe kapsamındaki kamu idareleri ile özel
bütçeli idarelerin her türlü doğal afet giderlerini karşılamak amacıyla mevcut
veya yeni açılacak tertiplerine aktarmaya, Maliye Bakanı yetkilidir.
BAŞKAN – 5’inci
madde üzerinde Milliyetçi Hareket Partisi Grubu adına Antalya Milletvekili
Sayın Ahmet Selim Yurdakul konuşacaklar.
Buyurun Sayın
Yurdakul. (MHP sıralarından alkışlar)
MHP GRUBU ADINA
AHMET SELİM YURDAKUL (Antalya) – Sayın Başkan, değerli milletvekilleri; 2018
Yılı Bütçe Kanunu Tasarısı’nın 5’inci maddesi üzerine grubum Milliyetçi Hareket
Partisi adına söz aldım. 
Muhterem
vatandaşlar, bugün ve yaklaşık iki haftadır, sizlerin ödediğiniz vergilerin
nasıl harcanacağını ya da harcanması gerektiğini tartışıyoruz. Herkes kendi
görüşlerine uygun istatistikleri ve bu istatistiklerin yorumlarını kamuoyuyla
paylaşıyor. Tabii, bu kısımda, Grup Başkan Vekilimiz Sayın Erhan Usta’nın
yakaladığı istatistiki yöntem değişikliklerini tekrar hatırlatmayacağım ama
ekonomi çevreleri, dahası vatandaşlarımız ve özellikle yatırımcılar, iktidarın
rakamları maniple etmek için sık sık yöntem ve metot değişikliğine gitmesinden
eminim kendilerince bazı sonuçlara varıyorlardır. “Umarım, bu yöntem
değişiklikleri Türk milletinin lehinedir.” demek isterdim, lakin iktidar
partisi olarak bu tür politikaların güvensizlik yarattığının farkında olmanızı
temenni ediyorum.
Saygıdeğer
milletvekilleri, vatandaşların yüzlerce yıldır sahip olduğu temel bir hak olan
bütçe hakkını temsilcileriyle kullandığı bir yasama çalışmasının içerisinde,
gece yarılarına kadar bu sıralarda bütçeyi görüşüyoruz. Bu, demokrasinin temel
bir öğesidir. Vatandaşın cebinden alınan belki çocuğunun mama parasını Hükûmet
olarak harcarken gözümüzün üzerinizde olması gayet doğal. Bizler, bu bütçeyi,
tüyü bitmemiş yetimin hakkı olduğu için didik didik ediyoruz. Hükûmet o çocuğun
mamasını nereye harcıyor, tek tek kontrol etmeye çabalıyoruz. Vatandaşın bizlerden
beklentisi bu. 2,5 lira tasarruf etmek için kilometrelerce yürüyen asgari
ücretli kardeşim, evladına aldığı sütle ödediği verginin nasıl harcandığını
bilmeli. Bu sıralarda oturan bizler, kamunun kullandığı makam arabalarına kadar
bu harcamaları didik didik etmekle mükellefiz. En azından, biz Milliyetçi
Hareket Partisi olarak bütçe görüşmelerini bu hissiyatla takip ediyoruz.
Vatandaşa tasarrufu öğütleyen, hatta bir adım daha ileri gidip bireysel
emeklilik fonları eliyle vatandaşa zorla tasarruf ettirmek isteyenlerin, asgari
ücretli bir aileyle yüz yüze gelmelerini ve onları bir dinlemelerini isterdik
doğrusu. 
Bu Mecliste her
zaman Türk milletinin menfaati için birlik ve beraberlik içinde hareket etmemiz
gerekir. Bakın, Mevlâna ne diyor: “Aklın varsa bir başka akılla dost ol da
işlerini danışarak yap.” Bu ülkenin çilekeş insanlarına kulak kabartan kimse
yanılmaz. Sanayide metal blokların altında kaynak yapmak için canını dişine
takan bir kardeşim “Hükûmet neden bu kadar vergi alıyor? Canımızdan başka bir
şeyimiz kalmadı artık.” dediğinde, inanın, bunu sizi kötülemek için yapmıyor.
Bu samimiyeti fark ettiğiniz an, o vatandaşlarımızın sizin için en samimi, en
sadık dost olduğunu göreceksiniz. Her dönem hükûmetlerin bilmesi gereken şey de
tam olarak bu. 
Bir insan size
oy vermemiş olabilir ama onu dinlemek de, onun söylediklerini değerlendirmek de
hükûmetlerin asli görevidir. En iyi eleştiri yanınızdakilerden değil de
yanınızda olmayanlardan gelir çünkü yanınızdakilerin sizdeki kusurları görmesi
çoğu zaman mümkün değildir. Bundan dolayı değil mi ki cihan devleti Osmanlı
İmparatorluğu’nun sadrazamları, hatta padişahları tebdili kıyafet insanların
içinde gezmişler ve halkın hissiyatını devlete taşımışlardır. Yüzlerce yıllık
adalet ve refahın sebebi belki de budur. 
Sayın bakanları,
sayın bakan yardımcılarını biliyoruz. Allah var, çok yoğun bir iş programınız,
masalarınızda imzalanmayı bekleyen yüzlerce evrakınız var. İnanın, o işlerden
ayıracağınız iki saatte vatandaşlarla geçireceğiniz zamanın kıymetini burada anlatmak
imkânsız. Vatandaşlarımız belki teknik bir terim kullanamayabilir ama inanın,
eksik politikalarınızı bir cümleyle anlatabilecek kadar da samimidir. 
İletişim
imkânlarıyla donandığımız bu dünyada yaşıyoruz. Köylerimiz de dâhil olmak üzere
çoğu yerde internet kullanılabiliyor, haberleri ve ekonomi programlarını
izleyebiliyoruz. Antalya’da çiftçilerimiz domatesi 40 kuruşa satarken aynı
domatesin bir süpermarkette 5-6 liraya satıldığını görünce neler hissediyorsa,
vatandaşlarımızın tamamı, zenginlerin yaşam kalitesini ve sahip oldukları
imkânları görünce aynı şeyi hissediyor. 
Gelir
dağılımındaki adaletsizlik malumunuz. Türkiye’de en zengin yüzde 1’in
ekonomiden aldığı pay yani pastadan aldığı pay yüzde 23,4 iken en yoksul yüzde
50’nin aldığı pay ise sadece yüzde 14,6. İnanın, vatandaşlarımız neden kendi
emeklerinin ve üretimlerinin kendilerine refah getirmediğini çok merak ediyor. 
Bakın,
ülkemizi ileri götürmesi umut edilen yükseköğrenim bile ne hâllerde. ALES ve
YDS sınavlarında gerçekten başarılı olanların yerine emek hırsızlarının
yükseköğrenim hücrelerine kadar sızdıklarını görüyoruz. Şu andan itibaren
eğitimde ve öğretimde kesinlikle OHAL ilan edilmelidir. 
Biz
Türk milletinin birçok bilimsel atılımla hem kendi ülkemize hem de diğer
milletlere faydalı olabileceğine inanıyoruz. Ülkemiz kendi bağrından binlerce
bilim insanı çıkarmıştır. Türkiye Cumhuriyeti daha varlık mücadelesi verirken
bile kendi evlatlarını yurt dışında eğitmiş ve kalkınma hamlesi sırasında da bu
milliyetçi insanların bilgi ve deneyimlerinden faydalanmıştır. Şimdi bakıyoruz
ki yabancı ülkeye gönderilen çocuklarımızın girdiği sınav ve değerlendirmeler
üzerinde bile şaibeler söz konusu. Buradan dönmek, ülkemizi yeniden doğru yola
sokmak ve bilimsel gerçeklerle buluşmak zor olacak ama buna mecburuz. 
Bakın, Maliye
Bakanlığının 2017 Yıllık Ekonomik Raporu’nda bir bölüm var. 20’nci sayfanın sağ
üst sütununda diyor ki: “Hizmet sektörü ekonomi içerisinde yaklaşık yüzde 70
paya sahiptir.” Ekonomimizin yüzde 70’i hizmet sektöründen oluşuyor. Peki,
hangi nitelikle? Turizmde hak ettiğimiz yerde değiliz. Uluslararası alanda isim
yapan bir muhasebe, denetleme, danışmanlık şirketimiz yok. Avrupa’ya kahveyi
öğreten bir ecdadın torunları şimdi kahvesini yabancı dükkânlarda içiyor. Belki
o kahve yapan barista kardeşimin ya da tezgâhtarın köyünde 5 dönüm arazisi var
ama ekonominin geldiği yer itibarıyla, o topraklarda üretim yapılmıyor. Bu
söylediklerimi uluslararası sermaye karşıtlığı olarak değerlendirmek isteyen
olursa hata eder. Biz sermayeye düşman değiliz ama ülkemizi sevdiğimiz için
baktığımız yer bazılarından daha farklı. 
Hizmet
sektöründe niteliklerimizi artırmak ama bundan önce de üretimi artırmak için
büyük bir seferberliğe girişmek zorundayız. Tüketimi değil, üretimi
desteklemeliyiz. Bunun için vatandaşlarımızı girişimciliğe teşvik edecek bir
mevzuatı devreye almalıyız. Kaliteli bir eğitimle gelecek nesilleri ve büyük
Türkiye’yi yapılandırmalıyız. Gerçekten, önce önem vereceğimiz nokta eğitim
ancak eğitimde hemen sonuç alamazsınız. Yani, bir ülkede yol yaptığınız zaman
bunu vatandaşımız hemen görebilir, oy alabilirsiniz, başarı gelebilir ancak
gelecek nesillerde, eğer eğitime önem vermezseniz işte o zaman kaybederiz. O
yüzden, bugünden itibaren yapacağımız en önemli şey eğitim, eğitim ve tekrar
eğitim. 
Sözlerimi
tamamlarken Türk milletine yeni yılda dirayet, sağlık, mutluluk ve başarı
dileklerimi sunuyorum. 
Rabb’im Türk
milletine yeni yılda huzur nasip eylesin.
Genel
Kurula sevgi ve saygılarımı sunuyorum. (MHP sıralarından alkışlar) 
BAŞKAN
– Teşekkür ederiz Sayın Yurdakul. 
Cumhuriyet
Halk Partisi Grubu adına İstanbul Milletvekili Sayın Mustafa Sezgin Tanrıkulu
konuşacaklar. 
Buyurun
Sayın Tanrıkulu. (CHP sıralarından alkışlar) 
CHP
GRUBU ADINA MUSTAFA SEZGİN TANRIKULU (İstanbul) – Sayın Başkan, değerli
milletvekilleri; 2018 Yılı Merkezi Yönetim Bütçe Kanunu Tasarısı’nın 5’inci
maddesi üzerinde söz almış bulunmaktayım. Hepinizi saygıyla selamlıyorum. 
Tabii,
aynı zamanda, burada olması gereken ama şu anda cezaevinde olan
milletvekillerimizi, gazetecileri ve dostlarımızı da buradan selamlıyorum. 
Sayın
Bakan, aslında bu kanunun 5’inci maddesi üzerinde konuşabilirdim ama Sayın
İçişleri Bakanının dediği gibi 5’inci madde üzerinde konuşmayacağım. 
GENÇLİK
VE SPOR BAKANI OSMAN AŞKIN BAK (Rize) – Burada Bakan, burada, geliyor. 
MUSTAFA
SEZGİN TANRIKULU (Devamla) – Çünkü Türkiye nüfusunun yaklaşık yüzde 20’si yani
16 milyon nüfus şu anda açlık sınırında yaşıyor. Yine, nüfusumuzun yüzde
60’ının karşılığı olan, 48 milyon nüfusumuz, yurttaşımız yoksulluk sınırında
yaşıyor. Bu bütçede onlara ilişkin bir şey yok ama bu bütçede -ben yani bunun
üzerine çalışmıştım aslında okuduğum zaman ama siz de söylediniz- “terörle
mücadele başlığı” altında bir güvenlik bütçesi var. Bir olağanüstü hâl ve millî
güvenlik bütçesi var. Her otoriter yönetimin başvurduğu, bu kavramlarla
kalıcılaştırılmak istenen ve demokrasiden uzaklaştıran bir otokratik yönetimin
bütçe anlayışı var. O nedenle bu bütçe kalemleri üzerinden neden bu tercihi
yaptığınızı anlatmaya çalışacağım. 
Bu
bir siyasal tercih. Yani güvenlik mi, özgürlük mü; demokrasi mi, adalet mi,
otokratik bir yönetim mi; hukuk devleti mi, olağanüstü hâl mi? Bu bir siyasal
tercih ve maalesef Hükûmetiniz, Adalet ve Kalkınma Partisi çoğunluğu 15 Temmuz
darbe girişimini fırsat bilip tercihini demokrasiden, özgürlükten, adaletten
değil, olağanüstü hâlle birlikte demokrasi dışı bir tutumdan yana aldı ve
maalesef ama maalesef olağanüstü hâl ilan ederek otokratik bir yönetim
anlayışını 15 Temmuzdan itibaren sürdürmeye başladı. Bunu çok açık görüyoruz,
tercihlerinizden görüyoruz ve bütçe tercihinden görüyoruz ve siz bu
cumhuriyetin bir Maliye Bakanı olarak da bunu açıkça burada ifade ettiniz.
Terörle mücadele tabii ki bu bütçenin bir parçası olabilir ama bütçenin kendisi
olamaz ama siz açıkça bu bütçenin bir güvenlik devleti bütçesi olduğunu, bir
millî güvenlik devleti bütçesi olduğunu ifade ettiniz ve bu da bir tercihi
ifade ediyor.
Aslında bu
tercihin arkasında bir sınıfsal tercih de var, bir sanayi tercihi de var.
Bakalım, o güvenlik politikalarınızın arkasında desteklediğiniz sanayinin
arkasında kimler var? Ya medya patronlarıyla ilişkili olan sanayi grupları var
veya doğrudan doğruya Adalet ve Kalkınma Partisiyle ilişkili olan sanayi
grupları var. Tercihinizi bundan yana kullandınız ve bütçenin kaynaklarını
yoksuldan, açlık sınırında olan yurttaşlarımızdan değil, bunlardan yana
kullandınız.
SALİH CORA
(Trabzon) – Sosyal yardımlarda rekor kırdık Sezgin Bey.
MUSTAFA SEZGİN
TANRIKULU (Devamla) – Ama tarihin hiçbir döneminde güvenlikçi politikalar,
olağanüstü hâl politikaları bir sonuç vermemiştir, bu da vermeyecek. İktidara
geldiğiniz zaman sadece Şırnak ve Diyarbakır’da olağanüstü hâl vardı, on iki
gün sonra kalktı ama şimdi Türkiye’nin 81 ilinde, on beş aydır devam eden
olağanüstü hâl var ve ölümlerden medet umarak bütün bu politikaları
sürdürüyorsunuz. 
Burada, bakın,
bizim yayımladığımız… Sayın Bakan burada gösterdi, ben de gösteriyorum; bunlar
bizim muhalefet şerhlerimiz, darbe girişimiyle ilgili kurulan komisyonun
muhalefet şerhleri ama ikisi de yayımlanmadı çünkü bu darbeden bu Hükûmet medet
umdu maalesef ve olağanüstü hâli kalıcı hâle getirerek de ölümlerden, insan
hakları ihlallerinden medet uman ve baskıyla özdeşleşmiş bir Hükûmet modeliyle
bunu sürdürüyorsunuz.
Ne yapıyorsunuz,
söyleyeyim. Burada Sayın Erdoğan ve bütün bakanlar şunu söylediler:
“Filistin’de Fevzi’yi gördünüz mü?” Fevzi bizim canımızı sizden daha çok
acıttı, hepinizden fazla acıttı. 14 yaşında, bu şekilde alındı. Ama bunu
söylerken ilk önce dönüp kendinize bakacaksınız. Niye kendinize bakacaksınız?
Söyleyeyim. Bakın bu kim? 15 yaşında, Hakkâri’de Ertuş. Kolu kırıldı, kolu,
canlı yayında, kolu kırıldı ve kolunun sesi ekranlara yansıdı. Buna ilişkin bir
şey söylemediniz. Bu kim? Bilmediğiniz Berkin Elvan.
ŞAHAP KAVCIOĞLU
(Bayburt) – Hayır, ne diyorsun yani ne?
MUSTAFA SEZGİN
TANRIKULU (Devamla) – Bu kim biliyor musunuz? Uğur Kaymaz. Bunlar çocuk, sizin
iktidarınız döneminde öldürüldüler, sizin iktidarınız döneminde öldürüldüler. 
SALİH CORA
(Trabzon) – Yasin Börü var mı orada, Yasin Börü var mı orada?
HÜSNÜYE ERDOĞAN
(Konya) – Yasin Börü var mı orada? 
MUSTAFA SEZGİN
TANRIKULU (Devamla) – Bu kim? Ceylan Önkol.
ŞAHAP KAVCIOĞLU
(Bayburt) – Ne demek istiyorsun?
SALİH CORA
(Trabzon) – Yasin Börü nerede? Onu kim katletti?
MERAL DANIŞ
BEŞTAŞ (Adana) – Ölümleri niye yarıştırıyorsunuz ya? Onlar da çocuk değil mi?
MUSTAFA SEZGİN
TANRIKULU (Devamla) – Peki, daha fazlasını söyleyeyim sizlere, daha fazlasını
söyleyeyim. 28 Aralık 2011, Sayın Erdoğan ne söyledi, Sayın Erdoğan ne söyledi?

HÜSNÜYE ERDOĞAN
(Konya) – Yasin Börü var mı, Yasin Börü; kafasını taşla ezip yaktığınız, var
mı?
MUSTAFA SEZGİN
TANRIKULU (Devamla) – “Roboski’de ölenlerin failleri bu Ankara’nın karanlık
koridorunda kalmayacak.” dedi. Kaç yıl geçti aradan? Altı yıl aradan geçti. Bir
hafta sonra yıl dönümü olacak, yıl dönümü. Söylemedi mi Sayın Erdoğan? Gitmedi
mi Şerafettin Elçi Havaalanı’na, ailelerle görüşmedi mi? Kaç tane çocuk vardı
burada? Fevzi’yi söylerken bunlarla ilgili sizden bir cümle çıktı mı bugüne
kadar, bir cümle? Bunları söylemeye hakkınız yok. Bakın, bu kim, bunlar kim,
bunlar kim? Sadece 2015 yılında ölen çocukların listesi, burada teker teker
okudum, burada teker teker okudum. 
ŞAHAP KAVCIOĞLU
(Bayburt) – PKK onlar, PKK.
MUSTAFA SEZGİN
TANRIKULU (Devamla) – Bunlar çocuk, çocuk, çocuk; sizin, sizin...
ŞAHAP KAVCIOĞLU
(Bayburt) – PKK, “sizin” diye konuşma, PKK.
MUSTAFA SEZGİN
TANRIKULU (Devamla) – Bakın, bunlar kim? 
HÜSNÜYE ERDOĞAN
(Konya) – Cesaretin varsa git dağa sor hesabını!
BAŞKAN – Sayın
milletvekilleri...
MUSTAFA SEZGİN
TANRIKULU (Devamla) – Bakın, Taybet ana, bakın, Taybet ana. (AK PARTİ
sıralarından gürültüler)
ŞAHAP KAVCIOĞLU
(Bayburt) – Devlet çocuk öldürmez.
BAŞKAN – Sayın
milletvekilleri...
MUSTAFA SEZGİN
TANRIKULU (Devamla) – Sayın Başkan... Sayın Başkan...
BAŞKAN – Sayın
milletvekilleri, izliyoruz, dinliyoruz, bir dakika.
MUSTAFA SEZGİN
TANRIKULU (Devamla) – Bakın burada sabıka kayıtlarınız var, sabıka
kayıtlarınız, onları okuyorum. (AK PARTİ sıralarından gürültüler) Yedi gün,
bakın yedi gün Taybet ananın cenazesi yerde kaldı, yedi gün. 
ŞAHAP KAVCIOĞLU
(Bayburt) – PKK propagandası yapma, geç onları.
MERAL DANIŞ
BEŞTAŞ (Adana) – Niye itiraz ediyorsunuz, bunlar doğru değil mi?
MUSTAFA SEZGİN
TANRIKULU (Devamla) – Bakın, efendi efendi dinlerseniz sizin için de yararlı
olur, efendi efendi dinleyin. Bakın, buna bakın utanın, utanın, buna bakın
utanın. (AK PARTİ sıralarından gürültüler)
ŞAHAP KAVCIOĞLU
(Bayburt) – Efendi efendi konuş!
BAŞKAN – Sayın
milletvekilleri...
MUSTAFA SEZGİN
TANRIKULU (Devamla) – Bu Taybet ana, yedi gün cenazesi yerde kaldı.
BAŞKAN – Sayın
konuşmacı, Genel Kurula hitap edin lütfen.
MUSTAFA SEZGİN
TANRIKULU (Devamla) – Sabıka kaydınız, bakın.
İSMAİL TAMER
(Kayseri) – Şehitler insan değil mi, onları da söyle! Bir de şehitleri söyle!
MUSTAFA SEZGİN
TANRIKULU (Devamla) – Bakın, söyleyeceğim, onları da söyleyeceğim.
İSMAİL TAMER
(Kayseri) – Söyle, onları da söyle!
MUSTAFA SEZGİN
TANRIKULU (Devamla) – Bunlar kim, bakın bu kim? Ne yarattınız? Hamile kadınlar,
hamile kadınlar. 
METİN GÜNDOĞDU
(Ordu) – Necmettin öğretmenden de bahset biraz!
MUSTAFA SEZGİN
TANRIKULU (Devamla) – Bakın hamile kadınlar, size söylüyorum, hamile kadınlar. 
METİN GÜNDOĞDU
(Ordu) – Şehitlerden bahset biraz!
İSMAİL TAMER
(Kayseri) – Ayıp ayıp, yakışmıyor, yakışmıyor sana!
MUSTAFA SEZGİN
TANRIKULU (Devamla) – Önünde asker var, asker, doğum yaparken, tamam mı, doğum
yaparken. 
Buna bakın. Bu
kim? 82 yaşında felçli, on dört ay gözaltında kalan yurttaşımız. Ben ancak
paylaştıktan sonra tahliye oldular. Biliyor musunuz kim? 
ŞAHAP KAVCIOĞLU
(Bayburt) – Yalan söylüyorsun, yalan, yalan! Ayıp, yalan!
MUSTAFA SEZGİN
TANRIKULU (Devamla) - Neyi yalan? Bülent Arınç’a sor yalan mı değil mi, Bülent
Arınç’a sor.
ŞAHAP KAVCIOĞLU
(Bayburt) – Ayıp, ayıp, Meclisin kürsüsünden bunlar ayıp. 
MUSTAFA SEZGİN
TANRIKULU (Devamla) - Bakın, bu 87 yaşında bakın, 87 yaşında, on bir gün… 
İSMAİL TAMER
(Kayseri) – Bir tane şehitten bahsetsene. 
MUSTAFA SEZGİN
TANRIKULU (Devamla) - …gözaltında kaldı, on bir gün hücrede kaldı, on dört gün
tutuklu kaldı bu dönemde. Bakın, 87 yaşında, 87 yaşında. 
SALİH CORA
(Trabzon) – Şehit cenazelerinin fotoğrafı var mı orada Sayın Tanrıkulu?
Cumhuriyet Halk Partisi ne diyor bu konuya? 
MUSTAFA SEZGİN
TANRIKULU (Devamla) - Göstereceğim. 
SALİH CORA
(Trabzon) – Hani Necmettin hoca, hani Aybüke öğretmen? 
MUSTAFA SEZGİN
TANRIKULU (Devamla) - Daha iki gün önce, 4 yaşında çocuk… 4 yaşındaki çocuğa
bakar mısınız. 
İSMAİL TAMER
(Kayseri) – Aybüke öğretmen nerede? 
MUSTAFA SEZGİN
TANRIKULU (Devamla) - Söyleyeceğim size değerli arkadaşlar. 
MEHMET DEMİR
(Kırıkkale) – İyi kopya çekememişsin. Onun âlâsını Süleyman Soylu yaptı. 
MUSTAFA SEZGİN
TANRIKULU (Devamla) - Bunlar da bakın, ilk gün tahliye oldular, ilk gün tahliye
oldular.
SALİH CORA
(Trabzon) – Eren Bülbül’ü paylaşsana orada. Eren Bülbül’ü niye paylaşmıyorsun? 
MUSTAFA SEZGİN
TANRIKULU (Devamla) - Silopi’de 2 tane çocuk değerli arkadaşlar. Bakın, sizin
güvenlik politikalarınız…
SALİH CORA
(Trabzon) – Necmettin öğretmeni niye paylaşmıyorsun, Aybüke öğretmeni niye paylaşmıyorsun?
Yakışıyor mu, yakışıyor mu? Necmettin öğretmeni niye paylaşmıyorsun?
BAŞKAN – Sayın
milletvekilleri…
MUSTAFA SEZGİN
TANRIKULU (Devamla) - …ne şehitlerin gelmesine ne kadınların ölmesine ne
çocukların ölmesine yetmedi. O yüzden, güvenlik politikalarıyla bu iş olmaz.
Bakın, bunlar da şehitlerimizin fotoğrafları. (AK PARTİ sıralarından
gürültüler)
SALİH CORA
(Trabzon) – PKK’nın katlettiklerini niye paylaşmıyorsun, niye paylaşmıyorsun?
ENGİN ALTAY
(İstanbul) – Sayın Başkan…
BAŞKAN – Sayın
milletvekilleri, lütfen…
Sayın Cora…
MUSTAFA SEZGİN
TANRIKULU (Devamla) - Neden şehitleri önlemiyorsunuz, neden? Neden şehitleri
önlemiyorsunuz, neden? Bakın, bunlar şehitlerimizin fotoğrafları. Bakın,
söyleyeceğim size. 
SALİH CORA
(Trabzon) – Necmettin öğretmen nasıl katledildi, Aybüke öğretmen nasıl
katledildi? 
MUSTAFA SEZGİN
TANRIKULU (Devamla) - Bu da Necmettin öğretmen, katledildi. 
SALİH CORA
(Trabzon) – Nasıl katledildi? Utanmıyor musun? Kınasana, lanetlesene, kınasana,
PKK’yı kınasana. Niye lanetlemiyor musun?
MUSTAFA SEZGİN
TANRIKULU (Devamla) - Madem bu politikalarınız cevap veriyor, Necmettin
öğretmen nerede, size soruyorum, nerede? Bakın, bu da öğretmen, Şenay öğretmen,
Şenay öğretmen. (AK PARTİ sıralarından gürültüler) 
BAŞKAN – Sayın
Cora…
MUSTAFA SEZGİN
TANRIKULU (Devamla) – Nerede bu? Madem bu politikalar cevap veriyordu neden
bunlar yok, aramızda değil? 
İSMAİL TAMER
(Kayseri) – Öğretmenleri söyle, kaymakamları söyle, polisleri söyle, askerleri
söyle. 
MUSTAFA SEZGİN
TANRIKULU (Devamla) - Değerli arkadaşlar, neden aramızda değil? Bunların
hesabını ben soruyorum.
ŞAHAP KAVCIOĞLU
(Bayburt) – Yalan atıyorsun, yalan!
MUSTAFA SEZGİN
TANRIKULU (Devamla) - Bunların hesabını burada soracağım, soracağım siz de
cevabınızı vereceksiniz. Şunu söylüyorum: Güvenlik politikalarıyla olmaz. Ne
yapıyorsunuz sonra? Bize ne yapıyorsunuz onu söyleyeyim. Bize yaptığınız da
bütün bunları söylediğimiz için…
SALİH CORA
(Trabzon) – Terörü kına buradan, terörü! Teröristleri bir kına buradan!
ŞAHAP KAVCIOĞLU
(Bayburt) – Hiç şehit cenazesine gittin mi be, gittin mi bir kere? Bir kere de
şehit cenazesine git!
MUSTAFA SEZGİN
TANRIKULU (Devamla) - …şikâyetçi Recep Tayyip Erdoğan, şüpheli Sezgin
Tanrıkulu, parti meclisi üyesi. Sizin adaletiniz ve siyaset anlayışınız bu.
Türkiye Cumhuriyeti tarihinde bakın…
ŞAHAP KAVCIOĞLU
(Bayburt) – Cevap ver, cevap. 
MUSTAFA SEZGİN
TANRIKULU (Devamla) - …bir partinin parti meclisi bildirisine bir
cumhurbaşkanı, bir genel başkan şahsi suç duyurusunda bulunmamıştır. Bizim
eleştirilerimiz ağır olabilir ama biz küfretmedik, biz kimseye küfretmedik,
siyasi tespitlerde bulunduk burada ama Sayın Cumhurbaşkanı siyaseten buna
karşılık vermedi, vesayeti altındaki savcılarla CHP’nin, ana muhalefet
partisinin parti meclisi üyelerine suç duyusunda bulundu.
HÜSNÜYE ERDOĞAN
(Konya) – Hukuka başvurmuş, kanunsuzluk yapmamış. 
SALİH CORA
(Trabzon) – Hakaret etmeyeceksin, efendi olacaksın.
MUSTAFA SEZGİN
TANRIKULU (Devamla) – Bu, bizim için bir onur belgesidir. Ama -bunu söyleyeyim-
Sayın Cumhurbaşkanı bakımından da bu, ileride kendisinin de pişmanlık duyacağı
bir belgedir. (CHP sıralarından alkışlar) 
HÜSNÜYE ERDOĞAN
(Konya) – Hukuka başvurmuş, sizin gibi kanunsuzluk yapmamış.
MUSTAFA SEZGİN
TANRIKULU (Devamla) – Daha çok konuşacağım var, buradaki sabıka kayıtlarınız duruyor;
onu da bir defaki sefere sizlere anlatacağım.
Teşekkür
ediyorum, saygılar sunuyorum. (CHP sıralarından alkışlar, AK PARTİ sıralarından
gürültüler)
MEHMET DEMİR
(Kırıkkale) – Senin o yaptığının alasını Süleyman Soylu yaptı. Onun altında
kaldınız, kaldınız.
BAŞKAN –
Teşekkür ederim Sayın Tanrıkulu.
BÜLENT TURAN
(Çanakkale) – Sayın Başkan…
SALİH CORA
(Trabzon) – SİHA’lardan rahatsız oluyorsunuz, çıkıyorsunuz burada
konuşuyorsunuz. 
MERAL DANIŞ
BEŞTAŞ (Adana) – SİHA’lar çocuk öldürüyor, çocuk.
SALİH CORA
(Trabzon) – Ne çocuğu öldürdü, hangi çocuğu öldürdü?
MERAL DANIŞ
BEŞTAŞ (Adana) – Çocuk öldürüyor, çocuk. Sivil öldürüyor, sivil.
SALİH CORA
(Trabzon) – Terörist öldürdü ya, PKK’lıları öldürüyor ya. 
MERAL DANIŞ
BEŞTAŞ (Adana) – Bunu herkes biliyor. 
SALİH CORA
(Trabzon) – Hangi çocuğu öldürdü ya, çıkın gösterin.
MERAL DANIŞ
BEŞTAŞ (Adana) – Biz hepsini açıkladık, açıkladık. 
BAŞKAN – Sayın
milletvekilleri, lütfen… Sayın Danış Beştaş, Sayın Cora…
BÜLENT TURAN
(Çanakkale) – Sayın Başkan…
BAŞKAN – Buyurun
Sayın Turan. 
MERAL DANIŞ
BEŞTAŞ (Adana) – Biz Cumhuriyet Halk Partisini değil, biz gerçekleri
savunuyorsunuz. 
BAŞKAN – Sayın
Danış Beştaş, size ne oldu şimdi? Bir dakika müsaade edin. 
Sayın Turan,
buyurun. 
MERAL DANIŞ
BEŞTAŞ (Adana) – Niye, bize bir şey olamaz mı yani? 
GARO PAYLAN
(İstanbul) – Bir saattir böyle bağırıyor…
BAŞKAN – Ama
yani ben burada “susun” diyorum, “Turan’ı dinleyeceğim.” diyorum. 
MERAL DANIŞ
BEŞTAŞ (Adana) – Yani, bir saattir orası bağırıyor hiç müdahale etmiyorsunuz,
biz bir şey söyleyince müdahale ediyorsunuz. 
BAŞKAN – Onlara
da söyledim, tutanakları açın bakın, demiş miyim dememiş miyim.
GARO PAYLAN
(İstanbul) – Bu kadar taraflı olmayın ya, bu kadar açık taraflı olmayın ya.
BAŞKAN –
Haksızlık yapmayın, herkesi susturdum. 
MERAL DANIŞ
BEŞTAŞ (Adana) – Susturmadınız. 
GARO PAYLAN
(İstanbul) – Bir saattir bağırıyor oradan. 
BAŞKAN – Allah
Allah…
MERAL DANIŞ
BEŞTAŞ (Adana) – Hepsi bağırıyor.
BAŞKAN – Açın
bakın bakalım tutanakları, kaç tane AK PARTİ’li milletvekillerinin soyadını
söylemişim.
Buyurun Sayın
Turan.
MERAL DANIŞ
BEŞTAŞ (Adana) – Açmamıza gerek yok, ezbere biliyoruz.
BÜLENT TURAN
(İstanbul) – Sayın Başkan, az önce sayın hatibin konuşmasını esefle izledik,
dinledik. 
Şöyle: Bazı
hatiplerimiz kürsüye geliyorlar, farklı görüşleri en net hâliyle ifade
ediyorlar ama hiçbir gerginliğe fırsat vermeden derdini, meramını anlatıyorlar.
Fakat Sezgin Bey, her geldiğinde, âdeta terör örgütlerinin internet
sayfalarında, sosyal medyalarında yayınlanan fotoğraflarını göstererek onların
diliyle buradan en üst perdeden bağırarak yerine geçiyor. Bir büyük partinin,
Mustafa Kemal’in partisinin değil de marjinal bir partinin temsilcisi gibi
çalışıyorlar. Ben isterdim ki 80 milyonu kucaklayan, teröre dur diyen,
polisine, askerine sahip çıkan, terörü lanetleyen bir dil kullansaydı. Hiç
kimsenin ölümünden tabii ki memnuniyet duymayız. Bu ülkede kan akmasın diye
büyük bedeller ödedik, büyük adımlar attık ancak gelinen yerde bu söylemin
barışa da hizmet etmeyeceğini, polislerimize de etmeyeceğini, şehitlerimizi,
gazilerimizi yaralayacağını ifade etmek istiyorum. 
Teşekkür
ediyorum. 
BAŞKAN –
Teşekkür ederim. 
Halkların
Demokratik Partisi… 
MUSTAFA SEZGİN
TANRIKULU (İstanbul) – Bir dakika Sayın Başkan. 
ENGİN ALTAY
(İstanbul) – Sayın Başkan… 
BAŞKAN – Buyurun
Sayın Altay. 
BÜLENT TURAN
(Çanakkale) – Bir şey demedim gene. 
ENGİN ALTAY
(İstanbul) – Önce şunu söylemem lazım: AK PARTİ Grubundan, Sayın Tanrıkulu
konuşurken yapılan, Meclisin bir ritüeli olan sataşmanın, yerinden sataşmanın
ve laf atmanın ötesinde bir taciz durumudur. Çok seyrek olarak uyarıyor gibi
yaptınız ama ciddi bir uyarıda bulunmadınız. Bu ayrı, takdiriniz, onu
Meclisimizin ve milletin takdirine havale ediyorum. Yalnız, Sayın Turan
grubumuza mensup milletvekilimiz Sezgin Tanrıkulu’nun dilinin terör örgütü dili
olduğunu söylemek suretiyle… 
BÜLENT TURAN
(Çanakkale) – Sayfalarından çalıntı… 
ENGİN ALTAY
(İstanbul) – …hem kendisini hem grubumuzu zan altında bırakarak sataşmıştır.
Söz talep ediyoruz. 
BAŞKAN –
Sataşmadan dolayı mı? 
ENGİN ALTAY (İstanbul)
– Evet, sataşmadan… 
BAŞKAN – Peki.
Kim konuşacak? 
ENGİN ALTAY
(İstanbul) – Sayın Tanrıkulu konuşacak, cevap verecek. 
BAŞKAN – Buyurun
Sayın Tanrıkulu. 
İki dakika… 
SALİH CORA
(Trabzon) – Tekrar terörün diliyle konuşacak. 
MUSTAFA SEZGİN
TANRIKULU (İstanbul) – Ya, ayıp, utanın be, utanın, ayıp!
BAŞKAN – Ne
kadar ihtarda bulunduğumu da lütfen tutanaklara bakıp okuyun Sayın Altay. 
Buyurun. 
VII.- SATAŞMALARA İLİŞKİN KONUŞMALAR (Devam)
6.- İstanbul Milletvekili Mustafa Sezgin Tanrıkulu’nun,
Çanakkale Milletvekili Bülent Turan’ın yerinden sarf ettiği bazı ifadeleri
sırasında şahsına ve CHP Grubuna sataşması nedeniyle konuşması
MUSTAFA SEZGİN
TANRIKULU (İstanbul) – Sayın Bülent Turan… 
BÜLENT TURAN
(Çanakkale) – Efendim Sayın Tanrıkulu?
MUSTAFA SEZGİN
TANRIKULU (Devamla) – Bakın, sataşmak istemiyorum ama senin müktesebatın
benimle ilgili konuşmaya yetmez; onu sana söyleyeyim. (AK PARTİ sıralarından
gürültüler)
MEHMET ŞÜKRÜ
ERDİNÇ (Adana) – Aa, böyle bir üslup olmaz ya! Böyle bir üslup olur mu Başkan ya?
BAŞKAN –
Birbirinize hakaret etmeyin lütfen. 
MUSTAFA SEZGİN
TANRIKULU (Devamla) – Bak, müktesebatın yetmez! 
MEHMET ŞÜKRÜ
ERDİNÇ (Adana) – Müktesebat mı yarıştıracağız Sayın Tanrıkulu?
MEHMET DEMİR
(Kırıkkale) – Sen kimsin de yetmez?
MUSTAFA SEZGİN
TANRIKULU (Devamla) – Bakın, sizin bütün insan haklarınızı ben savundum. Burada
ayrımsız…
BAŞKAN – Sayın
milletvekilleri, duymuyorum, lütfen… 
MEHMET DEMİR
(Kırıkkale) – Gerek yok Sayın Başkan, bir şey konuştuğunu duymaya gerek yok! 
ENGİN ALTAY
(İstanbul) – Beyefendi, biraz saygılı ol, o bir milletvekili! 
MEHMET DEMİR
(Kırıkkale) – Ne saygılı olacağım ya? O da grup başkan vekili.
ENGİN ALTAY
(İstanbul) – Biraz haddinizi bilin ya! Ne demek…
BAŞKAN – Sayın
Altay, lütfen… 
MUSTAFA SEZGİN
TANRIKULU (Devamla) – Burada ayrımsız herkesin insan hakları için çalıştığımı
ifade ettim. Ama siz, bakın siz, bana bile bu kürsüde tahammül etmiyorsunuz. 
MEHMET ŞÜKRÜ
ERDİNÇ (Adana) – Sana bile tahammül ediyoruz!
MUSTAFA SEZGİN
TANRIKULU (Devamla) – Bana bile tahammül etmiyorsunuz. Bakın, bunlar sizin
sabıka kaydınız, sabıka kaydınız. 
ENGİN ALTAY
(İstanbul) – Hükûmetin, Hükûmetin! 
MUSTAFA SEZGİN
TANRIKULU (Devamla) – Erdoğan’ın 28 Aralık 2011 tarihinde Roboski’de
öldürülenlerle ilgili olarak ne dediğini gel burada söyle, senden özür
dilemezsem ben namerdim, şerefsizim. Gel burada söyle, gel! Yüreğin yetiyor mu
ne söylediğine…
MEHMET DEMİR
(Kırıkkale) – Yüreğimiz yeter, merak etme!
MUSTAFA SEZGİN
TANRIKULU (Devamla) – Yetiyor mu? 
MEHMET DEMİR
(Kırıkkale) – Onu sen ölçemezsin.
MUSTAFA SEZGİN
TANRIKULU (Devamla) – Neredeler şimdi? 
MEHMET DEMİR
(Kırıkkale) – Ona senin… 
MUSTAFA SEZGİN
TANRIKULU (Devamla) – Erdoğan nerede, siz neredesiniz? Ayıp ya. Hangisi yalan?
İçişleri Bakanı Silopi’ye gitmedi mi? 
SALİH CORA
(Trabzon) - Gereğini söyledik o zaman. 
MUSTAFA SEZGİN
TANRIKULU (Devamla) - Zırhlı araçla öldürülen 2 çocuğun evine gidip taziye
edilmedi mi? Hangisi yalan bunların? Taybet ana mı yalan? Yedi gün boyunca
cenazesi yerde kalmadı mı ya? Ayıp ya, bunlar bizim yurttaşımız.
SALİH CORA
(Trabzon) - Necmettin öğretmene ne diyeceksiniz?
MUSTAFA SEZGİN
TANRIKULU (Devamla) - Böyle konuşunca sizi dinleyenler ne diyor biliyor
musunuz? “Bu Parlamento bizim Parlamentomuz değil.” diyor. 
SALİH CORA
(Trabzon) - Aybüke öğretmene ne diyeceksiniz?
MUSTAFA SEZGİN
TANRIKULU (Devamla) - Aklınızı başınıza alın, aklınızı başınıza alın. (AK PARTİ
sıralarından gürültüler)
SALİH CORA
(Trabzon) - Tehdit mi ediyorsun ya? 
MEHMET DEMİR
(Kırıkkale) – Sen aklını başına al! Teröristleri sen destekliyorsun!
MUSTAFA SEZGİN
TANRIKULU (Devamla) - Biz burada, bakın bu ülkenin bütünlüğü, birliği, barışı
için konuşuyoruz, barışı için konuşuyoruz. Bir tanesi yalan değil, gelin, deyin
ki “Bu yalan.” Utanın konuştuklarınızdan, bu kadar. (AK PARTİ sıralarından
gürültüler)
HÜSNÜYE ERDOĞAN
(Konya) – Ambulansla hasta almaya giden doktoru, hemşireyi kurşunlayanlar,
sağlık memuru öldürenler kim?
BAŞKAN – Sayın
milletvekilleri… Sayın Erdoğan lütfen…
Buyurun Sayın
Turan.
BÜLENT TURAN
(Çanakkale) – Sayın Başkan, “Senin müktesebatın yetmez” gibi çok amiyane, çok
sığ, çok basit bir dil kullandı, mecburen cevap vereceğim.
BAŞKAN –
Buyurun, iki dakika. (AK PARTİ sıralarından alkışlar)
7.- Çanakkale Milletvekili Bülent Turan’ın, İstanbul
Milletvekili Mustafa Sezgin Tanrıkulu’nun sataşma nedeniyle yaptığı konuşması
sırasında şahsına sataşması nedeniyle konuşması
BÜLENT TURAN
(Çanakkale) – Sayın Başkan, değerli milletvekilleri; hepinizi saygıyla
selamlıyorum. 
Tekrar ediyorum,
bütçe görüşmelerinin mehabetine aykırı davranan çok az sayıda vekil var;
geliyor, konuşmasını yapıp bağırıp çağırıp burayı karıştırıyor ve gidiyor ondan
sonra. AK PARTİ’yi bırakın bir tarafa, bu, CHP’ye de haksızlık, size de
haksızlık, hepimize haksızlık. Bu doğru bir tavır değil. Hele ki “barış, barış,
barış” deyip de âdeta terör diliyle konuşuyor olmanın da nasıl bir karşılığı
olduğunu takdire sunuyorum. Baştan aşağı bağıran bir ifade, hakaret eden bir
ifade, aşağılayan bir ifade “Senin müktesebatın bana yetmez, sen teröristsin,
sen şusun busun...” “Ben barışı savunuyorum.” Böyle bir şey olabilir mi
arkadaşlar? Bu üslup, bu dil, bu tarz hangi barışa hizmet eder? Biz “çözüm
süreci” dedik, “80 milyonun kardeşliği” dedik “tek bayrak, tek millet” dedik
neredeydiniz, neredeydiniz? Buraya bağırıp şov yapıp gidip de hangi barışa
hizmet etmiş oluyorsunuz? Keşke her türlü sorunda, Aybüke öğretmende de,
Necmettin öğretmende de, Eren Bülbül’de de aynı bağırmanızı görseydik. Ama ne
hikmetse dönüp dönüp aynı şeyi yapıyorsunuz. Yasin Börü meselesinde, geldiler,
malum ekip, sokağa davet ettiler ve Yasin Börü başta olmak üzere 50’den fazla
Kürt kardeşimizin ölmesini sağladılar. Bununla ilgili ağzınızı açmadınız ama
varsa yoksa aynı tarz. 
Sezgin
Bey, müktesebat yarıştırmayacağım ama edeple ilgili iddiam var. Yaşınız benden
büyük, edebimden susuyorum; tamam. 
Hepinizi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ediyorum.
MUSTAFA
SEZGİN TANRIKULU (İstanbul) – Sayın Başkan…
BAŞKAN
– Buyurun Sayın Tanrıkulu. 
MUSTAFA
SEZGİN TANRIKULU (İstanbul) – Terör diliyle konuştuğumu Sayın Hatip ifade etti;
dolayısıyla sataşmadan söz istiyorum.
BÜLENT
TURAN (Çanakkale) - Ona cevap vermişti Sayın Başkan. 
BAŞKAN
– Bir dakika, duymuyorum arkadaşlar.
Tekrar
eder misiniz Sayın Tanrıkulu? Ne dedi, ne diye...
MUSTAFA
SEZGİN TANRIKULU (İstanbul) – Terör diliyle konuştuğumu…
SALİH
CORA (Trabzon) - Ona cevap verdi. 
BAŞKAN
– Ona cevap verdiniz. 
MUSTAFA
SEZGİN TANRIKULU (İstanbul) – Hayır efendim.
BAŞKAN
– Verdiniz; ondan, sataşmadan dolayı söz verdim size. 
MUSTAFA
SEZGİN TANRIKULU (İstanbul) – Sayın Başkan, bir daha beni itham ederek…
BAŞKAN
– Sayın Tanrıkulu, bu söylediğiniz gerekçeden dolayı Sayın Altay söz istedi,
sataşmadan dolayı size söz verdim. 
MUSTAFA
SEZGİN TANRIKULU (İstanbul) – Sayın Başkan, bakın, bir daha kendisi kürsüde
beni itham ederek, terör sayfalarından fotoğrafları burada kullanarak…
BÜLENT
TURAN (Çanakkale) – Daha önceydi o.
ORHAN
DELİGÖZ (Erzurum) – Karıştırıyorsun!
MUSTAFA
SEZGİN TANRIKULU (İstanbul) – ...ondan sonra, Yasin Börü, Aybüke öğretmen,
Necmettin öğretmenle ilgili konuşmadığımı iddia ederek şahsımı itham etti. 
BAŞKAN
– Tamam. 
MUSTAFA
SEZGİN TANRIKULU (İstanbul) – Dolayısıyla sataştı.
BAŞKAN
– Tamam, ben şimdi size yerinizden açıklama vereceğim. 
MUSTAFA
SEZGİN TANRIKULU (İstanbul) – Hayır efendim, sataştı; kürsüden konuşacağım. 
BAŞKAN
– Yerinizden açıklama vereceğim bir dakika. Yasin Börü için de Necmettin
öğretmen için de açıklama yaptığınızı yerinizden…
MUSTAFA
SEZGİN TANRIKULU (İstanbul) – Buradan açıklama yaptım zaten. 
BAŞKAN
– Açıklayın lütfen yerinizden.
MUSTAFA
SEZGİN TANRIKULU (İstanbul) – Hayır, burada açıklama yapmıştım.
BAŞKAN
– Sayın Tanrıkulu, yerinize geçer misiniz? 
Bir
dakika söz veriyorum size, buyurun
BÜLENT
TURAN (Çanakkale) – Her konuşması böyle olan bir adamın da barış dili olabilir
mi Sayın Başkan?
BAŞKAN
– Ben konuşamam, konuşursam Engin Altay kızar. 
ENGİN
ALTAY (İstanbul) – Şimdi sataştı!
BAŞKAN
– Buyurun. 
VI.- AÇIKLAMALAR (Devam)
24.- İstanbul Milletvekili Mustafa Sezgin
Tanrıkulu’nun, Çanakkale Milletvekili Bülent Turan’ın sataşma nedeniyle yaptığı
konuşmasındaki bazı ifadelerine ilişkin açıklaması
MUSTAFA
SEZGİN TANRIKULU (İstanbul) – Sayın Başkan, bakın, ben konuştuğum zaman
kimliğimden dolayı, açık söylüyorum, insan haklarından yana, Kürt kimliğimden
dolayı Adalet ve Kalkınma Partisi milletvekilleri bu kürsüye her çıktığımda ve
insan haklarıyla ilgili konuştuğumda “Sen devletten mi yanasın, terörden mi
yanasın?” diyorlar. Ben devletten de terörden de yana değilim, ben insan
haklarından yanayım. (AK PARTİ sıralarından gürültüler)
ENGİN
ALTAY (İstanbul) – Ya, bir konuşturun adamı ya! Bir konuşturun ya!
MUSTAFA
SEZGİN TANRIKULU (İstanbul) - Bu devletin ve terörün ihlal ettiği bütün insan
haklarına karşıyım. Benim müktesebatım budur, herkes bilir ama ben nereden
geldiğimi biliyorum, nasıl geldiğimi biliyorum ama Adalet ve Kalkınma
Partisinden bana laf söyleyen arkadaşlar bir dönsünler kendilerine baksınlar.
Ayıptır, yazıktır, günahtır. Bu tutumları Türkiye’de bütünlüğe ve bu
Parlamentonun saygınlığına hizmet etmiyor. Burada, bakın, ben burada “14
yaşındaki Filistinliliye gösterilen hassasiyeti bu çocuklara da gösterseniz.”
dedim. Gösterdiniz mi? Bunlar bizim yurttaşlarımız değil mi? 
FARUK ÇATUROĞLU
(Zonguldak) – Yasin Börü’yü göster, Yasin Börü’yü…
DİRAYET TAŞDEMİR
(Ağrı) - Yasin’i de korusaydınız, niye korumadınız? Korusaydınız, niye
korumadınız? Üstünü örttünüz.
MUSTAFA SEZGİN
TANRIKULU (İstanbul) - Bunlar yurttaşlarımız değil mi dedim ya? 
Ben bu kürsüye
çıktığım zaman “kırmızı görmüş…”
(Mikrofon
otomatik cihaz tarafından kapatıldı) 
BAŞKAN –
Duymamazlıktan geleyim.
MUSTAFA SEZGİN
TANRIKULU (İstanbul) – “Kırmızı görmüş…” Kimliğimden dolayı “kırmız görmüş…”
diyeyim.
BAŞKAN - Tamam,
teşekkür ederim Sayın Tanrıkulu.
Buyurun Sayın
Turan. 
BÜLENT TURAN
(Çanakkale) – Sayın Başkan, samimiyetle söylüyorum: Bu üslupla muhatap olmaktan
mahcup oluyorum ama ilgili vekilin ısrarla “Müktesebatı yok.” dediği, iddia
ettiği mesele eğer “Kırmızı Fularlı Kız” diye yürüdüğü PKK’lı teröristin cenaze
töreniyse ben bu müktesebata yokum zaten. (AK PARTİ sıralarından alkışlar)
BAŞKAN –
Teşekkür ederim.
Birleşime on beş
dakika ara veriyorum. 
Kapanma Saati: 22.16
ALTINCI OTURUM
Açılma Saati:
22.34
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Mustafa AÇIKGÖZ (Nevşehir), Bülent ÖZ (Çanakkale)
-----0-----
BAŞKAN
– Sayın milletvekilleri, Türkiye Büyük Millet Meclisinin 43’üncü Birleşiminin
Altıncı Oturumunu açıyorum.
2018
Yılı Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz. 
IV.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı
(1/887) ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu
Tasarısı (1/861), 2016 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2016 Yılı Genel Uygunluk Bildiriminin, 2016 Yılı Dış
Denetim Genel Değerlendirme Raporunun ve 6085 Sayılı Sayıştay Kanunu Uyarınca
Hazırlanan 174 Adet Kamu İdaresine Ait Sayıştay Denetim Raporunun Sunulduğuna
İlişkin Sayıştay Başkanlığı Tezkeresi (3/1187), 6085 Sayılı Sayıştay Kanunu
Uyarınca Hazırlanan 2016 Yılı Faaliyet Genel Değerlendirme Raporunun ve 2016
Yılı Mali İstatistikleri Değerlendirme Raporu ile 2016 Yılı Kalkınma Ajansları
Genel Denetim Raporunun Sunulduğuna İlişkin Sayıştay Başkanlığı Tezkeresi
(3/1188) ile Plan ve Bütçe Komisyonu Raporu (S.Sayısı: 504) (Devam)
BAŞKAN
- Komisyon yerinde. 
Hükûmet
yerinde. 
Şimdi,
Halkların Demokratik Partisi Grubu adına Şırnak Milletvekili Sayın Aycan İrmez
konuşacak.
Buyurun
Sayın İrmez. (HDP sıralarından alkışlar)
HDP
GRUBU ADINA AYCAN İRMEZ (Şırnak) – Teşekkür ederim Sayın Başkan.
Sayın
Başkan, değerli milletvekilleri; grubum adına 5’inci madde üzerine söz almış
bulunmaktayım. 
Sözlerime
başlamadan önce, cezaevinde şu an rehin tutulan başta eş genel başkanlarımız ve
milletvekillerimiz olmak üzere, tüm siyasi tutsakları buradan selamlıyorum.
Meclis, geçen sene olduğu gibi, bu sene de bütçe görüşmelerine ne yazık ki
üyelerinin tutuklu olması utancıyla başlamıştır. Buna sebebiyet veren siyasi
iradenin demokrasi düşmanlığı yaptığını bir kere daha söylemekte aslında yarar
var.
Değerli
milletvekilleri, Türkiye'de OHAL, kürdistan coğrafyasında sıkıyönetimin hâkim
olduğu bir sürecin içinden geçiyoruz. Meclis iradesinin neredeyse baypas
edildiği bu süreçte ülke KHK’ler rejimiyle, tek bir adamın dudaklarından
dökülen fermanlarla yönetiliyor. Binlerce emekçinin işinden olmasına, yüzlerce
kurum, dernek ve medya organının kapatılmasına ve iktidara muhalif olan her
kesimden insanın bir şekilde cezalandırılmasına neden olan bu kötülükler rejimi
gündelik hayatlarımıza kadar sirayet etmiş durumda. 
Peki, bu hâle
nasıl geldik? Bugün ülkemizin diplomatik, ekonomik, siyasi alanlarda bütünen
içine düştüğü kaotik durumun başlangıç noktası; kamuoyunda “çözüm süreci”
olarak bilinen sürecin Hükûmet tarafından sonlandırılması olarak
işaretlenebilir. Hazırlanan çökertme planıyla, değme darbe planına rahmet
okutacak hesaplarla tam bir uygunluk içerisinde, birlikte yaşama umudumuz
darbelenmiş, demokrasi darbelenmiş, ekonomimiz darbelenmiş, dışarıdaki
itibarımız darbelenmiş ve neticede Meclis iradesi darbelenmiştir. Darbeler
darbelerin, şiddet bir önceki şiddetin yakıtı hâlini almıştır.
Nitekim
tankların kent içine girmesiyle büyük bir vahşetin yaşandığı abluka süreci, 15
Temmuz askerî darbe girişiminin yaşanmasına neden olmuştur. Demokratik siyaset
zemininin daraltıldığı bu ülkede askerî darbeye zemin hazırlanmış oldu. Ancak
Hükûmet, bu darbe girişimi sonrası yeniden demokratik siyasete dönebilecekken
ülkeyi şiddetin artık kurumsal bir hâl aldığı OHAL rejimine dönüştürmüştür.
Kurumsallaştırılmış şiddetin de faşizm demek olduğunu siyaset bilimi
literatüründen azıcık da olsa haberdar olanlar zaten bilirler.
Değerli
milletvekilleri, bundan iki yıl önce Kürt kentlerinin yakılıp yıkılmasını hedef
alan sokağa çıkma yasaklarında eşi benzeri görülmemiş zulümler yaşandı. 11
çocuk annesi Taybet İnan’ın cenazesi tam bir hafta boyunca sokak ortasında
bekletildi. Cenazeyi almak isteyenlere keskin nişancılar tarafından ateş
edildi. Cizre Halk Meclisi Eş Başkanı Mehmet Tunç ve Asya Yüksel’le beraber
150'nin üzerinde insan Cizre bodrumlarında yakıldı. Henüz 12 yaşında olan Cemile
Çağırga'nın cenazesi gömülemediği için günlerce buzlukta saklandı. Bölgede
kadın çalışması ve siyaseti yürüten üç sivil kadın siyasetçi Seve Demir, Pakize
Nayır ve Fatma Uyar acımasızca katledildi. İnsanların elektriksiz ve susuz bir
şekilde günlerce evden çıkmadığı bir süreçte birlikte yaşama arzusuna bu
Hükûmet tarafından ağır bir darbe vurulmuş oldu.
Abluka sürecinin
üzerinden iki yıl geçti. Kürt coğrafyası sıkıyönetim koşullarında yönetiliyor.
Kendi iktidarını halka yaydığı korku üzerinden yürütmeye çalışan bir iktidar
var karşımızda. Devlet sadece ve sadece askerî yüzünü göstererek kendisini var
edebiliyor. Sokaklarda sürekli devriye gezen zırhlı araçlar insanları taciz
etmekle kalmıyor, her gün neredeyse bir Kürt’ün canına kastediyor. Pazardan eve
dönen yaşlı bir kadın, evinde uyuyan küçük çocuklar bu ölüm saçan makinelerin
hedefi hâline gelmiş durumda. Daha birkaç gün önce İdil'de evinin önünde
oynayan 4 yaşındaki Onur polislerin kullandığı aracın kurbanı oldu. Şu an
hastanede ve yoğun bakımda. Havuz medyasında haberi bile olmadı Onur’un.
Neden bu kadar
rahatlar? Kent merkezinde zırhlı aracın işi nedir değerli arkadaşlar? Ya da
neden zırhlı araçlar sadece Kürt çocuklarını öldürüyor? Bunun araştırılması
için defalarca önerge verdik. Reddettiniz. Cezasızlık almış başını gidiyor.
Eğer komisyon kurulmasına yok diyorsanız, bu çocukların kanı bu Hükûmetin
elindedir. Neyi amaçlıyorsunuz? Denemeye çalıştığınız şey nedir? Çözümsüzlükte
neden ısrar ediyorsunuz? Küçücük çocukların bile hedef olduğu şiddet hususunda
sergilediğiniz bu ibret verici tutumun, toplumun içine yaydığınız kaygı, korku
ve güvensizliğin eninde sonunda bizleri felakete sürüklediğini bu kürsüde
arkadaşlarım defalarca dile getirdiler, bugün yine dile getirme ihtiyacı
duyuyorum. Yaydığınız korku ve güvensizlik ters tepecektir. Nereden mi
biliyoruz? 1990’larda bu yönetimi denemiş iktidarların ne hâle geldiğini yakın
tarih bize gösterdi. Bugünkü çırakların ustaları tarihin çöplüğünde şu an. 
Değerli
milletvekilleri, milletvekili olduğum Şırnak’ta yaşanan acıları tüm Türkiye
gördü ve yaşadı. Tüm bu şiddet politikasının psikolojik, siyasal, ekonomik
boyutlarıyla bir toplumsal kırımı hedeflediği açıktır. Şırnak’ın yüzde 85’ini
yok ettiniz, bir kenti kent olmaktan çıkardınız. Yoksul Şırnak halkını daha da
yoksullaştırdınız. “Cazibe merkezleri kuracağız.” dediğiniz Şırnak'ta insan
bırakmadınız. Elinize ne geçti? Birlikte yaşam arzusuna en büyük darbeyi
vurdunuz. Kentlerin içinde çatışmalar sonlanmasına rağmen yasaklar aylarca
devam etti. Hiçbir hasar görmemiş evler yıkıldı, yok edildi. Şimdi ne oluyor
peki? Bütün kent merkezlerindeki araziler rant alanları olarak Hükûmete yakın
çevrelere ihale edilmekte, peşkeş çekilmektedir; TOKİ eliyle davetiye usulü
verilen ihaleler Silopi'de, Cizre'de, Şırnak'ta halkın üzerinde bir ekonomik
şiddet aygıtı olarak kullanılmaktadır. Bu politikadan vazgeçmediğiniz sürece
Kürt halkını hiçbir zaman kazanamazsınız?
Değerli
arkadaşlar, şimdi önümüzde içinde her şeyin olduğu ama kadının, yoksul
emekçinin, çiftçinin olmadığı bir bütçe duruyor. Bütçeyi yapan iktidar, bu
bütçenin halkın bütçesi olduğu konusunda kendisini ikna ettiği gibi bizleri de
ikna edeceğini sandı. Savunma harcamalarının tavan yaptığı bir bütçe halkın
bütçesi olamaz. Bütçe görüşmeleri öncesi adil ve tüm toplumsal kesimleri memnun
edecek bir bütçe hazırlanması gerektiği konusunda sizleri uyarmıştık ama siz
gene ortaya, yandaşların ve yaratmak istediğiniz karanlığın bütçesini
çıkardınız. Ee, bu bütçe bizim yani halkların bütçesi değilse kimin bütçesi
peki? Hadi gelin hep birlikte bakalım bu bütçe kimin bütçesi: Bu bütçe, üreten,
emeğiyle geçinen halkın değil, iktidarda kalabilmek uğruna barış ve demokrasiyi
ayaklar altına alan karanlık ve kirli savaşınızın bütçesi. Bu bütçe, kadının
değil, kadını fıtrat saçmalıklarınızla sürüklemek istediğiniz karanlık
zihniyetinizin yani erkek egemen aklınızın bütçesi. Bu bütçe, halkların
eşitliği ve kardeşliğinin değil, Hakkâri ve Şırnak'ın dağlarında hedef
gözetmeksizin ölüm kusan, sivil yurttaşları katleden ve aynı zamanda eş dost,
akrabayı zengin eden SİHA ve İHA'larınızın bütçesi. Bu bütçe, Beytüşşebap’ta
hayvancılık yapan köylünün değil, meralarda, karakol ve kalekol inşa edip
kendisini evine hapseden müteahhitçiklerinizin bütçesi. Bu bütçe, özgür basının
değil, yandaş ve bir o kadar da çukur olan medyanızın bütçesi. Bu bütçe,
ilerici ve demokrat eğitimcilerin ve onların yetiştirdiği aydın geleceğin
bütçesi değil, size biat edinmeyi kendine görev edinmiş, kraldan çok kralcı
davranan sendika görünümlü bindirilmiş kıtalarınız ve onların karanlık
zihniyetinin bütçesi. Bu bütçe, Hipokrat yeminine sonuna kadar bağlı sağlık
emekçilerinin değil, sağlığı dükkân, hasta ve sağlık emekçisinin de
söğüşlenmesi gereken unsurlar olarak gören, sizin eseriniz olan kurum
kılığındaki kurtlarınızın bütçesi. Bu bütçe, çocukların bütçesi yani Cemile,
Miray, Berkin'in değil, çocukların ve analarının canına kıyan savaş
aletlerinizin bütçesi. Bu bütçe, bir hafta boyunca cenazesi yerde bekletilen
Taybet ananın ve onun çocuklarının bütçesi değil, onu orada bir hafta tutan
kin, nefret ve savaşınızın bütçesi. Bu bütçe, Şırnak'ta her iş makinesi
çalıştığında, o tuhaf konutlarınız için temel açmaya başladığında “Acaba benim
çocuğumun cenazesi buradan çıkar mı?” düşüncesiyle o temellerin üzerinde gezen
annenin bütçesi değil, o kutu kutu evlerle varlığına varlık kattığınız yandaş
ve candaşlarınızın bütçesi. Özcesi, bu bütçe, halkın bütçesi değil, saray ve
yandaşlarınızın bütçesi.
Genel kurulu
saygıyla selamlıyorum. (HDP sıralarından alkışlar)
BÜLENT TURAN
(Çanakkale) – Sayın Başkan… 
BAŞKAN – Buyurun
Sayın Turan.
BÜLENT TURAN
(Çanakkale) – Hatip konuşmasının başından sonuna kadar Kürt coğrafyası, evleri
yıkılan insanlar, ablukalar, sivil katliam gibi, bu Meclisin mehabetine
yakışmayan, tamamen barış dilinden uzak, bu milletin kardeşliğinden uzak bir
dil kullandı. Bu dil tehlikeli bir dil, bu dil nefret dili, bu dili kınıyoruz,
kendilerini bir daha düşünmeye davet ediyoruz. (AK PARTİ sıralarından alkışlar)

BAŞKAN –
Teşekkür ediyorum.
ENGİN ALTAY
(İstanbul) – Sayın Başkan…
MERAL DANIŞ
BEŞTAŞ (Adana) – Sayın Başkan…
BAŞKAN – Sayın
Altay…
VI.- AÇIKLAMALAR (Devam)
25.- İstanbul Milletvekili Engin Altay’ın, siyasi
partilerin, bu ülkenin çok renkli, çok dilli, çok kimlikli, çok kültürlü
farklılıklarını siyaseten oya devşirmek adına insanları bölmelerinin bu ülkeye
verilebilecek en büyük zarar olduğuna ilişkin açıklaması
ENGİN ALTAY
(İstanbul) – Sayın Başkanım, ben tam ayağa kalkmışken az önce oturumu
kapattınız, bundan dolayı size gücendim, onu belirteyim önce.
Şimdi, Sayın
Başkan…
BAŞKAN – Sayın
Altay, gücenmeyin. Gerçekten o niyetteydim. 
ENGİN ALTAY
(İstanbul) – Ama biz ana muhalefet partisi adına ayağa kalkmıştık. 
BAŞKAN – Aynı
anda oldu, sizin elinizin kalkmasıyla benim “kapatıyorum” demem aynı anda oldu,
gücenmeyin bana. 
ENGİN ALTAY
(İstanbul) – Peki, olabilir. Kasıt aramıyoruz, peki Başkanım.
Benim bir
dakikam doldu burada ya.
BAŞKAN – Ben
veririm bir dakika size söz daha.
Buyurun.
ENGİN ALTAY
(İstanbul) – Şimdi, Sayın Başkan, şuna üzülüyorum: Biraz önce Sezgin Tanrıkulu’nun
saydığı isimler -Sezgin Tanrıkulu konuşurken Salih Cora’ydı galiba- Salih
Cora’nın saydığı isimler, hepsi bu milletin evlatları, bu ülkenin çocukları,
gençleri. Ama Parlamentonun Türkiye'nin Kürt sorununu ve bundan kaynaklı terör
sorununu bitirmek gibi bir imkânı varken terör mağdurlarını istismar etmesi şu
veya bu şekilde, bir partiyi kastetmiyorum, terör mağdurları üzerinden, terörün
yarattığı, yaşattığı sorunlar üzerinden herkesin olayları kendine göre
değerlendirmesi doğru değil.
Ve bir şeyi daha,
bir uyarıyı daha özellikle iktidar partisine yapmakta yarar görüyorum bu
tartışmalarla ilgili olarak. Siyasi partilerin rakiplerine basınç yapmaları,
kimi hassasiyetleri lehlerine dönüştürmek üzere kullanmaları olabilir. 
(Mikrofon
otomatik cihaz tarafından kapatıldı)
BAŞKAN –
Tamamlayın lütfen Sayın Altay. 
ENGİN ALTAY
(İstanbul) – Ama siyasi partilerin bu ülkenin çok renkli, çok dilli, çok
kimlikli, çok kültürlü bu farklılıklarını siyaseten oya devşirmek adına bunu
yaparken bu milleti, en azından insanları kafalarında bölmeleri bu ülkeye
verilebilecek en büyük zarardır. Bütün partileri bundan kaçınmaya çağırıyoruz
efendim.
BAŞKAN –
Teşekkür ederim.
Sayın Danış
Beştaş…
MERAL DANIŞ
BEŞTAŞ (Adana) – Sayın Başkan, ben de sataşmadan söz istemeyeceğim, sadece
kayıtlara geçmesi için söylüyorum. 
Bir kere,
konuşmacımız bir nefret dili kullanmadı, kendisi yaşanan olayları, hakikatleri
Meclisle paylaştı. Burada suç olan, kabul edilemez olan, bir cenazenin, Taybet
ananın cenazesinin yedi gün sokakta tutulması ki, burada kabul edilemez olan,
suç olan, işkenceyle insanların öldürülmesidir. Burada suç olan, işkence
yapmak, insan öldürmek, toplu olarak katliamlar, bodrumlarda insanların
yakılmasıdır. Biz bunları söylemekten büyük bir mutluluk duymuyoruz. 
BÜLENT
TURAN (Çanakkale) – Bunları yüz defa konuştuk Sayın Başkanım ya. 
MERAL
DANIŞ BEŞTAŞ (Adana) – Biz yaşananları sadece anlatıyoruz ve kayıtlara
geçiyoruz. Şu ana kadar, Sayın İrmez’in söylediği hiçbir olayda yetkililer
hakkında, failler hakkında tek bir soruşturma yoktur, tek bir dava yoktur;
açılan soruşturmalarda da takipsizlik kararı verilmiştir. Bunun üzerine Meclis
olarak gitmemiz gerekiyor.
Kayıtlara
geçmesi için söz aldım. 
BAŞKAN
– Teşekkür ederim. 
BÜLENT
TURAN (Çanakkale) – Bunlara cevap verildi Sayın Başkan, daha önce. 
BAŞKAN
– Tutanakları istettim. Bir inceleme yapacağım tutanaklarda.
IV.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu
Tasarısı (1/861), 2016 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2016 Yılı Genel Uygunluk Bildiriminin, 2016 Yılı Dış
Denetim Genel Değerlendirme Raporunun ve 6085 Sayılı Sayıştay Kanunu Uyarınca
Hazırlanan 174 Adet Kamu İdaresine Ait Sayıştay Denetim Raporunun Sunulduğuna
İlişkin Sayıştay Başkanlığı Tezkeresi (3/1187), 6085 Sayılı Sayıştay Kanunu
Uyarınca Hazırlanan 2016 Yılı Faaliyet Genel Değerlendirme Raporunun ve 2016
Yılı Mali İstatistikleri Değerlendirme Raporu ile 2016 Yılı Kalkınma Ajansları
Genel Denetim Raporunun Sunulduğuna İlişkin Sayıştay Başkanlığı Tezkeresi
(3/1188) ile Plan ve Bütçe Komisyonu Raporu (S.Sayısı: 504) (Devam)
BAŞKAN
– Şahsı adına Düzce Milletvekili Sayın Fevai Arslan konuşacak. 
Buyurun
Sayın Arslan. (AK PARTİ sıralarından alkışlar) 
FEVAİ
ARSLAN (Düzce) – Sayın Başkan, değerli milletvekilleri; 2018 Yılı Merkezi
Yönetim Bütçe Kanunu Tasarısı’nın 5’inci maddesi üzerinde şahsım adına söz
almış bulunmaktayım. Genel Kurulu ve ekranları başında bizleri izleyen değerli
vatandaşlarımızı saygıyla selamlıyorum.
Saygıdeğer
milletvekilleri; tasarının bu maddesiyle gerektiğinde kullanılabilecek ödenekleri
ki bu ödenekler, personel giderlerini karşılama ödeneği, yedek ödenek,
yatırımları hızlandırma ödeneği, doğal afetleri karşılama ödeneğidir. Var olan
veya yeni açılacak bütçe tertiplerine aktarma yetkisini Sayın Maliye Bakanımıza
vermektedir. 
Doğal
afetlerden bahsetmişken, iki deprem atlatmış olan seçim bölgem Düzce’ye son on
beş yılda yapılan destekler ve yatırımlardan kısaca bahsetmek istiyorum. Deprem
sonrası altyapısı tamamen kullanılmaz hâle gelen ve mevcut binalarının yüzde
60’ı hasar gören şehrimiz, AK PARTİ iktidarlarına kavuştuktan sonra ulaşımda,
eğitimde, sağlıkta ve şehircilikte altyapı sorunlarını tamamlamıştır. Son on
beş yılda Düzce’mize 8 milyar lira yatırım yapılmıştır. Ulaşıma harcadığımız
kaynak 3 milyar lirayı geçti. Enerjide 300 milyon, aile ve sosyal politikalar
için 140 milyon, orman ve su işleri için de 650 milyon lira altyapı harcaması
gerçekleştirilmiştir. 
Bir Düzceli
olarak en büyük hayalim, köy yollarımıza sıcak asfaltı yapabilmek ve Efteni
Gölü’nün ıslah edilerek turizm, çevre ve taşkın kontrolü açısından daha
fonksiyonel hâle getirilmesiydi. Allah’a şükür ki köylerimize bu yıl itibarıyla
500 kilometre sıcak asfaltı tamamladık, bu asfalta da 660 bin ton asfalt
malzemesi kullandık ve Efteni Gölü’nün de ıslahı için ihale yapılmış,
sözleşmesi de imzalanmıştır. 
693 milyon lira
tarımsal destek, 44 milyon lira hayvancılık desteği sağlanmıştır. Kırsal
kalkınma yatırımlarının desteklenmesi kapsamında 18 milyon lira hibe
ödenmiştir. 31 projeyle 12 bin dekar alanda mera ıslah çalışmalarını
tamamladık. Fındık için de 2009 yılında alan bazlı destek uygulamasına
geçilmiş, sekiz yılda toplam 507 milyon lira alan bazlı destek verilmiştir. 
4 enstitü, 14
fakülte, 2 yüksekokul, 10 meslek yüksekokulu ile 30 bin öğrencimizin eğitim
gördüğü Düzce Üniversitemizi de 2006 yılında kurmuş olduk. Yükseköğrenim
öğrencilerinin yurt problemlerini Kredi ve Yurtlar Kurumu vasıtasıyla çözdük.
Eğitime 338 milyon lira harcadık, 1.825 derslik kazandırdık; devam eden
projelerimizle de derslik sayımızı 1.950’ye yükseltiyoruz. 
Sağlık
alanındaki yatırımlarımız 214 milyon lirayı geçti. Üniversite eğitim ve
araştırma hastanesiyle merkez devlet hastanesini bitirdik. Bir halk sağlığı
laboratuvarı, 3 adet sağlık ocağı, 6 adet aile sağlık merkezi, 1 adet ağız diş
sağlığı merkezi, 5 ilçemizde de entegre hastanelerimizi tamamladık. Akçakoca
ilçemizde 50 yataklı hastane için arsa tahsisi ve kamulaştırma çalışmaları
devam etmektedir. 
Düzce’nin
kaderini değiştirecek bir büyük projenin de sizlerin huzurunda müjdesini vermek
isterim. Turizm master planı bizim ilimiz için çok önemli. Doğa, spor, kültür
ve tarihsel değerlerini dünyaya tanıtacak muhteşem bir proje hazırlıyoruz.
Sanayi alanında 10 bin civarında kişiye istihdam sağladık. Gümüşova Islah OSB
ve Çilimli’de OSB’de çalışmalarımız devam ediyor. Yüksek katma değerli ürünlere
yönelmemize katkı sağlayacak olan teknopark projemiz bitmiş, açılışı
yapılacaktır. Düzce Ovası sulama sistemlerinin de yer altına geçmesi için
çalışmalarımız devam ediyor.
Değerli
milletvekilleri, ülkemize ve seçim bölgem Düzce’ye yapılan yatırımlardan ve
hizmetlerden dolayı, başta Sayın Cumhurbaşkanımıza, Sayın Başbakanımıza, sayın
bakanlarımıza, milletvekillerimize, bakanlarımızın bürokratlarına ve emeği
geçen herkese teşekkür eder, 2018 yılı bütçemizin hayırlara vesile olmasını
diler, hepinize saygılar sunarım. Hayırlı geceler diliyorum. (AK PARTİ
sıralarından alkışlar) 
BAŞKAN –
Teşekkür ederim Sayın Arslan.
Şahsı adına son
konuşmacı, Mersin Milletvekili Sayın Baki Şimşek olacak. (MHP sıralarından
alkışlar)
Buyurun Sayın
Şimşek. 
BAKİ ŞİMŞEK
(Mersin) – Sayın Başkan, değerli milletvekilleri; şahsım adına 5’inci madde
üzerinde söz almış bulunmaktayım. Öncelikle bakanlık bütçesinin hayırlı uğurlu
olmasını temenni ediyorum.
Tabii, bütçe
görüşmelerini ilk gününden bu tarafa dikkatle takip ediyorum. Hükûmet
yetkilileri makroekonomik büyüklüklerden, mikroekonomik büyüklüklerden ve
büyümeden bahsediyorlar; Sayın Cumhurbaşkanına, bakanlara, Başbakana,
Hükûmetimize teşekkür ediyorlar. İktidar milletvekilleri ile muhalefet
milletvekilleri aynı şehirlerde yaşıyorlar. Muhalefet milletvekilleri de
kürsüye çıkıp bölgeleriyle ilgili olan eksiklikleri dile getiriyorlar,
bölgelerinde eksik kalan hizmetleri anlatıyorlar. Tabii, ikisinde de
eksiklikler olduğu kanaatindeyim bütçe görüşmelerinde. Yani iktidar
milletvekilleri de bölgelerinde eksik olan, yapılmayan hizmetleri çıkıp bu
kürsüden söyleyebilmeliler; muhalefet milletvekilleri de yapılanlar için
teşekkür edip yapılmayanlar için de bakanlıklara gerekli uyarıları yapabilmeliler.
Ben kendi seçim bölgemde yapılmış olan hizmetler için teşekkür ediyorum.
Mersin’de faydalı hizmetler mutlaka yapılmıştır. Tabii, eksiklikleri de mutlaka
dile getireceğiz. 
Bu büyümelerle
ilgili, mikro, makro ekonomik büyümelerle ilgili, vatandaşlarla görüştüğümüz
zaman bunların vatandaşa çok yansıdığını görmemekteyiz. Vatandaş bize soruyor:
“On beş yıldır Türkiye bu kadar büyüdü, ekonomi bu kadar gelişti, kişi başı 10
bin doların üzerinde gelir var. Bu paralar nerede? 
Tarıma 25 milyar
para ayırdık, tarıma 25 milyar kaynak aktardık. Niye Gürcistan’dan ot alıyoruz,
Sırbistan’dan et alıyoruz? 
Niye atanamayan
bu kadar öğretmen var? Türkiye'de resmî işsizlik rakamları 3 milyon gözüküyor
ama sadece 400 binin üzerinde öğretmen, 400 binin üzerinde sağlıkçı, 50 binin
üzerinde ziraat mühendisi, gıda mühendisi ve yüz binlerce değişik bölümlerden
mezun gencimiz işsiz.” diyor. 
Onun için, bu
verilerin çok dikkate değer bir yanı olduğunu ben düşünmüyorum. Devlet
yönetiminde herkesin aynı ciddiyetle hareket etmesi… Ve burada, bu kürsülerden
her gün etnisite üzerinden, kimlikler üzerinden ve mezhepler üzerinden siyaset
yapılmasını doğru bulmuyorum. 
Türkiye'de “Bin
yıllık kardeşliği yaşa ve yaşat.” diye miting yapan parti sadece Milliyetçi
Hareket Partisidir. “Kürtler ne kadar Kürt’se ben de o kadar Kürt’üm; Türkler
ne kadar Türk’se ben de o kadar Türk’üm.” diyen liderin adı Başbuğ Alparslan
Türkeş’tir. (MHP sıralarından alkışlar) Biz bugüne kadar, bunlar üzerinden oy
devşirme hesabına girmedik ve çatışmanın bir tarafı olmamaya gayret gösterdik. 
Ben, rahmetli
Alparslan Türkeş döneminde yaşanan bir hadiseyle sözlerimi tamamlamak
istiyorum: 1980 öncesi kurulan Milliyetçi Cephe Hükûmetinde Başbuğ Başbakan
Yardımcısı olur. Türkiye'nin gelmiş geçmiş en başarılı Gümrük ve Tekel Bakanı
Gün Sazak’ı da Gümrük Bakanı olarak atar. Gün Sazak atandıktan sonra
gümrüklerde ciddi bir mücadeleye başlar ve ciddi bir kadrolaşmaya girer. Birçok
insanın da görev yerini değiştirir, yenilerini atar, gençlere iş verir ve
gerçekten çok ciddi mesafeler alınır. 
Bir gün, hatırı
sayılır bir kişi Başbuğ Alparslan Türkeş’in yanına gelir ve ondan Sayın Bakanın
tayinini çıkardığı bir tane memuru görev yerine geri iade etmesini ister, başka
bölgeye tayini çıkan bir memuru. Ki 1980 öncesinin yani ortalığı titreten
Başbuğ Alparslan Türkeş’i. Gün Sazak Başbuğ Türkeş’e şunu söyler: “Başbuğum,
sizin talimatınızı yerine getirirsek yaptığımız mücadeleden geri adım atmış
oluruz.” Başbuğ bunun üzerine “Sen bildiğin gibi yap, doğrusunu yap.” der. Daha
sonra da tabii, bu, Gün Sazak teröristler tarafından şehit edilir, Hakk’ın
rahmetine erer ama hâlâ Türkiye’de Gün Sazak ismi gümrük ve tekellerdeki
Türkiye Cumhuriyeti tarihinin yolsuzlukla, rüşvetle ve kaçakçılıkla en büyük
mücadeleyi yapan bakanı olarak tarihe geçer. 
Hükûmet
yetkililerinin devlet yönetmede Başbuğ Alparslan Türkeş’in ve Gün Sazak’ın
yönettiği gibi davranmasını temenni ediyor, ben bu duygu ve düşüncelerle yüce
heyetinizi saygıyla selamlıyorum. (MHP sıralarından alkışlar) 
BAŞKAN –
Teşekkür ederim.
Sayın
milletvekilleri, şimdi soru-cevap işlemini yapacağız. 
Süremiz on
dakika. Bu sürenin beş dakikası içinde soruları alacağım, diğer beş dakikası
Sayın Bakana söz vereceğim cevaplayabilmesi için.
Sayın Topal,
sizden başlıyoruz, buyurun.
SERKAN TOPAL
(Hatay) – Teşekkür ediyorum Sayın Başkan. 
Sorum Sayın
Maliye Bakanına: Millî Eğitim bütçesi görüşülürken bir iktidar milletvekili
atama bekleyen 400 bin öğretmenimizi inciten bir yaklaşım sergiledi. Atama
bekleyen öğretmen “Görüntülü sosyal medya harekâtlarına maruz kalıyoruz. Bu
dijital saldırı samimiyetten ari ve provokatif.” diye bir “tweet” attı. Ben de
sayın vekile diyorum ki: Hak arayan, politikalarınız sonucu işsiz olan,
ekmekleri için mücadele eden meslektaşlarımın samimiyetlerini biz biliyoruz.
Onlar haklılar, siz haksızsınız. Provokatif olan atanamayan öğretmenler değil,
öğretmenlerin çığlığını duymayanlardır. 
Şimdi, Sayın
Bakanım, emekli olanlar ve ihraç ettiğiniz öğretmenleri göz önüne aldığımızda
40 bin atama talebi makul bir taleptir. Millî Eğitim Bakanına “40 bin atama
yapabilirsiniz, kaynak sıkıntımız yok.” diyebilecek misiniz? 
Teşekkür
ediyorum.
BAŞKAN –
Teşekkür ederim Sayın Topal.
Sayın Şimşek…
BAKİ ŞİMŞEK
(Mersin) – Teşekkür ediyorum Sayın Başkan.
Sayın Bakanım,
birinci sorum: Bu yıl ülkemiz ne kadar dış borç ödeyecek? Bu yıl toplam yatırım
bütçemiz nedir? Birinci sorum bu.
İkinci sorum da…
Bu lojistik şirketlerinden, özellikle yurt dışına çalışan şirketlerden çok
sayıda şikâyet almaktayız. Tabii, bu şirketler şoför çalıştırıyorlar, yurt
dışına şoförler gidiyor. Şoförlerin işlediği suçlardan şirketlere ceza
yazılıyor yani şoför dışarıdan 100-200 paket sigara alıyor Türkiye’ye
getiriyor. Şimdi, suç kişiseldir, firma her bir şoförün başına bir polis dikme
şansına sahip değildir ve cezalar şoförlere değil de şirketlere yazılıyor. Bu
konuyu mutlaka gözden geçirmenizi, kaçakçılıkla daha ciddi mücadele etmenizi…
Kaçak içki yakalatıyor insanlar, cezası yok, serbest bırakılıyorlar. Kaçak
akaryakıt yakalatıyorlar, serbest bırakılıyorlar. 
(Mikrofon
otomatik cihaz tarafından kapatıldı)
BAKİ ŞİMŞEK
(Mersin) - Bu şekilde işini düzgün yapan insanların bunlarla başa çıkması
mümkün değil. Bununla ilgili ciddi tedbirler almanızı bekliyor, saygılar
sunuyorum.
BAŞKAN – Sayın
Özdemir…
SİBEL ÖZDEMİR
(İstanbul) – Teşekkür ederim Sayın Başkan.
Sayın Bakan,
kolluk kuvvetleri Jandarma Genel Komutanlığı personeli ile Emniyet Genel
Müdürlüğü personelinin sosyal haklarda ve maaşlarında haksız uygulamalar
bulunmaktadır. Jandarma Genel Komutanlığına bağlı personelin 926 sayılı
Yasa’daki emekliliğe esas ek göstergesi 3600 iken Emniyet teşkilatına bağlı
personel 657 sayılı Devlet Memurları Kanunu’na tabi olup emekliliğe esas ek
göstergesi 2200’dür. Bu farkın ortadan kaldırılması için Emniyet personelimize
yönelik bir çalışmanız olacak mı?
Ayrıca, Sayın
Bakan, terörle mücadele sırasında yaralanıp gazi sayılmayanların çok önemli
taleplerini iletmek istiyorum. Çoğu kez Genel Kurulda gündeme getirdik:
Çatışmalarda yaralanmalarına rağmen sağlık yönetmeliğindeki koşullar nedeniyle
onurla hak ettikleri gazilik unvanı verilmemekte. Özellikle de Sayın Bakan, 15
Temmuz gazilerimiz için…
(Mikrofon
otomatik cihaz tarafından kapatıldı)
BAŞKAN – Sayın
Biçer…
TUR YILDIZ BİÇER
(Manisa) – Sayın Başkan, Sayın Maliye Bakanına sormak istiyorum: Bugünkü Resmî
Gazete’de yayınlanan bir karara göre Maliye Bakanlığı Rota Yemekçilik Ticaret
Anonim Şirketini bütün ihalelerden olmak kaydıyla men etmiştir. Böyle bir yasak
kararı yayınlanmıştır bugünkü Resmî Gazete’de. Maliye Bakanlığında 2016’nın onuncu
ayında Rota Yemekçiliğin verdiği yemekler sonucunda Maliye Bakanlığı personeli
zehirlenmiş ve alınan numunelerde salmonella bakterisi üremiştir. Bu, haziran
ayında askerî birliklerde gerçekleşen gıda zehirlenmesiyle aynı firmadır ve
üreyen etken de aynı salmonella bakterisidir. 
Şimdi iki soru
sormak istiyorum Sayın Bakana: Bu Rota yemek firmasıyla ihaleye onuncu ayda… 
(Mikrofon
otomatik cihaz tarafından kapatıldı)
TUR YILDIZ BİÇER
(Manisa) – Soruyu sorabilir miyim Sayın Başkan, bitirebilir miyim?
BAŞKAN – Sayın
Botan…
LEZGİN BOTAN
(Van) – Teşekkür ediyorum Sayın Başkan.
Sorum Spor
Bakanımıza: Van büyükşehir stadyumu yok biliyorsunuz, daha önce söz vermişti.
Acaba çalışmaları ne aşamada? Kendisi şu an yok burada. 
İkinci sorum:
Amedspor gittiği deplasmanlarda ırkçı ve ayrımcı saldırılara uğruyor, bu konuda
bir tedbir almayı düşünüyorlar mı? Veya bu saldırıları yapan, ayrımcı
davranışlarda bulunan spor kulüpleri ve üyeleri, seyircileri hakkında bir
soruşturma veya bir tedbir alıyorlar mı, alacaklar mı?
Teşekkür
ediyorum.
BAŞKAN – Sayın
Botan, bunu siz Gençlik ve Spor Bakanına mı sordunuz?
LEZGİN BOTAN
(Van) – Evet, Gençlik ve Spor Bakanına…
BAŞKAN - Ama
onun bütçesi bitti, şimdi Maliye Bakanlığını görüşüyoruz. Onun bütçesi bitti.
LEZGİN BOTAN
(Van) – Az önce orada oturuyordu ama…
BAŞKAN - Sayın
Yurdakul? Yok. 
Buyurun Sayın
Bakan.
MALİYE BAKANI
NACİ AĞBAL (Bayburt) – Teşekkür ediyorum Sayın Başkanım.
Biliyorsunuz,
eğitim noktasında AK PARTİ hükûmetleri olarak on beş yıldır büyük bir
hassasiyet gösteriyoruz. Her bütçede, özellikle de eğitime bütçeden en fazla
payı veriyoruz. Gerek eğitim yatırımları için, fizikî ortamların
iyileştirilmesi için, eğitimde teknolojinin daha fazla kullanılması için ve
eğitimde erişilebilirliği artırmak amacıyla da çok önemli ve hayati projeleri
de bu dönemde bir bir hayata geçirdik. Bu anlamda, önemli konulardan bir tanesi
de öğretmenler. 2002 yılıyla karşılaştırıldığında öğretmen başına düşen öğrenci
sayısı veya derslik başına düşen öğrenci sayısında bu dönemde büyük ilerlemeler
kaydettik. Son on beş yılda öğretmen sayısını neredeyse 2’ye katladık ve burada
her yıl bütçe çalışmalarını yaparken bütün bakanlıklarla olduğu gibi Millî
Eğitim Bakanlığımızla da birlikte her yıl alınacak öğretmen sayılarına ilişkin
çalışmaları yürütüyoruz. O açıdan, herhangi bir şekilde bir kaynak sorunundan
bahsetmek mümkün değil. Sadece, burada her yıl bütün kamu kurumlarının personel
ihtiyaçlarını bir planlama dâhilinde karşılama gayretimiz var, onu özellikle
sizlerle paylaşayım.
Sayın Şimşek,
2017 yılında Hazine Müsteşarlığının açıklamış olduğu finansman programı
verilerini söylüyorum: Dış borç servisi olarak 40,6 milyar lira ödeme yapılmış
olacak; 2018 yılı programında da dış borç servisi olarak 41,5 milyar lira
öngörülmüş durumda. 2017 yılında yıl sonu itibarıyla sanıyorum 77 milyar lira
civarında bir yatırım harcaması gerçekleşmesi olacak. Yanlışsam, arkadaşlar
bana rakamları verirlerse düzeltirim. Evet, merkezî yönetim bütçesinden yatırım
harcamaları için 78 milyar liralık bir kaynak kullanmış olacağız. 
Lojistik
şirketlerle ilgili olarak da konuyu bir araştırayım yani bilgim olan bir konu
değil. Gümrük ve Ticaret Bakanımızla da görüşüp bu konuda da kendisini
bilgilendiririm.
Sayın Özdemir,
tabii, kamuda ek gösterge meselesi çok karmaşık bir konu. Farklı unvanlarda,
farklı kurumlarda ve -zaman içerisinde- farklı zamanlarda yapılan değişiklikler
nedeniyle ek gösterge sistemi, tazminat sistemi gerçekten içinden çıkılmaz bir
hâl almış durumda. Zaman zaman şunu gördük: Yani sistem bir bütün olarak değerlendirilip
topluca bir düzenleme yapılması yerine tek tek düzenleme yaptığımızda, aslında
belki bazı yerleri düzeltmiş gibi oluyoruz ama bu sefer de başka yerlerde
sıkıntı meydana geliyor. O açıdan, Bakanlık olarak Çalışma Bakanlığıyla
birlikte devlet memurları sisteminde gerçekten hem çalışanlarımızı memnun
edecek hem de özellikle onların kariyer ve liyakat esasına göre yükselmelerinin
ve kendilerini daha fazla çalışma ortamında ifade edebilmelerinin önünü açacak
düzenlemeleri yapacağız. Onun için tek tek kurum bazında değil de genel bir
çalışmamız olduğunu sizlerle paylaşmak isterim. 
Gazilerle ilgili
söylediğiniz konu Aile Bakanlığıyla ilgili bir konu gibi geldi bana. Arkadaşlar
notunuzu aldı, Aile Bakanımızla o konuları görüşeceğiz. 
Sayın Biçer, bu
ihaleden yasaklamak konusunda… Doğru, arkadaşların bana ilk anda verdiği şifahi
bilgi şu: Biz ilk anda, bu firmayla ilgili sizin de bahsettiğiniz olay meydana
geldikten sonra hizmet sunumunu durdurduk ancak ihaleden yasaklamayla ilgili
süreçte, anladığım kadarıyla, bir aşamada mahkemeden yürütmeyi durdurma kararı
verilmiş. Daha sonraki süreçte yargıyla ilgili bu aşama atlatıldığı için,
geçtiği için, o yargı kararı noktasında bizim lehimize ortaya çıkan durumdan
sonra -anladığım kadarıyla siz de takip etmişsiniz- yasaklama kararıyla ilgili
yayınlamayı yapmış durumdayız. 
TUR YILDIZ BİÇER
(Manisa) – Sayın Bakanım, ben sorumu tam iletemedim yalnız size yani süre
yetmediği için. 
MALİYE BAKANI
NACİ AĞBAL (Bayburt) – Yok, bana yazılı olarak verirseniz ben bir sonraki…
BAŞKAN – Sayın
Biçer, müdahale etmeyin lütfen, şu anda Bakan cevap veriyor. 
TUR YILDIZ BİÇER
(Manisa) – Ama soruyu sormadım. 
BAŞKAN – Daha
sonraki maddede girersiniz, söyledim size burada, açıklama yaptım, lütfen. 
MALİYE BAKANI
NACİ AĞBAL (Bayburt) – Doğru. 
Teşekkür
ediyorum Sayın Başkanım. 
TUR YILDIZ BİÇER
(Manisa) – Anladım yani soruyu sormadım. Yanıt verdiniz ama soruyu ben
soramadım. 
BAŞKAN – Sayın
milletvekilleri, 5’inci madde üzerindeki görüşmeler tamamlanmıştır. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
6’ncı maddeyi
okutuyorum:
Aktarma, ekleme, devir ve iptal
işlemleri
MADDE 6- (1) a) Bu
Kanunla verilen ödeneklerin etkin ve verimli bir şekilde kullanılması amacıyla,
kamu idarelerinin yıl içinde ortaya çıkabilecek ihtiyaç fazlası ödeneklerinin
diğer kamu idarelerinin ödenek ihtiyacının karşılanmasında kullanılmasını temin
etmek veya ödeneklerin öncelikli hizmetlerde kullanılmasını sağlamak üzere
genel bütçe ödeneklerinin yüzde 10'unu aşmamak kaydıyla; genel bütçe
kapsamındaki kamu idareleri ile özel bütçeli idarelerin bütçelerine konulan
(01), (02), (03), (05), (06), (07), (08) ve (09) ekonomik kodlarındaki
ödenekleri kamu idareleri bütçeleri arasında veya Maliye Bakanlığı bütçesinin
"Yedek Ödenek" tertibine aktarmaya,
b) Kamu idarelerinin yeniden
teşkilatlanması sonucu, bütçe kanunlarının uygulanması ve kesin hesapların
hazırlanması ile ilgili olarak gerekli görülen her türlü bütçe ve muhasebe
işlemleri için gerekli düzenlemeleri yapmaya,
Maliye Bakanı yetkilidir.
(2) Genel bütçe kapsamındaki kamu
idarelerinden hizmeti yaptıracak olan kamu idaresi, yıl içinde hizmeti
yürütecek olan idarenin bütçesine, fonksiyonel sınıflandırma ayrımına
bakılmaksızın ödenek aktarmaya yetkilidir.
(3) Genel bütçe kapsamındaki kamu
idareleri, 29/6/2011 tarihli ve 644 sayılı Çevre ve Şehircilik Bakanlığının
Teşkilat ve Görevleri Hakkında Kanun Hükmünde Kararname kapsamında Çevre ve
Şehircilik Bakanlığına yaptıracağı işlere ilişkin ödeneklerini Çevre ve
Şehircilik Bakanlığı bütçesine aktarmaya yetkilidir.
(4) Millî Savunma Bakanlığı, Jandarma Genel
Komutanlığı, Emniyet Genel Müdürlüğü ve Sahil Güvenlik Komutanlığı bütçelerinde
yer alan ve tek merkezden yönetilmesi gereken ikmal ve tedarik hizmetleri ile
bir fonksiyona ait bir hizmetin diğer bir fonksiyon tarafından yürütülmesi
hâlinde ilgili ödeneği, fonksiyonlar arasında karşılıklı olarak aktarmaya
ilgili kurumlar yetkilidir.
(5) Özel bütçeli idareler ile düzenleyici
ve denetleyici kurumların (B) işaretli cetvellerinde belirtilen tahmini
tutarlar üzerinde gerçekleşen gelirler ile (F) işaretli cetvellerinde
belirtilen net finansman tutarlarını aşan finansman gerçekleşme karşılıklarını,
idare ve kurumların bütçelerinin mevcut veya yeni açılacak tertiplerine ödenek
olarak eklemeye Maliye Bakanlığınca belirlenecek usul ve esaslar çerçevesinde
kamu idareleri yetkilidir. Hazine yardımı alan özel bütçeli idarelerin 2017
yılında "06-Sermaye Giderleri" ve "07- Sermaye
Transferleri" giderlerine finansman sağlamak üzere genel bütçe kapsamındaki
kamu idareleri bütçelerinden tahakkuka bağlanan Hazine yardımlarının bu
idarelerce kullanılmayan kısımları, 2018 Yılı Programının Uygulanması,
Koordinasyonu ve İzlenmesine Dair Karara uygun olarak mevcut veya yeni
projelerin ödenek ihtiyacının karşılanmasında kullanılır.
(6) Genel bütçe kapsamındaki kamu idareleri
arasındaki kaynak transferleri ödenek aktarma suretiyle yapılır. Merkezi
yönetim bütçesi kapsamındaki idareler ve kurumlar arasındaki diğer kaynak
transferleri tahakkuk işlemleriyle gerçekleştirilir. Bu işlemler karşılığı
tahsil edilen tutarlar, ilgili kamu idaresince bir yandan (B) işaretli
cetvellere gelir, diğer yandan (A) işaretli cetvellere ödenek kaydedilir.
(7) a) Milli Savunma Bakanlığı, Jandarma Genel
Komutanlığı, Sahil Güvenlik Komutanlığı ve Emniyet Genel Müdürlüğü bütçelerinin
(özel ödenekler ve "03.9 Tedavi ve Cenaze Giderleri" ekonomik kodu
ile "03.1.1.01 Emniyet Genel Müdürlüğü Güvenlik Hizmetleri
Yatırımları" fonksiyonunu içeren tertipler hariç) mal ve hizmet alım
giderleri ve sermaye giderleri ile ilgili tertiplerinde yer alan ödeneklerden
yılı içinde harcanmayan kısımları, hizmetin devamlılığını sağlamak amacıyla bu
tertiplere bütçe ile tahsis edilen ödeneklerin toplamının yüzde 30'unu aşmamak
üzere ertesi yıl bütçesine devren ödenek kaydetmeye,
b) 12/3/1982 tarihli ve 2634 sayılı Turizmi
Teşvik Kanununun 21 inci maddesinin ikinci fıkrası gereğince Kültür ve Turizm
Bakanlığı bütçesinin 21.01.36.00 ve 21.01.36.63 kurumsal kodu altında bulunan
(03) ekonomik kodunu içeren tertiplerinde yer alan tanıtma amaçlı ödeneklerden
harcanmayan kısımları ertesi yıl bütçesinin aynı tertiplerine devren ödenek
kaydetmeye,
c) Türkiye Bilimsel ve Teknolojik Araştırma
Kurumu bütçesinin 40.08.33.00-01.4.1.00-2-07,1 tertibinde yer alan ödenekten
harcanmayan kısımları ertesi yıl bütçesinin aynı tertibine devren ödenek
kaydetmeye,
ç) Bilim, Sanayi ve Teknoloji Bakanlığı
bütçesinin 26.01.31.00-04.8.1.02-1-07.1, 26.01.31.00-04.8.1.04-1-05.4,
26.01.31.00-04.8.1.06-1-05.4, 26.01.31.00-04.8.1.07-1-05.4, 26.01.31.00-04.8.1.08-1-05.4
ve 26.01.31.00-04.8.1.09-1-05.4 tertiplerinde yer alan ödeneklerden harcanmayan
kısımları ertesi yıl bütçesinin aynı tertiplerine devren ödenek kaydetmeye,
d) Hazine Müsteşarlığı bütçesinin
07.82.32.00-04.1.1.00-1-07.2, 07.82.32.00-04.1.1.00-1-05.6 ve
07.82.32.00-01.2.1.00-1-08.2 tertiplerinde yer alan ödeneklerden harcanmayan
kısımları ertesi yıl bütçesinin aynı tertiplerine devren ödenek kaydetmeye,
e) Emniyet Genel Müdürlüğü bütçesinin
"03.1.1.01 Emniyet Genel Müdürlüğü Güvenlik Hizmetleri Yatırımları"
fonksiyonu altında yer alan yatırım ödeneklerinden harcanmayan kısımları ertesi
yıl bütçesinin aynı tertibine devren ödenek kaydetmeye,
f) İlgili mevzuatı gereğince özel gelir
kaydedilmek üzere tahsil edilen tutarları, idare bütçelerinde söz konusu
mevzuatta belirtilen amaçlar için tertiplenen ödenekten kullandırmak üzere
genel bütçenin (B) işaretli cetveline gelir kaydetmeye ve bütçelenen ödenekten
gelir gerçekleşmesine göre ilgili tertiplere aktarma yapmaya, yılı içinde
harcanmayan ödenekleri (2017 yılından devredenler de dâhil) ertesi yıl
bütçesine devren gelir ve ödenek kaydetmeye, bu hükümler çerçevesinde yapılacak
işlemlere ilişkin usul ve esaslar belirlemeye,
Maliye Bakanı yetkilidir.
BAŞKAN
– 6’ncı madde üzerinde Milliyetçi Hareket Partisi Grubu adına Hatay
Milletvekili Sayın Mehmet Necmettin Ahrazoğlu konuşacaklar.
Buyurun
Sayın Ahrazoğlu. (MHP sıralarından alkışlar) 
MHP
GRUBU ADINA MEHMET NECMETTİN AHRAZOĞLU – Sayın Başkanım, değerli
milletvekilleri; 2018 Yılı Merkezi Yönetim Bütçe Kanunu Tasarısı’nın “Aktarma,
ekleme, devir ve iptal işlemleri” başlıklı 6’ncı maddesi hakkında Milliyetçi
Hareket Partisi Grubu adına söz almış bulunuyorum. Bu vesileyle bu saatte
televizyonları başlarında bizleri izleyen aziz milletimizi ve Genel Kurulu
saygıyla selamlıyorum. 
Değerli
milletvekilleri, konuşmama başlamadan önce, Müslümanların ilk kıblesi, miraç
mucizesinin muazzez hatırası olan Kudüs hakkında birkaç cümle ifade etmek
istiyorum. Amerika Birleşik Devletleri’nin marazi ve maceracı yönetimi Kudüs’ü
İsrail’in başkenti olarak tanımış ve sorumsuz, skandal bir karara imza
atmıştır. ABD Başkanı bu hakkı nereden almakta, Orta Doğu’nun, hatta dünyanın
dengeleriyle oynamaya nasıl kalkışabilir? Kudüs’ü başkent olarak tanıması
manen, vicdanen ve tarihen imkânsızdır. 
Genel
Başkanımız Sayın Devlet Bahçeli Bey’in “Filistin’in başkenti Doğu Kudüs
bağımsız ve egemen bir devlet yapısıyla tanınmalı, ilanı yapılmalı ve mutlaka
57 İslam ülkesi arasında ilişkiler güçlenmeli, tüm İslam ülkeleri gereken tavrı
ABD’ye ve İsrail’e karşı mutlaka göstermelidir.” şeklindeki uyarısı dikkate
alınarak 13 Aralık 2017 Çarşamba günü İstanbul’da gerçekleşen İslam İşbirliği
Teşkilatı Olağanüstü Zirvesi’nde çok önemli kararlar alınmış, arzulanan ve
beklenen bir irade tezahür etmiştir. Türkiye’nin öncülüğünde ve Sayın
Cumhurbaşkanımızın çağrısıyla toplanan zirvede Amerika Birleşik Devletleri ve
İsrail kumpasının tüm yönleri deşifre edilmiş, Kudüs’ü tasallut altına alan ve
almak için devreye giren siyonist emellere tesir düzeyi yüksek tepki
gösterilmiştir. Bu gelişme oldukça umut ve memnuniyet vericidir. Ancak,
Birleşmiş Milletler Güvenlik Konseyinin bu konuda aldığı kararın 15 üyesinden
daimî üye olan Amerika Birleşik Devletleri tarafından veto edilmesini burada
kınıyoruz. Umarız ki Sayın Cumhurbaşkanımızın Başkanlığında İstanbul’da
toplanan İslam ülkelerinin tamamı ve diğer ülkeler, birlikte, bu kararı,
Birleşmiş Milletler Genel Kurulu gündemine geldiğinde veto ederler. Dünyanın da
beşte 1’den büyük olduğunu gösterirler.
Sayın Başkan,
değerli milletvekilleri; bütçe, yasama organı olarak Türkiye Büyük Millet
Meclisinin önümüzdeki bir yıllık sürede kamuya kaynak aktarma ve bu kaynakları
dağıtma yetkisini verdiği bir belgedir. Bütçe aynı zamanda Türkiye Büyük Millet
Meclisinin Hükûmet üzerindeki siyasi denetim araçlarından birisidir. Bütçe,
hükûmetlerin ülke yönetimi için öngördüğü yatırımları halkın refah payının
yükseltilmesi, güvenliği, eğitimi, sağlığı gibi konularda finansal değer
yaratmak ve bu hizmetler için pay etmek anlamına da gelmektedir. 
Değerli
milletvekilleri, 2018 bütçesi için verilen ödeneklerin etkin ve verimli bir
şekilde kullanılması amacıyla kamu idarelerinin bütçeleri arasında aktarmaya ve
kamu idarelerinin yeniden teşkilatlanması sonucu bütçe kanunlarının uygulanması
ve kesin hesaplarının hazırlanmasıyla ilgili olarak gerekli görülen her türlü
bütçe ve muhasebe işlemleri için gerekli düzenlemeleri yapmaya Maliye Bakanı
yetkili kılınmıştır. Hazırlanan bütçe neticesinde ayrıca illere yapılacak kamu
yatırımlarının ödenek tutarları da belirlenmektedir. Ancak, bu konuda maalesef
adaletli ve hakkaniyetli bir çalışma görememekteyiz. Bunun en iyi örneklerinden
biri de kendi seçim bölgem Hatay, vergi gelirleri, üretim faaliyetleri, ortaya
koyduğu katma değer, sağladığı istihdam imkânları ve nüfusu itibarıyla ülke
ekonomisine önemli katkılarına rağmen yaptığının karşılığını alamamaktadır.
Bakanlıkların Hatay’a yatırım amaçlı ayırdıkları bütçe miktarları da oldukça
küçük kalmaktadır. Hatay’a yapılan kamu yatırımlarını bazı illere göre mukayese
yaptığımızda -ki isimlerini vermek istemiyorum, diğer illerimize yapılan kamu
yatırımlarının daha artırılmasını da temenni ediyorum- örneğin 2017 yılında
nüfusu 1 milyon 100 bin olan ve yine 2017 yılında on bir aylık dönemde 866
milyon liralık ihracat yapan bir ilimiz 608 milyon lira gibi bir kamu yatırımı
alırken nüfusu 1 milyon 555 bin olan, 500 bine yakın Suriyelinin yaşadığı ve 2
milyar 78 milyon lira gibi bir ihracat yapan Hatay’ımıza 614 milyon lira gibi
bir paranın yatırım olarak ayrılmasını kabul etmek mümkün değildir.
Değerli
milletvekilleri, 2015 Kasım ayından bu yana Meclis gündeminde ve bütçe
görüşmelerinde dile getirdiğim konularda bir arpa boyu yol alınmaması bizleri
Hataylılar olarak üzmektedir. Örneğin seçim bölgem Hatay’da sulanabilir arazi
varlıklarının toplam tarım arazisi içerisindeki payı yüzde 51 olmasına ve
Reyhanlı Barajı Projesi’yle bu oranın daha da artacağı bilinmesine rağmen 1995
yılında başlayan Reyhanlı Barajı’nın inşaatı yirmi iki yıldır bir türlü
bitirilememiştir ve bütçeden ayrılan kısıtlı kaynaklarla bitirilmesinin de
mümkün olmadığı görülmektedir. 
Bir diğer örnek
olan Menzelet Sulama Projesi kapsamında Tahtaköprü Barajı Yükseltilmesi ve
Sulaması işi için 845 milyon liralık proje tutarı için 2017 yılında 10 milyon
lira gibi yüzde 1’in az üzerinde para aktarılması bu projenin de bitirilmesini
mümkün kılmamaktadır. Yıllarca Amik Ovası’nda 462.960 dekar arazi su
beklemektedir. Özellikle on beş yıllık seçim dönemlerinizde, her seçim
döneminde dile getirdiğiniz “Bu sene sulanacak, haziranda gelecek, eylülde
gelecek.” dediğiniz ova suyu beklemektedir. Eğer ova suya kavuşursa inanıyorum
ki 2’nci ürün, hatta Amik Ovası’nda 3’üncü ürünü bile elde etmek mümkün
olacaktır ve böylelikle de Hatay çiftçisinin belki de bu şekilde yüzü biraz
gülecektir. 
Ülkemizde olduğu
gibi seçim bölgem Hatay'da tarımsal üretim artışını engelleyen en önemli
sebeplerinden birisi de girdi maliyetlerindeki yüksekliktir. Özellikle, mazot,
gübre, tohum, fide, yem, ilaç, elektrik gibi tarımsal girdilerdeki fiyatların
yüksek olması üreticiyi ekim dikim yapmaktan caydırır hâle getirmektedir.
Gayrisafi
yurtiçi hasıla içerisinde 2002 yılında tarım sektörünün payı yüzde 12 iken 2017
yılında 6,1’e kadar gerilemiştir. 2002'de binde 6,6 oranındaki tarımsal
desteklerin gayrisafi yurtiçi hasılaya oranı 2018 yılında binde 4,9'a
gerileyecektir. Tarımsal desteklemelerin gayrisafi yurtiçi hasılanın yüzde
1’inden az olamayacağı yönündeki Tarım Kanunu hükmü uygulanmamaktadır. 2018
yılında 14,8 milyar TL tarımsal destekleme ödemesi öngörülmesine rağmen kanun
gereği çiftçiye verilmesi gereken millî gelirin yüzde 1’i olan 34 milyar
liranın çok gerisinde kalmaktadır. Öte yandan, desteklere ilişkin etki analizi
muhakkak yapılmalıdır. Bu durum tarımsal üretimin teşvik edilmesini olumsuz
etkilemektedir.
Bir başka sorun
ise çiftçi kredi borçlarıdır. 2002 yılında sadece 530 milyon lira olan çiftçi
borçları Bankacılık Düzenleme ve Denetleme Kurumu verilerine göre 2017 yılı
Ekim ayı itibarıyla 80,7 milyar liradır. Çiftçi bankadan bankaya kredi
kuyruklarında, maalesef, kredi alma çabası içerisindedir. Amik Ovası arazileri
ipotek altındadır. Çiftçimizin borçlarının ertelenmesi ve yapılandırılması
konusunda diğer kesimlere sağlanan imkânlara benzer imkânlardan
yararlandırılması gerekmektedir.
Değerli
milletvekilleri, ülkemizde işsizlik kronik bir sorun hâline gelmiştir.
Özellikle genç işsizlik resmî verilere göre bile çok yüksek oranlardadır.
Hatay’daki işsizlik ise resmî verilerin çok çok üzerinde olup yüzde 20’ler
mertebesindedir. Suriyelilerin de kayıt dışı olarak çalışmış olması bu oranı
daha da artırmaktadır. 
(Mikrofon
otomatik cihaz tarafından kapatıldı) 
MEHMET NECMETTİN
AHRAZOĞLU (Devamla) – Sayın Başkan, bir dakika daha verirseniz.
BAŞKAN –
Tamamlayın lütfen Sayın Ahrazoğlu. 
MEHMET NECMETTİN
AHRAZOĞLU (Devamla) – Sayın Başkan, değerli milletvekilleri; 2018 yılı bütçesi
milyonlarca işsiz gencimize istihdam imkânı sağlayamamakta, işçi, memur ve
emeklilerin, çiftçinin, esnafın, dar ve sabit gelirlilerin refahında ilave bir
artış öngörmemekte, yatırımcının önünü açacak gerçekçi politikalar içermemekte
ve nihayet Türkiye'nin küresel güç olma hedefinin çok gerisinde kalmasına neden
olacaktır. Bundan sonraki bütçelerimizin, inşallah, sosyal güvenliği sağlanmış
bir toplumu, eğitimde fırsat eşitliği ve teknolojik desteklerin sağlandığı,
millî devlet, güçlü iktidarın oluştuğu, komşularıyla uyumlu ve lider bir
millete sahip, ekonomisi dünyanın iktisadi coğrafyasını çizen bir ülkeyi, her
ferdinin güvenle baktığı, huzurlu, mutlu, müreffeh bir Türk milletini hedef
almasını diliyor ve bütçenin, ülkemize ve milletimize hayırlı olmasını temenni
ediyor, Gazi Meclisi ve aziz Türk milletini saygıyla selamlıyorum. (MHP
sıralarından alkışlar) 
BAŞKAN –
Teşekkür ederim Sayın Ahrazoğlu.
Cumhuriyet Halk
Partisi Grubu adına İzmir Milletvekili Sayın Tacettin Bayır konuşacaklar. 
Buyurun Sayın
Bayır. (CHP sıralarından alkışlar)
CHP GRUBU ADINA
TACETTİN BAYIR (İzmir) – Sayın Başkan, milletvekili arkadaşlarım ve bizleri
televizyonları başında “Acaba bu bütçeden bize bir şey çıkar mı?” diye bekleyen
değerli vatandaşlarım; 2018 Yılı Merkezî Bütçe Kanunu Tasarısı’nın 6’ncı
maddesi üzerinde Cumhuriyet Halk Partisi Grubu adına söz almış bulunuyorum.
Bütçe
kanunlarındaki madde metinleri ve eki cetvellerindeki metinler de en az diğer
rakamsal bütçe yetkileri kadar önemlidir. Özellikle son yıllarda bütçe kanun
maddelerinin ve metinlerinin azaltılması yönünde bir iradenin sergilenmeye
başladığı bu süreçte, uygulama kolaylığı sağlama düşüncesi ve ihtiyaç
hissedildiği iddiasıyla her yıl bütçe kanun metinlerine veya eki cetvellerine
yeni hükümler eklenmesinin ayrı bir çelişki oluşturması bir yana, bu girişimler
ihtiyaçtan ve zorunluluklardan ziyade çok esnek olan, şeffaflıktan uzak,
bireysel kararlara açık, subjektif kurum performans göstergelerini ve
sonuçlarını dikkate almayan ve denetimi dışlayan bir sistem arayışının
sonucudur. 
Ödeneklerin
eksik olması ya da fazla olması veya devredilmesi her açıdan tartışmaya açık
bir konudur. Öngörü basireti, ödenek samimiyeti ve şeffaflık adına hayati önem
taşımaktadır. Dolayısıyla ödeneklerin aktarılmasına ilişkin her yetki talebini
madde olarak yasalaştırmaya çalışmak ve bu konuda her yıl ısrar etmek, mevcut
sistemi bozacak, bütçeyi düzenleyen üst yasal öngörülerde uyumsuzluğu ve
aykırılığı artıracak, kamu kaynaklarının kullanımını da şeffaflıktan
uzaklaştıracaktır. Başlangıçta verilen ödenek programını disiplinle uygulamak,
ödeneklerin etkin kullanılıp kullanılmadığını kontrol etmektir. 
Bu kapsamda 2018
Yılı Merkezi Yönetim Bütçe Kanunu Tasarısı’nın “Aktarma, ekleme, devir ve iptal
işlemleri” başlıklı 6’ncı maddesine bakıldığında görünen tablo şöyledir: Bu
madde yaygın ve kapsamlı aktarmalara zemin hazırlamakta ve ödenek öngörme
performansındaki zafiyetleri ortaya çıkarmaktadır. Ayrıca başlangıç ile yıl
sonu ödenekleri arasında büyük farklar oluşmasına ve ödenek üstü harcama yapma
alışkanlığının kökleşmesine neden olmaktadır. Bu nedenle 6’ncı maddenin
özellikle (1) numaralı fıkrasının (a) bendi ile (2) numaralı fıkrasının birçok
açıdan sorgulanması gerekmektedir. Nitekim Plan ve Bütçe Komisyonu raporuna
ilişkin olarak partimizin karşı görüşleri çok ayrıntılı olarak sunulmuş ve bu
kapsamda anılan fıkraların 5018 sayılı Kanun’a ve Anayasa’ya aykırılığını bütçe
tarihine not düşmek için belirtmiş ve huzurlarınıza gelen bu sorunlu
düzenlemelerin düzeltilmesi amacıyla sakıncalarını açıklamıştık. 
Maliye Bakanlığı
bütçesinin yedek ödenek tertibine aktarma hususu Maliye Bakanına yetki
vermektedir. 5018 sayılı Kamu Mali Yönetimi ve Kontrol Kanunu’nun “Merkezî
yönetim bütçe kanun tasarısının görüşülmesi” başlıklı 19’uncu maddesi,
“Ödeneklerin kullanılması” başlıklı 20’nci maddesi, “Ödenek aktarmaları”
başlıklı 21’inci maddesi, “Yedek ödenek” başlıklı 23’üncü maddesi, “Yüklenmeye
girişilmesi” başlıklı 26’ncı maddesi, “Harcama yetkisi ve yetkilisi” başlıklı
31’inci maddesi ve “Ödenek üstü harcama” başlıklı 70’inci maddesi hükümleri
birlikte değerlendirildiğinde bütçe kanun tasarısının anılan 6’ncı maddesinin 1
numaralı fıkrası (a) bendi ile 2 numaralı fıkrasının 5018 sayılı Kanun’un
ilgili hükümlerine aykırı olduğu açıkça görülmektedir. (CHP sıralarından
alkışlar) Anayasa’mızın 161’inci maddesi ve idari tasarrufla Bakanlar Kuruluna
dahi kanun hükmünde kararnameyle bütçede değişiklik yapma yetkisi verilmemişken
bu yetkinin Maliye Bakanına verilmesi ise Anayasa’mızın 163’üncü maddesine
aykırı bulunmaktadır. (CHP sıralarından alkışlar) Bu konuda uyarma görevimizi
yaptığımızı ifade etmeliyim.
Şimdi gelelim
başka bir olaya. Milyonlarca insanın gözü kulağı burada “Acaba bu bütçeden
benim evime bir şey çıkar mı? Ne çıkar?” diye. 
Sevgili
arkadaşlar, bizler “Siyasetçi soruna çözüm öneren kişi olmalıdır.” diye hep
söyleriz. Sorunun ne olduğu, nasıl çözüm bulacağı, nerede çözüleceği bellidir
aslında. Sorunun burada çözülmesi gerekmektedir. Halk yaşadığı sıkıntının çözüm
noktası olarak Meclisi görmektedir. Ancak ne yazık ki bu Meclis bu görevini tam
olarak yerine getiremiyor. Neden? Çünkü tamamı değil ama birçok vekil
arkadaşımız özgür iradesiyle karar veremiyor, karar vermiyor. Örneklemem
gerekirse, birçok AKP’li vekilin basında açıkladıkları ifadeler ile burada
yaptıkları çelişiyor. Mesela sorunu kabul ediyorsunuz. Diyorsunuz ki: “Evet
böyle bir sorun var. Bu ülkenin bu sorunu var.” ama “Hadi, gelin o zaman bu
sorunu çözelim, birlikte bir komisyon kuralım, yasa çıkaralım.” hemen oylamada
“hayır” elleri kalkıyor. 
Bakın,
nelere “hayır, olmaz” diyorsunuz, nelere “hayır” demişsiniz bir hatırlatalım:
Diyorsunuz ya “Bu muhalefet, bu CHP var ya, bu CHP her şeye ‘hayır’ diyor.”
Hayır arkadaşlar, “hayır” diyen biz değiliz, sizsiniz. Sadece halka hatırlatmak
adına, bakalım iktidar nelere “hayır” demiş: Emeklilikte yaşa takılanlara
ilişkin verdiğimiz kanun teklifimiz AKP tarafından reddedildi. “Emeklilere iki
bayramda çift maaş ikramiye verilsin.” dedik, kanun teklifimiz AKP tarafından
reddedildi. Soma maden ocaklarındaki iş kazaları araştırma önergesi AKP
tarafından reddedildi. “17-25 Aralık darbe mi, araştırılsın.” dedik, araştırma
önergesi verdik, AKP tarafından reddedildi. Kadın cinayetleri araştırma
önergesi AKP tarafından reddedildi. Çocuklara cinsel istismar araştırma
önergesi yine AKP tarafından reddedildi ama kendileri bir şey getirdiler,
“Cinsel istismara uğrayan mağdur tecavüzcüsüyle evlendirilsin.” dedi AKP’liler,
AKP tarafından kabul edildi. (CHP sıralarından alkışlar) Manisa’da askerlerin
yemekten zehirlenmesi olayının araştırılması için bir araştırma önergesi
verdik, “araştıralım” dedik, AKP tarafından reddedildi. Engelli vatandaşlar
elektrik ve doğal gazı indirimli kullansın diye kanun teklifi verdik, AKP
tarafından reddedildi. Kayıp kaçak elektrik bedeli vatandaştan alınmasın diye
kanun teklifi verdik, AKP tarafından reddedildi. Çiftçiye mazot alırken vergi
indirimi yapalım diye kanun teklifi verdik; sizler tarafından, AKP tarafından
reddedildi. “Asgari ücretten vergi almayalım.” dedik, kanun teklifi verdik; AKP
tarafından, sizler tarafından reddedildi. Yine, imar işlerinde rant ve
yolsuzluk, rüşvetleri araştırma önergesi verdik, AKP tarafından reddedildi. Ve son
olarak, güncel olduğu için “Paradise Papers” off-shore araştırma önergesi
verdik, hangi ülkelerde var; AKP tarafından reddedildi. Ve son günlerde çok
gündemde olan Man Adası belgeleri; dediniz ki “Sahte bu belgeler”, araştırma
önergesi verdik, “Hadi birlikte araştıralım, sahte mi değil mi ortaya
çıkaralım.” dedik, AKP tarafından reddedildi. (CHP sıralarından alkışlar) İşte,
araştırma önergelerimize, kanun tekliflerimize devamlı “hayır” diyen AKP
iktidarının bütçesine bizler de bu yüzden “hayır” diyoruz. 
Bu bütçe işçinin
bütçesi değildir, bu bütçe köylünün bütçesi değildir, bu bütçe esnafın bütçesi
hiç değildir, bu bütçe emeklinin bütçesi de değildir, bu bütçe memurun bütçesi
değildir, bu bütçe öğrencinin bütçesi hiç değildir, bu bütçe engellinin bütçesi
değildir; bu bütçe ithalatçının, bu bütçe rantçının, bu bütçe ihalecilerin, bu
bütçe devleti yiyip bitirenlerin bütçesidir. (CHP sıralarından alkışlar) 
Hani, diyorsunuz
ya: “Bu muhalefet her şeye ‘hayır’ diyor.” Oysa gerçekler ortada: İşte,
getirdiğimiz önerilere “hayır” diyen sizsiniz. AKP iktidarı, uzlaşmaz
tutumuyla, tek kişi tarafından ülkeyi yönetmektedir. Ülkemiz olağanüstü hâl ve
kanun hükmünde kararname nedeniyle özgürlüklerin rafa kaldırıldığı “tek adam”
rejimi altında faşizmi yaşamaktadır. 
BÜLENT TURAN
(Çanakkale) - Yapmayın ya. 
TACETTİN BAYIR
(Devamla) - Bunun son örneğini dün taşeron kanununda gördük. Meclisin yoğun
mesaisi gerekçe gösterilerek taşeron kanununu Meclise getirmeden, kanun
hükmünde kararname marifetiyle geçirmeye çalışacaksınız.
HASAN BASRİ KURT
(Samsun) - Hızlı olsun diye.
TACETTİN BAYIR
(Devamla) – Toplamda 900 bin kişiye kadro vereceğinizi söylemiştiniz ama şu
anda kimse ne olacağını bilmiyor. “Tek adam” rejimi derken tam da bunu
kastediyorum. 
HASAN BASRİ KURT
(Samsun) - Göreceksiniz, güzel olacak. Her şey çok güzel olacak.
TACETTİN BAYIR
(Devamla) – 900 bin kişinin geleceği bir kişinin iki dudağının arasında. (CHP
sıralarından “Bravo” sesleri, alkışlar)
Ülke ekonomisini
perişan ettiniz. “Yüzde 11 büyüdük.” diye vatandaşı kandırıyorsunuz. Büyüdüysek
para nerede? Büyüdüyse size yandaş olan yüzde 11 büyümüştür diye düşünüyorum.
İç ve dış borcumuz her geçen gün katlanarak artıyor. 
SALİH CORA
(Trabzon) – Kaç seçim kaybettiniz?
TACETTİN BAYIR
(Devamla) – Cari işlemler açığında 185 ülke içinde ilk 5’teyiz. 
ENGİN ALTAY
(İstanbul) – Eyvah!
TACETTİN BAYIR
(Devamla) – Tüketicilerin banka borçları 488 milyar TL’ye dayanmış. Kredi borcu
bulunan vatandaş sayısı 30 milyon olmuş, otuz milyon.
(Mikrofon
otomatik cihaz tarafından kapatıldı) 
ENGİN ALTAY
(İstanbul) – Ek süre iste Başkandan, ek süre.
TACETTİN BAYIR
(Devamla) – Bir dakika rica edebilir miyim Sayın Başkan?
ÖZGÜR ÖZEL
(Manisa) – Verir, verir.
BAŞKAN – Peki,
bir dakika ek süre vereyim size.
TACETTİN BAYIR
(Devamla) – Kredi borcu bulunan vatandaş sayısı 30 milyona yaklaşmış. Benzinden
motorine, elektrikten doğal gaza her şeye zam yapıyorsunuz, otomatiğe
bağlamışsınız. Ya, siz yapmıyorsunuz, kendi kendine oluyor! Emekliye, çiftçiye,
memura zam verirken de otomatiğe bağlar mısınız rica etsem acaba, o da otomatik
olsa fena mı olur?
Değerli
arkadaşlar, aylık net 1.404 lira olan asgari ücret için yakın zamanda bir
Asgari Ücret Tespit Komisyonu toplanacak ve bir karar verecek. Söz konusu
komisyon bu çalışmaları yaparken umarım açlık sınırını göz önünde bulundurur,
umarım bu seçim bölgelerimi ziyaret ettiğimdeki köylünün, çiftçinin, besicinin
perişan hâline ilaç olur, insanlar kan ağlıyor. Siz iktidara geldiğinizde
Ödemişli bir çiftçinin 1 litre mazot almak için 3 kilo buğday satması gerekiyordu,
şimdi 5 kilo buğday satması lazım, 1 litre mazotu ancak öyle alabiliyor, hesap
ortada. Çiftçiyi getirdiğiniz duruma bakın, samanı bile ithal eder hâle
getirdiniz.
Hepinize sevgi
ve saygılarımı sunuyorum. (CHP sıralarından alkışlar)
BAŞKAN –
Teşekkür ederim Sayın Bayır.
BÜLENT TURAN
(Çanakkale) – Sayın Başkan…
BAŞKAN – Buyurun
Sayın Turan.
BÜLENT TURAN
(Çanakkale) – Sayın Başkan, Tacettin Bey konuşmasında ülke yönetiminin bir
kişinin iki dudağı arasında olduğunu iddia etti.
ÖZGÜR ÖZEL
(Manisa) – Durum tespitinden söz istendiği nerede görülmüş?
BAŞKAN – Sayın
Özel, lütfen…
BÜLENT TURAN
(Çanakkale) – Sayın Başkan, “bir kişi dediği” on beş yılda 13 seçim kazanmış,
yüzde 50 oy alan bir partinin Genel Başkanı, yüzde 52 oy alan bir
Cumhurbaşkanı, tüm kararlarını anayasal rejim içerisinde ilgili kurumdan alan
bir insan. 
BAŞKAN –
Teşekkür ederim.
Halkların
Demokratik Partisi Grubu adına Ağrı Milletvekili Sayın Dirayet Taşdemir
konuşacak. 
Buyurun Sayın
Taşdemir. (HDP sıralarından alkışlar)
HDP GRUBU ADINA
DİRAYET TAŞDEMİR (Ağrı) – Sayın Başkan, değerli milletvekilleri; Genel Kurulu
saygıyla selamlıyorum.
Dokuz güne
yakındır aslında Mecliste bütçe sürecini konuşuyoruz ama Hükûmet adına söz alan
hatipler öyle bir tablo çiziyorlar ki sanki biz Türkiye'de yaşamıyoruz, Alice
Harikalar Diyarı’nda yaşıyoruz. Bu tablonun böyle olmadığını da ifade eden
bizler bu kürsüden genelde bir müdahaleyle karşılaşıyoruz, sizin sıralarınızdan
hemen sesler yükselmeye başlıyor, aslında tablonun böyle olmadığını anlatmaya
çalışıyorsunuz. Yani sanki bu ülkede OHAL ilan edilmemiş, binlerce kişi şu an
cezaevlerinde değil, bir gecede kanun hükmünde kararnamelerle binlerce insan
açlığa mahkûm edilmemiş gibi, bir de zaten bu ülkenin hiç yolsuzlukla ilgili
bir gündemi de yokmuş gibi her şey mükemmel, biz mükemmel, bütçe tartışmaları
mükemmel gidiyor. Ama biz bunun mükemmel olmadığını çok iyi biliyoruz; biz
aslında halkın neler yaşadığını, halkın gerçek gündeminin ne olduğunu da bu
kürsüye çıkan hatiplerimiz sıkça ifade etmeye çalıştı. Bizler de bu kürsüye her
çıktığımızda bu gerçekliği size hatırlatmaya devam edeceğiz. 
Yine bütçe
görüşmeleri süresince yani dokuz gündür biz açıkçası çokça dinledik. Bu
bütçenin kimlere peşkeş çekildiğini, nasıl çarçur edildiğini de biliyoruz ama
buna karşı verdiğiniz cevap neydi: “İtibarımızdan biz tasarruf etmeyiz.” Tamam,
biliyoruz, itibarınızdan tasarruf etmiyorsunuz ama bari zulmünüzden, bari
zorbalığınızdan tasarruf edin ki halkın geri kalanı da mesut, mutlu olsun. 
BÜLENT TURAN
(Çanakkale) – Ayıp! Ayıp!
DİRAYET TAŞDEMİR
(Devamla) – Değerli arkadaşlar, dün Ağrı’da bir bürokrat Ağrı halkını teker
teker fişlemiş. Bu fişleme olayı nasıl açığa çıktı? Basına yansıdı, belki
sizlerle de takip etmişsinizdir. 600’e yakın kişiyi fişlemiş ama kendi
bilgisayarında yapmıyor bu işlemi, başka bir bilgisayardan mail atarken bunu
kapatmayı unutuyor ve bu bilgiler, dolayısıyla basına yansıyor, bizler de
böylelikle öğrenmiş olduk. Kimleri fişliyor? Ağrılı esnafları, siyasetçileri,
emekçileri… Ve fişleme notunun karşısında da ne diyor biliyor musunuz? “Bu
HDP’li, bu HDP’ye yakın, bunun HDP’ye oy verme ihtimali var.” şeklinde bir
fişleme görüyoruz. Ama şunu unutmayın, bir kez daha burada hatırlatmak isteriz
sizlere: Bu fişlemeyi yapanlar sanmayın ki size sadakatinden dolayı bunları yapıyor
ya da millet, vatan sevgisinden dolayı yapıyor. Yani bu ihbarcılık, bu
fişlemeyi yapanlar aslında bu durumu siyasal bir ranta dönüştürmüş durumda.
Dolayısıyla ya yaranmacılık yapmak için ya da kendisiyle ilgili bir meselesi
vardı bunu örtbas etmek için sağında, solunda olan herkesi eline kalemi alır
almaz ihbarcılığa soyunuyor. Bazen de bütün bu durumun kendisinin de aslında
toplumun çürümüşlüğü olarak ortaya çıktığını da sizlere hatırlatmak isteriz.
Gerçekten bu bir siyasal ranta dönüşmüş durumda. Dolayısıyla, insanlar suçlu
olduğu için değil, suç bu şekilde icat edildiği için insanlar cezaevlerinde
bugün ve dolayısıyla sizler aslında bir anlamda suç icat ediyorsunuz. Ama
unutmayın ki bütün faşizan örneklerinde görüldüğü gibi bu durumun adı siyasal
kötülüktür ve bu siyasal kötülüğe de siz halkı dâhil etmeye çalışıyorsunuz.
Yani sizin fişlediğiniz Ağrılı esnaf, Ağrılı bakkal HDP’li olmaktan vazgeçmedi,
vazgeçmeyecektir. Cezaevlerinde rehin de alsanız, tutsak da alsanız, fişleseniz
de bu mücadeleyi sürdürmeye devam edeceğiz. Sokakta, Parlamentoda ya da mahkeme
salonlarında da biz HDP’nin sahip olduğu bu değerleri savunacağız bedeli ne
olursa olsun çünkü biz biliyoruz aslında burada savunulan şey HDP değil,
toplumun kendisidir. Bizler toplumu, toplumun değerlerini savunmaya devam
edeceğiz. 
Bir de şunu bir
kez daha sizlere hatırlatmak isterim ki: HDP’ye uygulanan zulmün binde 1’i size
yapılmış olsaydı, AKP diye bir parti ortada kalmazdı. Bundan emin olun çünkü
bakın, bütün bu soykırım operasyonlarına, bu baskı politikalarına, bu yıldırma
politikalarına karşı HDP dimdik ayaktadır. (HDP sıralarından alkışlar) Çünkü
HDP’yi bir arada tutan şey özgürlüğe, barışa, adalete olan inançtır; yoksa
çıkarların birliği değildir HDP’yi bir arada tutan. Onun için de öyle bütün bu
baskılarla sonuç alamayacaksınız, onu da bilin. Boşu boşuna da insanları
fişlemekten de vazgeçin. 
Yine bizler bu
kürsüde bunları yani hukuksuzlukları dile getirdiğimizde, siz her söz hakkı
aldığınızda şunu söylüyorsunuz, bizi kimlik siyaseti yapmakla suçluyorsunuz.
Yani gerçekten bu politikaları yapan sizler, dolayısıyla bu politikalarınızla
siz her gün halka, HDP’lilere, Kürtlere, Kürt olduğunu hatırlatıyorsunuz;
HDP’liye HDP’li olduğunu hatırlatıyorsunuz. Dolayısıyla, bizim burada bunu
ifade etmemiz kimlik siyaseti yaptığımız anlamına gelmiyor. Aslında sizin
politikalarınız bizi bu noktada bu yaptığınız politikayı teşhir etmeye zorunlu
hâle getiriyor. Yani açıkçası Türkiye'de bir dönem Kürt olmanın imkânsızlığı
vardı, bugün de Kürt olmanın zorunluluğu açığa çıktı sizin bu siyasetinizden
kaynaklı dolayısıyla bizler de burada bunları anlatmaya devam edeceğiz. 
Bakın, sadece
bir iki örnek vermek istiyorum: Kemal Korkut Diyarbakır’da “Nevroz”da
katledildi. İki gün önce de onun mahkemesi vardı -bilmiyorum, siz
duymamışsınızdır mutlaka- Kemal’in katledildiği yerde, oğlu, yerine toprağı
okşamak zorunda kaldı. Kemal’i vuran polise ne oldu? 
Gülüyorsunuz,
bence bu durumda hiç gülünecek bir şey yok, bence utanç duyulacak, üzülecek,
vicdan azabı çekilecek bir durum. 
SALİH CORA
(Trabzon) – Başka bir konuya gülüyoruz, aman yanlış anlamayın. 
DİRAYET TAŞDEMİR
(Devamla) – Tutuksuz yargılanıyor. O fotoğrafı, o manşet olabilecek, vicdanları
sızlatacak fotoğrafı çeken gazetecinin evi basıldı. Neden? O fotoğrafı çekti diye.
Yine, Yüksekova’da benzer bir durumda sivil infazları ifşa ettiği için Nedim
Türfent cezaevinde ve yedi yıl ceza aldı. Yine, benzer bir gazetecilik örneğini
sergileyen Zehra Doğan bugün cezaevinde tutuklu. Ben de bir kez daha onlar
şahsında hakikati dile getiren, hakikat mücadelesi veren tüm gazetecileri
saygıyla selamlıyorum. 
Yine,
arkadaşlar, bir örnek -bu zırhlı araçları arkadaşlar çokça burada ifade etti,
ben de bir kez daha ifade etmek istiyorum- bu zırhlı araçlardan kaynaklı
kazalarda 9’u çocuk, 30’a yakın sivil katledildi. Bu 9 çocuk sadece -çocuk
olmaktan kaynaklı- sokakta oynadığı için, karşıdan karşıya geçtiği için veya
evinin içerisinde uyuduğu için katledildi. Şimdi biz bunlara kaza mı diyeceğiz?
Elbette ki bunların kaza olmadığını bizler çok iyi biliyoruz, sizler de çok iyi
biliyorsunuz. Bu cezasızlık politikası bunun nedenidir. Çünkü, o panzeri süren
kişi, görevli hiçbir şekilde yaptığından sorumlu tutulmayacağını,
cezalandırılmayacağını biliyor, onun için de bu kadar rahat bir şekilde bütün
bunları gerçekleştiriyor. Siz kürsüye çıktığınızda ne kadar büyük bir iktidar
olduğunuzu, ne kadar kudretli olduğunuzu anlatıyorsunuz ama ülkede yaşanan
hiçbir sorundan da her ne hikmetse sorumlu değilsiniz. Bu nasıl oluyor, onu da
açıkçısı biz çözemedik. Yani çünkü dolar yükseliyor, altının fiyatı yükseliyor.
Bunun nedeni kötü ekonomi değildir, aslında küresel piyasalardaki etkilerdir.
Polis birini gözaltına alıyor ki bizler biliyoruz, gözaltında bir sandalyeden
öbür sandalyeye bile izinsiz geçemezsiniz ama gözaltındaki birisi için
“Pencereden atladı, intihar etti.” deniliyor. Bunda sizin sorumluluğunuz yok ve
buna da inanmamızı bekliyorsunuz. 
Açıkçası, sizin
döneminizde, yaşanan şeyin adını koymak, o şeyi yapmaktan daha büyük bir suç
hâline geldi. Yani Roboskililerin ölmesi suç değil ama bizler burada Roboski
katliamı olduğunu söylediğimizde bu suç sayılıyor. Bunu da açıkçası, sizin
büyük bir başarınız olarak da söyleyebiliriz. 
Sürekli
istikrardan söz ediyorsunuz. Evet, bir istikrar var. “Neyin istikrarı?” diye
sorarsanız, o da zulmünüzün istikrarıdır, bu zorbalığı sürdürmekteki
kararlılığınız ve istikrarınızdır.
Benim
söyleyeceğim bir iki şey daha vardı ama zamanım yetmediği için Ağrı’ya değinmek
istiyorum. Ben biliyorum, Ağrılılar geç saatlere kadar bütçe görüşmelerini
takip ediyorlar. Önceki hatip söylemişti “Belki bize de bir şey düşer.” diye.
Gerçekten, Ağrılılar da dört gözle bu bütçe çalışmalarını dinliyorlar. Sanırsam
bir dakikam kaldı ama bir dakikada bunları ifade etmek çok zor. Biz daha önce bir
saate yakın, Ağrı’nın sorunlarını Meclis basın odasında ifade etmiştik.
Gerçekten, Ağrı il olmuş ama hizmet olarak il olmanın vasıflarını taşıyan
hiçbir şeyden yararlanmıyor, on beş yıldır da bu devam ediyor. En basitinden,
Ağrı’ya bir hizmet yapılacağında kent toto, loto gibi; işte, AKP’li bir vekil
geliyor, diyor ki: “Bu ay yapılacak.” Sonra başka bir çalışma için, kongre için
ya da toplu açılışa geldiklerinde -ama neyi açtıklarını biz bilmiyoruz
Ağrılılar olarak- diyorlar ki: “Hayır, bu ay değil, sonraki ay açılacak.” En
son, bir tane devlet hastanesi vardı, altı yıldır bitmedi. Ben Plan ve Bütçe
görüşmelerinde Sayın Bakanın kendisine sordum: “Bu devlet hastanesi ne zaman
bitecek?” Bana dedi ki: “Ocak ayında bitecek.” Sonra ne oldu? 3 Ocakta AKP'nin
il kongresi yapıldı, Cumhurbaşkanı orada “Ey Ağrılılar, size müjde veriyorum,
hastaneniz martta açılacak.” dedi. 
(Mikrofon
otomatik cihaz tarafından kapatıldı) 
DİRAYET TAŞDEMİR
(Devamla) – Bir dakikada bitireceğim.
BAŞKAN –
Tamamlayın Sayın Taşdemir.
ENGİN ALTAY
(İstanbul) – Ne ayıp şey ya! Niye kandırıyorsunuz Ağrılıları?
BÜLENT TURAN
(Çanakkale) – Ciddiye almadık konuşmayı.
DİRAYET TAŞDEMİR
(Devamla) – Vallahi, ciddiye alsanız iyi olur, şimdi siz Ağrılıları ciddiye
almıyorsunuz demektir; siz halkı, bu halkın görüşlerini ciddiye almıyorsunuz.
BÜLENT TURAN
(Çanakkale) – Martta açacağız. 
DİRAYET TAŞDEMİR
(Devamla) – Neyse zamanımı size cevap vererek harcamayacağım. 
Sonra,
Cumhurbaşkanı çıktı dedi ki: “Ey, Ağrılılar, müjde size…” Ne olmuş? Altı yıldır
bitmeyen hastane “Martta bitecek.” Bunu da müjde olarak veriyor. Ya, insan
biraz utanır, sıkılır, bir öz eleştiri yapar der ki: “Ben bunu niye yapamadım?”
Hani siz köprüleri iki ayda bitirmekle övünüyordunuz? Bu Ağrı Devlet Hastanesi
altı yıldır neden bitmiyor? 
SALİH CORA
(Trabzon) - Reis ne derse o.
DİRAYET TAŞDEMİR
(Devamla) - Biz bunun neden olduğunu… Evet, aklınızı kiraya vermiş
olabilirsiniz ama Ağrı halkı sorgulamaya devam ediyor, devam da edecektir. 
Ama, bir kez de
şunu size hatırlatmak isteriz ki: Ağrılılar şunu artık kabul etmiyor, vaat
kenti olmaktan çok sıkıldı. Özellikle DBP belediyesi bizim iktidarımızla, bizim
muhalefetimizle aslında neyi nasıl başaracaklarını da çok iyi biliyorlar.
SALİH CORA
(Trabzon) - Ağrı’daki üniversite nasıl oldu?
DİRAYET TAŞDEMİR
(Devamla) - Onun için de sizin bu hem kayyum politikalarınıza, hem DBP
belediyelerine yönelik yaklaşımlarınıza kongrenizde de mahkûm ettiler, siz de
çok iyi bilirsiniz nasıl bir cevap verdiklerini. 
Teşekkür
ediyorum. (HDP sıralarından alkışlar) 
BAŞKAN –
Teşekkür ederim.
BÜLENT TURAN
(Çanakkale) – KHK’yle kadroya alacağız. 
Ciddiye almadık.
DİRAYET TAŞDEMİR
(Ağrı) – Vallahi, ben de sizi ciddiye almadım.
BAŞKAN – Şimdi
şahsı adına, Burdur Milletvekili Sayın Bayram Özçelik konuşacak.
Buyurun Sayın
Özçelik. (AK PARTİ sıralarından alkışlar) 
BAYRAM ÖZÇELİK
(Burdur) – Sayın Başkan, değerli milletvekilleri…
DİRAYET TAŞDEMİR
(Ağrı) – Ay, vallahi çok önemli bir şey unuttum. Lütfen, söz…
BÜLENT TURAN
(Çanakkale) – Bir dakika daha verin Sayın Başkanım.
DİRAYET TAŞDEMİR
(Ağrı) - Gerçekten, bakın, bu fişlenmeyle ilgili, bir dakika. 
BAŞKAN – Ama
kürsüye geldi hatip. 
DİRAYET TAŞDEMİR
(Ağrı) - Hayır, ama gerçekten…
BAŞKAN – Sayın
Taşdemir, lütfen…
BAYRAM ÖZÇELİK
(Devamla) – …2018 Yılı Merkezi Yönetim Bütçe Kanunu Tasarısı’nın 6’ncı maddesi
üzerinde şahsım adına söz almış bulunuyorum, yüce heyetinizi saygıyla
selamlıyorum.
6’ncı maddede
aktarma, ekleme, devir ve iptal işlemleri… Bu kanunla verilen ödeneklerin etkin
ve verimli bir şekilde kullanılması amacıyla kamu idarelerinin yıl içinde
ortaya çıkabilecek ihtiyaç fazlası ödeneklerinin diğer kamu idarelerinin ödenek
ihtiyacının karşılanmasında kullanılmasını temin etmeyi içermektedir.
Değerli
milletvekilleri, 1’inci Dönem Mecliste Burdur Milletvekili Mehmet Akif Ersoy…
Mehmet Akif Ersoy’un 20 Aralık 1873 yani bugün doğum yıl dönümü, 27 Aralık
1936, önümüzdeki hafta ise ölüm yıl dönümü. Bu vesileyle Mehmet Akif Ersoy’u
rahmetle, minnetle, şükranla anıyoruz. 
Mehmet Akif
Ersoy’un adını almakla büyük onur ve ayrıcalık taşıyan Burdur’daki
üniversitemizin vatan şairimizin adını yaşatıyor olmasının mutluluğunu
duymaktayız. 2018 yılı bütçesinde de hedeflediğimiz, Türkiye’mizin
kalkınmasını, çağdaş medeniyet seviyesine ulaşmasını, doğru tespitlerle ortaya
koymuş, ömrü boyunca cahillikle, taassupla, geri düşüncelerle mücadele etmiş
bir dava adamından bahsediyoruz. Birtakım kişiler ve kuruluşlar “Türkiye’yi
Orta Çağ karanlığına çekip götürmek için yurt içinde ve yurt dışında Mehmet
Akif günleri düzenliyorlar.” diye yazdılar ve yazmaktalar. Akif ve Orta Çağ
karanlığı gece ve gündüz gibi zıt iki ayrı kutup. Akif’i Orta Çağ karanlığı
içinde görenler, ancak Yontma Taş Devri içinde yaşayanlardır. 
Akif’e göre iç
çatışmaların en büyük sebebi cahilliktir. “Hiç bilenler ile bilmeyenler bir
olur mu?” ayetini Hakkın Sesleri’nde şöyle söylüyor: 
“Olmaz ya… Tabii
olmaz… Biri insan, biri hayvan! 
Öyleyse,
“cehâlet” denilen yüz karasından, 
Kurtulmaya
azmetmeli baştan başa millet. 
Kâfi mi değil,
yoksa bu son ders-i felâket?”
Akif,
taklitçilikle Türkiye’nin çağdaş medeniyet seviyesine katiyen ulaşamayacağına
inanmaktadır. Çünkü ona göre taklitçilik, hem tefekkürü öldürmekte hem de yeni
keşiflerin önüne geçmektedir. 
Bugün refah ve
huzuru esas alan millî ve yerli bir bütçe yaparken, ülkenin zor dönemlerinden
gelerek, Türkiye’nin geleceğini hesaba katan, büyümeyi, yatırımı destekleyen ve
mali disiplini gözeten bir bütçe yapıyoruz. Bakın, bu konuda Mehmet Akif Ersoy
1919’da ne söylüyor?
BÜLENT TURAN
(Çanakkale) – Nerede doğmuş, onu söylesene.
BAYRAM ÖZÇELİK
(Devamla) – “Bir alay mekteb-i âlî denilen yerler var; 
Sorunuz bunlara
millet ne verir? Milyonlar.
Şu ne? Mülkiye.
Bu? Tıbbiye. Bu? Bahriye. O ne? 
O mu? Baytar.
Bu? Ziraat. Şu? Mühendishane.
Çok güzel,
hiçbiri hakkında sözüm yok; yalnız,
Ne yetiştirdi ki
şunlar acaba? Anlatınız.
İşimiz düştü mü
tersaneye, yahut denize,
Mutlaka
âdetimizdir, koşarız İngiliz’e.
Bir yıkık köprü
için Belçika’dan kalfa gelir; 
Hekimin hâzıkı
bilmem nereden celbedilir.
Mesela bütçe
hesâbâtını yoktur çıkaran...
Hadi maliyeye
gelsin bakalım Mösyö Loran.
Hani
tezgâhlarımız nerede? Sanayi nerede? 
Ya Brüksel’de,
ya Berlin’de, ya Manchester’da!”
Ayan beyan
görüldüğü gibi Mehmet Akif, devletimizin yeniden eski gücüne ve itibarına
ulaşabilmesi ve Batı devletleri arasında yerini alabilmesi için ne yapmamız
gerektiğini ifade etmiştir. Ne diyor? “Mösyö Loran” Şimdi öyle değil, Edirneli
Kemal Unakıtan, Batmanlı Mehmet Şimşek, Bayburtlu Naci Ağbal var şimdi. (AK
PARTİ sıralarından alkışlar) 
32 bin
öğrencisiyle 2016 yılında 10’uncu yaşındayken Akif’in üniversitesi
-Cumhurbaşkanımız tarafından- hayvancılık odaklı misyon farklılaşmasında
Kalkınma Bakanlığı tarafından bir projeye kabul edildi. Aynı şekilde,
üniversitemiz Akif adına uluslararası düzeyde seminerler düzenledi. Bakın,
geçen hafta Arnavutluk’ta Tiran’daydık, Arnavutluk Cumhurbaşkanı katıldı.
Dışişleri Bakanımıza, Mevlüt Çavuşoğlu’na fahri doktora unvanını orada verdik.
İkinci bilimsel ödüllerimizi de orada takdim ettik. Evvelsi gün üniversitelerin
bütçesi kabul edilirken üniversitelerimizden Asım’ın neslinden bir nesil
oluşturmalarını beklemekteyiz. 
(Mikrofon
otomatik cihaz tarafından kabul edildi) 
BAYRAM ÖZÇELİK
(Devamla) – Sayın Başkan…
BAŞKAN – Bir
dakika ek süre veriyorum. 
BAYRAM ÖZÇELİK
(Devamla) - Mehmet Akif, Asım’ın neslini anlatırken amansız bir mücadeleden
bahsediyor, mücadele şu: Bir tarafta yerli ve millî var, diğer tarafta belli
mahfillerin taklitçiliğini aydın olmak sananlar var. Bir tarafta bu millete
hizmet edenler var, diğer tarafta milleti tahkir edenler, aşağılayanlar var.
Bir tarafta “Hâkimiyet milletindir.” diyenler var, diğer tarafta milleti
mümeyyiz görmeyen vesayetçiler var. Bir tarafta bu ülkenin gençlerinin geleceği
için canını siper edenler, diğer tarafta gençleri kör ideolojilerine kurban
edenler var. Bir tarafta ihya, imar edenler var, diğer tarafta yakıp yıkanlar
var. Bugünün Türkiyesinde de aynı saflarda aynı mücadele devam etmektedir.
BÜLENT TURAN
(Çanakkale) – Mehmet Akif nerede doğmuş?
BAYRAM ÖZÇELİK
(Devamla) - Evet, Mehmet Akif Ersoy Çanakkale’de doğmuştur.
BÜLENT TURAN
(Çanakkale) – Bayramiç.
BAYRAM ÖZÇELİK
(Devamla) - Çanakkale’miz sahipleniyor, 81 vilayetimiz, Türkiye de
sahipleniyor.
Çok teşekkür
ediyorum Sayın Başkanım, sağ olun. (AK PARTİ sıralarından alkışlar) 
BAŞKAN –
Teşekkür ederim.
DİRAYET TAŞDEMİR
(Ağrı) – Sayın Başkan…
BAŞKAN – Sayın
Taşdemir, bir şey mi söyleyecektiniz?
DİRAYET TAŞDEMİR
(Ağrı) – Evet, 60’a göre yerimden bir dakika söz hakkı istiyorum.
BAŞKAN –
Buyurun, bir dakikada tamamlayın ama uzatmayacağım.
DİRAYET TAŞDEMİR
(Ağrı) – Hiç uzatmayacağım, bir dakika bile sürmeyebilir.
BAŞKAN – Tamam,
peki.
VI.- AÇIKLAMALAR (Devam)
26.- Ağrı Milletvekili Dirayet Taşdemir’in, Ağrı’da
yaşanan fişleme olayına bir açıklık getirilmesini talep ettiğine ilişkin
açıklaması
DİRAYET TAŞDEMİR
(Ağrı) – Bu Ağrı’daki fişlemeyle ilgili -ben orada da ifade ettim- gerçekten
buna bir izahat getirilmesini istiyoruz. Yani bu fişlemeyle ilgili, bu
fişlemeyi yapan bürokrat kim, kiminle birlikte yapmış ve bu fişlemeyi kime
gönderecek, amacı ne? Buna ilişkin bir açıklama yapılmasını talep ediyoruz.
Gerçekten bu açık bırakılan bilgisayarın kapatılmasına biz izin vermeyeceğiz.
Tekrar Genel
Kurulu saygıyla selamlıyorum.
BAŞKAN –
Teşekkür ederim.
IV.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı
(1/887) ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu
Tasarısı (1/861), 2016 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2016 Yılı Genel Uygunluk Bildiriminin, 2016 Yılı Dış
Denetim Genel Değerlendirme Raporunun ve 6085 Sayılı Sayıştay Kanunu Uyarınca
Hazırlanan 174 Adet Kamu İdaresine Ait Sayıştay Denetim Raporunun Sunulduğuna
İlişkin Sayıştay Başkanlığı Tezkeresi (3/1187), 6085 Sayılı Sayıştay Kanunu
Uyarınca Hazırlanan 2016 Yılı Faaliyet Genel Değerlendirme Raporunun ve 2016
Yılı Mali İstatistikleri Değerlendirme Raporu ile 2016 Yılı Kalkınma Ajansları
Genel Denetim Raporunun Sunulduğuna İlişkin Sayıştay Başkanlığı Tezkeresi
(3/1188) ile Plan ve Bütçe Komisyonu Raporu (S.Sayısı: 504) (Devam)
BAŞKAN – Şahsı
adına, son olarak Hatay Milletvekili Sayın Serkan Topal konuşacak. (CHP
sıralarından alkışlar) 
Buyurun Sayın Topal.
SERKAN TOPAL
(Hatay) – Teşekkür ediyorum Sayın Başkan.
Değerli
milletvekilleri, hepinizi saygıyla selamlıyorum.
Öncelikle, az
önce de sormuştum, burada bir kez daha ifade ediyorum. Sayın Bakanımızın
Hatay’daki hazine arazilerinin sorunlarının çözülmesi noktasındaki
hassasiyetinden dolayı burada teşekkür ediyorum. Umarım en kısa sürede Hataylı
hemşehrilerimize müjdeyi verirsiniz.
Şimdi, açıkçası,
başka bir konuşma yapacaktım ama öncelikle sayın HDP milletvekilinin dediği
gibi “Ağrı sahipsiz değildir.” Ben de Ağrı’da görev yapan bir öğretmen olarak
diyorum ki, Cumhuriyet Halk Partisi Ağrı’nın sorunlarının çözülmesi noktasında
her zaman Ağrı’nın yanındadır. 
SALİH CORA
(Trabzon) – Ne zaman öğretmenlik yaptın?
SERKAN TOPAL
(Devamla) - Sayın Özçelik’in konuşmasını dikkatlice dinledim. Evet, gerçekten
Mehmet Akif Ersoy’u biz de anıyoruz ama Mehmet Akif Ersoy’un sadece
söylemlerini burada söylemek yetmez, onu içselleştirmek gerekiyor,
içselleştirmek. Sayın Ersoy ne diyordu: 
“Ben ezelden
beridir hür yaşadım, hür yaşarım,
Hangi çılgın
bana zincir vuracakmış? Şaşarım. 
Kükremiş sel
gibiyim, bendimi çiğner, aşarım, 
Yırtarım
dağları, enginlere sığmam, taşarım.” (CHP ve AK PARTİ sıralarından alkışlar) 
SALİH CORA
(Trabzon) – Mehmet Akif Ersoy’u alkışladık. 
SERKAN TOPAL
(Devamla) – Mehmet Akif Ersoy tam bağımsız Türkiye'yi savunuyordu, Mehmet Akif
Ersoy hiçbir ülkenin himayesi altına girmemeyi, ölümü tercih ediyordu. 
Şimdi, ben size
soruyorum Sayın Özçelik, Sayın Grup Başkan Vekili, size de soruyorum: 911
kilometre Suriye sınırı tapu gibi sağlamdı, karınca bile oradan girmezdi,
sapasağlamdı. Şimdi ne oldu? Size soruyorum, ne oldu? Bugün dünyanın birçok
ülkesinden cihatçı teröristler giriyor mu? Giriyor. Sorabilirsiniz, kayıtlara
bakabilirsiniz, geçenlerde de yakalandılar, son dört yılda belki de 2 binin
üzerinde terörist yakalandı. 
SALİH CORA
(Trabzon) – Cihatçı terörist olmaz. 
SERKAN TOPAL
(Devamla) – Soruyorum: Nereli? Tunuslu. Nereli? Mısırlı. Ne işleri var, nasıl
girip çıkıyorlar? 
NECİP KALKAN
(İzmir) – Yakalandı ya, ne güzel. Yakaladık işte. 
SALİH CORA
(Trabzon) – Yakalanmasından rahatsız mı oluyorsun?
SERKAN TOPAL
(Devamla) – İşte, Mehmet Akif Ersoy’u anlamak gerekiyor. Mehmet Akif Ersoy’un
sadece burada düşüncelerini söylemek yetmez, içselleştirmek gerekiyor,
içselleştirmek gerekiyor. (CHP sıralarından alkışlar)
“Yerli ve millî”
diyorsanız, millî bir bütçeden bahsediyorsanız, o zaman size şunu sorarlar:
Kıbrıs konusunda ne yaptınız? 
SALİH CORA
(Trabzon) – Ne yaptık?
SERKAN TOPAL
(Devamla) – Ege adaları konusunda ne yaptınız? 
SALİH CORA
(Trabzon) – Siz ne yaptınız?
HAYDAR AKAR
(Kocaeli) – Biz yaptık ya, 74’te Kıbrıs’a çıktık.
SERKAN TOPAL
(Devamla) – Sessiz kaldınız. Yani, iş konuşmaya gelince mangalda kül
bırakmazsınız ama uygulamaya gelince suspus oluyorsunuz, suspus oluyorsunuz.
Asıl yerlilik ve millîlik, Kıbrıs’ta düşüncenizi net olarak ortaya koymaktır;
asıl millîlik, asıl yerlilik Ege adalarını vermemektir; asıl millîlik asıl
yerlilik orada düşüncenizi net söylemektir; asıl yerlilik, millîlik oradadır.
(CHP sıralarından alkışlar)
Şimdi, “millîlik
ve yerlilik” demişken, bir hayırsever vardı, hayırsever, bir hayırsever vardı,
Reza Zarrab. Ülkemize geldiğinde adı Reza Zarrab, bazıları önüne yatmaya
başlayınca da adı Rıza Sarraf. “Sarraf” ne demek biliyor musunuz Arapçada? Para
bozduran demektir. Ah ulan Rıza, ah ulan Rıza! Hani bir şey vardı ya, sen
neymişsin be, sen neymişsin be! Yurt dışında tutuklu ve hükümlü 5.700 Türk
vatandaşı varken, onların bir tanesi için kılını kıpırdatmayanlar, yüce Türk
askerinin başına çuval geçirilirken yine sessiz kalanlar senin için 2 kez nota
verdiler Rıza. Ah ulan Rıza! (CHP sıralarından alkışlar) Sen o notayı, sen o
müzik notasını almış olacaksın ki bülbül gibi ötmeye başladın Rıza. Ah ulan
Rıza! 
SALİH CORA
(Trabzon) – Amerika’dan medet umuyorsunuz. Allah rızası için, lütfen ya!
SERKAN TOPAL
(Devamla) – Şimdi ben çok basit bir şey soracağım, çok basit: Dışarıda, kuliste
emektar bürokrat arkadaşlarımızın yorulmasına gerek yok, Google’a bakmasına
gerek yok, sayın grup başkan vekili çok rahat cevaplayabilir: Şimdi, Rıza
Sarraf vatan haini mi, Rıza Sarraf başka devletler tarafından gönderilen bir
ajan mı ya da? 
SALİH CORA
(Trabzon) – Amerika’daki davadan medet umuyorsunuz ya! Amerika’daki davadan
medet umarak siyaset yapılmaz, milletin adamı olunmaz, halkın adamı olunmaz.
SERKAN TOPAL
(Devamla) – Eğer Rıza Sarraf vatan haini ve ajan ise onunla iş birliği yapanlar
kimler? Onunla iş birliği yapanlar hakkında soruşturma başlatılacak mı?
(Mikrofon
otomatik cihaz tarafından kapatıldı)
SERKAN TOPAL
(Devamla) – Soru çok basit.
Çok teşekkür
ediyorum, saygılar sunuyorum. (CHP sıralarından alkışlar) 
BAŞKAN –
Teşekkür ederim ben de.
BÜLENT TURAN
(Çanakkale) – Bunları 50 defa cevapladık, 50 defa daha cevaplamayacağız.
BAŞKAN – Şimdi
soru-cevap işlemini yapacağız sayın milletvekilleri.
Süremiz on
dakika. Beş dakika içinde soruları alacağım, diğer beş dakika içinde de Sayın
Bakan cevap verecek.
Evet, Sayın
Şimşek…
BAKİ ŞİMŞEK
(Mersin) – Teşekkür ediyorum Sayın Başkan.
Sayın Bakanım…
LEZGİN BOTAN
(Van) – Sayın Başkanım, Bakan gelmiş, sorularımıza cevap versin bir zahmet. 
BAŞKAN – Kim
versin?
LEZGİN BOTAN
(Van) – Sayın Osman Bakanım. Bakın, burada Gençlik ve Spor Bakanımız. 
BAŞKAN – Ama
onun bütçesi geçti.
Siz konuşun
şimdi burada, konuşabilirsiniz.
LEZGİN BOTAN
(Van) – Bana verdiği sözü… 
Halk sizden
haber bekliyor.
BAŞKAN – Pardon
Sayın Şimşek, özür dilerim.
Buyurun Sayın
Şimşek.
Sayın
milletvekilleri…
BAKİ ŞİMŞEK
(Mersin) – Sıfırlayalım süreyi Sayın Başkanım da baştan başlayayım.
BAŞKAN – Tabii
ki, baştan başlıyoruz.
Buyurun.
BAKİ ŞİMŞEK
(Mersin) - Teşekkür ediyorum Sayın Başkan.
Sayın Bakanım,
taşeron yasası KHK’yle önümüzdeki hafta veya cuma günü Türkiye'nin gündemine
alınacak. Belirli belediyelerde çalışan insanlar bundan çok tedirgin durumdalar
çünkü belediye çalışanlarının belediye şirketlerine, BİT’lere aktarılacağı
söyleniyor. Sayın Bakanım, Türkiye aynı işi yapan insanların değişik kadrolarda
görev yapmasından yeteri kadar çekti. Şu anda Bakanlar Kurulunda bu konu
sahiplenilerek taşeron yasasında, kanunlaşacak olan tasarıda bütün
çalışanların, belediyelerde, KİT’lerde, BİT’lerde, bütün kurumlarda
çalışanların aynı statüyü kazanmasını istiyoruz. Şu anda, hemen dışarıya
çıktığınız zaman, Meclisin çay ocağında çalışan, aynı işi yapan 4 grup insan
var: Asgari ücretle çalışıyor, taşeronda çalışıyor, memur, kadrolu işçi;
4/B’li, 4/C’li.
(Mikrofon
otomatik cihaz tarafından kapatıldı)
BAKİ ŞİMŞEK
(Mersin) – Bunların emeklilikleri, sosyal hakları, her türlü sorunları farklı.
Gelin, bunları tek bir statü altında birleştirelim ve insanları ayırmayalım
diyorum.
Teşekkür
ediyorum.
BAŞKAN –
Teşekkür ederim.
Sayın Köksal,
buyurun.
BURCU KÖKSAL
(Afyonkarahisar) – Sayın Bakan, bu ülkede kazanılmış hakları ellerinden alınan,
emekli olmayı beklerken yaşa takılan, emeklilikte yaşa takılan, kendi
tabirleriyle “EYT” adlı bir kitle var. Siz bugüne kadar onların haklı
taleplerine kulaklarınızı tıkasanız da Bakan arkadaşınız onların aktüeryal
dengeyi bozduğunu iddia etse de onlar ayrıcalık ya da erken emeklilik istemiyorlar,
onlar sadece gasbedilerek ertelenen emeklilik haklarını istiyorlar. Sayın
Bakan, bu Mecliste onların taleplerini daha önce defalarca dile getirdik, hatta
kanun teklifi verdik. Bu insanların büyük çoğunluğu geçim sıkıntısı çekiyorlar.
Gelin, bu yasama döneminde bunların mağduriyetlerini beraberce giderelim,
yüzlerini güldürelim. 
Ayrıca bir sorum
daha var: Bugün doğan bir çocuk kaç lira borçla doğuyor, bunu özellikle
öğrenmek istiyoruz. 
BAŞKAN – Buyurun
Sayın Biçer.
TUR YILDIZ BİÇER
(Manisa) – Sayın Bakan, bugünkü Resmî Gazete’de yayımlanan, Maliye Bakanlığının
bu Rota firmasını bütün resmî ihalelerden men etmesi kararının sizce diğer
bakanlıkları da ilgilendiren bütün resmî kurumlara da dâhil olması gerekmez mi?
Bu birinci sorum.
İkinci sorum: Siz
ihaleyi Rota ile iptal ettikten sonra onunla aynı havuzdan beslenen yine yandaş
bir firma olan Mendika’yla anlaşma yaptınız. Bu da sizin yaptığınız bu ihalenin
iptalini acaba göstermelik bir hâle getirmiyor mu? Türkiye’de bu firmalar
dışında yemek veren, ihalelere giren başka bir firma yok mu? 
Çok teşekkür
ediyorum.
BAŞKAN – Sayın
Gaytancıoğlu…
OKAN
GAYTANCIOĞLU (Edirne) – Teşekkür ederim Sayın Başkan.
AKP olarak
sürekli toplumu kutuplaştırıyorsunuz. Üniversitelerde rektörleri öğretim
üyeleri seçiyordu, 6 kişi içinden atama yapılıyordu; şimdi seçim falan yok,
Genel Başkanınız istediğini atıyor. Geleceğin öğretim üyelerini
yetiştireceğimiz bir program vardı, adı Öğretim Üyesi Yetiştirme Programı yani
ÖYP. Bu güzel sistemi de dejenere ettiniz. Şimdi, isteyen rektör ÖYP’liyi
33/(A) kadrosuna yani daimî kadroya, isteyen rektör 50/(D) kadrosuna geçiriyor.
Hatta bunlar, aynı fakültede beraber çalışan öğretim elemanları arasında
yapılıyor. neden insanları ayırıyorsunuz? Neden üniversitelerin geleceğiyle
oynuyorsunuz? 
BAŞKAN - Sayın
Erdem…
ARZU ERDEM
(İstanbul) – Teşekkür ederim Sayın Başkan.
Sayın Bakan,
elbette ki ülkemizin her kademesinde mavi yakalı ve beyaz yakalı olarak çalışan
her bir çalışanımız bizim için kıymetli. Ancak şehitlerimizin yakınları,
gazilerimiz ve yakınlarıyla ilgili işe alıma ilişkin bir düzenleme yapıldı ve
iş imkânı sağlandı bir kısmına. Bunlarla ilgili lise ve üniversite mezunları,
alımlarda hizmetli kadrosunda işe alınmıştır. Hizmetli kadrosunda işe alınan
şehit yakınlarımızın, gazilerimizin ve gazi yakınlarımızın, özellikle bu
anlamda memur kadrosuna geçişle ilgili haklı bir talepleri bulunmakta. Bu
kutsal emanetlerimize bütçemizden harcanan her kuruş analarının ak sütü kadar
helaldir. Bu konuda bir düzenleme yapılacak mıdır?
Teşekkür ederim.
BAŞKAN – Sayın
Bakan, buyurun lütfen.
MALİYE BAKANI
NACİ AĞBAL (Bayburt) – Sayın Başkanım, Sayın Şimşek’e teşekkür ediyorum.
Sayın Şimşek
Hükûmet olarak şu anda üzerinde çalışmalarını hemen hemen tamamlamış olduğumuz
düzenlemeyle ilgili bir değerlendirme yaptı hem kapsam hem de statüyle ilgili
olmak üzere. Ben kendisine teşekkür ediyorum. Biz de bu konuyla ilgili
beklentileri ve kamudaki istihdamla ilgili ileriye dönük çalışma koşullarını
düzenleyecek şekilde bir hazırlık yapıyoruz. İnşallah, bu çalışmaları çok kısa
bir süre içerisinde bitirince orada istihdam bakımından da bu çalışanlar
bakımından da son derece olumlu bir düzenleme yapıldığı görülecektir. 
Bu EYT dediğiniz
emeklilikte yaşa takılanlar konusu, açıkçası bunu Çalışma Bakanlığımızla sizin
anlattığınız şekilde paylaşacağım, yarın da kendileriyle bir toplantımız var
ama şu anda bir değerlendirme yapmam belki yanlış olur, çok bilgi sahibi
olduğum bir konu değil. 
Sayın Biçer, bu
Rota firmasıyla ilgili Resmî Gazete’de yayımlanan yasaklama kararı, sadece
Maliye Bakanlığı için değil, Kamu İhale Kanunu bakımından bakıldığında bütün
kamu kurumlarında yasaklama anlamına geliyor. Dolayısıyla, hiçbir kurumda,
belirlenen yasak çerçevesinde ihaleye giremeyecek. Diğer taraftan, Bakanlık
olarak bir başka firmayla aynı işe ilişkin yeni bir hizmet sözleşmesi yaptık.
Sizin söylediğiniz şirket ile -arkadaşların bana verdiği bilgiye göre- önceki
şirket arasında hukuki bir bağlantı yok. O açıdan, sizin elinizde bununla
ilgili herhangi bir bilgi varsa paylaşırsanız memnun olurum. Bu konularda tabii
hepimizin hassasiyeti var. Özellikle yemek hizmetinde, gıda güvenliğinin her
aşamasında, ürünün depoya gelişinden sunumuna kadar bütün sürecin çok sağlıklı
bir şekilde olması ve gerekli denetimlerin de yapılması çok önemli. Zaman zaman
yaşıyoruz bu tür konuları. Özellikle yaz aylarında bazen bu tür şeyler
olabiliyor ama hepimizin bu konuda mutlaka hassasiyet göstermesi gerekiyor,
kurumlar da bu konuda büyük bir gayret içerisinde. 
Sayın Erdem,
gazi yakınlarına ilişkin zaman zaman farklı mevzuatla… Biliyorsunuz, şehit ve
gazi yakınlarına ilişkin çok farklı düzenlemeler var. En son, 15 Temmuz alçak
darbe girişimi sırasında şehit olanlar bakımından -Allah hepsine rahmet
eylesin- ve gazi olanlar bakımından birtakım haklar getirildi ama bundan önce
de değişik mevzuatlarla getirilen birtakım mali ve sosyal haklar var. Zaman
zaman da bu haklar birbirleriyle karşılaştırıldığında bir gruba verilen bir
hakkın bir başka gruba verilmediği yönünde de değerlendirmeler var. Aile Bakanlığı
sanıyorum bu konuyla ilgili bir teknik çalışma yürütüyor. Notlarımızı da aldık,
ben burada ifade ettiğiniz konuyu da kendileriyle paylaşacağım. Gerek
şehitlerimizin yakınları bakımından gerek gaziler bakımından devlet olarak
gerekli hassasiyeti hepimizin göstereceğini düşünüyorum. 
Bu açıdan Sayın
Başkanım, teşekkür ediyorum. 
BAŞKAN –
Teşekkür ederim Sayın Bakan. 
Sayın
milletvekilleri, madde üzerinde bir adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 2018 Yılı Merkezi Yönetim Bütçe Kanunu Tasarısı’nın 6’ncı maddesinin (1)
numaralı fıkrasının (a) bendinin madde metninden çıkarılmasını ve bent
sıralamasının ona göre düzenlenmesini arz ve teklif ederiz.
 Zekeriya Temizel Bihlun
Tamaylıgil Lale Karabıyık
 İzmir İstanbul Bursa
 Bülent Kuşoğlu Musa
Çam
 Ankara İzmir
BAŞKAN –
Komisyon önergeye katılıyor mu? 
PLAN VE BÜTÇE
KOMİSYONU SÖZCÜSÜ FARUK ÇATUROĞLU (Zonguldak) – Katılmıyoruz Sayın Başkan. 
BAŞKAN –
Hükûmet? 
MALİYE BAKANI
NACİ AĞBAL (Bayburt) – Katılmıyoruz Sayın Başkanım. 
BAŞKAN –
Gerekçeyi okutuyorum:
Gerekçe:
6761 sayılı
Kanun’un 1’inci maddesiyle değişik 5018 sayılı Kamu Mali Yönetimi ve Kontrol
Kanunu’nun 21’inci maddesinin birinci fıkrası “Merkezî yönetim kapsamındaki
kamu idarelerinin bütçeleri arasındaki ödenek aktarmaları kanunla yapılır.
Ancak, harcamalarda tasarrufu sağlamak, dengeli ve etkili bir bütçe
politikasını gerçekleştirmek üzere genel bütçe ödeneklerinin yüzde onunu
geçmemek kaydıyla, merkezî yönetim kapsamındaki kamu idarelerinin bütçeleri arasındaki
ödenek aktarmalarına ilişkin yetki ve işlemler ile usul ve esaslar merkezî
yönetim bütçe kanununda belirlenir.” hükmünü taşımaktadır.
2018 Yılı
Merkezi Yönetim Bütçe Kanunu'nun 6’ncı maddesinin (1) numaralı fıkrasının (a)
bendiyle Maliye Bakanına 5018 sayılı Kanun’un temel ilkeleri ve kurduğu mali
sistemle bağdaşmayan yetkiler tanınmakta; genel bütçe ödeneklerinin yüzde
10’unu aşmamak kaydıyla, genel bütçe kapsamındaki kamu idareleri ile özel
bütçeli idarelerin bütçelerinin (01), (02), (03), (05), (06), (07), (08) ve
(09) ekonomik kodlarındaki ödenekleri, kamu idareleri bütçeleri arasında veya
Maliye Bakanlığı bütçesinin "Yedek Ödenek" tertibine aktarmaya Maliye
Bakanı yetkili kılınmaktadır.
Söz konusu
düzenleme, 5018 sayılı Kanun’un değişik 21’inci maddesinin son fıkrasında yer
alan "Kamu idarelerinin bütçeleri içinde personel giderleri
tertiplerinden, aktarma yapılmış tertiplerden ve yedek ödenekten aktarma
yapılmış tertiplerden diğer tertiplere ödenek aktarılamaz." sınırlılığını
da zımnen göz ardı etmektedir. Maliye Bakanına aynı yetkiler daha geniş
kapsamlı olarak daha önceki yıllar merkezî yönetim bütçe kanunlarında da
verilmiştir.
2012 ila 2016
yılları Sayıştay genel uygunluk bildirimlerindeki ödenek üstü harcama tabloları
incelendiğinde, kamu idarelerinin personel giderleri ile sosyal güvenlik
kurumlarına devlet primi giderleri tertiplerinde yer alan ödeneklerin 5018
sayılı Kanun’un "Ödenek aktarmaları" başlıklı 21’inci maddesinin
üçüncü fıkrasındaki "Personel giderleri tertiplerinden, aktarma yapılmış
tertiplerden ve yedek ödenekten aktarma yapılmış tertiplerden, diğer tertiplere
aktarma yapılamaz.” kuralına aykırı olarak Maliye Bakanı tarafından Maliye
Bakanlığının "Yedek Ödenek” tertibine aktarıldıktan sonra buradan kamu
idarelerinin hizmet alımı ve sermaye giderleri tertiplerine aktarıldığı ve
böylece sanki personel giderleri tertiplerinde ödenek üstü harcama yapılmasına
cevaz veren yasal kurallar varmış gibi kamu idarelerinin personel giderleri
tertiplerinde ödenek üstü harcama yapmaya mecbur bırakıldıkları; daha açık
deyişle, Maliye Bakanının kamu idarelerinin personel giderleri ile sosyal
güvenlik kurumlarına devlet primi gideri tertiplerini kamu idarelerinin iradesi
dışında ödenek üstü harcama kaynağı olarak kullandığı anlaşılmaktadır. Maliye
Bakanlığı bu yöntemi kullanarak ek ödenek kanun tasarısı düzenleme
yükümlülüğünden de kaçınarak TBMM'nin bütçe yapma hakkını düzenleyen
Anayasa’nın 87’nci maddesini de ihlal etmektedir.
Ayrıca, yapılan
bu düzenleme 2015 Yılı Merkezî Bütçe Kanunu’nun 6/1-a maddesinin iptali
konusunda yapılan başvuruyu değerlendirip söz konusu düzenlemeyi iptal eden
Anayasa Mahkemesinin 26/05/2016 tarih ve E.2015/7,K.2016/47 sayılı Kararı’nda
belirtilen tespit ve açıklamalara da aykırı bulunmaktadır.
Maliye Bakanına
çerçevesi çizilmemiş, esasları belirlenmemiş bir alanda hiçbir sınırlamaya
bağlı olmaksızın geniş yetkiler tanınarak yasama yetkisinin devri yapılamaz.
Söz konusu aktarma toplamı için genel bütçe ödeneklerinin yüzde 10'u gibi bir
limitin konulması çerçeve çizme, sınır getirme anlamında bulunmamaktadır. Bütçe
Kanunu’na Anayasa’ya aykırı olarak bütçe dışı hükümler konularak mevcut kanun
hükümlerin değiştirilmesi veya bütçe yılı itibarıyla zımnen kaldırılması
Anayasa’nın 2’nci, 7’nci, 87’nci ve 161’inci maddelerine aykırı olduğundan bu
önerge verilmektedir.
BAŞKAN –
Önergeyi oylarınıza sunuyorum…
HAYDAR AKAR
(Kocaeli) – Karar yeter sayısı…
BAŞKAN – Kabul
edenler… Kabul etmeyenler… 
Kâtip üyeler
arasında bir anlaşmazlık olduğu için elektronik cihazla oylama yapacağız. 
Oylama için iki
dakika süre veriyorum ve süreyi başlatıyorum. 
Buyurun. 
(Elektronik
cihazla oylama yapıldı)
BAŞKAN – Karar
yeter sayısı yoktur. 
Birleşime on beş
dakika ara veriyorum. 
Kapanma Saati: 00.20
YEDİNCİ OTURUM
Açılma Saati:
00.43
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Mustafa AÇIKGÖZ (Nevşehir), Bülent ÖZ (Çanakkale)
-----0-----
BAŞKAN
– Sayın milletvekilleri, Türkiye Büyük Millet Meclisinin 43’üncü Birleşiminin
Yedinci Oturumunu açıyorum.
503
sıra sayılı Kanun Tasarısı’nın 6’ncı maddesi üzerinde Bursa Milletvekili Lale
Karabıyık ve arkadaşlarının önergesinin oylamasında karar yeter sayısı
bulunamamıştı. 
Şimdi
önergeyi tekrar oylarınıza sunacağım ve karar yeter sayısı arayacağım. 
Önergeyi
kabul edenler... Kabul etmeyenler... 
Oylamayı
elektronik cihazla yapalım, kâtip üyeler arasında anlaşmazlık var. 
İki
dakika süre veriyorum ve süreyi başlatıyorum. 
(Elektronik
cihazla oylama yapıldı)
BAŞKAN
- Karar yeter sayısı yoktur, birleşime on dakika ara veriyorum.
Kapanma Saati: 00.46 
SEKİZİNCİ OTURUM
Açılma Saati:
00.57
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Mustafa AÇIKGÖZ (Nevşehir), Bülent ÖZ (Çanakkale)
-----0-----
BAŞKAN
– Sayın milletvekilleri, Türkiye Büyük Millet Meclisinin 43’üncü Birleşiminin
Sekizinci Oturumunu açıyorum.
503 sıra sayılı
Kanun Tasarısı’nın 6’ncı maddesi üzerinde Bursa Milletvekili Lale Karabıyık ve
arkadaşlarının önergesinin ikinci oylamasında da karar yeter sayısı
bulunamamıştı. 
Şimdi önergeyi
tekrar oylarınıza sunacağım ve karar yeter sayısı arayacağım. 
Kabul edenler…
Kabul etmeyenler… Önerge kabul edilmemiştir, karar yeter sayısı vardır. 
2018 Yılı
Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin Hesap
Kanunu Tasarısı'nın görüşmelerine devam ediyoruz. 
Komisyon ve
Hükûmet yerinde. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
7’nci maddeyi
okutuyorum: 
Diğer bütçe işlemleri
MADDE 7- (1) Yükseköğretim Kurulu Başkanlığı bütçesinin
38.01.02.00-09.4.2.20-2-05.2 (Öğretim Üyesi Yetiştirme Programı) tertibinde yer
alan ödenek, bu Program kapsamında lisansüstü eğitim veren yükseköğretim
kurumlarına, mal ve hizmet alımlarında kullanılmak üzere görevlendirilen
öğrencilerin sayıları ve öğrenim alanları dikkate alınarak tahakkuk ettirilmek
suretiyle ödenir. Ödenen bu tutar karşılığını bir yandan ilgili yükseköğretim
kurumunun (B) işaretli cetveline öz gelir, diğer yandan (A) işaretli cetveline
ödenek kaydetmeye ilgili yükseköğretim kurumu yetkilidir.
(2) 4/11/1981 tarihli ve2547 sayılı
Yükseköğretim Kanununun 43 üncü maddesinin birinci fıkrasının (d) bendi, 44
üncü, 46 ncı, 58 inci, ek 25 inci, ek 26 ncı ve ek 27 nci maddeleri ile
19/11/1992 tarihli ve 3843 sayılı Kanunun 7 nci maddesi uyarınca tahsil edilen
tutarlar ve diğer gelirler, yükseköğretim kurumları bütçelerine özel gelir ve
özel ödenek olarak kaydedilmez. Tahsil edilen bu tutar ve gelirler, ilgili
yükseköğretim kurumu bütçesine öz gelir olarak kaydedilir. Kaydedilen bu
tutarlar karşılığı olarak ilgili yükseköğretim kurumu bütçesine konulan
ödenekler, gelir gerçekleşmelerine göre kullandırılır.
(3) Öz gelir karşılığı olarak ilgili yükseköğretim
kurumu bütçesinin (A) işaretli cetvelinde fonksiyonel sınıflandırmanın dördüncü
düzeyinde tertiplenen ödenekler arasında (09.6.0-Eğitime Yardımcı Hizmetler
fonksiyonu altında öz gelir karşılığı tefrik edilen ödenekler arasında
yapılacak aktarmalar hariç) aktarma yapılamaz.
(4) Maliye Bakanı;
a) Emniyet Genel Müdürlüğünün öğrenim ve
eğitim müesseselerinde okutulan ve eğitim gören yabancı uyruklu öğrenci ve
personele yapılan giderler karşılığında ilgili devletler veya uluslararası
kuruluşlar tarafından ödenen tutarları,
b) NATO makamlarınca yapılan anlaşma
gereğince yedek havaalanlarının bakım ve onarımları için ödenecek tutarları,
c) Gümrük idarelerince tahsil edilerek
Türkiye Radyo-Televizyon Kurumuna intikal ettirilen bandrol ücretlerinin yüzde
2'si oranında Gümrük ve Ticaret Bakanlığı hizmetleri için söz konusu Kurumca
ödenecek tutarları,
aynı amaçla kullanılmak üzere bir yandan
genel bütçeye gelir, diğer yandan ilgili idare bütçelerinde açılacak özel
tertiplere ödenek kaydetmeye ve bu suretle ödenek kaydedilen tutarlardan yılı
içinde harcanmayan kısımları ertesi yıla devretmeye yetkilidir.
BAŞKAN – 7’nci
madde üzerinde Milliyetçi Hareket Partisi Grubu adına İstanbul Milletvekili
Sayın İzzet Ulvi Yönter konuşacaklardır.
Buyurun Sayın
Yönter. (MHP sıralarından alkışlar) 
MHP GRUBU ADINA
İZZET ULVİ YÖNTER (İstanbul) – Sayın Başkan, değerli milletvekilleri; hepinizi
saygılarımla selamlıyorum.
2018 Yılı
Merkezi Yönetim Bütçe Kanunu Tasarısı’nın milletimize, devletimize, ülkemize
hayırlara vesile olmasını temenni ediyorum. Yeni yılınızı şimdiden tebrik
ediyorum. 
Takdir edersiniz
ki siyasetin gayesi millete hizmettir. Biz ise sadece hadimiz. Elbette sadece
hadim olmak yetmiyor; bunun hakkını vermek, buna layık olacak samimiyeti üst
bir seviyede göstermek de lazım. Haysiyetli bir insan aynı zamanda duyarlı bir
insan demektir. Yalnızca kendimizin değil, aynı millete mensup olduğumuz
insanlarımızın da hayat ve varlık haklarını savunacak irade haysiyetini, insaf
seviyesini gösterebilmeliyiz. Siyasete umut bağlamış, demokratik kurumlara
yürekten bağlanmış, Türkiye Büyük Millet Meclisini huzurunun, refahının,
istikrarının, kardeşliğinin ve geleceğinin mücadele, müdafaa alanı görmüş tüm
vatandaşlarımızın derdiyle dertlenmek, sorunlarıyla meşgul olmak zorundayız. Bu
aynı zamanda vicdanlı olmanın da bir gereğidir. Niye vicdan? Çünkü vicdan doğru
ile yanlışı ayırt edebilme yeteneğidir. Niye vicdan? Çünkü vicdan aynı zamanda
bizi diğer insanlara, vatandaşlarımıza, meselelere odaklanmamızı, samimiyetle
ilgilenmemizi sağlayan insani bir vasıftır. Merhum fikir kaynağımız Ziya Gökalp
diyor ki: “Allah bir insanı vicdan felaketinden korusun çünkü onun tesellisi ve
telafisi yoktur.” Maşerî vicdanımızın derinlerinde, emin olunuz, mazlumların
ahı vardır. 
Sayın Başkan,
müdahale ederseniz… Ben sanki kendi kendime konuşuyorum. 
Teşekkür ederim,
sağ olun. 
BAŞKAN – Sayın
milletvekilleri, lütfen sessiz olalım. 
İZZET ULVİ
YÖNTER (Devamla)- Maşerî vicdanımızın derinlerinde, emin olunuz, mazlumların
kalp atışı vardır, kutlu anılarımızın ayak sesleri duyulmaktadır, hükümran
mazimizin güçlü seslenişi yankı bulmaktadır. 
Şüphesiz sadece
vicdan yetmiyor, yetmeyecek, adaletli olmak da gerekiyor, adaletle yönetmek,
adaletle muamele etmek hem millî hem de manevi sorumluluğumuz altındadır. Bu
sorumluluğu “Ben insanım.” diyen hiç kimse, hiçbir siyaset ve devlet adamı yok
sayamayacak, ihmal edemeyecektir. Merhum Necip Fazıl Kısakürek’in dediği gibi,
sükût gibi kimsesiz, çığlık kadar hür insanlarımızın sesine ses, hislerine
tercüman, taleplerine önayak olmalıyız, olmak zorundayız. 
Mağdurların
mağduriyeti bitmeden huzur bulmamız, huzura kavuşmamız sorarım sizlere mümkün
müdür? Mazlumların iç çekişlerine, damla damla yüreklerine akan kederin
gözyaşlarına duyarsız kalmamız makul müdür? Elbette değildir, elbette
olamayacaktır. O hâlde vicdanımızın sesini dinleyerek haklarını arayan,
taleplerinin peşine düşmüş kardeşlerimizi mutlaka duymalı, onlara başımızı
çevirmeliyiz. Adaleti rehber yaparak, hakkı haklısına verecek dürüstlüğü,
içtenliği, yürekliliği gösterebilmeliyiz. Şu anda herhangi bir sorununa
uzanacak el bekleyen milyonlar bizi izlemekte, dikkatini bize çevirmektedir.
Kulakları şüphesiz, gecenin bu saatinde bile olsa buradadır. 2018 Yılı Merkezi
Yönetim Bütçesi’ne milletimiz umut bağlamıştır. Doymak için aş, geçinmek için
iş, huzur için irade, gelecek için güçlü ve millî bir ifade kudreti bekleyen
devasa ve aziz bir millet varlığı karşımızdadır. Kısaca dik baş, tok karın,
mutlu yarın Türk milletinin hakkı, haysiyetli istiklalinin temelidir. Bundan
vazgeçemeyiz, buna gözümüzü kapatamayız, hele hele sırt hiç çeviremeyiz. Gelin,
sorunlarına çözüm bekleyen kardeşlerimizin çığlıklarını duyalım, onların
elinden tutalım; kimsesizliğe, çaresizliğe terk etmeyelim. Onlara Türk
devletinin müşfik, cömert, adalet ve vicdanı gözeten tavrını gösterelim;
Türkiye Büyük Millet Meclisinin gazilik unvanına yakışır iradesini gösterelim. 
2018 bütçesinde
nelere kaynak ayrılmıyor ki. 2018 bütçesiyle hangi harcamaların yapılması
hedeflenmiyor ki. Gelin, millî birlik ve dayanışmamızın asaletini gösterelim.
Gelin, mağdurların feryatlarına lütfen istirham edelim, kulak verelim. Mesela
ve ilk olarak KİT’lerde çalışan taşeron firma çalışanlarına destek olalım,
onları ayırmayalım, ayrı görmeyelim, onları da kadroya alalım. Merkezî
yönetimde genel bütçe kapsamındaki kamu idareleri, özel bütçe kapsamındaki
idareler, düzenleyici ve denetleyici kurumlar ile sosyal güvenlik kurumlarına 4
Aralık 2017 itibarıyla personel çalıştırılmasına dayalı hizmet alımıyla
istihdam edilen alt işveren işçilerimizin sürekli işçi kadrosuna alınması çok
yerindedir. Bunu şüphesiz, kuşkusuz destekliyoruz. Belediyeler ve il özel
idarelerde alt işveren üzerinden çalıştırılan kardeşlerimiz de iktisadi devlet
teşekküllerinde işçi olarak çalıştırılacaklardır. Fakat burada kuşkular var,
burada muamma var, buraya itirazlar var. Yaş sınırı yok, eğitim şartı yok, asil
iş yardımcı iş ayrımı da yok; gayet müspet bir karar olduğunu ifade etmeliyiz.
4/C statüsüyle çalışanların 4/B statüsüne geçirilecek olması da son derece
olumludur ve bizim tarafımızdan desteklenmektedir. 
Peki,
KİT’lerde çalışan taşeron firma çalışanlarını niçin görmüyoruz, onları niçin
kadroya almıyoruz? Diyorum ki gelin, eşitlik prensibine, adaleti ve hakkaniyeti
gözeten yönetim anlayışına bağlı kalın, çıkarılması ve çıkması muhtemel olan
kanun hükmünde kararnameye bu kardeşlerimizi koyun. 
İkinci
olarak, Türkiye’de faaliyet gösteren yaklaşık bin sosyal yardımlaşma ve
dayanışma vakfı var değerli arkadaşlar. Buralarda yaklaşık 10 bin kardeşimiz
çalışıyor; bunlar, devlet memurlarında aranan genel şartların yanında görevin
niteliğine göre getirilen özel şartları da taşıyor. Memur gibi işe alınıp memur
gibi görev yapıp işçi statüsünde çalışan vakıf personeli de kadro istiyor;
hakları değil mi? Kamu görevi yapıyorlar ama sesleri duyulmuyor; reva mı bu?
Aile ve Sosyal Politikalar Bakanlığı bu çalışanlarımıza “personelimiz
değilsiniz” diyor; peki, doğru mu bu? Bir kanuni düzenlemeyle ya da çıkması ve
çıkarılması gündemde olan kanun hükmünde kararnameyle bu kardeşlerimizi de
beklentileriyle kavuşturamaz mıyız, taleplerini karşılayamaz mıyız? 
Üçüncü
olarak, elbette sürekli olarak vurguladığım uzman çavuşlarımızın kadro ihtiyaç
ve talepleri. 3269 sayılı Yasa’nın 5’inci maddesinde uzman çavuşlarımızın
sözleşmeli Türk Silahlı Kuvvetleri personeli oldukları yazılı.
Değerli
arkadaşlarım, uzman çavuşlarımız kahramanca vatan mücadelesini yapan şerefli
bir mesleğin mensupları. Vatan bize suçlulardan alınan rüşvet değil; vatan,
atalarımızın kılıcıyla alınan, kanla çizilen sınırların adı. Dolayısıyla uzman
çavuşlarımız korkusuz bir şekilde kahramanca vatanı koruyan, vatanı bekleyen
vatan evlatları. Dolayısıyla uzman çavuşlarımızın, fedakârlıklarıyla her şeyi
hak eden onurlu bir mesleğin mensupları olarak kadroya alınmalarının analarının
ak sütü gibi helal olduğunu düşünüyoruz. Keşke Maliye Bakanımız da burada
olsaydı. İstirham ediyoruz; uzman çavuşlarımızın çok yoğun talebi olduğunu
tekraren ifade etmek istiyorum. Uzman çavuşlarımızı da lütfen, 3269 sayılı
Yasa’daki “sözleşmeli” problemini, engelini çözerek kadroya alalım, bu meseleyi
daimî bir şekilde kapatalım.
Sizlere tekrar
saygılar sunuyorum. 2018 Yılı Merkezi Yönetim Bütçe Kanunu Tasarısı’nın
hayırlara vesile olmasını diliyor, tekrar saygılar sunuyorum. Teşekkür
ediyorum. (MHP sıralarından alkışlar)
BAŞKAN –
Teşekkür ederim Sayın Yönter.
Cumhuriyet Halk
Partisi Grubu adına Manisa Milletvekili Sayın Mazlum Nurlu konuşacaklar.
Buyurun Sayın
Nurlu. (CHP sıralarından alkışlar)
CHP GRUBU ADINA
MAZLUM NURLU (Manisa) – Sayın Başkan, değerli milletvekilleri; 2018 Yılı Bütçe
Kanunu Tasarısı’nın 7’nci maddesi üzerine Cumhuriyet Halk Partisi Grubu adına
söz almış bulunuyorum. Genel Kurulu ve televizyonları başında bizleri izleyen
vatandaşlarımızı saygıyla selamlıyorum.
Sayın
milletvekilleri, 2018 bütçe görüşmelerinin sonlarına doğru geldik. Muhalefet
partileri bütçeyle ilgili eleştirilerini bu kürsüden, milletin kürsüsünden dile
getirmeye çalıştılar. Bu bütçe faiz ve zam bütçesi olduğu için fikren bütçeyi
savunamayan AKP milletvekilleri kürsüde konuşan arkadaşlarımıza saldırarak,
maalesef, bütçeyi âdeta kaba kuvvetle savunmaya çalıştılar. Aslında bu
tavırlarının altında yatan, tamamen, suçluluk duygusudur. On beş yıldır bu
ülkeye yaptıklarının bir göstergesi, ekonomik kriz altında inleyen işçinin,
emeklinin, memurun, çiftçinin, esnafın ve sanayicinin feryadına kulak
tıkamaktır. 
Değerli
milletvekilleri, yolsuzluk ve rüşvet, maalesef, bürokrasinin ve kamunun temel
siyasi anlayışı hâline gelmiş. Verildiği iddia edilen rüşvet rakamları dudak
uçuklatıyor. Buna karşın, AKP zihniyeti, havuz medyasını almış yanına, kendisi
dışındaki herkese ve muhalefete durmadan çamur atmakla meşgul. Ataşehir
Belediye Başkanımıza yolsuzluk iftirası atarken amaçları, başta İstanbul’a ve
Ankara’ya ihanet eden Büyükşehir Belediye Başkanlarının yolsuzluklarını
gizlemek; Reza Zarrab’ı “Amerikan ajanı” diye suçlarken asıl amaçları ise
ayakkabı kutularındaki dolarları, kollarına taktıkları saatleri unutturmak;
Reza’nın, rüşvetini peşin olarak verdiğini söylediği bakanları da aklamaktır.
Hepsinden önemlisi, Cumhurbaşkanının yakınlarının nereden kazanıldığı belli
olmayan ve Man Adası’na gönderdiği milyon dolarları açıklayamadıkları içindir
bu saldırganlıkları. Dün baş tacı ettiklerine bugün düşman olmaları
suçluluklarının bir dışa vurumudur aslında. 
Mafyavari
tavırlarla Genel Başkanımız Sayın Kemal Kılıçdaroğlu’nu “Sen bittin!” diyerek
tehdit etmelerinin asıl nedeni de kendi FETÖ’cülüklerini inkâr edemedikleri
içindir. (CHP sıralarından alkışlar) Buradan açıkça çağrı yapıyorum: Eğer
FETÖ’cü olduğu için birileri ihraç edilecekse bu Mecliste, ilk önce İçişleri
Bakanı Süleyman Soylu’dan başlanmalıdır. (CHP sıralarından alkışlar) 
Bakınız, FETÖ
elebaşısına yönelik övgü dolu sözlerinde ne diyor Süleyman Soylu: “Bütün
dünyanın üzerinde ittifak ettiği, dünyanın her noktasında okullarıyla eğitime
yaptığı seferberliği hem diyaloğa hem dinler arası bir uzlaşmayı sağlayacak,
nefreti ortadan kaldırmaya çalışacak mümtaz bir şahsiyete saldırı vardır. Bu
saldırının sebebi Fetullah Gülen değildir aslında. Türkiye'de mazlum insanlar
ilk defa iktidara gelmektedirler.” diyerek dün FETÖ’nün iktidara gelmesini
savunan İçişleri Bakanı kendi partisini terk etmiş, AKP’de Bakanlığı kapmış,
aldığı ödülün karşılığında da sürekli Cumhuriyet Halk Partisine saldırıyor.
Daha düne kadar AKP’ye etmediği küfür kalmayan Sayın Süleyman Soylu’nun Recep
Tayyip Erdoğan için “Gündüz imamı, gece papazı oynuyor.” dediğini siz
unutabilirsiniz ama biz unutmadık, bu millet de unutmayacak. (CHP sıralarından
alkışlar) 
ORHAN DELİGÖZ
(Erzurum) – Geç onu geç sen. Adamın birinin sözü bizi bağlamaz. 
MAZLUM NURLU
(Devamla) - Soyadı “Soylu” olan Hükûmetin Bakanının bu saldırgan tutumu onun
gerçek yüzüdür aslında çünkü Süleyman Soylu siyasi bir dönek olarak Türkiye'nin
siyaset tarihine geçmiştir artık. (CHP sıralarından alkışlar)
SALİH CORA
(Trabzon) – Dönek sensin.
MAZLUM NURLU
(Devamla) – Değerli milletvekilleri, AKP’nin siyaseti de bütçesi de denk değil.
Hükûmetin hazırladığı bu bütçeyle ülkede üretimin artırılması, kişi başına
millî gelirin yükselmesi, gerekli refah düzeyine ulaşılması mümkün değildir.
Türkiye, kalkınmasını üretimin artırıldığı, rekabet gücünün ucuz emek gücüyle
değil verimli ve güvenceli çalışma imkânlarıyla belirlendiği bir üretim
yapısına dayandırmak zorundadır. Maalesef böyle yapısal bir dönüşüm için
ihtiyaç duyulan, geleceğe dönük üretim kapasitemizi ve rekabet gücümüzü
artıracak harcama kalemleri bu bütçede yer almamıştır. Bunlardan birisi ve en
önemlisi de tarımdır. Dünyanın her yerinde tarım, stratejik öneme sahip bir
sektördür ancak maalesef AKP hükûmetleri tarımı göz ardı etmiş, çiftçiyi yok
saymıştır. Bu dönemde Belçika büyüklüğünde bir tarım alanı ekilemez olmuştur.
Sığır ithalatında Avrupa’da 1’inci, dünyada 2’nci sıradayız. AKP döneminde
buğday, mısır, bakliyat, pirinç ve mercimek ithalatına ödediğimiz para 10
milyar doları buluyor. Yani çiftçimizin cebine girmesi gereken para maalesef başka
ülkelere, yabancı ülkelerin çiftçilerine gitmiş.
Değerli
milletvekilleri, en fazla tarım ürünü ihraç ettiğimiz ülke Rusya idi. 2015
yılında 900 milyon dolar olan ihracatımız, 2016 yılında 331 milyon dolara
düştü. İthalatımız 1,8 milyar dolardan 1,3 milyar dolara düştü. İthalat,
ihracatın 2 katı iken fark 4 kata çıkmış durumda. Rusya uçağının düşürülmesinin
faturasını maalesef Manisalı üzüm üreticisi ödedi. Uçak âdeta Manisa’nın
bağlarına düştü. (CHP sıralarından alkışlar) Yaş üzüm ihraç edemediğimiz için
de hem yaş hem de kuru üzüm maalesef para etmiyor. 
Sayın
milletvekilleri, bu rakamlar izlenen yanlış dış politikanın en çok etkilediği
sektörün tarım sektörü olduğunu bizlere gösteriyor. Sonuçta Hükûmet her konuda
olduğu gibi, bir U dönüşü yapıp bozduğu ilişkileri düzeltmeye çalışsa da
maalesef olan çiftçimize, köylümüze oluyor.
Değerli
milletvekilleri, ülke ekonomisinin büyüdüğü de koca bir yalandır. Eğer
büyüyenler var ise bunlar; ihalelerle beslenen yandaş iş adamları, rüşvet ve
yolsuzluğa batmış siyasiler, bazı belediye başkanları ve bazı fırsatçı, vatan
haini bürokratlardır. 
SALİH CORA
(Trabzon) – Ataşehir gibi mi?
MAZLUM NURLU
(Devamla) – Ne yazık -üzülerek söylüyorum- AKP döneminde rüşvet ve yolsuzluk
âdeta erdem hâline gelmiş, bu pislikler temizlenemediği için de belediye
başkanları bir bir istifa ettirilmiştir çünkü yolsuzlukların hesabı mahkemede
verilemeyeceği için zorla, baskıyla istifaları alınarak üzeri kapatılmaya
çalışılmıştır. 
Değerli
milletvekilleri, AKP belediye başkanları hakkında rüşvet aldıkları, yolsuzluk
yaptıkları iddialarını zaman zaman duyuyoruz. Ama şimdi yeni moda zorbalık;
Manisa’da AKP’li 2 belediye başkanı bir belediye müdürünü silah zoruyla kaçırıp
rehin alacak kadar gözleri dönmüş. Aslında bunların temelinde Cumhurbaşkanının
tutum ve söylemleri var çünkü AKP’liler onu örnek alıyor. Oğlu, ağabeyi, dünürü
Man Adası’na milyon dolarlar gönderirse bürokratları, belediye başkanları da
rüşvet almadan iş yapamaz hâle gelir. Herkese kafa tutarsan, herkesi tehdit
edersen, eli kanlı mafya liderlerinin desteğini alırsan belediye başkanları da
mafyalığa soyunuyor, silah zoruyla adam kaçırıyor maalesef.
ORHAN DELİGÖZ
(Erzurum) – Mafyayı bu ülkede bu iktidar bitirmiştir, bu iktidar!
BAŞKAN – Sayın
milletvekilleri, lütfen.
ORHAN DELİGÖZ (Erzurum)
– Mafya dediğin daha önceden vardı şimdi esamesi yok. Bir de gerçekleri söyle.
MAZLUM NURLU
(Devamla) – Tekrar ediyorum: İktidarda kalmak uğruna bir terör örgütüne destek
verip devlet kadrolarını vatan hainlerine teslim edersen onlar da gelir, 15 Temmuzda
darbe yapmaya kalkar ve sonuçta 248 şehit ve 2.193 gazimizle ve acılarıyla baş
başa kalırız.
BURCU KÖKSAL
(Afyonkarahisar) – Pensilvanya’da fotoğraf çektirenler şimdi sataşıyorlar
milletvekilimize.
ORHAN DELİGÖZ
(Erzurum) – Sen eski yoksulluklardan bahset.
MAZLUM NURLU
(Devamla) – Değerli milletvekilleri, bunların hepsi maalesef AKP’nin günahları.

BURCU KÖKSAL
(Afyonkarahisar) – Pensilvanya’da fotoğraf çektirenler şimdi vekilimize
sataşıyor.
MAZLUM NURLU
(Devamla) – Tabii, bu günahlar sanıyorum AKP’nin ahiret bütçesinde de açığa
neden olmuş. (CHP sıralarından alkışlar) 
TAMER DAĞLI
(Adana) – Günahı bilsen yalan söylemezsin.
BAŞKAN – Sayın
milletvekilleri…
MAZLUM NURLU
(Devamla) – Bu durum bazı milletvekillerini tedirgin etmeye başlamış ki bir
sayın AKP milletvekili -aynen okuyorum mesaj metninden- “Dünya bütçeleriyle
olduğu kadar ahiret bütçeleriyle de ilgilenenlerden olmak dilek ve duasıyla”
diyerek seçmenlerine cuma mesajı atmış. 
ORHAN DELİGÖZ
(Erzurum) – Ne var onda, çok güzel.
MAZLUM NURLU
(Devamla) – Allah korkusuyla yazılan bu mesajlar çok güzel fakat ne yaparsanız
yapın, ahiret bütçesindeki günahlarınız o kadar çok ki bunun hesabını nasıl
vereceksiniz, ben de merak ediyorum. (CHP sıralarından alkışlar) 
BURCU KÖKSAL
(Afyonkarahisar) – Bravo!
SUAT ÖNAL
(Osmaniye) – İktidarlarınız döneminde neler gördü bu memleket.
MAZLUM NURLU
(Devamla) – “Derviş Alim diyor ki nefesim haktır, 
Hak diyen
dillerden hiç şüphem yoktur. 
Cehennem dediğin
dal odun yoktur, 
Herkes ateşini
buradan götürür.” diyor. (CHP sıralarından alkışlar)
Değerli
milletvekilleri, ülkemiz bunları hak etmiyor. Artık normalleşme zamanı
gelmiştir; bu nedenle OHAL kaldırılmalı, adalet ve hukuk yeniden tesis
edilmelidir. 
Son
olarak, gelirin hakça paylaşıldığı, refahı sağlayacak bir bütçe temennisiyle
2018 bütçesine “hayır” oyu vereceğimizi belirtiyor, Genel Kurulu saygıyla
selamlıyorum. (CHP sıralarından alkışlar)
BAŞKAN –
Teşekkür ediyorum. 
BAYRAM ÖZÇELİK
(Burdur) – Bu kadar laftan sonra “evet” diyecek halin yok.
MAZLUM NURLU
(Devamla) – Efendim? 
BAYRAM ÖZÇELİK
(Burdur) – Bu kadar laftan sonra “evet” diyecek halin yok.
YILMAZ TUNÇ
(Bartın) – Geç yerine, geç, geç! 
SALİH CORA
(Trabzon) – Geç, geç!
MAZLUM NURLU
(Devamla) – Sen mi bana talimat veriyorsun, senden mi alacağım talimatı? 
BAŞKAN – Sayın
Nurlu, lütfen…
SALİH CORA
(Trabzon) – Evet.
YILMAZ TUNÇ
(Bartın) – Evet, bir şey mi diyorsun?
MAZLUM NURLU
(Devamla) – Terbiyesizlik yapma!
YILMAZ TUNÇ
(Bartın) – Adam hakaret ediyor sadece ya! 
SALİH CORA
(Trabzon) – Hadi oradan! Geç! Geç!
MAZLUM NURLU
(Manisa) – Sen bana komut veremezsin! 
SALİH CORA
(Trabzon) – Geç! 
BURCU KÖKSAL
(Afyonkarahisar) – Sayın Cora, nasıl bir üsluptur bu ya? Siz bir milletvekiline
“Geç yerine!” diyebilir misiniz? Diyemezsin! 
MAZLUM NURLU
(Manisa) – Sen bana komut veremezsin!
ÖZKAN YALIM
(Uşak) – Sen çocuğa mı işaret ediyorsun? Niye öyle yapıyorsun ya? Böyle şey mi
olur ya? Ne demek ya? Adama öyle diyemezsin yani!
MEHMET DOĞAN
KUBAT (İstanbul) – Tamam, sakin olun. Niye bağırıyorsunuz?
ÖZKAN YALIM
(Uşak) – Hayır, öyle şey olmaz. 
BURCU KÖKSAL
(Afyonkarahisar) – Böyle bir şey olabilir mi? 
ÖZKAN YALIM
(Uşak) – Çocuk mu o, “Geç yerine!” falan ya, öyle şey mi olur? 
MAZLUM NURLU
(Manisa) – Terbiyesiz herif!
SALİH CORA
(Trabzon) – Terbiyesiz sensin lan!
MAZLUM NURLU
(Manisa) – Konuşma lan! Çık dışarı lan! Çık o zaman, çık! 
SALİH CORA
(Trabzon) – Geç yerine!
MAZLUM NURLU
(Manisa) – Çık, tek başımıza konuşalım! Çık dışarı! 
BAŞKAN – Hiç
yakışıyor mu şu hareket? Şu hareketler yakışıyor mu hiç? 
SALİH CORA
(Trabzon) – Konuşmalarına dikkat et! Konuşmalarına dikkat et!
MAZLUM NURLU
(Manisa) – Benim canımı sıkma! 
SALİH CORA
(Trabzon) – Geç yerine!
MAZLUM NURLU
(Manisa) – Çık lan o zaman tek başına!
MAHMUT ATİLLA
KAYA (İzmir) - Kabadayı mısın?
MAZLUM NURLU
(Manisa) – Kabadayıyım! 
YILMAZ TUNÇ
(Bartın) – Sen de düzgün konuş be! 
SALİH CORA
(Trabzon) – Konuşmalarına dikkat et! 
BAŞKAN –
Birleşime beş dakika ara veriyorum. 
Kapanma Saati: 01.21
DOKUZUNCU OTURUM
Açılma Saati:
01.28
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Mustafa AÇIKGÖZ (Nevşehir), Bülent ÖZ (Çanakkale)
-----0-----
BAŞKAN
– Sayın milletvekilleri, Türkiye Büyük Millet Meclisinin 43’üncü Birleşiminin
Dokuzuncu Oturumunu açıyorum.
2018
Yılı Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
Komisyon?
Yerinde.
Hükûmet?
Yerinde. 
Şimdi
Halkların Demokratik Partisi Grubu adına Batman Milletvekili Sayın Mehmet Ali
Aslan konuşacak.
Buyurun
Sayın Aslan. (HDP sıralarından alkışlar) 
HDP
GRUBU ADINA MEHMET ALİ ASLAN (Batman) – Sayın Başkan, Sayın Genel Kurulu
saygıyla selamlıyorum ve şu anda cezaevlerinde bulunan halk temsilcilerini de
burada saygılarımla selamlıyorum. 
Arkadaşlar,
bu OHAL uygulamalarıyla, KHK uygulamalarıyla gerçekten bütün toplumun farklı
kesimleri büyük bir baskı ve zulüm altında. Hemen size bir örneğini
göstereceğim, anlatacağım; neler oluyor, neler bitiyor ülkede belki haberiniz
yok ama bize sürekli bu konuda mağduriyet haberleri geliyor. 
Bakın,
Batman’da gençler konser düzenlemek istemiş bu cuma günü için, valilikten gelen
cevap ne? “Düğün salonunda yapılması planlanan program herhangi bir olumsuz
olayın önüne geçmek için uygun görülmemiştir.” Yani şu anda bizim buradan
çıkmamız bile başımıza bir olumsuz olay gelme ihtimalini barındırıyor. O yüzden
buradan çıkmamak daha uygun görülüyor gibi saçma bir gerekçe olamaz. Gelecek
olanlar da dünyaca tanınan Xero Abbas gibi Kürt sanatçılar ve bunların gelmesi
reddedildi. Sonunda da ne deniyor valilikten gelen yazıda? “Eğer siz bunu
yaparsanız 2911 sayılı Toplantı ve Gösteri Yürüyüşleri Kanunu’na muhalefet
suçundan yasal işlemlerin uygulanacağı hususunda…” denmiş. Bakın, size
çelişkileri söyleyeyim: Burada bizi bağlayan ve hep beraber bizim çıkardığımız
bir Anayasa var, diyor ki toplantı, gösteri ve yürüyüşü düzenleme hakkında
“Herkes, önceden izin almadan, silahsız ve saldırısız toplantı ve gösteri
yürüyüşü düzenleme hakkına sahiptir.” Bu OHAL’le siz bu yetkiyi bir kaymakama,
bir valiye, bu Meclisin yasama görevini, sorumluluğunu maalesef devretmiş
oluyorsunuz. Bu Meclisin itibarına bu yakışmaz. Ben Hasankeyf dinamitlenmesin
diye, bombalanmasın diye kendimi zincirlediğim zaman, açıklama yapacağım zaman
polis memuru gelip diyor ki: “Senin, mülki idare amirinden yani Hasankeyf Kaymakamından
izin alman gerekiyor.” Ya, bu sizi hiç incitmiyor mu ya? Şu anda ben burada
konuşmaya kalksam bir kaymakam, bir vali, bir memur gelip beni uyarsa dese ki:
“Senin filankesten izin alman gerekiyor.” Bu, bu Meclisin, işte “Kurucu Meclis”
dediğiniz, “Gazi Meclisi” dediğiniz Meclisin itibarına, şerefine, onuruna
yakışır mı? Bu kadar da düşmemeliyiz. Biz kendi kendimizi yok ediyoruz. Meşhur,
teknik bir kavram var “entropi” diye, kendi kendini yok etme hâlidir bu.
Yetkimizi alıp atanmışlara devretmek bu Meclisin şanına, şerefine yakışmaz. 
Geçen,
Arapça Günü münasebetiyle burada iki kelime, iki dakika Arapça konuşalım dedik,
maalesef hemen uyarıldık. “‘Bilinmeyen dil’ diye kayıtlara geçecek.” denildi.
Ama dün İsrail devletinin resmî Twitter hesabında İsrail, Dünya Arapça Günü’nü
kutlamış ve burada da İngilizce yine yazılar yazmış, demiş ki: “Arapça,
İsrail’in, İbranicenin yanında resmî dilidir.” ve Arapçayla ilgili video klip
de hazırlamış. Yani arkadaşlar, Arapların düşmanı…
FEVZİ
ŞANVERDİ (Hatay) – Şimdi, konuşuluyorsa...
İSMAİL
TAMER (Kayseri) – Resmî diliyse olur.
MEHMET
ALİ ASLAN (Devamla) – Hayır, bakabilirsiniz, şu anda internete bakabilirsiniz;
İbranice ve Arapça İsrail’in resmî dilidir. 
FEVZİ
ŞANVERDİ (Hatay) – Bizim resmî dilimiz… 
MERAL
DANIŞ BEŞTAŞ (Adana) – Ya bir dinlemeyi deneseniz.
FEVZİ
ŞANVERDİ (Hatay) – Bizim resmî dilde yapılan…
MEHMET
ALİ ASLAN (Devamla) – Her neyse, o tartışmaya girmeyeceğim ama Arapların
düşmanı, Filistin’in, Kudüs’ün düşmanı İsrail bunu yapıyor ve biz binlerce
yıldır Araplarla kardeşiz, bütün Orta Doğu’daki neredeyse sınır boylarımızda
Araplarla komşuyuz ve biz doğarken kulağımıza ezan okunuyor, Arapçayla
doğuyoruz, ölürken Arapça uğurlanıyoruz, gündelik dualarımızı, ibadetimizi
Arapçayla yapıyoruz, hâlâ bu dil “bilinmeyen dil” ve “x” işaretiyle maalesef
tutanaklara geçiyor. Ya bu bizim gerçekten büyük bir ayıbımızdır,
çıkmazımızdır. “Bilinmeyen dil” dediğimiz, tutanaklara “x” şeklinde geçen
Arapça dili, gördüğünüz gibi, dünyanın en zengin dilidir, 12 milyon 302 bin kelime
hazinesine sahiptir. 2’nci sırada İngilizce vardır, 600 bindir. Yani 2’nci
sıradaki dilden tam 20 kat daha zengindir bu “bilinmeyen dil” diye tutanaklara
geçirdiğiniz dil. Kaldı ki 15 Temmuz gecesi herkes sabahlara kadar bu
bilinmeyen dille dua etti, hacca giderken bu bilinmeyen dille “…”(x) diyoruz. Ya
hayatımızın her tarafına sızmış ama her ne hikmetse tutanaklarda hâlâ “x” diye
belirtiliyor. Bu, bu ülkeye, bu Meclise gerçekten yakışmayacak bir durumdur.
Bizim yüzyıl önceki bütün kitaplarımız Arap alfabesiyle yazılmıştır. Yani süt
ile yağ nasıl birbirine karışmışsa Arap kültürü, Türkiye kültürü, İslam kültürü
ve Orta Doğu halklarının kültürü birbirine bu şekilde karışmıştır, ayırmak
mümkün değildir, bunu resmî tutanaklara geçirmek de bizim vazifemizdir,
vazifemiz olmalıdır. 
Bir de şunu
söyleyeyim: Buradaki her şey bu somut tutanaklardan önce biliyorsunuz ki
levhimahfuz tutanaklarına, kayıtlarına geçiyor. Yani burada konuştuklarımız
tutanaklara geçmese de emin olun ki levhimahfuza geçiyor ve bunun iyi ya da
kötü bir hesabı olacaktır. 
Bakın, ben geçen
sefer de söyledim ama elimde tutanaklar yoktu. 6 Nisan 2009’da Barack Obama
Türkiye Büyük Millet Meclisinde bir konuşma yapmış, konuşması ilk önce Türkçe
olarak tutanaklara geçmiş, sonra bir “x” işareti konmuş ve tutanaklarda denmiş
ki “Barack Hussein Obama'nın konuşmasının İngilizce metni tutanağa eklidir.”
İngilizce metnini de çevirmiş bu Meclis ve Türkçesine iliştirmiş. Ya, bizim,
İngilizler kadar değerimiz yok mu? Arapça’nın bir İngilizce kadar değeri yok
mu? Hani, biz Araplar, Kürtler, Türkler, Lazlar, Çerkezler Çanakkale’de
İngilizlere karşı beraber savaşmıştık. E, beraber savaşanların dili tutanaklara
geçmiyor, Arapça, Kürtçe, Lazca, Zazaca, Çerkezce ama savaştığımız kişilerin
dili tutanaklara Türkiye Büyük Millet Meclisinde geçiyor. 
MÜRTEZA ZENGİN
(İstanbul) – O yabancı ondan. 
MEHMET ALİ ASLAN
(Devamla) – Biz de yabancı olalım o zaman. Hayır, biz bu ülkenin esas
yerlisiyiz ve…
MÜRTEZA ZENGİN
(İstanbul) – Sen yabancı değilsin işte, olmadığın için. 
MEHMET ALİ ASLAN
(Devamla) – Hayır, kimin ne kadar hakkı varsa bir diğer ırkın da, bir diğer
dilin de o kadar hakkının olması gerekiyor. 
Çoğunuz eminim
Kur’an okumuşsunuzdur. Bakın, ayetikerimede -hocalarımız var, ilahiyatçılar
var- 49 Hucurat: 
(Hatip tarafından
Hucurat suresinin 13’üncü ayetikerimesinin okunması)
“Sizi kabileler,
halklar şeklinde yarattık ki tanışasınız diye.”
HÜSEYİN
KOCABIYIK (İzmir) – 49 değil, 13. Hucurat 13.
KAMİL AYDIN
(Erzurum) – Çeviremiyorsun.
BAŞKAN – Sayın
milletvekilleri, lütfen…
MEHMET ALİ ASLAN
(Devamla) – Çeviremiyorum. Bana yanlışımı az sonra söylersiniz, çıkıp özür
dilerim ama doğru çevirdiysem de siz bir erdemlilik gösterip dersiniz ki:
“Pardon, ben yanlış yaptım.”
Bakın,
Bediüzzaman bunu nasıl tefsir etmiş: “Demek, kabâil ve tavâife inkısam, şu
âyetin ilân ettiği gibi, teârüf içindir, teâvün içindir; tenâkür için değil,
tehâsum için değildir.” Yani inkâr ve düşmanlık için değildir. Evet, şu anda bu
diller kayıtlara geçmemekle beraber aslında inkâr ediliyor. Yani “x” demek
-matematikte ne olduğunu biliyoruz- bilinmeyen olarak belirtiliyor. Hâlbuki
öyle bir şey maalesef yoktur. 
Yine, Rum suresi
22: 
(Hatip
tarafından Rum suresinin 22’nci ayetikerimesinin okunması)
“Dillerinizin
farklı yaratılması yine Allah’ın ayetlerindendir. Bunu bilenler, âlimler için
de bunda dersler, ibretler vardır.” diye buyurmuş. Yani bunlar bizim
birleşmemiz, bizim birbirimizi kabul etmemiz için bir imtihandır, bir imtihan
vesilesidir; birbirimizi inkâr etmek için, birbirimizi bastırmak için değildir.
Diller oturup yazılmaz. Yani Allah bir şekilde bunu genetik olarak insanlara,
genlerine toplamış.
(Mikrofon
otomatik cihaz tarafından kapatıldı)
BAŞKAN –
Teşekkür ederim Sayın Aslan.
MEHMET ALİ ASLAN
(Devamla) – Bir dakika Sayın Başkan.
BAŞKAN – Tamamlayın
lütfen.
MEHMET ALİ ASLAN
(Devamla) – O yüzden arkadaşlar, hiç kimse kendi dilini, kendi ırkını seçme
hakkına sahip değildir; kendi annesini, babasını seçme hakkına sahip değildir.
Kendimiz için istediğimizi, kendi dilimiz, ırkımız, dinimiz için istediğimizi
lütfen bir başkası için de isteyelim çünkü, dediğim gibi, hiçbir dil oturup
yazılmaz, kuralları belirlenmez. Önceden duyma yoluyla ya da işte, o Babil
Kulesi yoluyla bir şekilde diller dünyaya neşet etmiş. Bu dilleri korumak bizim
boynumuzun borcudur. 
Bakın, bu
arkeologlar yer altına düşmüş kültürü tespit edebilmek için bazen elli yıl,
yüzyıl fırçayla kazıyor. Biz yeryüzünde olanları yer altına indirmeden önce
muhafaza edelim, gelecek nesillere aktaralım.
Teşekkür
ediyorum, sağ olunuz. (HDP sıralarından alkışlar)
BAŞKAN –
Teşekkür ederim. 
V.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Ayşe Nur
Bahçekapılı’nın, konuşmalarda Arapça kelimelerin tutanaklara “Türkçe olmayan
dil” olarak geçtiğine ilişkin konuşması
BAŞKAN – Sayın
milletvekilleri, bir bilgiyi paylaşmak istiyorum sizlerle, şimdi Tutanak
Hizmetleri Başkanlığından gelen bir bilgi bu: Sayın Aslan’ın bahsettiği gibi
Arapça, tutanaklara “bilinmeyen bir dil” olarak değil, “Türkçe olmayan dil”
olarak geçirilmiştir. Bunu da böylelikle açıklamış olalım. 
MEHMET ALİ ASLAN
(Batman) – Bir şey söyleyebilir miyim Başkanım? Geçen, Ahmet Aydın Başkan
yönetiyordu “bilinmeyen dil, ‘x’ geçiyor.” şeklinde bir açıklama yaptı ama
bakabilirsiniz. 
BAŞKAN – Tutanak
Hizmetleri Başkanlığından gelen bilgi bu, “‘Türkçe olmayan dil’ olarak
tutanaklara geçmiştir ve uygulama da bu yöndedir.” diye. 
LEZGİN BOTAN
(Van) – Kürtçe nasıl geçiyor Sayın Başkan?
MERAL DANIŞ
BEŞTAŞ (Adana) – O da öyle geçiyor. 
BAŞKAN – Bu
bilgiyi sizinle paylaşmak istedim. 
IV.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı
(1/887) ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu
Tasarısı (1/861), 2016 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2016 Yılı Genel Uygunluk Bildiriminin, 2016 Yılı Dış
Denetim Genel Değerlendirme Raporunun ve 6085 Sayılı Sayıştay Kanunu Uyarınca
Hazırlanan 174 Adet Kamu İdaresine Ait Sayıştay Denetim Raporunun Sunulduğuna
İlişkin Sayıştay Başkanlığı Tezkeresi (3/1187), 6085 Sayılı Sayıştay Kanunu
Uyarınca Hazırlanan 2016 Yılı Faaliyet Genel Değerlendirme Raporunun ve 2016
Yılı Mali İstatistikleri Değerlendirme Raporu ile 2016 Yılı Kalkınma Ajansları
Genel Denetim Raporunun Sunulduğuna İlişkin Sayıştay Başkanlığı Tezkeresi
(3/1188) ile Plan ve Bütçe Komisyonu Raporu (S.Sayısı: 504) (Devam)
BAŞKAN – Evet,
şahsı adına şimdi Diyarbakır Milletvekili Sayın Ebubekir Bal konuşacak. 
Buyurun Sayın
Bal. (AK PARTİ sıralarından alkışlar)
EBUBEKİR BAL
(Diyarbakır) – Sayın Başkan, değerli milletvekilleri; 2018 Merkezi Yönetim
Bütçe Kanunu Tasarısı’nın 7’nci maddesi üzerinde şahsım adına söz almış bulunuyorum.
Bu vesileyle yüce heyetinizi saygıyla selamlıyorum. 
Sayın Başkanım,
değerli milletvekillerim; ülkemizin 2023’te dünyanın 10 büyük ekonomisinden
biri olma hedefini dikkate aldığımızda, bu hedefe ulaşmak ancak nitelikli
üretim ve bu bilgiye, üretim için ihtiyaç duyulan nitelikli insan kaynağıyla
mümkün olacaktır. Hükûmetlerimiz döneminde eğitime önem verdik, bütçede en
büyük payı eğitime ayırdık. Nitelikli eğitim ve eğitimde fırsat eşitliği
hedefleri doğrultusunda, 2018 yılında eğitime 134 milyar kaynak ayırıyoruz. Bu
tutar bütçe giderlerinin yaklaşık yüzde 18’ine tekabül etmektedir. 2002
yılından bu yana eğitime ayırdığımız kaynağı 11 kat artırarak hükûmetlerimiz
döneminde, zorunlu eğitim süresini sekiz yıldan on iki yıla çıkardık. Eğitime
ilişkin temel göstergelerde önemli iyileşmeler gerçekleştirdik. Bu kapsamda
eğitimde fırsat eşitliğini artırdık. Eğitimin her kademesinde okullaşma
oranları artışlarını gerçekleştirdik. Öğretmen ve derslik başına düşen öğrenci
sayılarını düşürdük. Bu kapsamda, pilot okullaşma oranı 2002-2003 eğitim
döneminde ilköğretimde yüzde 96, ortaöğretimde yüzde 81’ken 2016-2017 döneminde
sırasıyla yüzde 101’e ve yüzde 107 seviyesine çıkmıştır.
Sayın Başkan,
değerli milletvekilleri; hükûmetlerimizin döneminde okullaşma oranıyla birlikte
eğitimde fırsat eşitliği de artmıştır. 2002 yılında her 100 erkek öğrenci ile
91 kız öğrencimiz ilköğretimde okurken 2016-2017 dönemi itibarıyla bu rakam
yüzde 101’e yükselmiştir. Ortaöğretimde ise her 100 erkek öğrenci ile 72 kız
öğrenci okurken 2016-2017 döneminde bu rakam yüzde 94’e çıkmıştır. Son sekiz
yıllık dönemde öğretmen başına öğrenci sayısını okul öncesinde yüzde 25’ten
yüzde 19’a, ilköğretimde yüzde 22’den yüzde 17’ye, genel ortaöğretimde yüzde
18’den yüzde 13’e ve mesleki teknik eğitimde yüzde 17’den yüzde 13’e düşürdük.
Derslik başına öğrenci sayısını okul öncesinde yüzde 26’dan yüzde 24’e,
ilköğretimde yüzde 32’den yüzde 24’e, genel ortaöğretimde yüzde 31’den yüzde
22’ye, mesleki ve teknik eğitimde yüzde 36’dan yüzde 23’e düşürdük. Bunun yanı
sıra Taşımalı Eğitim ve Yemek Yardımı Programı’na, Engelli Eğitim Programı’na,
takviye eğitimi, mesleki ve teknik eğitim dâhil özel okullara giden öğrenciye
eğitim ve öğretim desteği, pansiyonlarında kalan öğrencilere barınma desteği,
ücretsiz ders, kitap, FATİH Projesi gibi alanlara da çok, içinde bulunan, 2018
yılı bütçesinde önemli tutarlarda kaynak ayırdık, ayrıca 2003 yılından bu yana
584 bin öğretmen ataması gerçekleştirdik. Yükseköğretime önem veriyoruz,
bütçeden ayrılan kaynağı artırıyoruz. Yükseköğretime ayrılan kaynağı 2002 yılı
bütçesine göre 11 kat artışla 2018 yılı bütçesinde 41,7 milyar liraya
çıkarıyoruz. Hükûmetlerimiz döneminde yükseköğretime erişim ve yükseköğretim
alanında okullaşma oranlarında önemli artışlar olmuştur. 2002 yılında 76 olan
üniversite sayısı bugün itibarıyla 112 devlet, 67 vakıf üniversitesi, 5 vakıf
meslek yüksekokuluyla, Millî Savunma, Türk-Japon Bilim ve Teknoloji
üniversiteleriyle birlikte 186’ya çıkmıştır.
Sayın Başkan,
değerli milletvekilleri; 2018 yılı bütçemizin ülkemize ve milletimize hayırlı
olmasını diliyor, emeği geçen herkese teşekkür ediyorum. Yüce heyetinizi
saygıyla selamlıyorum. (AK PARTİ sıralarından alkışlar)
BAŞKAN –
Teşekkür ederim Sayın Bal.
Şahsı adına son
olarak Adana Milletvekili Sayın Meral Danış Beştaş konuşacaklar.
Buyurun Sayın
Danış Beştaş.
MERAL DANIŞ
BEŞTAŞ (Adana) - Sayın Başkan, değerli milletvekilleri; ben de hepinizi
saygıyla selamlıyorum.
Geçen bütçe
görüşmeleri sırasında Avrupa Birliği Bakanı Sayın Ömer Çelik “Avrupa Birliğine
tam üyelik süreci bir devlet politikasıdır ve bizim için stratejik bir
hedeftir.” dedi, hatta Mecliste bu konuda konsensüs bulunmasını da büyük bir
memnuniyetle karşıladığını ifade etmişti; uzun bir konuşmadan sadece bir
cümleyi tekrar hatırlatmak istiyorum. 
Doğrusu, bizim
Halkların Demokratik Partisi olarak özgürlük çıtasının yükselmesi, hukukun
üstünlüğünün egemen olması, Avrupa Birliğine girişte tam üyelik koşullarının
yerine getirilmesi konusundaki mücadelemiz ve siyasi yaklaşımımız da
stratejiktir ama Avrupa Birliğine üye olmak isteyen Türkiye'nin tabii ki
yapması gerekenler vardır. 
Şimdi, hedef
buysa bizim neler yapmamız lazım? Şu anda Türkiye’de ne yok? Düşünce ve ifade
özgürlüğü yok, din ve vicdan özgürlüğü yok, demokratik siyaset yapma hakkı yok,
yargı bağımsızlığı yok, toplanma ve örgütlenme özgürlüğü yok, kadın-erkek
eşitliği yok, eşit ve özgür yurttaşlık yok. Ayrımcılık bir devlet politikası
hâline gelmiş, seçilmiş belediye başkanları cezaevlerinde ve belediyelere, halk
iradesiyle temsil edilen belediyelere gasp aracı olarak kayyumlar atanmış hem
de KHK’lerle. Halk temsilcileri, milletvekilleri, eş genel başkanlarımız hâlâ
hapishanede. Türkiye’de iktidardan yana olmayan, AKP’li olmayan hiç kimseye bu
haklar yok. Tabii, bu liste uzun, zaman yetmiyor. Ama iktidar partisindenseniz
bu hakların hepsi sizin için sonuna kadar açılıyor. 
Şimdi, böyle bir
tabloda Avrupa Birliğine üye olmak nasıl mümkün olacak? Orada değerler var ve o
değerlerin yerine getirilmesi mutlaka gerekiyor. 
Geçenlerde,
Erdoğan, AKP’nin Genel Başkanı, Sayın Cumhurbaşkanı Batı Trakya’yla ilgili bir
şeyler söyledi. 
SALİH CORA
(Trabzon) – İspanya nasıl Avrupa devleti, İspanya?
MERAL DANIŞ
BEŞTAŞ (Devamla) – Efendim? Siz gerçekten sataşma konusunda bir uzmanlık
yapıyorsunuz. Yani bu konuda…
BAŞKAN – Sayın
Danış Beştaş devam edin lütfen.
MERAL DANIŞ
BEŞTAŞ (Devamla) – Sayın Başkan, siz uyarmadığınız için biz uyarmak zorunda
kalıyoruz.
SALİH CORA
(Trabzon) – Yanlış bir şey demedim.
MERAL DANIŞ
BEŞTAŞ (Devamla) – Ben deminden beri, beş saattir önde oturuyorum, ısrarlı ve
istikrarlı bir şekilde, her çıkan konuşmacıya sataşma yapılıyor, her konuda
sataşılıyor.
SALİH CORA
(Trabzon) – Hayır ama yanlış bir şey söylemedim. 
MERAL DANIŞ
BEŞTAŞ (Devamla) – Bir dinleme hâli, yani “Ne deniyor acaba, bir dinleyelim.”
derdi yok.
SALİH CORA
(Trabzon) – Soru sordum.
MERAL DANIŞ
BEŞTAŞ (Devamla) – Yani biz burada… Soru soruyorsunuz ama benim bütün insicamım
bozuluyor. Şu anda konuşmamı yapmak yerine ben bir dakika cevap vermek zorunda
kalıyorum. Bu hâl, hâl değil yani burada…
BAŞKAN – Sayın
Danış Beştaş, siz lütfen devam eder misiniz konuşmanıza.
MERAL DANIŞ
BEŞTAŞ (Devamla) – Devam edeceğim de Sayın Başkan, aralıksız karşımızda konuşan
ve sataşan birileri var. 
BAŞKAN – Sadece
bir kişi değil bunu herkes yapıyor.
MERAL DANIŞ
BEŞTAŞ (Devamla) – Yani böyle bir şey olamaz yani bu doğru bir tutum değil. 
BAŞKAN – Evet,
herkes yapıyor, evet, doğru bir tutum değil.
MERAL DANIŞ
BEŞTAŞ (Devamla) – Biz yapmıyoruz, biz bunu yapmıyoruz, biz oturuyoruz ve
dinliyoruz yani yapmıyoruz bunu.
Şimdi,
Erdoğan’ın sözleri şu, diyor ki…
BAŞKAN – Herkes
yapıyor Sayın Danış Beştaş, hakkaniyetli davranın, lütfen…
MERAL DANIŞ
BEŞTAŞ (Devamla) – Sayın Başkan, siz de bir sınıf başkanı gibi bizi ha bire
azarlamaktan vazgeçin. 
BAŞKAN – Bu duruma
itmeyin.
MERAL DANIŞ
BEŞTAŞ (Devamla) – Böyle bir hakkınız yok, böyle bir yetkiniz de yok ve
elinizde...
BAŞKAN – Böyle
bir hakkım da var, böyle de bir yetkim de var.
MERAL DANIŞ
BEŞTAŞ (Devamla) – Böyle bir hakkınız yok.
BAŞKAN –
Buyurun, devam edin. Ek süre vermeyeceğim size.
MERAL DANIŞ
BEŞTAŞ (Devamla) – Elinizde bir sopa var sanki.
BAŞKAN – Var.
MERAL DANIŞ
BEŞTAŞ (Devamla) – Sürekli tehdit ediyorsunuz.
BAŞKAN – Bak
var, benim sopam burada, var.
MERAL DANIŞ
BEŞTAŞ (Devamla) – Böyle bir şey olabilir mi? O sopa bizim aynı zamanda.
BAŞKAN – O
zaman, ona uygun davranın.
MERAL DANIŞ
BEŞTAŞ (Devamla) – “Batı Trakya’da ayrımcılık var. Oradaki halka gerekli destek
verilmemektedir. Rum vatandaşlarıma yönelik böyle bir uygulama göremezsiniz.”
vesaire, vesaire demiş Sayın Erdoğan. Dışarıda özgürlükçü, içeride baskıcı.
Ayrımcılığı Türkiye'de biz yaşıyoruz, ötekileştirmeyi yaşıyoruz, düşünce ve
ifade özgürlüğünün olmadığını, siyaset yapma hakkının olmadığını yaşıyoruz ama
dışarıda özgürlükçü bir Cumhurbaşkanı var.
Şimdi, burada
AİHM karnesini önemle hatırlatmak istiyorum. Gerçekten, Avrupa...
HÜSEYİN
KOCABIYIK (İzmir) – Özerklik mi, özgürlük mü?
MERAL DANIŞ
BEŞTAŞ (Devamla) – Siz devam edin sataşmaya. Zaten, siz bizim sesimizi kesmek
için her türlü işi yapıyorsunuz. 
AİHM karnesi,
Türkiye'de şampiyonluğu... Biliyorsunuz, Türkiye şampiyondu uzun yıllar, 1998
yılında Rusya’nın girmesiyle birlikte, neyse, şampiyonluğu bizden aldı; 2’nci
sıradayız, 3’üncü sırada Romanya var. Ve Avrupa İnsan Hakları Mahkemesinin verdiği
kararlar gerçekten Türkiye’yle ilgili en can yakıcı kararlar: Yaşam hakkı
ihlali, işkence, 3’üncü madde, 10’uncu madde, kişi özgürlüğü ve güvenliği
hakkı, adil yargılanma hakkının ihlali. Avrupa İnsan Hakları Mahkemesinden en
fazla ihlal kararı verilen ülke Türkiye. Bir de bu kararların uygulanması
meselesi var.
(Mikrofon
otomatik cihaz tarafından kapatıldı) 
BAŞKAN –
Tamamlayın lütfen.
Bir dakika ek
süre veriyorum.
MERAL DANIŞ
BEŞTAŞ (Devamla) – Şimdi, eğer biz Avrupa Birliğine üye olmak istiyorsak bir
kere bu şampiyonluktan, bu sicilden kurtulmak lazım. Şimdi, nedir? 2016 yılında
en çok ihlal alan alanlardan biri -hepsi burada belli- kötü muamele, hâlâ devam
ediyor ve hak ihlallerinin üstü örtülüyor. Üstelik, bu liste neye rağmen
biliyor musunuz? 5233’e rağmen. Yeni yasa çıkarıldı AİHM’in önü kesilmesi için;
OHAL Komisyonu kuruldu, AİHM’e gidilmemesi için; AYM’ye başvuru hakkı tanındı,
AİHM’e gidilmemesi için. Şimdi, bu sicille Avrupa Birliğine giremeyiz. Bu
nedenle, bunların tümünün düzeltilmesi lazım. Demokrasi dışında bir seçenek
yok; hukukun üstünlüğü dışında, eşit ve özgür yurttaşlık dışında bir seçenek
söz konusu değil ve bununla ilgili dışarıda söylenen sözlerin gerçekten burada
da uygulanması lazım. Batı Trakya’da istenen hakların önce kendi yurttaşlarına
verilmesi lazım. Kendi yurttaşlarına Kürt… 
(Mikrofon
otomatik cihaz tarafından kapatıldı) 
MERAL DANIŞ
BEŞTAŞ (Devamla) – …denilmesini kabul etmiyor, Batı Trakya’da Türk denilmesinin
kabul edilmediğini söylüyor. (AK PARTİ sıralarından gürültüler)
BAŞKAN –
Teşekkür ederim Sayın Danış Beştaş. 
Sayın
milletvekilleri, lütfen…
MERAL DANIŞ
BEŞTAŞ (Adana) – Ben ana dilimde eğitim görmüyorum, ana dilimde konuşamıyorum. 
BAŞKAN – Sayın
Danış Beştaş, süreniz bitti. 
Sayın
milletvekilleri, lütfen…
MEHMET DEMİR
(Kırıkkale) – Biz de kurs açtık, gidin okuyun. 
MERAL DANIŞ
BEŞTAŞ (Adana) – Ne kursu açtın? Sen mi açtın? Sen mi açtın? 
MEHMET DEMİR
(Kırıkkale) – Kurs açtık üniversitede, gidin okuyun. Daha ne istiyorsun?
MERAL DANIŞ
BEŞTAŞ (Adana) – Sen babanın hayrına mı açıyorsun onları? Ben bu ülkenin
yurttaşıyım.
MEHMET DEMİR
(Kırıkkale) – Yurttaşıysan yurttaşlığını bil!
MERAL DANIŞ
BEŞTAŞ (Adana) – Tamam mı? (HDP sıralarından alkışlar) 
MEHMET DEMİR
(Kırıkkale) – Tamam. 
EJDER AÇIKKAPI
(Elâzığ) – Kıymetini bil!
BAŞKAN – Sayın
Danış Beştaş…
MERAL DANIŞ
BEŞTAŞ (Adana) – Ben bu ülkenin yurttaşıyım… 
MEHMET DEMİR
(Kırıkkale) – Yurttaşlığını bil!
EJDER AÇIKKAPI
(Elâzığ) – Kıymetini bil!
MERAL DANIŞ
BEŞTAŞ (Adana) – … senin kadar hakkım var.
MEHMET DEMİR
(Kırıkkale) – Yurttaşlığın kıymetini bil!
BAŞKAN – Sayın
milletvekilleri, ne yapıyorsunuz? Lütfen… 
EJDER AÇIKKAPI
(Elâzığ) – Bu ülkenin kıymetini bil!
MERAL DANIŞ
BEŞTAŞ (Adana) – Sen bana emir mi veriyorsun? (AK PARTİ sıralarından
gürültüler) 
Terbiyesiz
sizsiniz. Çok ayıp bir şey!
BAŞKAN – Lütfen…
MERAL DANIŞ
BEŞTAŞ (Adana) – Ya, “terbiyesiz” diyor, görmüyor musunuz? 
LEZGİN BOTAN
(Van) – Terbiyesiz senin gibiler. 
BAŞKAN –
Duymuyorum. Ne demek, siz bana böyle davranıyorsunuz canım? 
YILMAZ TUNÇ
(Bartın) – Ya, niye Başkana bağırıyorsun be? 
MERAL DANIŞ
BEŞTAŞ (Adana) – Ya, terbiyesizi duymadınız…
BAŞKAN –
Duymadım, duymadım. 
MERAL DANIŞ
BEŞTAŞ (Adana) – Ben size söylüyorum yani. 
YILMAZ TUNÇ
(Bartın) – Başkana saygılı davran!
BAŞKAN –
Bağırıyorsunuz; azarlıyorsunuz gibi bir hâliniz, tavrınız var. Lütfen haddinizi
bilin. 
YILMAZ TUNÇ
(Bartın) – Bravo Başkan. 
MERAL DANIŞ
BEŞTAŞ (Adana) – Terbiyesizlik sizin gibi davranmaktır biliyor musunuz? Hadsiz
ve terbiyesizsiniz! 
BAŞKAN – Lütfen
yerinize geçin, süreniz bitti. 
HÜSEYİN
KOCABIYIK (İzmir) – Sen daha geçen gün terörist cenazesine gittin. 
MERAL DANIŞ
BEŞTAŞ (Adana) – Ama “terbiyesiz” diyor ya. 
BAŞKAN – Sayın
Danış Beştaş…
MERAL DANIŞ
BEŞTAŞ (Adana) – Meclis Genel Kurulunda “terbiyesiz” diyemezsin. 
MEHMET DEMİR
(Kırıkkale) – Diyorum ama. 
MERAL DANIŞ
BEŞTAŞ (Adana) – Terbiyeyi senden öğrenecek değilim. 
MEHMET DEMİR
(Kırıkkale) – Öğreneceksin!
MERAL DANIŞ
BEŞTAŞ (Adana) – Terbiyesiz sensin!
BAŞKAN –
Birleşime beş dakika ara veriyorum. 
Kapanma Saati: 01.54
ONUNCU OTURUM
Açılma Saati: 02.04
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Mustafa AÇIKGÖZ (Nevşehir), Bülent ÖZ (Çanakkale)
-----0-----
BAŞKAN – Sayın
milletvekilleri, Türkiye Büyük Millet Meclisinin 43’üncü Birleşiminin Onuncu
Oturumunu açıyorum.
2018 Yılı
Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin Hesap
Kanunu Tasarısı’nın görüşmelerine devam ediyoruz. 
Komisyon
yerinde. 
Hükûmet yerinde.
MERAL DANIŞ
BEŞTAŞ (Adana) – Sayın Başkan…
BAŞKAN – Buyurun
Sayın Danış Beştaş. 
MERAL DANIŞ
BEŞTAŞ (Adana) – Sayın Başkan, biraz önce konuşmam sırasında iktidar
sıralarında oturan sayın milletvekili -tutanaklara geçmiştir- “terbiyesiz” diye
birkaç defa, defalarca söyledi. Tutanakları talep etmenizi, incelemenizi ve
özür dilemesi gerektiğini söylüyorum, talebimiz de bu yöndedir; açıkça özür
dilemesi. 
BAŞKAN –
Bakayım, tutanakları inceleyeyim, daha sonra gereğini yapma işlemine bakarız. 
Peki, şimdi
soru-cevap bölümündeyiz sayın milletvekilleri. 
Süremiz on
dakika. 
Beş dakika
içinde soruları alacağım, daha sonraki beş dakika içinde Sayın Bakan sorulara
cevap verecekler. 
Sayın Topal
yerine Sayın Köksal, buyurun. 
BURCU KÖKSAL
(Afyonkarahisar) – Sayın Bakan, gecenin saat ikisindeyiz. Gelin buradan güzel
bir sonuç çıkaralım. 502 sayılı torba Yasa’yla ilkokul, ortaokul ve ortaöğretim
mezunu olan gazilere memur olarak atanma hakkı verilirken tüm mücadelelerimize
rağmen ilkokul, ortaokul ve ortaöğretim mezunu şehit yakınlarına memur olarak
atanma hakkı verilmemiştir. Şehitlerin emaneti olan şehit yakınlarımızın
ilkokul, ortaokul ve ortaöğretim mezunu olanlara memuriyet hakkının tanınması
için bir çalışma yapmayı düşünüyor musunuz? 
Yine, muharip
gazilerin maaşlarının denkleştirilmesi ve çocuklarına iş hakkı tanınması için
bir çalışma var mı?
Ve yine, şehit
yakınlarımızın içinde geçim sıkıntısı çekenler var. Günün ekonomik koşulları da
dikkate alınarak özellikle şehit ana babalarına bağlanan maaşlarda bir
iyileştirme yapmayı düşünüyor musunuz?
BAŞKAN – Sayın
Şimşek yerine Sayın Tor…
FAHRETTİN OĞUZ
TOR (Kahramanmaraş) – Sayın Başkanım, sorum Sayın Maliye Bakanı Naci
Ağbal’adır. 
Faiz ve sermaye
giderleri bütçe tasarısından aldığım rakamlardır. Faiz giderleri 2016 yılında
51, 2018 tahmini 71 milyar liradır. Sermaye giderleri 2017 yılında 70 milyar lirayken
2018 tahmini 69,8 milyar liradır. Faiz giderleri yükselen bir trend gösterirken
sermaye giderleri düşen bir trend göstermektedir. Faiz giderleri ile sermaye
giderlerini karşılaştırdığımızda miktar olarak faiz giderleri sermaye
giderlerini aşma eğilimindedir. Sayın Bakan, “Faiz giderlerinin artışını
durdurun, hatta sıfırlayın, sizi ayakta alkışlayalım.” diyorum.
Sorum: Bu
yatırım bütçesiyle, artarak yüzde 10’ları aşan işsizliği nasıl önleyeceksiniz? 
Teşekkür ederim.

BAŞKAN – Sayın
Ağbaba…
VELİ AĞBABA
(Malatya) – Teşekkürler Sayın Başkan. 
Yardımcı
hizmetler sınıfında çalışan personel genel idare kadrolarına alınacak mı?
Üniversite mezunu olup da çay ocağı gibi çeşitli birimlerde çalışan personel
genel idare kadrosuna alınacak mı? Taşeron olarak çalışan, işçi kadrosunda
alındığı için yardımcı hizmetlerde çalışanların otomatikman genel idare
kadrosuna alınmasıyla ilgili bir çalışma var mıdır, varsa bu çalışmalar ne
zaman sonuçlanacaktır? Bu soruları Türkiye Büyük Millet Meclisinde çalışan
emekçiler adına soruyorum. 
Teşekkür
ediyorum. 
BAŞKAN
– Sayın Erdem…
ARZU
ERDEM (İstanbul) – Teşekkür ederim Sayın Başkan. 
Sorum
Sayın Bakana: Türkiye Kömür İşletmeleri, Türkiye Taşkömürü Kurumu, Türkiye
Elektrik İletim AŞ ve benzeri KİT’lerdeki KPSS’li, kadrolu işçi, tekniker,
mühendis arkadaşlarımıza 399/2 sayılı sözleşmeli memur statüsüne geçiş
düzenlemesi gelecek midir? Kamu iktisadi teşebbüslerinde KPSS’li, kadrolu,
unvanlı çalışanlara sözleşmeli memur statüsüne geçiş hakkı verilecek midir? 
İkinci
sorum ise hava limanında, Devlet Hava Meydanları İşletmesinde çalışan özel
güvenlik elemanlarımız taşeron yasasına dâhil edilecek midir? 
Teşekkür
ederim. 
BAŞKAN
– Teşekkür ederim.
Sayın
Zeybek…
KEMAL
ZEYBEK (Samsun) – Sayın Bakan, binlerce tarım işçisi ve çiftçiye, sosyal
güvencesi olmayan, sosyal güvenlik için prim ödeme zorluğu içinde olan, yaşları
ülkemizdeki emekli olma yaşını geçmiş, emekli olamayan yurttaşlarımıza gerekli
ödeme kolaylığı getirilerek emekli olmaları sağlanmalı. Sosyal devletin görevi
ve sorumluluğunun gereği olarak Türkiye Büyük Millet Meclisi milletvekillerinin
destek vereceğini, gereği yapıldığında sizleri de yücelteceğine inanıyoruz. 
İkinci
bir sorum: Hastanelerimizde sağlıkçı hemşirelerin eksikliği olduğu
bilinmektedir. 2018 yılında hastanelerdeki hemşire açığını kapatmak için
hemşirelerimize kadro vermeyi ve atamayı düşünüyor musunuz? 
BAŞKAN
– Sayın Depboylu, hep sınırda kaldınız, süremiz bitti ama bu sefer sorun
sorunuzu. 
DENİZ
DEPBOYLU (Aydın) – Gerçekten teşekkür ediyorum. 
Bir
iki saat önce Aydın Emel Uşaklı Anadolu Lisesi Okul Aile Birliği Başkanı aradı.
Önceden FETÖ’ye ait olan ve devlet tarafından el konulan bir yurt bu okula
devredilmiş ancak bakım ve tadilatıyla ilgili hiçbir iş yapılmamış, tüm
sorunlarıyla okul aile birliği ilgilenmek durumunda. Zaten okullarımızın
çoğunda, aşağı yukarı tamamında okul aile birlikleri ve dolayısıyla velilerin
üzerinde çok büyük bir yük var. Bunlar ne zaman kaldırılacak? 
Yine,
atama bekleyen öğretmenlere verilen sözler ne zaman tutulacak? 
Bir
de hastanelerde önemli bir göreve sahip olan anestezi tekniker ve teknisyenleri
her yıl katlanan mezun sayısıyla ve azalan kadrolar sebebiyle mağdur olmuş, 73
binden fazla anestezi mezunu atama beklemektedir. Bununla ilgili bir çalışma
var mıdır? 
Teşekkür ediyorum.
BAŞKAN – Sayın
Bakan, buyurun lütfen.
MALİYE BAKANI
NACİ AĞBAL (Bayburt) – Sayın Başkanım, teşekkür ediyorum.
Sayın Köksal,
gazilerle ilgili ve muharip gazilerle ilgili özlük hakları konusunda birtakım
değerlendirmelerde bulundular. Bu konuları kısmen biliyorum ama Aile ve Sosyal
Politikalar Bakanlığındaki arkadaşlarımız bu konuyla ilgili farklı mali ve
sosyal haklara ilişkin bir çalışma yapıyorlar. O çalışmalar çerçevesinde biz de
notlarımızı aldık. Bunu da Aile Bakanımızla inşallah paylaşacağız.
Sayın Tor “2018
yılında bütçe giderleri içerisinde sermaye giderleri 2017 yılına göre daha
düşük oluyor, faiz giderleri artıyor.” şeklinde bir değerlendirmede bulundu.
Biliyorsunuz, bütçede yatırım nitelikli harcamalar iki kalemde gösteriliyor.
Bunlardan bir tanesi sermaye giderleri kalemi, diğeri ise sermaye transferleri
kalemi. O açıdan bakıldığında, 2018 yılında yatırım harcamaları için bütçeden
85 milyar liralık bir kaynak ayırmış durumdayız.
Şunu da ifade
etmek gerekir: Yıl içerisinde, özellikle gelir tarafında imkânlarımız olduğu
sürece, bundan önceki yıllarda, 2017 yılı da dâhil olmak üzere her zaman için
yatırım için yapmış olduğumuz harcamalar başlangıç ödeneklerinin üzerinde oldu.
O açıdan, 2018 yılında da ülkemizin kalkınmasına, büyümesine destek verecek
kamu yatırımlarına bütçeden daha fazla kaynak ayırma noktasında da bugüne kadar
olduğu gibi 2018 yılında da desteğimiz ve gayretimiz olacak.
İstihdam
konusunda, biliyorsunuz, son bir yılda istihdama yaklaşık 1 milyon 350 bin kişi
katılmış oldu. Dolayısıyla, 2009 küresel finansal kriz sonrası dönemde Türkiye
sürekli bir şekilde istihdamını artırabilen nadir ülkelerden bir tanesi. O
açıdan bakıldığında, istihdamın da yaklaşık son sekiz yıldır 6 milyon civarında
ya da 7 milyon civarında arttığını görüyoruz, onu da söylemek lazım. Ama
işsizlik oranlarının da daha aşağıya çekilmesi noktasında Hükûmet olarak yoğun
bir gayretimiz de var. Özellikle özel sektör yatırımlarının desteklenmesi,
üretimin desteklenmesi, ihracatın desteklenmesi bakımından önemli çabalarımız
var. Sayın Cumhurbaşkanımızın katılımlarıyla İstihdam Şûrası’nda da açıklandığı
üzere 2018 yılında istihdamı artırmak amacıyla yeni bir destek çalışmamız
olacak. Bu çerçevede, özellikle istihdama ilk defa katılacak olanlar bakımından
sosyal güvenlik primleri ile gelir vergisi ödemelerini devlet olarak biz
karşılayacağız. Yine, genç istihdamı, engelli istihdamı ve kadın istihdamı
bakımından da, istihdama katılacaklar bakımından özel, sektörel bazda da
desteklerimiz olacak. O açıdan, 2018 yılında inşallah gerek ekonomiyle ilgili
sağlayacağımız destekler gerek istihdam üreten, istihdamı artıran firmalara
doğrudan doğruya sağlayacağımız destekler üzerinden istihdamın artacağı ve
işsizliğin de daha aşağı seviyelere geleceğini söylemek gerekiyor. 
Sayın Ağbaba
yardımcı hizmetler sınıfından genel idare hizmetleri sınıfına geçişle ilgili ve
taşeron çalışmayla ilgili bir soru sordular. Yine, Sayın Erdem mühendis
çalışanların genel idare hizmetlerine geçişi, Devlet Hava Meydanları
İşletmelerinde çalışan personelle ilgili konular gündeme getirdiler. Şunu ifade
etmek lazım: Zaman zaman tabii, personel mevzuatında, farklı kurumlarda farklı
statülerde personelin çalışması çalışanlarımız bakımından bir beklentiyi
oluşturuyor. Aslında en doğrusu bunlarda bir sadeleşmeye gitmek ihtiyacı var.
Bu taşeron düzenlemesini -önceden de ifade ettim- hızlı bir şekilde hayata
geçirdikten sonra -hepimizin bildiği konular ifade ettiğiniz konular- o
konularla ilgili de inşallah mesafe alırız. 
Sayın Zeybek’in
çiftçiler konusunda yapmış olduğu değerlendirmeyle ilgili biz de notlarımızı
aldık, bu konuda gerekli desteği veririz. 
Sağlık personeli
konusunda Sağlık Bakanımız burada bir açıklama yaptı. Biz de Bakanlık olarak
Sağlık Bakanlığında, hatta üniversite hastanelerinde de dâhil olmak üzere başta
hemşire olmak üzere sağlık personelinin karşılanmasıyla ilgili gerekli
çalışmaları olumlu bir şekilde sürdürüyoruz. İnşallah, burada ihtiyaç olan
personelinin teminini de sağlayacağız.
Teşekkür ederim
Sayın Başkanım. 
BAŞKAN –
Teşekkür ederim. 
Sayın
milletvekilleri, 7’nci maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir. 
8’inci maddeyi
okutuyorum: 
Mali kontrole ilişkin hükümler
MADDE 8- (1) 5018 sayılı Kanuna ekli (I) ve (II) sayılı
cetvellerde yer alan kamu idareleri;
a) Arızi nitelikteki işleriyle sınırlı
kalmak koşuluyla yıl içinde bir ayı aşmayan sürelerle hizmet satın alınacak
veya çalıştırılacak kişilere yapılacak ödemeleri,
b) İlgili mevzuatı uyarınca kısmi zamanlı
hizmet satın alınan kişilere yapılacak ödemeleri,
c) 5/6/1986 tarihli ve 3308 sayılı Meslekî
Eğitim Kanununun 25 inci maddesi gereğince aday, çırak ve işletmelerde meslek
eğitimi gören öğrencilere yapılacak ödemeleri,
ç) 14/7/1965 tarihli ve 657 sayılı Devlet
Memurları Kanununun 4 üncü maddesinin (C) fıkrası gereğince çalıştırılan geçici
personele yapılacak ödemeleri,
bütçelerinin (01.4) ekonomik kodunda yer
alan ödenekleri aşmayacak şekilde yaparlar ve söz konusu ekonomik kodu içeren
tertiplere ödenek eklenemez, bütçelerin başka tertiplerinden (bu ekonomik kodu
içeren tertiplerin kendi arasındaki aktarmalar ile 6 ncı maddenin ikinci
fıkrası kapsamında yapılan aktarmalar hariç) ödenek aktarılamaz ve ödenek üstü
harcama yapılamaz. Ancak, özelleştirme uygulamaları nedeniyle iş akitleri
feshedilenlerden 657 sayılı Kanunun 4 üncü maddesinin (C) fıkrası hükmü
çerçevesinde anılan kamu idarelerinde istihdam edilecek personel ile bu
ekonomik kodu içeren tertiplerden yapılması gereken akademik jüri ücreti
ödemeleri için gerekli olan tutarları ilgili tertiplere aktarmaya Maliye Bakanı
yetkilidir.
(2) Bu Kanuna bağlı (T) işaretli cetvelde
yer alan taşıtlar, ancak çok acil ve zorunlu hâllere münhasır olmak kaydıyla
ilgili bakanlığın teklifi üzerine Bakanlar Kurulu karan ile edinilebilir.
(3) 5018 sayılı Kanuna ekli (I) ve (II) sayılı
cetvellerde yer alan kamu idareleri, sürekli işçileri ile 4/4/2007 tarihli ve
5620 sayılı Kanuna göre çalıştıracakları geçici işçileri, bütçelerinin (01.3)
ile (02.3) ekonomik kodlarını içeren tertiplerde yer alan ödenekleri aşmayacak
sayı ve/veya süreyle istihdam edebilirler. Bu işçilerle ilgili toplu iş
sözleşmelerinden doğacak yükümlülükler, ihbar ve kıdem tazminatı ödemeleri,
asgari ücret ve sigorta prim artışı nedeniyle meydana gelecek ödenek
ihtiyaçlarını ödenek aktarmak suretiyle karşılamaya Maliye Bakanı yetkilidir.
Bu fıkrada belirtilen ekonomik kodlara bu durumlar dışında (söz konusu ekonomik
kodlar arasındaki aktarmalar ile bu kodlar için birimler arası aktarmalar
hariç) hiçbir şekilde ödenek aktarması yapılamayacağı gibi bütçenin başka
tertiplerinden işçi ücreti ve fazla süreli çalışma ve/veya fazla çalışma ücreti
de ödenemez. Bu fıkradaki ödenek aktarmasına ilişkin kısıtlamalar, kendi bütçe
tertiplerinden aktarma yapılması koşuluyla TÜBİTAK için uygulanmaz.
(4) 5018 sayılı Kanuna ekli (I) ve (II)
sayılı cetvellerde yer alan kamu idarelerinin harcama yetkilileri, sürekli
işçiler ile 5620 sayılı Kanuna göre çalıştıracakları geçici işçilerin fazla
çalışmaları karşılığı öngörülen ödeneğe göre iş programlarını yapmak, bu ödeneği
aşacak şekilde fazla süreli çalışma ve/veya fazla çalışma yaptırmamak ve ertesi
yıla fazla süreli çalışma ve/veya fazla çalışmadan dolayı borç bıraktırmamakla
yükümlüdürler. Deprem, yangın, su baskını, yer kayması, kaya düşmesi, çığ ve
benzeri afetler nedeniyle yürürlüğe konulacak Bakanlar Kurulu kararları
uyarınca yaptırılacak fazla çalışmalar ile fazla çalışma ücret ödemelerine
ilişkin ilama bağlı borçlar için yapılacak aktarmalar hariç fazla süreli
çalışma ve/veya fazla çalışma ücret ödemeleri için hiçbir şekilde ödenek
aktarması yapılamaz.
(5) Genel bütçe kapsamındaki kamu idareleri
ile özel bütçeli idareler tarafından uluslararası anlaşma, kanun ve
kararnameler gereği üye olunanlar dışındaki uluslararası kuruluşlara, gerekli
ödeneğin temini hususunda Maliye Bakanlığının uygun görüşü alınmadan üye
olunamaz ve katılma payı ile üyelik aidatı adı altında herhangi bir ödeme
yapılamaz.
(6) Ekonomi Bakanlığı ve Hazine
Müsteşarlığının uluslararası anlaşma, kanun ve kararnamelerle Türkiye
Cumhuriyeti adına üye olduğu uluslararası kuruluşlara ilişkin işlemlerine
(katılma payı ödemeleri dâhil) beşinci fıkra hükmü uygulanmaz.
(7) Merkezi yönetim kapsamındaki kamu
idarelerince işletilen eğitim ve dinlenme tesisi, misafirhane, çocuk bakımevi,
kreş, spor tesisi ve benzeri sosyal tesislerin giderleri, münhasıran bu
tesislerin işletilmesinden elde edilen gelirlerden karşılanır. Bu yerlerde,
merkezi yönetim bütçesi ile döner sermaye ve fonlardan ücret ödenmek üzere 2018
yılında ilk defa istihdam edilecek yeni personel görevlendirilmez.
(8) Genel bütçe kapsamındaki kamu idareleri
ile özel bütçeli idareler, gerekli tedbirleri alarak bütçelerinin "03.3-
Yolluk Giderleri", "03.6- Temsil ve Ağırlama Giderleri" ile
"03.7- Menkul Mal, Gayrimaddi Hak Alım, Bakım ve Onarım Giderleri"
ekonomik kodlarını içeren tertiplerine tahsis edilen ödeneği aşmayacak şekilde
harcama yaparlar. Söz konusu idarelerce anılan tertiplere bütçelerinin diğer
tertiplerinden aktarılacak ödenek tutarları ile bu Kanunun 6 ncı maddesinin
beşinci fıkrası kapsamında eklenecek ödenek tutarları toplamı bu tertiplerin
başlangıç ödeneklerinin yüzde 10'unu aşamaz. Ancak, ihtiyaç halinde söz konusu
ekonomik kodları içeren tertiplerin başlangıç ödeneklerinin yüzde 10'unu aşan
aktarma ve bu Kanunun 6 ncı maddesinin beşinci fıkrası kapsamında ödenek ekleme
işlemlerini yapmaya Maliye Bakanı yetkilidir.
BAŞKAN – 8’inci
madde üzerinde Milliyetçi Hareket Partisi Grubu adına İstanbul Milletvekili
Sayın Arzu Erdem konuşacaklar. 
Buyurun Sayın
Erdem. (MHP sıralarından alkışlar) 
MHP GRUBU ADINA
ARZU ERDEM (İstanbul) – Teşekkür ederim Sayın Başkan. 
Değerli
milletvekilleri ve bizleri sabahın bu saatinde ekranları başında izleyen aziz
Türk milleti; 2018 Yılı Merkezi Yönetim Bütçe Kanunu Tasarısı’nın 8’inci
maddesi üzerine Milliyetçi Hareket Partisi Grubum adına söz almış
bulunmaktayım. Gazi Meclisi saygılarımla selamlıyorum. 
Bizler milletin
temsilcisi olarak, milletin vekili olarak bu Meclise gönderilirken özellikle
bizden beklenti, milletin sorunlarına çözüm üretme noktasındaydı. Milletin
bizden beklediği elbette ki siyasi kısır çekişmeler değil, milletin bizden
beklediği elbette ki kavga, gürültü değil. Hele hele ülkemizin geçmiş olduğu bu
zorlu süreçte bilhassa millî ve manevi birliğimizi korumamız gerektiğini her
bir milletvekilinin, bu çatı altında görev yapan, milletin temsilcisi olarak
oturan her bir milletvekili arkadaşımızın gerçekten önemli bir bilinçle idrak
etmesi gerektiğini de tekrar vurgulamak isterim. 
Bu anlamda, Türk
milletinin sesi olmaya geldik, nefesi olmaya geldik, sorunları gündeme taşımaya
geldik, bunlara çözüm üretmeye geldik ve en önemlisi, vatanı uğruna canını
ortaya koymuş olan şehit yakınlarımız -onlar bize şehitlerimizin emaneti- ve
gazilerimizle ilgili sorunların giderilmesi yönünde defalarca kürsüden kanun
tekliflerimizle birlikte gerekli çalışmaları yaptık ancak hâlâ çözüme
kavuşmamış olan noktalar var. Bunlarla ilgili tekrar bunları tekrar etmek
istiyorum. Yıl sonu geldiği için özellikle son iki senenin değerlendirmesi
olarak da görülebilir. Her ne kadar iktidar partisi tarafından “Gazilerimiz ve
şehit yakınlarımızla ilgili çalışmalar tamamlanmış.” denilse bile eksikler
bulunmakta, bu anlamda gazilerimiz arasında eşitsizlikler bulunmakta. Çok
rasyonel bir tespittir bu, ortaya konulabilir bir çizelge yapılabilir. Muharip
gazilerimiz, Kore gazilerimiz, Kıbrıs gazilerimiz arasında aldıkları maaştan
özlük haklarına kadar farklılıklar bulunduğu için bunların aciliyetle
giderilmesi gerekiyor. Gazilerimizin uzuv kaybı derecesine bakılmaksızın malul
gazi sayılarak oluşturulan eşitsizlik mutlaka giderilmelidir. Şehit
yakınlarımıza ve gazilerimizin yakınlarına kadro önceliği verilmelidir ve kadro
arttırılmalıdır. Elbette ki kadrolar verildi, yapılanları da göreceğiz ama
yeterli midir buna da hep birlikte karar vereceğiz. Yeterli olmadığını, feryat
bir yerden geliyorsa mutlaka hâlâ eksiklik vardır diyebilmeliyiz. 
Terörle mücadele
sırasında yaralanmış gazi sayılmayanlar yaklaşık on beş yıllık bir mücadele
sürdürmekte. Bir kanun hükmünde kararname çıktı bize göre gazilerimiz için
ancak bunlar surda bir gedik olarak kaldı sadece. Gerçekten uygulamaya geçtiği
vakit onların arasında belki yüzde 2’sine sadece gazilik unvanı verilebildi. 
Yine vatanımızın
kahramanları korucularımızla ilgili bir korucu kanunumuz yok. Milliyetçi
Hareket Partisi Grubu olarak bununla ilgili bir kanun teklifimiz mevcut ve
bunun mutlaka tüm parti grupları tarafından değerlendirilmesi şart. Bunu
gündeme taşıdık ve bu hususta bir korucu kanununun çıkarılması için kanun
teklifimizde detaylar da mevcut. Ortalama 8 nüfuslu bir aileye sahip olan
korucularımızın bir kısmının almakta olduğu maaş 1.510 lira. Çok zor koşullarda
yaşamaktalar. Bu para ailelerinin geçimlerine yetmemektedir ve her akşam o evin
hanımı eşini sabah dönmemek üzere evinden yolcu etmektedir. Bunlar da bizim
kahramanlarımız. Özellikle, üzerimize düşen, korucularımızla ilgili de derhâl
bir kanun çıkarılması ve özlük haklarının, maaşlarının iyileştirilmesi yönünde
çalışmalar yapmak.
İnfaz ve koruma
memurlarımızın, 4/B’li çalışanlarının kadrolu bir memur kadar hakları ve iş
güvenceleri bulunmamaktadır. Bu konuda eşitlik sağlanmalıdır. Güvenlik hizmeti
gören bu arkadaşlarımız genel hizmetler sınıfından güvenlik sınıfına geçmek
istemekteler; bu da haklı bir talep.
Millî projeler
üzerine konuştuk bu bütçede. Özellikle millî projelerin ülkenin üreten
ekonomisine katkı sağlayacağını hepimiz biliyoruz. Ancak “millî projeler”
derken millî projeleri ifa edecek olan, buralarda görev yapacak olan
kardeşlerimizle ilgili kadroların açılması şart. Ziraat, tarım ve su
ürünleriyle alakalı özellikle o bölümlerden mezun olan kardeşlerimizin bir
işsizlik sorunu var. Madem bu projelere geçilecek o zaman şunu yapmamız
gerekiyor: Su ürünleri bölümünden mezun olanlar, ziraat mühendisleri ve yine
gıda mühendisleri, veteriner hekimler, bilhassa kendi meslek dallarında uzman
olan kişilerin kadroya alınması gerekmektedir. 
3004
sosyal güvenlik ön lisans mezunları, 2018 yılı Haziran atamasında en az –bakın,
bunlar sayı olarak o kadar- 3 bin kadro talep etmekteler; bu anlamda da
hassasiyet göstermek gerekiyor. Türk milleti ferasetli, Türk milleti çok
istemiyor. Ne istiyor? Minimum, yapılması gerekenler noktasında hakikaten
buluşulacak yerde buluşmak istiyor. Bu anlamda da buradan adım atılırsa inanın
Türk milletinden de mutlaka bir adım gelecektir. 
Kamuya
personel alımlarında 35 yaş şartının esnetilmesi yine milletimizin talepleri.
Neden? Uzun seneler atamaları yapılmayıp bekledikleri için yaşları ilerlemiş
olduğundan dolayı yaşın en azından bir iki yaş esnetilmesi yönünde de haklı
talepleri bulunmakta. 
Adalet
Bakanlığı bünyesinde yardımcı hizmetler sınıfında görev yapan mübaşirlerin
hizmet sınıfları büyük bir haksızlık oluşturmaktadır. Yürüttükleri görev
bakımından asli ve sürekli hizmet ifa eden mübaşirlerin kendileriyle benzer
işleri gören zabıt kâtibi, şoför ve başka diğer memurlar gibi genel idari
hizmetleri sınıfında bulunmaları gerekmektedir. Bu hususta Adalet Bakanı,
Adalet Bakanlığının bütçesinin sunumunda mübaşirleri genel idari hizmet
sınıfına geçireceklerini beyan etmiştir. Bu müjde 5.500 mübaşir arkadaşımızı ve
ailesini sevindirmiştir. Bakan Bey’in sözünün takipçisi olacağımızı buradan
tekrar belirtmek isterim. Milliyetçi Hareket Partisi olarak, devlette bilhassa
süreklilik esasına çok önem verdiğimizi, milletimizin de devlete güvenini bu
unsurun oluşturduğunu, bir bakanın vermiş olduğu sözün gelen diğer bakan
tarafından mutlaka devam ettirilmesi gerektiği yönünde de tekrar mutlaka
takipçisi olacağımızı söylemek isterim. 
Ezcümle,
adalet bölümü mezunlarına bölümüne göre öncelik verilmesi şartı vardır. Zaten
genel anlamda, fakültelerden mezun olanların, kendi bölümlerinden mezun olan
arkadaşlarımızın kendi bölümlerine atamalarının ve görevlendirmelerinin
yapılması gerekiyor ki gerçekten mesleklerini icra etsinler, mutlu birer
çalışan olarak hizmet edebilsinler vatana ve millete.
Mayıs ayında
Diyanetin imam-hatip mülakatına girip sonra İŞKUR’a temizlik elemanı olarak
alımları yapılan 4.995 mağdur haklarını aramaktadır yine. Bu konuda gereken
düzenleme konusunda bir çalışma yapılması şarttır.
Yine, aynı
şekilde, Suriyeli öğrencilerin… Bakın, 3,5 milyon Suriyeli mülteci geldi. Her
ne kadar bunlara “misafir” desek de misafirin kalıcılığı… Yani, süre olarak
“misafir” dememek gerekiyor artık, ülkemize yerleştiler. Bu anlamda, Türk
milletinin yine kalbinin zenginliği, mazlumun yanında olma isteği, tabii ki,
gerçekten büyük önem arz etmekte. Bunlarla ilgili eğitim veren, emek veren
öğretmenlerimiz var. Öğretmenlerimizin, Suriyeli öğrencilerle ilgili, özellikle
Türk eğitim sistemine entegrasyonunun sağlanması, projelerde görev yapan 6 bin
KPSS ve mülakatla atanmış öğretmene proje bitiminde sahip çıkılması gerekiyor;
orada da, yine, mutsuz bir kitlenin oluşmasına yol açmamak gerekiyor.
Bir başka konu
da engelli öğretmen adaylarımız. Yine, burada yaklaşık 4 bin kişilik bir
öğretmen kitlesinden bahsediyoruz. Hepimiz burada, o özel günlerde, özel
insanlarımızla ilgili hakikaten duygusal konuşmalar yapıyoruz ama ben şunu
derim: Duygusal konuşmalar yapmak yerine haklarını teslim etmek burada her
birimizin görevi ve vebali. Bizler Türk milletinin vebaliyle bu koltuklarda
oturuyoruz. Her birimiz akşam başımızı yastığa koyduğumuzda gerçekten rahat
uyuyabiliyor muyuz, bunu ölçmemiz gerekiyor. Bu anlamda, engelli öğretmen
adaylarımızla ilgili, bir avuç engelli öğretmenin hâlâ atanamadığını, ocak
ayıyla ilgili Sayın Başbakanın yaptığı açıklamanın 500 öğretmen ataması
olduğunu hatırlatmak istiyorum. Bence bütün engelli öğretmenlerimiz kendi
branşlarında mutlaka istihdam görmeliler.
Öğretmenlerimizin
taleplerini dikkate almalıyız; göz bebeğimiz evlatlarımızı onlara emanet
ediyoruz. Her buraya, kürsüye çıktığımızda… Milliyetçi Hareket Partisi Grubu
olarak kanun tekliflerimiz de mevcut, soru önergelerimiz de mevcut. İhtiyaç 100
bin öğretmenken neden 20 bin öğretmen alımı yapılır, bunu anlamak da mümkün
değil. En azından 40 bin öğretmen alımı yapılması noktasında bir talep
bulunmaktadır.
Yine, aynı
şekilde -özellikle burada çok talep geldiği için- ebe hemşirelerle alakalı:
Hizmet verdikleri köylerde gebe takibi, bebek ve çocuk izlemi, aile planlaması
danışmanlığı, okul çağı çocuklarında aşı uygulaması, sağlık alanında eğitimler
verme gibi görevlerinin yanı sıra, çalıştıkları köylerde tek olmaları sebebiyle
temizlik personeli olarak da görev yapmak zorunda bırakılmaktadırlar. Evlilik
izni, doğum izni, hatta ölüm izni olmayan vekil ebelerin eksik olan özlük
haklarında mutlaka iyileştirmeler yapılmalı. Bir nevi 4/C’li olan vekil
ebelerimizin 4/B ya da 45/A sözleşmeli pozisyonuna geçirilmesi gerekmektedir.
Bu
değerlendirmelerin tamamını eminim ki hepiniz aslında yapabiliyorsunuz. Her bir
milletvekilimizin, her bir arkadaşımızın bunlara önem vermesi gerekiyor.
Milletimizin vebali bizim vebalimizdir. Bu anlamda, hepinizi saygıyla
selamlıyorum.
Teşekkür ediyorum.
(MHP sıralarından alkışlar)
BAŞKAN –
Teşekkür ederim Sayın Erdem.
Cumhuriyet Halk
Partisi Grubu adına Malatya Milletvekili Sayın Veli Ağbaba konuşacaklar. 
Buyurun Sayın
Ağbaba. (CHP sıralarından alkışlar)
CHP GRUBU ADINA
VELİ AĞBABA (Malatya) – Sayın Başkan, değerli milletvekilleri; hepinizi
saygıyla selamlıyorum.
Gündemimiz
bütçe. Muhalefet vekilleri bütçeyle ilgili kaygılarını, düşüncelerini
sıralıyor; doğal olarak iktidar milletvekilleri de yaptıklarını anlatıyor. Ben
burada bugün size AKP’yi farklı bir şekilde değerlendirmek için huzurunuzdayım.
Değerli
arkadaşlar, AKP sadece bir siyasi parti değil, on beş yılda ülkeyi bir parti
devleti hâline getiren bir yapı aslında. Kendisine on beş yıldan bu yana bazen
devşirme yoluyla, bazen transferle geniş bir kadro oluşturmuş durumda. Bu kadro
yani AKP, sadece burada oturan milletvekillerinden ya da saraydaki paralel
hükûmet ve danışmanlardan oluşmuyor. Yandaş kalemi, besleme akademisyeni,
şaklaban televizyoncusu, yalaka topçusu, yağcı popçusu, ensesi kalın patronu,
uzaktan kumandalı hâkimi… (AK PARTİ sıralarından gürültüler)
METİN GÜNDOĞDU
(Ordu) – Söylediğin sözlere dikkat et. Mahalle dili sözlere dikkat et. 
TAMER DAĞLI
(Adana) – Ayıp ya, ayıp!
VELİ AĞBABA
(Devamla) - …fedai savcısı, kadrolu mafyası, külahlısı, feslisiyle bütün bir
yapı. 
TÜLAY KAYNARCA
(İstanbul) – Başkanım, temiz dile davet eder misiniz. 
METİN GÜNDOĞDU
(Ordu) – Ağzını bozma. 
BAYRAM ÖZÇELİK
(Burdur) – Başkanım, temiz dile davet et, temiz dile. 
VELİ AĞBABA
(Devamla) - AKP deyince akla bir siyasi çizgiden fazla sapma gelir. 
BAŞKAN – Temiz
bir dille konuşalım Sayın Ağbaba, lütfen…
VELİ AĞBABA
(Devamla) - AKP tam anlamıyla zikzakların partisidir.
METİN GÜNDOĞDU
(Ordu) – Ağzını bozma, söylediğin sözlere dikkat et. 
VELİ AĞBABA
(Devamla) - Bu kadrodakiler, kim ne demiş, kim AKP’yi tarif ediyor, gelin
bakalım soralım, hangi AKP?
METİN GÜNDOĞDU
(Ordu) – “Paralel devlet” değil, bu ülkenin Cumhurbaşkanı. 
VELİ AĞBABA
(Devamla) - Değerli milletvekilleri, bakın, birkaç örnek vereceğim. Bir: Saray
sofrasının başında oturup Atatürk’ün annesinin namusuna dil uzatanlar mı… (AK
PARTİ sıralarından gürültüler)
YILMAZ TUNÇ
(Bartın) - Hadi oradan be!
VELİ AĞBABA
(Devamla) - …yoksa Anıtkabir defterine “Aziz Atatürk” yazanlar mı? 
BAŞKAN – Sayın
Ağbaba, lütfen…
ORHAN DELİGÖZ
(Erzurum) – Atatürk’ün annesine kim dil uzatıyor?
VELİ AĞBABA
(Devamla) - Haram medyasına çıkıp Atatürk’ün manevi kızına “Çankaya’nın
nikâhsız ‘…’”(X) diyen
mi yoksa “Gazi Mustafa Kemal” diyenler mi?
METİN AKGÜN
(Tekirdağ) – İhraç olanlara söyle, ihraç edilenlere söyle.
YILMAZ TUNÇ
(Bartın) – Temiz bir dille konuş. 
VELİ AĞBABA
(Devamla) – Sarayın resmî tarihçisi olup Atatürk heykellerine “Köpek leşi gibi
sürükleyeceğiz.” diyenler mi, darbe sonrası genel merkeze Atatürk posteri
asanlar mı? (AK PARTİ sıralarından gürültüler)
TÜLAY KAYNARCA
(İstanbul) – Hâle bak! Hâle bak! Bu mu siyaset?
BAŞKAN – Sayın
Ağbaba, lütfen…
VELİ AĞBABA
(Devamla) – Büyükşehir Belediye Başkanı iken “10 Kasımda sap gibi durmaya gerek
yok.” diyenler mi, iktidara gelince Anıtkabir’e saygı duyanlar mı?
BAŞKAN – Sayın
milletvekilleri, bu arada duymuyorum.
VELİ AĞBABA
(Devamla) – “Kahkaha atan iffetsizdir.” “Hamile kadın sokağa çıkamaz.” “Makyaj
yapan kadının kaportası bozuktur.” diyen, bir gece yarısı Mecliste tecavüz yasası
getiren mi yoksa Türkiye ayağa kalkınca bu yasayı geri çekenler mi?
TÜLAY KAYNARCA
(İstanbul) – Allah! Allah!
FUAT KÖKTAŞ
(Samsun) – Cumhuriyet Halk Partisinin senin gibi Genel Başkan Yardımcısı var,
yandı o, ilelebet iktidar olamazsınız.
VELİ AĞBABA (Devamla)
– Şortlu kadına tekme atanları salıveren, Kadıköy vapurundan inen kızları
dikizleyen, kafede sigara içen gencin üzerine yürüyen mi, “Biz kimsenin hayat
tarzına, giyim kuşamına karışmayız.” diyenler mi? (AK PARTİ sıralarından
gürültüler, sıra kapaklarına vurmalar)
TAMER DAĞLI
(Adana) – Genel Başkan Yardımcınız…
ORHAN DELİGÖZ
(Erzurum) – Anadolu sizi görüyor, Anadolu. Anadolu böyle bir ağzı kabul etmez. 
BAŞKAN – Sayın
milletvekilleri…
VELİ AĞBABA
(Devamla) – Ayder’i, Fırtına Vadisi’ni rant uğruna talan edenler mi, “Allah’ın
bize verdiği Ayder bambaşka. Biz Ayder’i kirlettik, rezil ettik.” diyenler mi?
(AK PARTİ sıralarından gürültüler, sıra kapaklarına vurmalar) 
BAŞKAN – Sayın
milletvekilleri, lütfen… Hiçbir şey duymuyorum ki…
VELİ AĞBABA
(Devamla) – Yandaş medyada Türk Bayrağı’nı fon olarak kullanarak kahraman ilan
edilen, iki bakanın ödül verdiği, dört bakana maaş bağlayan, eş başbakan, büyük
hayırsever Reza Zarrab… (AK PARTİ sıralarından gürültüler, sıra kapaklarına
vurmalar)
BAŞKAN – Sayın
milletvekilleri, konuşmacıyı duymuyorum, lütfen…
Birleşime beş
dakika ara veriyorum. 
Kapanma Saati: 02.34
ON BİRİNCİ
OTURUM
Açılma Saati:
03.03
BAŞKAN: Başkan
Vekili Ayşe Nur BAHÇEKAPILI
KÂTİP ÜYELER:
Mustafa AÇIKGÖZ (Nevşehir), Bülent ÖZ (Çanakkale)
-----0-----
BAŞKAN
– Sayın milletvekilleri, Türkiye Büyük Millet Meclisinin 43’üncü Birleşiminin
On Birinci Oturumunu açıyorum.
2018
Yılı Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
Komisyon?
Yerinde.
Hükûmet?
Yerinde.
Sayın
Özel, bir açıklama mı yapacaksınız?
ÖZGÜR
ÖZEL (Manisa) – Evet.
BAŞKAN
- Buyurun yerinizden bir dakika.
VI.- AÇIKLAMALAR (Devam)
27.- Manisa Milletvekili Özgür Özel’in, Malatya
Milletvekili Veli Ağbaba’nın 503 sıra sayılı 2018 Yılı Bütçe Kanunu
Tasarısı’nın 8’inci maddesi üzerinde CHP Grubu adına yaptığı konuşması
sırasında yaşananlara ve hatibin konuşmasının sonlandırılması gibi bir yöntemi
kabul etmediklerine ilişkin açıklaması
ÖZGÜR ÖZEL (Manisa) – Sayın Başkan, teşekkür ediyorum.
Bütçenin ilerleyen günlerinde, ilerleyen saatte, biraz
da doğru planlanmadığı için çalışma şartlarının zorlandığı ve herkesin
sinirlerinin gerildiği bir ortamdayız. Cumhuriyet Halk Partisine ait bir hatip
kürsüde konuşma yapıyor. Konuşmasının bir kurgusu var -içeride de inceledik- bu
kurgu içinde -daha önce bir başka sebeple de dile getirdiğim- en rahatsız
olduğu ve en rahatsız edecek sözleri söyleyebilir. Tutanaklar açıktır, hakaret,
ceza davaları, hakaret varsa tazminat davaları veya diğer konular… Ama hatibin
kürsüde konuşması sırasında konuşmasının kesilip sonlandırılması gibi bir
yöntemi kabul etmemiz kesinlikle mümkün değildir. Ancak hatibin yapmış olduğu
konuşmanın kurgusuna ve içeriğine bakıldıktan sonra değerlendirildiğinde herhangi
bir milletvekiline veya partinize mensup herhangi birine hakaret edilmediği
ancak Adalet ve Kalkınma Partisine yakın isimlerin söylediği sözler mi yoksa
Adalet ve Kalkınma Partililerin söylediği sözler mi? Buna çıkıp cevap verirken…
(Mikrofon otomatik cihaz tarafından kapatıldı)
BAŞKAN – Tamamlayın lütfen. 
ÖZGÜR ÖZEL (Manisa) - Buna cevaben, cevap hakkında
sataşmadan çıkarsınız ve dersiniz ki: “Birinci kısımda söylenenlerin hiçbiri
partimizi bağlamaz, biz de kınıyoruz.” Aslında bu Türkiye açısından da bir
rahatlama olur ama Adalet ve Kalkınma Partisi adına televizyonlarda, orada
burada söz söyleyenler ve birlikte görünenlerin ifadeleriyle sizin partinin
resmî olarak söylediklerini koyup bunlardan hangisi Adalet ve Kalkınma
Partisinin görüşü gibi bir kurguyu milletvekillerine ya da genel başkana,
partinin genel başkanına hakaret gibi algılamanın doğru olmadığını ifade etmek
istiyorum. Tutanaklar açık, incelenebilir ve konuyla ilgili değerlendirme
Mecliste ya da hukuki yollardan yapılabilir. Ancak, bir hatibin konuşmasının
yarıda kesilmesi ve sonlandırılmasını kabul edemeyiz. Bu anlamda, bundan sonra
sayın hatip de kürsüye geldiğinde konuşmasından muradını ifade edecektir.
Görüşmelere devam edilmesini talep ediyoruz. 
BAŞKAN – Sayın
Özel, biraz önce burada yaşadığımız manzarayı bir kez daha yaşarsak aynı tavrı
gösteririm çünkü ben bu Meclisin belli bir düzen içinde çalışmasını idare
etmekle sorumluyum, mükellefim; bu bir 
İki: Ben hatibi
-tutanakları da okudum- “Temiz bir dille konuşunuz.” diye defalarca uyarmışım.
Bu noktadan sonra, o gürültülü ortam içinde ve hatibin bu uyarılarıma rağmen
aynı tonda konuşmasını sürdürmesinden yana benim yapabilecek hiçbir şeyim yok.
Yapılırsa aynısını tekrar yapacağım, bunu bilin. 
Teşekkür ederim.

ÖZGÜR ÖZEL
(Manisa) – Sayın Başkan, şunu söyleyeyim o zaman, tutanağa geçsin. Özür
dilerim. 
ORHAN DELİGÖZ
(Erzurum) – Hatip özür dileyecek, çıkıp özür dileyecek. 
ÖZGÜR ÖZEL
(Manisa) – Sizin, sıra kapaklarına vurulurken ve bu kadar gürültü varken zaten
oturumu sürdürmemeniz normal, ona bir itirazımız yok. 
BAŞKAN – Ee,
nedir o zaman eleştirdiğiniz şey? 
ÖZGÜR ÖZEL
(Manisa) – “Bir daha konuşmayacak. Bir daha kürsüye çıkmasın.” gibi birçok
tehdit oldu burada, ona cevap veriyorum, onu ifade ediyorum, tutumunuzu. 
BAŞKAN – Benimle
ne ilgisi var bunun, yarıda kesmemi eleştiriyorsunuz? 
ÖZGÜR ÖZEL
(Manisa) – Sayın Başkan, ben zaten size bir eleştiri getireceğim zaman
getiriyorum. 
BAŞKAN – Tamam,
teşekkür ederim. 
IV.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı
(1/887) ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu
Tasarısı (1/861), 2016 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2016 Yılı Genel Uygunluk Bildiriminin, 2016 Yılı Dış
Denetim Genel Değerlendirme Raporunun ve 6085 Sayılı Sayıştay Kanunu Uyarınca
Hazırlanan 174 Adet Kamu İdaresine Ait Sayıştay Denetim Raporunun Sunulduğuna
İlişkin Sayıştay Başkanlığı Tezkeresi (3/1187), 6085 Sayılı Sayıştay Kanunu
Uyarınca Hazırlanan 2016 Yılı Faaliyet Genel Değerlendirme Raporunun ve 2016
Yılı Mali İstatistikleri Değerlendirme Raporu ile 2016 Yılı Kalkınma Ajansları
Genel Denetim Raporunun Sunulduğuna İlişkin Sayıştay Başkanlığı Tezkeresi
(3/1188) ile Plan ve Bütçe Komisyonu Raporu (S.Sayısı: 504) (Devam)
BAŞKAN – Malatya
Milletvekili Sayın Veli Ağbaba, lütfen konuşmanızı tamamlamak için kürsüye
gelin. (CHP sıralarından alkışlar)
VELİ AĞBABA
(Malatya) – Şimdi, değerli arkadaşlar, şimdi, tabii, konuşmamı bir kurgu
içerisinde yaptım, Sayın Grup Başkan Vekilimiz de söyledi. 
MEHMET UĞUR
DİLİPAK (Kahramanmaraş) – Biz sana bir kurgu yaparız görürsün!
VELİ AĞBABA
(Devamla) – Bu sözler, maalesef, söylenmiş sözler. Benim, hiçbir gruba, hiçbir
milletvekili arkadaşıma hakaret kastıyla söylemediğimi bilin. 
MEHMET UĞUR
DİLİPAK (Kahramanmaraş) – Herkese hakaret ediyorsun. 
VELİ AĞBABA
(Devamla) – Hiçbir cümlesinde sizlerle ilgili bir hakaret yok. Ancak, değerli
arkadaşlar, bakın, ben de sonuçta ana muhalefet partisinin temsilcisiyim,
buraya çıkarken o amaçla çıkıyorum, sizin hoşunuza gitmeyecek şeyleri
söylememden daha doğal bir şey yok.
MEHMET UĞUR
DİLİPAK (Kahramanmaraş) – Genel Başkan Yardımcısısın, sana yakışır mı ya!
HÜSNÜYE ERDOĞAN
(Konya) – Hakaret etmen gerekmiyor. 
VELİ AĞBABA
(Devamla) – Sözümün başında muhalefet milletvekillerinin üslubunu söyledim,
iktidar milletvekilleri de doğal olarak bunları savunacak dedim. Siz doğal
olarak yaptığınız icraatları savunacaksınız, ben de yapılan tezatları ortaya
koymak zorundayım. 
MEHMET UĞUR
DİLİPAK (Kahramanmaraş) – Temiz dil kullan.
VELİ AĞBABA
(Devamla) – Hoşunuza gider, gitmez, bilmem ancak benim de bir sorumluluğum var,
benim de seçmenlerime karşı bir sorumluluğum var, bu sorumluluğu yerine
getirmek zorundayım.
MEHMET UĞUR
DİLİPAK (Kahramanmaraş) – Hakaret ederek bir yere varamazsın.
VELİ AĞBABA
(Devamla) – Şimdi, çoğunluğunuz var, biraz önce ben bu kürsüde konuşurken
yaptığınız hakaretlere, Allah aşkına, bir tutanaklara bakın, tehditlere bir
bakın, konuşma bittikten sonra bana karşı üslubunuza bir bakın. 
OKTAY ÇANAK
(Ordu) – Hakaret bu. Sen hakaret edersen herkes sana hakaret eder. 
VELİ AĞBABA
(Devamla) – Ben tekrar söylüyorum buradan, bak, tekrar ediyorum: Benim hiçbir
milletvekiline, hiçbir kimseye bir tane hakaretim yok. 
MEHMET UĞUR
DİLİPAK (Kahramanmaraş) – Genelleme yapıyorsun, isim ver açık açık. 
VELİ AĞBABA
(Devamla) – Arkadaşlar, okuyun tutanağı. Şimdi, bir kurgu içerisinde AKP'nin
geçmiş dönemde yapmış olduğu çelişkileri söylüyorum. 
TAMER DAĞLI
(Adana) – Ya, sana mı düştü?
VELİ AĞBABA
(Devamla) – Tabii bana düştü, benim görevim o.
OKTAY ÇANAK
(Ordu) – Ya “paralel saray devleti” nedir? Bütçeyle ne ilgisi var?
BAŞKAN – Sayın
milletvekilleri, lütfen, dinliyoruz. 
VELİ AĞBABA
(Devamla) – Diyorum ki: Bakın, çözüm sürecinde meydan meydan gezip Devlet
Bahçeli’yi yuhalatanlar da var, daha sonra Devlet Bahçeli’yle ilgili “Devlet
adamlığının simgesidir, örnek muhalefet yapıyor.” diyenler de var. Bu hem Sayın
Devlet Bahçeli’ye eleştiri hem size eleştiri. 
ERKAN AKÇAY
(Manisa) – Hâlâ devam ediyorsun Veli Ağbaba, aynen devam ediyorsun. 
VELİ AĞBABA
(Devamla) - Ayrıca, bakın, yine “Kuşkusuz, İsrail devleti bizim dostumuzdur.”
diyen de var, “İsrail bir terör devleti.” diyen de var.
OKTAY ÇANAK
(Ordu) – Ne alakası var?
ŞAHAP KAVCIOĞLU
(Bayburt) – Ne alakası var?
VELİ AĞBABA
(Devamla) – Arkadaşlar, ben bunu söylemiyorum -bunlar sizin sözcünüzün- biri
Ömer Çelik’in sözü, Ömer Çelik bunu söyledi. 
OKTAY ÇANAK
(Ordu) – “PKK silah bırakmasın.” dedi Kılıçdaroğlu. Niye söyledi o zaman?
BAŞKAN – Sayın
milletvekilleri…
VELİ AĞBABA
(Devamla) – Ayrıca, bakın, İbadi’ye “Kıratım değilsin.” de deniyor, kırmızı
halıda da karşılanıyor.
ŞAHAP KAVCIOĞLU
(Bayburt) – FETÖ’yle kol kola girdiniz, çelişki değil mi?
OKTAY ÇANAK
(Ordu) – “PKK silah bırakmasın.” dedi Kılıçdaroğlu, onu da söyle. 
BAŞKAN – Sayın
milletvekilleri…
SALİH CORA
(Trabzon) – “YPG terör örgütü değildir.” dedi Kılıçdaroğlu.
VELİ AĞBABA
(Devamla) – Arkadaşlar, şimdi diyorsunuz ki: “PYD’yi kabul etmiyoruz.” Bunda
küfür mü var, hakaret mi var, bilmiyorum ki. Bunda küfür mü var?
OKTAY ÇANAK
(Ordu) – Sanki böyle bir hassasiyetin var da konuşuyorsun ya! Böyle bir
hassasiyetin mi var? Genel Başkana da söyle o zaman. 
BAŞKAN – Sayın
milletvekilleri…
VELİ AĞBABA
(Devamla) – Bak, diyorum ki: PYD’yi muhatap kabul edip Salih Müslim’i Ankara'da
ağırlayanlar da var, şimdi “PYD bizim kırmızı çizgimizdir.” diyenler de var. 
Arkadaşlar, daha
çok örnek verebilirim; Rusya'yla ilgili, Esad’la ilgili ABD’yle ilgili, İran’la
ilgili, Libya’yla ilgili saatlerce bu tezadı anlatabilirim.
SALİH CORA
(Trabzon) – Kılıçdaroğlu YPG için ne dedi?
OKTAY ÇANAK
(Ordu) – Ya, kardeşim, bütçeyi eleştir, bütçeyi. 8’inci maddeyi anlat. 8’inci
maddede ne olmuş, onu anlat sen. 
VELİ AĞBABA
(Devamla) – Bakın, bir şey söyleyeyim, bu sizin siyasi anlayışınız olabilir,
anketlere bakarak davranıyor olabilirsiniz ama değerli arkadaşlar, bir iki
düşüncemi daha sizlerle paylaşacağım. Ama hakkınızı yemeyeyim, birkaç konunuz
var, belki bu da zorunuza gidecek. Lütfen hakaret varsa beni uyarın. Birkaç
konuda sizin tutarlılığınızı, yaptıklarınızda hakkınızı teslim etmem lazım. Ne
konusu? Laik demokratik cumhuriyetle ilgili problemleriniz, Atatürk’le ilgili
söylemleriniz. Bunlar da kayda geçtiğinde söylemek lazım değerli arkadaşlar.
MUHAMMET BALTA
(Trabzon) – Atatürk sizin tapulu malınız mı be? 
VELİ AĞBABA
(Devamla) – Bakın, iktidara gelindiğinden beri her fırsatta laik…
MUHAMMET BALTA
(Trabzon) – Sizin tapulu malınız mı Atatürk?
VELİ AĞBABA
(Devamla) – Benim malım değil, Atatürk'ü sevmeniz bizim hoşumuza gidiyor,
Atatürk sadece CHP Grubunun, MHP Grubunun değil, bütün milletin malı, bunda hiç
kuşku yok. 
MUHAMMET BALTA
(Trabzon) – Evet. Atatürk CHP’den kovardı sizi!
VELİ AĞBABA
(Devamla) – Bakın, cumhuriyet değerleriyle kazanımlarını yıpratmak için
uğraşıyorsunuz, geçmişe bakın. Değerli arkadaşlar, ben diyorum ki: 2023 hedefi
cumhuriyetle hesaplaşmanın, onu yok etmenin hedefidir. (AK PARTİ sıralarından
gürültüler)
FUAT KÖKTAŞ
(Samsun) – Atatürk mezardan kalkıp gelse ilk senin kelleni alır!
İLYAS ŞEKER
(Kocaeli) – Terör örgütünü destekleyen cumhuriyeti yıkmak ister.
BAŞKAN – Sayın
milletvekilleri, ben konuşmacıyı duyamıyorum ama.
OKTAY ÇANAK
(Ordu) – Saçmalıyor.
FUAT KÖKTAŞ
(Samsun) – Cumhuriyeti yıkmak isteyen terör devletlerine destek verirsin, ondan
sonra konuşursun burada. 
VELİ AĞBABA
(Devamla) – Atatürk Kültür Merkezi’nin yıkımıyla ilgili bir toplantıda
“Batılılıktan söz edenlere soralım, dünya çapında bir aktör, bir gitarist
yetiştirebilmişler mi?” diye Cumhuriyet Dönemi’yle ilgili soruyor. Belki
bilmiyorsunuz, belki hatırlamayabilirsiniz, bakın, Cumhuriyet Dönemi’nde
yetişenleri söyleyeyim ben size: Berlin’de, Tokyo’da, New York’da, Viyana’da
salon balkon dakikalarca alkışlanan Fazıl Say bu cumhuriyetin çocuğudur.
İLYAS ŞEKER
(Kocaeli) – Teröristlere “Bunlar piknik yapıyor.” diyenler cumhuriyeti yıkmaya
çalışıyor. 
OKTAY ÇANAK
(Ordu) – Kılıçdaroğlu “Turist göndermeyin." dedi ya. Sen git Genel
Başkanına anlat bunu. Gitti Amerika’ya Türkiye'yi şikâyet etti ya! Sanki
hassasiyetin var, böyle bir şey var sanki. 
BAŞKAN – Sayın
Çanak…
VELİ AĞBABA
(Devamla) – Dünyanın her yerinde ödül almış piyanist İdil Biret, Suna Kan bu
cumhuriyetin eseridir. Adana’nın yoksul bir köyünde doğup romanlarıyla dünya
dillerine çevrilen Yaşar Kemal cumhuriyetin ta kendisidir. Posterleri
İtalya’nın binalarına asılan Leyla Gencer Türkiye’dir. Mardin’in bir köyünden
çıkıp bütün Türkiye'nin gururu olan Nobel ödüllü Aziz Sancar cumhuriyetin ta
kendisidir. (CHP sıralarından alkışlar) Cumhuriyetin yetiştirdiklerinden belki
sizin haberiniz yok ama bizim haberimiz var değerli arkadaşlar.
FUAT KÖKTAŞ
(Samsun) – Buna itiraz eden mi var? 
HÜSNÜYE ERDOĞAN
(Konya) – Sayın Cumhurbaşkanımız da bu milletin has evladıdır, has evladı.
Bunlar adam ama Sayın Cumhurbaşkanımız değil, öyle mi? Yuh size!
VELİ AĞBABA
(Devamla) – Bakın, değerli milletvekilleri, bunlara sahip çıkıyorsanız sizi
tebrik ediyorum, bunları seviyorsanız tebrik ediyorum. Zülfü Livaneli’yi, Orhan
Kemal’i seviyorsanız tebrik ediyorum, bir sözüm yok. Ancak, bakın arkadaşlar,
bir de yandaş medya dediğimiz kanallara çıkıp konuşanlar var, bunları
söyleyeceğim yine kızacaksınız. 
OKTAY ÇANAK
(Ordu) – Halk TV’yi de anlat. Sanki gazetecilik yapıyor!
VELİ AĞBABA
(Devamla) – Bakın, ne diyor: “Deve sidiği şifadır.” diyen bir tane hoca var,
“Ülkeyi ayakta tutan cahil halktır.” diyen bir tane rektör yardımcısı var.
Arkadaşlar, “Müziğin icrası, dinlenmesi haramdır." diyen bir fetvacı var.
ALİM TUNÇ (Uşak)
– Ne ilgisi var?
İLYAS ŞEKER
(Kocaeli) – Git kendisine söyle. Bütçeyle ne ilgisi var onların? Maddeyle ne
ilgisi var?
VELİ AĞBABA
(Devamla) – Bakın, kabul, kınayın, onu da kınayın. Memnun oluyorum.
Kınıyorsanız memnun oluyorum.
İLYAS
ŞEKER (Kocaeli) – Maddeyle ne ilgisi var bunun?
VELİ
AĞBABA (Devamla) – Bakın, arkadaşlar “6 yaşında çocuk evlenebilir.” “Çalışan
kadın…”
İLYAS
ŞEKER (Kocaeli) – Maddeyle ne ilgisi var onların? Git kendisine söyle. 
OKTAY
ÇANAK (Ordu) – Bize ne? Bununla ne ilgisi var?
MEHMET
UĞUR DİLİPAK (Kahramanmaraş) – Ya bunlarla bizim ne ilgimiz var?
VELİ
AĞBABA (Devamla) – Ya ben bunları söylüyorum. 
“Kadınla
tokalaşmak ateş tutmaktan daha korkunç.” diyen rektör var. Rektörü ben mi
atadım ya? Ben mi atadım? 
FUAT
KÖKTAŞ (Samsun) – İyi de onlar söyledi diye burada niye konuşuyorsun? Bunu
tasvip eden mi var?
VELİ
AĞBABA (Devamla) – “Dünyanın yuvarlak olması mason uydurması. Dünya düzdür.”
diyen Gençlik Kolları benim mi? “Kızını pantolonla okula gönderen babalar
kızınızı cehenneme atın.” diyen bir hoca var, hep beraber kınayalım. 
SALİM
USLU (Çorum) – AK PARTİ’yle ilgisi yok onun. 
MEHMET
UĞUR DİLİPAK (Kahramanmaraş) – AK PARTİ’yle ne alakası var?
VELİ
AĞBABA (Devamla) – “Sakalsız erkek yakınına gelene kadar kadın zannedersin,
Allah muhafaza bir sürü düşünceye girersin.” diyen bir hoca var. (AK PARTİ
sıralarından gürültüler) 
Değerli
arkadaşlar, bakın, bu ülkeye çok haksızlık yaptınız. (AK PARTİ sıralarından
gürültüler)
BAŞKAN
– Sayın milletvekilleri… Sayın milletvekilleri, rica ediyorum. Duymuyorum çünkü.

VELİ
AĞBABA (Devamla) – Çok haksızlık yaptınız ama kültür alanında yaptığınız
haksızlık çok daha büyük. Bu ülkeyi resmen çoraklaştırdınız. Herkes benim gibi
düşünsün, herkes benim gibi olsun istediniz. Bu ülkede ne kadar yetişmiş değer
varsa aşağıladınız.
OKTAY
ÇANAK (Ordu) – O sizde vardır, bizde değil.
VELİ
AĞBABA (Devamla) – Yıllardır Türkiye’yi hem dünyada hem de Orta Doğu
coğrafyasında itibar sahibi yapan diplomatları “monşer” diye aşağıladınız. 
OKTAY
ÇANAK (Ordu) – Ayarını bozma!
VELİ
AĞBABA (Devamla) – Bu insanlar ki, bu “monşer”ler ki ASALA terör örgütünün
önünde eğilmediler, canlarını verdiler. 
MUHAMMET
BALTA (Trabzon) – Göbeğini kaşıyan adamları siz verdiniz millete. Göbeğini
kaşıyan adamlar burada milletvekili. Zoruna mı gidiyor?
VELİ
AĞBABA (Devamla) – Yaptığınız uygulamalarda hukuka aykırılıklardan dolayı
yargıdaki liyakat sahibi yargıçlara “Vesayet odaklarıdır.” dediniz, onların
yerine FETÖ’cü yargıçlar atadınız. (CHP sıralarından alkışlar) 
MUHAMMET
BALTA (Trabzon) – Kimi aşağıladığınız sandıkta belli oldu. Her seçimde sandıkta
belli oldu. 
VELİ
AĞBABA (Devamla) – Türk Silahlı Kuvvetlerinin yetiştirdiği generalleri
darbecilikle suçladınız, “İyi ki bunların döneminde savaşa girmedik.” dediniz,
onların yerine gelenler bu Meclisi bombaladı, 250 şehidimiz var. (CHP
sıralarından alkışlar) 
FUAT
KÖKTAŞ (Samsun) – Siz de çanak tuttunuz. Onların verdiği belgelerle gelerek
siyaset yapıyorsunuz. 
VELİ
AĞBABA (Devamla) – Yetişmiş tiyatrocuları görevden aldınız, yerlerine güreş
hakemini şehir tiyatrolarına müdür yaptınız. 
FUAT
KÖKTAŞ (Samsun) – Onların belgeleriyle siyaset yapıyorsunuz. Bunu başkasına
anlatın.
VELİ
AĞBABA (Devamla) – Örnek çok. Hayvanat bahçesi müdürünü TÜBİTAK’a atadınız,
Tenis Federasyonu Başkanını Danıştaya atadınız. Kendiniz gibi düşünmeyen
herkesi yok ettiniz. (AK PARTİ sıralarından gürültüler) 
FUAT
KÖKTAŞ (Samsun) – Onların kasetiyle Genel Başkanınız genel başkan oldu. 
BAŞKAN
– Sayın milletvekilleri…
VELİ
AĞBABA (Devamla) – Birkaç örnek vereceğim. Devleti siz yönetiyorsunuz. 81 ilin
emniyet müdürünün 72’si FETÖ’cü çıktı. Kaymakamların yarısı, valilerin yarısı,
generallerin üçte 2’si FETÖ’cü çıktı değerli arkadaşlar.
(Mikrofon
otomatik cihaz tarafından kapatıldı) 
MUHAMMET
BALTA (Trabzon) – Sözün bitti, otur! 
VELİ
AĞBABA (Devamla) - Bunun sorumluluğu bizde değil, bunun sorumluluğu sizde. 
MUHAMMET
BALTA (Trabzon) – Otur!
METİN
GÜNDOĞDU (Ordu) – Şu anda FETÖ’yle beraber olan sizsiniz. FETÖ’yle kol kola
giren sizsiniz. 
HÜSNÜYE
ERDOĞAN (Konya) – Siz hâlâ onların davulunu çalmaya devam ediyorsunuz. Siz hâlâ
öylesiniz. 
BAŞKAN
– Süreniz bitti Sayın Ağbaba.
VELİ
AĞBABA (Devamla) – Kızsanız da, bağırsanız da bunun sorumluluğu sizde.
METİN
GÜNDOĞDU (Ordu) – FETÖ’den gelen bilgilerle konuşuyorsunuz burada ya!
BAŞKAN
– Sayın Ağbaba, süreniz bitti. 
VELİ
AĞBABA (Devamla) – Bunun sorumluluğu sizde. (CHP sıralarından alkışlar) 
AYŞE
DOĞAN (Tekirdağ) – Size de bu yakışırdı zaten!
TAMER
DAĞLI (Adana) – Başkan, kürsüyü tükürüğe boğdu, dezenfekte edelim rica
ediyorum. 
BAŞKAN –
Halkların Demokratik Partisi Grubu adına Iğdır Milletvekili Sayın Mehmet Emin
Adıyaman konuşacaklar. 
Buyurun Sayın
Adıyaman. (HDP sıralarından alkışlar) 
HDP GRUBU ADINA
MEHMET EMİN ADIYAMAN (Iğdır) – Sayın Başkan, değerli milletvekilleri; merkezi
yönetim bütçe kanunu tasarısının 8’inci maddesi hakkında Halkların Demokratik
Partisi Grubu adına söz almış bulunmaktayım, hepinizi saygıyla selamlıyorum. 
Değerli
milletvekilleri, aslında dünyayı kuzeyden güneye ya da doğudan batıya
böldüğümüzde hep karşımıza bir durum çıkıyor. Doğudan batıya böldüğümüzde işte,
zengin Batı, mutlu Batı, gelişmiş Batı, işte, demokratik ilkeleri geliştirmiş
Batı; geri Doğu ya da güney, kuzeye böldüğümüzde yine yoksul Güney, gelişmemiş
Güney ama buna karşı zenginleşmiş, gelişmiş, kültürel alanda, sanat alanında,
bilim alanında gelişmiş bir Kuzey’le karşı karşıya kalıyoruz. Tabii, hiç
şüphesiz bu gelişmişlik düzeyiyle bu ülkelerdeki demokrasi, özgürlük, eşitlik
ilişkisi söz konusu yani gelişmenin demokrasiyle, özgürlüklerle doğrudan bir
bağlantısı olduğunu görüyoruz. Şimdi, dünyada geri kalmış ülkelerin neredeyse
tamamının ortak bir yönü var, ortak oldukları bir özellik var; o da nedir?
Kişisel iktidarlarını sürdürmek için demokrasiden, özgürlükten, hukuktan
uzaklaşan, bütün suçu dış güçlere yükleyen, kendilerini ülkeleri için
vazgeçilmez kılan birtakım liderliklerin olduğunu görüyoruz. Yani bu ülkelerin
hemen hemen tümünde demokrasi yoktur; totaliter yönetimler var, tek adam
rejimleri var. Yani “Ben olmazsam ülke olmaz. Ben olmazsam ülke yıkılır, ülke
gider, ülkeyi ancak benimle devam ettirebilirsiniz.” iddiasında olan liderler
tam tersine ülkelerini çöküşe, ülkelerini dağılmaya, yok oluşa sürükleyen
liderler.
Şimdi, bunun
spesifik örneğini, belki, işte, Güney Kore, Kuzey Kore’yle açıklayabiliriz veya
geçmişte Doğu Almanya, Batı Almanya örnekleri vardı. Şimdi, aynı ulus, aynı
kültür, aynı inanç, aynı tarihe sahip, aynı coğrafyada yaşayan iki farklı
devlete bakıyoruz, her şeyiyle ortak, dilleri, kültürleri, inançları, tarihleri
ama gelişmişlik düzeylerine bakıyoruz, örneğin, Kuzey Kore ile Güney Kore’yi
kıyasladığımızda, mesela Kuzey Kore’nin gelir seviyesi nedir? Kişi başına düşen
yıllık gelir 1.300 dolar. Ama buna karşı aynı kültüre, aynı inanca, aynı tarihe
sahip olan ve aynı coğrafyada olan Güney Kore’nin gelişmişlik düzeyine
bakıyoruz, kişi başına yıllık gelir 28 bin dolar gibi. Geçmişte bunu Doğu
Almanya ile Batı Almanya için de görmüştük. Peki, bu fark nereden doğuyor?
Bakın değerli
arkadaşlar, aslında bunlar bize bir şeyi de hatırlatıyor yani ülkemizdeki
durumu da bir bakıma ortaya koyuyor. Bugün ülkemizde işçi, esnaf, çiftçi,
çalışanlar kan ağlıyor. 40 milyona yakın bir nüfus yoksulluk sınırının altında
yaşıyor. Mesela, IPSOS’un kasım ayı anketine göre toplumun yüzde 61’i
gidişattan memnun değil, mutlu değil, huzurlu değil; geleceğe güvenle bakmıyor.
Yani toplumun büyük çoğunluğu gidişatın kötüye gittiğini düşünüyor ve böyle
bakıyor geleceğine. Kendisini şimdi mutlu hissetmeyen ve geleceğe de umutla
bakmayan bir toplum ve gençlerin neredeyse dörtte 1’inin de işsiz olduğu bir
sistem içinde, bir ekonomik düzen içerisinde döviz de sürekli bir biçimde
yükselme baskısını gösteriyor. Peki, bu mutsuzluk, bu kötüye gidiş niye? Bu
niye böyle oluyor? Şimdi, ekonomide işlerin iyiye gidebilmesi, halkın refah
düzeyinin gelişmesi, yatırımların olabilmesi için öncelikle iki temel şeye
ihtiyaç var: Yurt içinde ve yurt dışında yani içte ve dışta yatırımcıya ihtiyaç
var. Şimdi, yatırımcının da yatırım yapabilmesi için ne yapması gerekiyor?
Ülkede bir güvenin oluşması lazım, demokrasinin olması lazım, daha da önemlisi
yargı bağımsızlığının olması lazım. Yani yatırım yapmak isteyen yatırımcı bunu
yaparken de işte, fabrikalar açılır, istihdam alanları oluşur ve ülkenin genel
refah düzeyi yükselecektir. Peki, bunun için böyle bir ortam var mıdır? Bu
ortam maalesef Türkiye'de yok. 
Yani, yabancı
yatırımcı, parasını götüreceği ülkenin o bağımsız ve özgürlükçü, demokratik
sistemi içinde öncelikle şunu düşünür: “Ya, bu ülkede hukuk var mı? Başıma
yarın herhangi bir olay geldiği zaman başvuracağım bir kurum var mıdır ya da
bunun ötesinde, benim malıma, mülküme, servetime el konulabilir mi?” Şimdi, bir
yatırımcı elbette kararını vermeden önce bunu düşünecek ama daha da önemlisi
şu: Her kararın bir kişinin iki dudağı arasında olduğuna inanan bir yatırımcı
da asla böyle bir ülkeye yatırım yapmaz. Peki, niye yapmaz? Sonuçta, geleceğe
yatırımcı da güvenle bakmamış oluyor. 
Peki, bütün
bunun bedelini kim ödüyor, yani yatırımsızlığın, işsizliğin güçsüzlüğün ya da
sermayenin gelmemesinin, özcesi yoksulluğun bedelini kim ödüyor? Halk ödüyor.
Peki, niye ödüyoruz biz bu durumda? Şimdi, ortada iki şey var: Biri, halkın
çıkarlarıyla siyasal iktidarın çıkarları zıt, çakışıyor. Niye çakışıyor?
Anlattığım bütün yatırımların yani demokrasinin, özgürlüğün, yargı
bağımsızlığının olduğu bir ortamda ülke gelişeceği için, işsizlik azalacağı
için bu, halkın çıkarlarına denk gelen bir durum, halk bunu talep ediyor. Peki,
siyasal iktidar bunu istiyor mu? Siyasal iktidar istemiyor. Niye? Çünkü böyle
bir ortamda siyasal iktidar iktidarı kaybetme riskiyle karşı karşıya, çıkarlar
çatışıyor. Peki, siyasal iktidar için gerekli olan ne? Siyasal iktidar için
gerekli olan şey şu: Kendi iktidarını sürdürmek. Bunu sürdürme işini de işte…
Örneğin olağanüstü hâl gibi bir durum gerekiyor. Olağanüstü hâl niye gerekiyor
iktidara? Çünkü daha kolay yönetecek; kanun hükmünde kararnamelerle ülkeyi
yönetmek, halkı susturmak çok daha kolay olacak. 
Bakın,
değerli arkadaşlar, aklı başında bütün ekonomistler, bütün iktisatçılar hatta
TÜSİAD bile açık bir şey söylüyor, eminim Meclisin büyük çoğunluğu da buna
katılacaktır. Ne diyor? “OHAL kaldırılırsa döviz düşer, başka bir şey daha
düşer, faiz de düşer.” diyor. Bunu bağıra bağıra bütün iktisatçılar,
ekonomistler ve TÜSİAD gibi bir kurum söylüyor. Ben TÜSİAD kadar bilgi sahibi
değilim ama bu işin erbabı olan Türkiye’nin en zenginleri bunu açıkça söylüyor.
Doğru mu? Doğru. Peki, niye AKP ve Erdoğan kaldırmıyor OHAL’i, sebep ne? Çünkü
kanun hükmünde kararnamelere ihtiyaç var. Hâlbuki kanun hükmünde kararnameler
ve OHAL üç ay için getirilmişti. Niye üç ay için getirilmişti? Darbecilerden
kalan kalıntıları üç ay içinde temizleyeceklerdi, bunu açıkça ilan etmişlerdi.
Üç ay geçti, bir üç ay daha geçti, bir üç ay daha geçti, velhasıl bir buçuk yıl
geçti, OHAL hâlâ devam ediyor, hâlâ kanun hükmünde kararnamelerle
yönetiliyoruz.
Şimdi, bunu
devam ettirmek için de Hükûmetin bir şeye ihtiyacı var yani OHAL’i devam
ettirmek için de bir şeye ihtiyacı var. O nedir? Sürekli operasyonlar yapacak,
sürekli dış düşmanlar, iç düşmanlar üretilecek, sürekli bir biçimde “Vatan
millet Sakarya.” denilecek. “İçeride bölücüler var, Kürtler var, her an ülke
bölünebilir.” Şimdi, bu algı üzerinden halkı ikna etmesi lazım. Doğrusu belli
ölçüde de halkı kandırabiliyor. Bu konuda maalesef bu algı operasyonlarını da
yaratıyor. Bunu yarattıkça OHAL de devam edecek, kanun hükmünde kararnamelerle
de ülkeyi yönetmeye ve iktidarda kalmaya devam edecek. 
Özcesi, değerli
milletvekilleri, 80 milyon halkımız bedel ödüyor; yoksulluk, işsizlik ve kötüye
gidişat var. Bu, halkın çıkarlarına bir durum değil ama mevcut AKP iktidarının
çıkarınadır. Bu sistemin, bu olağanüstü hâlin, bu hukuk üzerindeki vesayetin
devamı da iktidarı besleyen en önemli olgulardan, dolayısıyla devam ediyor. Bu,
uzun süre böyle gitmeyecektir, geçmişe baktığımız zaman bu şekilde ülkeyi
yönetenlerin önünde sonunda halkın nezdinde deşifre olduklarını, halk nezdinde
itibarlarını kaybettiklerini de biliyoruz.
MUSTAFA ILICALI
(Erzurum) – Sadece bir ayda gelen yatırım 3,4 milyar dolar; ekim ayında, bir
ayda.
MEHMET EMİN
ADIYAMAN (Devamla) - Hepinizi saygıyla selamlıyorum. (HDP sıralarından
alkışlar)
BAŞKAN –
Teşekkür ederim Sayın Adıyaman.
Adalet ve
Kalkınma Partisi Grubu adına Kayseri Milletvekili Sayın Mustafa Elitaş konuşacak.
Buyurun Sayın
Elitaş. (AK PARTİ sıralarından alkışlar)
AK PARTİ GRUBU
ADINA MUSTAFA ELİTAŞ (Kayseri) - Sayın Başkan, değerli milletvekilleri; yüce
heyetinizi saygıyla selamlıyorum.
Bütçe
görüşmelerinin sonuna doğru yaklaşırken, aslında programladığımız çerçevede
daha erken saatte bitmesi gerekirken maalesef burada gece yarısı, gece yarısını
geçtikten sonra sabaha karşı yapılan konuşmalar sanki özel kurgulanmış, özel
kurulmuş gibi milletvekillerini tahrik etmek, Türkiye Büyük Millet Meclisi
üyelerine hakaret etmek, cumhuriyet tarihi içerisinde millî iradenin temsilcisi
olarak on beş yıldır, en uzun süreli iktidar olan bir partiyi hakaretlerle yok
etmeye, hakaretlerle incitmeye çalışmak maalesef bugüne nasip oluyor. Sadece
bugün değil, önemli meseleler konuşurken her ne hikmetse biri geliyor,
milletvekillerini gece yarısında sistematik şekilde tahrik ederek, onların
duygularıyla oynayarak, onlara hakaret ederek Türkiye Büyük Millet Meclisini
germeye çalışıyor. 
Bakın, az önceki
konuşmacı… Giriş: Geldi kürsüye, mikrofon açıldı. Tutanaktan okuyorum:
“Gündemimiz bütçe. Muhalefet vekilleri bütçeyle ilgili kaygılarını,
düşüncelerini sıralıyor. Doğal olarak iktidar milletvekilleri yaptıklarını
anlatıyor, ben de burada bugün size AKP’yi farklı bir şekilde değerlendirmek
istiyorum, onun için huzurunuzdayım.” Ben bunu, ondan sonraki paragrafı oradaki
“AK PARTİ”yi değiştirerek okuyorum ki aynen uyuyor: “Değerli arkadaşlar, CHP
sadece bir siyasi parti değil, uzun yıllar, 1946’dan önce ülkeyi bir parti
devleti hâline getiren bir yapı aslında. Kendisine uzun yıllardan bu yana bazen
devşirme yoluyla, bazen transferlerle geniş bir kadro oluşturmuş durumda.”
Bugünkünü anlatıyor. “Yani bu kadro, sadece burada oturan milletvekillerinden
ya da FETÖ’cü danışmanlardan oluşmuyor. Yandaş kalemi, besleme akademisyeni,
şaklaban televizyoncusu, yalaka topçusu, yağcı popçusu, ensesi kalın patronu,
uzaktan kumandalı hâkimi.” 
Bunlar, AK PARTİ
iktidarı döneminde, hatırlayın, 2002 yılı 3 Kasımından itibaren Türkiye’de
milletin iradesiyle 364 milletvekiliyle temsil edilmiş bir siyasi parti
hakkındaki söylenenler. Üniversite rektörlerini, üniversite yüksek öğretim
kurulunda “Ordu göreve.” diye çağıran bu ülkedeki profesörleri de gördüm; 2008
yılında AK PARTİ’ye kapatma davası açıldığı sürede “Şeriatın kestiği parmak
acımaz.” diyen ana muhalefet partisi genel başkanını da gördüm. 
79 kişi hakkında
yasaklama kararı, 39 aktif milletvekili hakkında siyasi yasaklama davası
açıldı, bunlardan biri de bendim. “Niye?” diye baktık, Plan ve Bütçe Komisyonunda
değiştirdiğimiz bir Kurumlar Vergisi Kanunu’nun 2’nci maddesine göre ben siyasi
yasaklı sayılıyorum. Düşünebiliyor musunuz, Google’dan aldıkları şeylerle bir
partiye kapatma davası açılan süreci yaşadık. Ama o zaman “Şeriatın kestiği
parmak acımaz.” diyen bir siyasi parti vardı. 
27 Nisan 1997
günü 358 milletvekilinin Türkiye Büyük Millet Meclisinde bulunduğu sürede,
cumhurbaşkanını seçtirmeyen, Anayasa Mahkemesini nöbetçi tutup, Anayasa
Mahkemesine müracaat edip 27 Nisan tarihindeki e-muhtıraya taşeronluk yapan ana
muhalefet partisi vardı. Biz bunları da yaşadık. (AK PARTİ sıralarından
alkışlar) 
Arkasından, “Ben
genel başkan olmayacağım.” diyen, FETÖ tarafından komplo kurulmuş, kaset
kumpasıyla kurulmuş bir siyasi partinin genel başkanının yok edildiği,
sistemden dışarı itildiği bir süreçte “Ben genel başkan olmayacağım.” deyip
ertesi gün Genel Başkan olan siyasi parti genel başkanlarını da biz burada
gördük. “Bundan sonra artık bu memlekette darbe olmaz.” deyip, “Tank olursa ilk
önce ben tanka çıkarım.” deyip arkasından, tankların arasından kaçıp bir evde
olayları dizi gibi, macera filmi gibi seyreden siyasi parti genel başkanları
vardı. O gün 10 milletvekili, 12 milletvekili, Cumhuriyet Halk Partili
milletvekilleri, burada, Türkiye Büyük Millet Meclisinde, Milliyetçi Hareket
Partisi milletvekilleriyle, AK PARTİ milletvekilleriyle birlikte 110
milletvekiliyle beraber darbecilere direndiler, göğüslerini siper ettiler ve
darbecilere “Dur.” dediler.
MUSA ÇAM (İzmir)
– Temiz üslup mu şimdi Sayın Başkan? Bu temiz üslup mu?
KEMAL ZEYBEK
(Samsun) – Ne olacaktı ya? Birileri tünellerde dururken... 
OKTAY ÇANAK
(Ordu) – Ne oldu? Niye sataştınız? Zoruna mı gitti?
HÜSNÜYE ERDOĞAN
(Konya) – Ne oldu?
HASAN BASRİ KURT
(Samsun) – Niye konuşuyorsun orada?
BAŞKAN – Sayın milletvekilleri,
lütfen...
MUSTAFA ELİTAŞ
(Devamla) – Türkiye Büyük Millet Meclisinin güçlü iradesinin sonucunda
darbecilerin moralleri kırıldı, bitti ama burada kalkıp da darbecilere 100
milletvekili... AK PARTİ’li milletvekilli arkadaşlarımızın meydanlarda
sabahlara kadar, Türkiye Büyük Millet Meclisinde ya da Ankara’da bulunmayıp da
sabahlara kadar milletiyle birlikte demokrasi nöbeti tutan o değerli
milletvekillerimizin, bu yüce milletin değerli temsilcilerinin halkla
bütünleşerek, göğüslerini darbeye siper ederek, göğüs gererek durduğu ve bir
daha bu ülkede darbe yapılmasının olamayacağını gösteren milletvekilleri ve
millet vardı ama o milletvekillerini burada aşağılayarak onlara, cümlenin
bağlamından baktığınız takdirde “şaklaban” diyerek onları o saymaya çalıştığı
“yağcısı” “goygoycusu” “popçusu” diye bugün, 15 Temmuzda kahramanca direnen
milletvekillerini aşağılamak hiç kimsenin hakkı, haddi değildir. (AK PARTİ
sıralarından alkışlar)
ÖZKAN YALIM
(Uşak) – Milletvekillerine demedi.
MUSTAFA ELİTAŞ
(Devamla) – O milletvekilinin... Şu olabilir: AK PARTİ iktidarı döneminde
milletin gönlüne giremeyip milletin oylarıyla, anasının ak sütü gibi helal
oylarıyla bu ülkede iktidar olmasını beceremeyenler, maalesef hakaretle ya da
orduyla ya da başka güçlerle demokrasiyi yok ederek... 
EJDER AÇIKKAPI
(Elâzığ) – “Kansız olmaz.” dediler.
MUSTAFA ELİTAŞ
(Devamla) – ...iktidara gelmek için gayret gösteren bir siyasi parti
demokrasinin temsilcisi olamaz, cumhuriyetin temsilcisi hiç olamaz çünkü
cumhuriyet millî iradenin temsilcileri vasıtasıyla kuruldu, Silahlı Kuvvetler
vasıtasıyla kurulmadı. Bu ülkedeki milletvekilleri, millî irade Türkiye
Cumhuriyeti’ni kurma iradesini ortaya koydu ve gerçekleştirdi…
NECATİ YILMAZ
(Ankara) – Onlar da hapiste. 
MUSTAFA ELİTAŞ
(Devamla) – …ama siz, millî iradenin tecelli ettiği bu Türkiye Büyük Millet
Meclisini ordunun gücüyle, ordunun kudretiyle, Türk Silahlı Kuvvetlerinin,
Genelkurmay Başkanının e-muhtırayla Anayasa Mahkemesine verdiği talimatla eğer
seçilmiş Cumhurbaşkanını yok sayarsanız Cumhuriyet Halk Partisi cumhuriyetin
genel değerleriyle çelişmiş demektir, demokrasiyle çelişmiş demektir. 
Nasıl ki biraz
önce sayılan değerler, sanatçılar, tiyatrocular, şarkıcılar, türkücüler, bilim
adamları cumhuriyetin değerleriyse, bazı farklı şeyleri söyleyenlerin de
Cumhuriyet Dönemi’nde ortaya çıkan kişiler olduğunu görmemiz gerekir. Biz o
söylenenlerin hiçbirini kabul etmiyoruz ama o söylenen kişilerle ilgili “Sizin
zamanınızda ortaya çıktı.” demek, tamamen AK PARTİ’ye yapılmış haksızlık demektir.
Milletten yüzde 50 iradesini almış, “Egemenlik kayıtsız, şartsız milletindir.”
diyen iradenin temsilcileri… Burada milletvekilleri olarak bizlere bu şekilde
haksız ithamlarda bulunmak milletvekillerine, Türkiye Büyük Millet Meclisi
üyelerine yakışan bir davranış şekli değildir. Burada konuşurken üslubumuza
dikkat etmemiz gerekir. Bu Meclis Gazi Meclistir, iki kere gazi olmuştur; biri
Kurtuluş Savaşı’nda, biri 15 Temmuz hain darbe girişiminde. (AK PARTİ
sıralarından alkışlar) Bu Türkiye Büyük Millet Meclisi üyeleri gazidir. İşte
bir gazi de karşımda oturuyor, Hacı Bayram Türkoğlu; 15 Temmuz darbe
girişiminde yaralanan Gazi Meclisin gazi milletvekilidir. (AK PARTİ
sıralarından alkışlar) Bu Gazi Meclise “şaklaban” gibi benzetmeler yaparak,
onları hafife alarak, onları basitleştirerek… Birileri televizyonda tankları
seyredip tankın önünden kaçarken bu milletvekilleri hayatını ortaya koymuş,
gövdesini siper etmiş, tankların önüne durmuş. Darbeyi önlemiş
milletvekillerine hiç kimse hakaret etme hakkına sahip değildir, özellikle
26’ncı Dönem Parlamentosuna hiç kimsenin dil uzatma hakkı yoktur. Siyasi
söylemlerimiz olabilir, beğenmediğimiz durumlar olabilir ama özellikle bu Gazi
Meclisteki milletvekillerine bu şekilde aşağılayıcı davranışı, aşağılayıcı
sözler kullanmayı, 2’nci kere gazilik yaşayan Türkiye Büyük Millet Meclisine
yakıştırmayı büyük bir edepsizlik olarak ifade ettiğimi sizlerle, milletimizle
paylaşmak istiyorum. 
Yüce
Meclisi saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Elitaş. 
ÖZGÜR
ÖZEL (Manisa) – Sayın Başkan… 
BAŞKAN
– Sayın Özel…
ÖZGÜR
ÖZEL (Manisa) – Sayın Başkan, Sayın Elitaş’ın bir opsiyonu vardı, grup adına
konuşmaları kullanmıyorlardı, birini, hakları olan konuşmayı kullandı ve on
dakika süreyle ağır eleştirilerde, ithamlarda bulundu. (AK PARTİ sıralarından
gürültüler) 
MEHMET
UĞUR DİLİPAK (Kahramanmaraş) – Aynısının daha azını söyledi. Hani ağır değildi?
HÜSNÜYE
ERDOĞAN (Konya) – Sizin söylediklerinizi iade etti, iade.
TAMER
DAĞLI (Adana) – Hani ağır değildi? Hani ağır değildi?
MEHMET
UĞUR DİLİPAK (Kahramanmaraş) – Hani ağır değildi?
BAŞKAN
– Bir dakika sayın milletvekilleri. 
ÖZGÜR
ÖZEL (Manisa) – Buna karşı cevap hakkımızı kullanmak istiyoruz. 
TAMER
DAĞLI (Adana) – Hani hakaret yoktu?
BAŞKAN
– Sayın milletvekilleri, duymuyorum, lütfen. 
Evet…

ÖZGÜR
ÖZEL (Manisa) – Eğer öyle bir opsiyonum olsaydı benim de bir on dakika, bir beş
dakika ama siz de biliyorsunuz ki grubumuza düşen herhangi bir söz yok. Süreyi
takdirinize bırakarak cevap hakkı istiyorum. 
BAŞKAN
– İki dakika vereceğim, başka bir şey veremem. 
ÖZGÜR
ÖZEL (Manisa) – Peki, siz bilirsiniz. 
MEHMET
UĞUR DİLİPAK (Kahramanmaraş) – Hani hakaret yoktu, hani eleştiri vardı? 
TAMER
DAĞLI (Adana) – Hani hiç hakaret yoktu?
BAŞKAN
– Buyurun. (CHP sıralarından alkışlar) 
KASIM
BOSTAN (Balıkesir) – Ne oldu, dokundu mu? Özgür, dokundu mu?
VII.- SATAŞMALARA İLİŞKİN KONUŞMALAR (Devam)
8.- Manisa Milletvekili Özgür Özel’in, Kayseri
Milletvekili Mustafa Elitaş’ın 503 sıra sayılı 2018 Yılı Bütçe Kanunu Tasarısı’nın
8’inci maddesi üzerinde AK PARTİ Grubu adına yaptığı konuşması sırasında
Cumhuriyet Halk Partisine sataşması nedeniyle konuşması
ÖZGÜR
ÖZEL (Manisa) – Sayın Başkan, değerli milletvekilleri; Sayın Elitaş eline
tutanağı aldı, tutanağı okudu ama tutanağı fena hâlde çarpıttı. Ben ne
duyduğumu, tutanakta ne yazdığını biliyorum. “Adalet ve Kalkınma Partisi sadece
milletvekillerinden, sadece Cumhurbaşkanından, saraydan ve paralel kabineden
oluşan bir yapı değildir; topçusu, popçusu, şaklaban yorumcusuyla bir mekanizmadır.”
diyen bir tutanağı anlatırken buradan dönüp “Milletvekillerine şaklaban dendi.”
lafı ithamdır…
HÜSNÜYE
ERDOĞAN (Konya) – AK PARTİ milletiyle bir bütündür de o, onu tarif ediyor
aslında. 
ÖZGÜR
ÖZEL (Devamla) - …bühtandır ve bir grup başkan vekiline yakışmaz. Biz ne
duyduğumuzu, ne yazdığını… Yazanın hesabını veririz, bedelini öderiz ama bu
çarpıtma bir grup başkan vekiline yakışmaz. 
METİN
GÜNDOĞDU (Ordu) – O konuşmalar Genel Başkan Yardımcısına yakışıyor o zaman. 
ÖZGÜR
ÖZEL (Devamla) – İkincisi: Şu anda canıyla uğraşan birisini, darbe dönemi,
işte, e-muhtıradaki sözünü alıntıladınız falan filan, yapın ama sonra “kaset
kumpası” deyip o kaset kumpasına “özel hayat” diye biz itiraz ettiğimizde sizin
Genel Başkanınız meydan meydan çıkıp “Ne özeli? Genel, genel.” dedi, bunu da
size hatırlatmak boynumuzun borcu. (CHP sıralarından alkışlar) 
Bunun
dışında, darbe gecesiyle ilgili Cumhuriyet Halk Partisinin takındığı tutumda
milletvekillerinin hakkını teslim ediyorsunuz ya, burada çıktığımda, o konuşmayı
yaptığımda, konuşmayı yapmadan önce Genel Başkanımızla telefonla konuştuğumu,
talimatının Meclise, Parlamentoya sahip çıkma yönünde olduğunu, seçilmiş
Hükûmete sonuna kadar sahip çıkıp darbecilere direneceğimizi söyledim. O
sözlerimin sonuna kadar… Tarih boyunca o sözler benim açımdan çok önemlidir ama
o sözler Sayın Kemal Kılıçdaroğlu’nun bilgisi ve talimatlarıyla sarf
edilmiştir. (CHP sıralarından alkışlar)
OKTAY ÇANAK
(Ordu) – Kendisi neredeydi, kendisi?
ÖZGÜR ÖZEL
(Devamla) – “Genel Başkan neredeydi?” sorusu açıktır. 
OKTAY ÇANAK
(Ordu) – Niye? Kendisi neredeydi?
İLYAS ŞEKER
(Kocaeli) – Kendisi tanklara selam vererek gitti eve sığındı. 
ÖZGÜR ÖZEL
(Devamla) – Ama darbe komisyonu bütün liderlerin o geceye ilişkin HTS
kayıtlarını istediğinde, Başbakanın bir tünelde saklanması… (AK PARTİ
sıralarından gürültüler)
OKTAY ÇANAK
(Ordu) – Kendisi neredeydi?
RADİYE SEZER
KATIRCIOĞLU (Kocaeli) – Hayati tehlikesi vardı, Başbakana bir direkt saldırı
vardı. Kılıçdaroğlu’na darbe yapılmadı. 
ÖZGÜR ÖZEL
(Devamla) – …birilerinin dört saat boyunca hangardan çıkmamasına karşın, HTS
kayıtlarını talep eden…
(Mikrofon
otomatik cihaz tarafından kapatıldı)
BAŞKAN –
Teşekkür ederim Sayın Özel. 
ÖZGÜR ÖZEL
(Devamla) – Sayın Başkan, büyük haksızlık olur, bir dakika rica edeceğim. Büyük
haksızlık olur, on dakikanın üzerine bir dakika rica edeceğim. 
METİN GÜNDOĞDU
(Ordu) – Hangarda kimse yoktu, iftira atma!
RADİYE SEZER
KATIRCIOĞLU (Kocaeli) – Tanklar önünü açmadı Başbakanın. 
ÖZKAN YALIM
(Uşak) – Niye bağırıyorsunuz ki, doğruyu söylüyor tabii, tüneldeydi işte. 
KADİM DURMAZ
(Tokat) – Gerçekler incitir adamı, incitir.
BAŞKAN – Ama
yani haksızlık… Size bir dakika vereceğim ama haksızlık olarak nitelendirmeyin,
hakkını kullandı. 
ÖZGÜR ÖZEL
(Devamla) – Lütfen Sayın Başkan. 
BAŞKAN – Bir
dakika.
Lütfen bitirin,
tamamlayın. 
ÖZGÜR ÖZEL
(Devamla) – Tamam. 
OKTAY ÇANAK
(Ordu) – Rengini bile belli etmedi, nerede durduğunu belli etmedi. 
ÖZGÜR ÖZEL
(Devamla) – Çok net olarak bir şey söyleyeceğim: Lafın nereye geldiğini duyunca
panik hâlindesiniz. 
METİN GÜNDOĞDU
(Ordu) – Niye panik olalım? İftira atıyorsun, iftira. Şu anda söyledikleriniz
iftira. 
ÖZGÜR ÖZEL
(Devamla) – Eğer söyleyeceğim sözden korkmuyorsanız dinleyin. 
HÜSNÜYE ERDOĞAN
(Konya) – Korkmuyoruz. 
ÖZGÜR ÖZEL
(Devamla) – Sayın Elitaş ile benim aramda, gruplarımız arasındaki şu farkı
ortaya koyalım: Bir; en şok edici lafları ettiniz bizim için de ama kimse
kürsüye yürümedi, söz hakkını kesmeye çalışmadı, fiilî saldırıda bulunmadı.
Söze sözle cevap veriyoruz çünkü burası Parlamento. 
Darbe
komisyonumuz o gece tüm liderlerin nerede bulunduklarının ve ne yaptıklarının,
kimlerle görüştüklerinin tespiti için HTS kayıtlarını istedi; darbe
komisyonunun başına atadığınız ve geçmişi belli, bugünü belli başkan tarafından
bu talep reddedildi. Neden korkuyorsunuz? Kemal Kılıçdaroğlu’nun nerede olduğu
belli, hepiniz biliyorsunuz.
EJDER AÇIKKAPI
(Elâzığ) – Tanktan kaçtı, tanktan. Tankın üstüne niye çökmedi?
ÖZGÜR ÖZEL
(Devamla) – Ertesi gün gördünüz. Siz “Bir yerlerde saklananları, Gürcistan’a
kaçanları, darbe yatışınca gelenleri soralım.” dedik, izin vermediniz. 
METİN GÜNDOĞDU
(Ordu) – Gürcistan’a kaçan falan yok, iftira atma. İftira atıyorsun, kaçan yok.

ÖZGÜR ÖZEL
(Devamla) – Bakın, gerçeklerin er ya da geç ortaya çıkmak gibi bir huyu vardır.
(Mikrofon
otomatik cihaz tarafından kapatıldı)
ÖZGÜR ÖZEL
(Devamla) – Ve hakikat ortaya çıktığında mahcup olacaksınız. 
Teşekkür
ediyorum. (CHP sıralarından alkışlar)
METİN GÜNDOĞDU
(Ordu) – İftira atıyorsunuz, iftira atmayın. Hangarda olan yoktu, iftira atıyorsunuz.

MUSTAFA ELİTAŞ
(Kayseri) – Sayın Başkan, şahsı adına lehte konuşmayı İsmail Tamer bana
devrediyor.
BAŞKAN – Peki.
IV.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı
(1/887) ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu
Tasarısı (1/861), 2016 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2016 Yılı Genel Uygunluk Bildiriminin, 2016 Yılı Dış
Denetim Genel Değerlendirme Raporunun ve 6085 Sayılı Sayıştay Kanunu Uyarınca
Hazırlanan 174 Adet Kamu İdaresine Ait Sayıştay Denetim Raporunun Sunulduğuna
İlişkin Sayıştay Başkanlığı Tezkeresi (3/1187), 6085 Sayılı Sayıştay Kanunu
Uyarınca Hazırlanan 2016 Yılı Faaliyet Genel Değerlendirme Raporunun ve 2016
Yılı Mali İstatistikleri Değerlendirme Raporu ile 2016 Yılı Kalkınma Ajansları
Genel Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)
BAŞKAN
- Şahsı adına Kayseri Milletvekili Sayın Mustafa Elitaş konuşacak.
Buyurun.
(AK PARTİ sıralarından alkışlar) 
MUSTAFA
ELİTAŞ (Kayseri) – Değerli arkadaşlar, bakın…
ÖZGÜR
ÖZEL (Manisa) – Ama imar durum değişikliği gibi, parsel bazında değişiklik
yapıyor, İsmail Tamer’in de beş dakikasını aldı. 
MUSTAFA
ELİTAŞ (Devamla) – …Sayın Kılıçdaroğlu diyor ki -herhâlde torunlarıyla
oynarken- tanklar manklar, o ara darbeler konuşuluyor ya, bakıyor tanklar
küçücük, “Darbe olursa ben darbede tankın üstüne çıkarım.” diyor. 
SALİH
CORA (Trabzon) – Oyuncak tank!
KEMAL
ZEYBEK (Samsun) – Doğrusunu yapıyor, doğrusunu yapıyor. 
İLYAS
ŞEKER (Kocaeli) – Tankları kâğıttan sanıyor, tankları kâğıt zannediyor.
MUSTAFA
ELİTAŞ (Devamla) – Ama havaalanından geliyor, tanklar büyük. O anda tankların
arasından gidiyor, Belediye Başkanının evine gidiyor. 
Şimdi
gelelim Sayın Başbakan Binali Yıldırım’a. Binali Yıldırım -Sayın Başbakan- saat
22.19, telefonla konuşuyoruz. “Sayın Başbakanım, durum nedir?” “Haberlerde
izliyoruz. Bizim haberlerde izlediğimiz kadarıyla sanki bir şey var. Köprünün
bir tarafı kapanmış.” Saat 22.19. 
22.15’te
AK PARTİ Ankara Milletvekili Aydın Ünal beni arıyor, “Başkanım, böyle böyle,
Meclisin üzerinden F16’lar uçuyor.” diyor. Ben Başbakanımızı arıyorum. Diyor
ki: “Elitaş, sanki bir kalkışma var, kalkışma olabilir.” Ve 22.19’dan itibaren
Sayın Başbakan -sanıyorum on dakika sonra- televizyona bağlanıyor. Diyor ki:
“Bu bir kalkışmadır. Kimler bu kalkışmayı yapıyorsa bedelini ödeyecektir.” (AK
PARTİ sıralarından alkışlar) Ve arkasından tekrar Sayın Başbakanla konuşuyorum,
diyorum: “Sayın Başbakanım, ne yapayım? Ben Kayseri’deyim.” Aynen cevabı şu:
“Elitaş, çok veballi bir iş, milleti sokağa dökebilir misin?” O gün tüm
Türkiye’de olduğu gibi 81 vilayette millet sokağa çıkıyor. Sayın
Başbakanımızdan aldığı talimat çerçevesinde genel merkezde genel başkan
yardımcılarımız, tüm MYK üyelerimiz, buradaki grup başkan vekili arkadaşlarımız
önce Mecliste, arkasından Çankaya’da toplanıp tüm Türkiye’ye, 10 milyon AK
PARTİ’liye mesaj atarak “Meydanlarda toplanın.” diye ortaya çıkıyor. 
HÜSEYİN
YILDIZ (Aydın) – Biz de attık. 
MUSTAFA
ELİTAŞ (Devamla) – Bütün AK PARTİ’liler herkesi ortaya çağırarak 00.08’de
Türkiye’nin her tarafından, camilerin minarelerinden sela verilip millet
meydanlara toplanıyor. Nereden çıkıyor bu hareket? Hani, o sizin “Tünelde.”
dediğiniz Başbakan var ya; o basiretli, o dirayetli, o inançlı, demokrasi
sevdalısı Başbakanın “Bu bir kalkışmadır. Millet sokağa!” dediği andan itibaren
çıkıyor. Sayın Cumhurbaşkanının -kefeni sırtında- evlatlarıyla, çocuklarıyla,
yanındaki danışmanlarıyla FETÖ’cü hainlerin, Muğla’da tatil yaptığı yerdeki
bölgeye saldırıdan on beş dakika önce tesadüfen ayrılması ve yine hiçbir şeyden
korkmadan “Ben milletimle beraber ölmeye hazırım.” deyip saat ikide, üçte
İstanbul Havaalanı’na gelmesi, daha hâlâ ortada tanklar varken... Sayın
Başbakanın verdiği talimat çerçevesinde Eskişehir’deki uçakları kaldırmaması,
Malatya’daki kalkan uçakları indirmesi, “Eğer havada uçak varsa indirin.” diye
talimat vermesi… Yazılı emir isteyenlere “Efendim, yazılı emir istiyorum.”
diyenlere “Ne yazılı emri kardeşim? Millet sokaklara dökülmüş. Demokrasi elden
gidiyor, cumhuriyet elden gidiyor. Ben emir veriyorum, bu yazılı emirdir,
talimattır.” deyip havadaki uçağı indiren o cesaretli, o basiretli Başbakandan
dolayı bugün biz bu hâldeyiz. (AK PARTİ sıralarından alkışlar) Eğer o Başbakan
gereğini yapmasaydı, sinseydi, tankların arasından sıvışıp bir yerde
televizyonunu izleseydi, hepimizi tıpkı 12 Eylülde olduğu gibi evimizden
alacaklar, bizi derdest edecekler, ya…
METİN GÜNDOĞDU
(Ordu) – Bir çukura atacaklar.
FUAT KÖKTAŞ
(Samsun) – Konuşuyor olmayacaktın bugün Başkanım.
MUSTAFA ELİTAŞ
(Devamla) – …bir çukura atacaklar ya da bir adaya götürecekler, hep beraber
bizi bir odaya hapsedip -Özgür, belki seninle beraber bir odaya girerdik-
“Barışın bakalım.” diyeceklerdi. Ama o gün Sayın Başbakanın yaptığı konuşması,
cesareti, basireti, Sayın Cumhurbaşkanının milletine aşkı, demokrasi sevdası ve
ülkedeki en önemli değer verdiği şeyin millet iradesi olduğu “Millet iradesinin
üstünde başka bir güç tanımıyorum.” diye ortaya çıkışı milleti sokaklara döktü.
28 gün sabahlara kadar nöbet tutan bir millet demokrasi aşkıyla, lideriyle
ortaya çıktı. 27 Mayısı gördük, 12 Eylülü gördük ama o güne kadar hiç sesini
çıkaramadıklarından dolayı darbeciler geldi emellerine ulaştı. 28 Şubatta
balans ayarını verenler, alkışlayanlar olmasaydı... 
(Mikrofon
otomatik cihaz tarafından kapatıldı) 
MUSTAFA ELİTAŞ
(Devamla) – ...eğer onlara “Dur.” diyen birileri çıkmış olsaydı, lider olsaydı,
tıpkı 15 Temmuzdaki gibi bir lider Türkiye’de olsaydı 27 Mayıs da olmazdı, 12
Eylül de olmazdı, 28 Şubat da olmazdı. (AK PARTİ sıralarından alkışlar) Çok
şükür ki cesaretli, milletinden almış olduğu iradeyi sonuna kadar kullanan bir
Cumhurbaşkanının, bir liderin olması 15 Temmuzu engelledi. Artık bundan sonra
Kemal Kılıçdaroğlu üstüne çıkacak tank da bulamayacak. 
Hepinizi
saygıyla selamlıyorum. (AK PARTİ sıralarından alkışlar) 
FUAT KÖKTAŞ
(Samsun) – Üstüne çıkacak değil, oyuncak da bulamayacak!
MUSTAFA ELİTAŞ
(Kayseri) – Oyuncak tank da bulamayacak!
ÖZGÜR ÖZEL
(Manisa) – Sayın Başkan...
BAŞKAN – Buyurun
Sayın Özel.
ÖZGÜR ÖZEL
(Manisa) – Doğrudan Genel Başkanımıza ve grubumuza yaptığı sataşmalardan dolayı
cevap hakkımı kullanmak istiyorum.
BAŞKAN –
Buyurun, iki dakika.
VII.- SATAŞMALARA İLİŞKİN KONUŞMALAR (Devam)
9.- Manisa Milletvekili Özgür Özel’in, Kayseri
Milletvekili Mustafa Elitaş’ın 503 sıra sayılı 2018 Yılı Bütçe Kanunu
Tasarısı’nın 8’inci maddesi üzerinde şahsı adına yaptığı konuşması sırasında
Cumhuriyet Halk Partisine ve Cumhuriyet Halk Partisi Grup Başkanına sataşması
nedeniyle konuşması
ÖZGÜR ÖZEL
(Manisa) – Sayın Başkan, değerli milletvekilleri; şimdi, Sayın Elitaş bir
önceki konuşmadaki yapmış olduğu hatadan, üslupsuzluktan dersini almış, o
konulara girmedi ama bir başka şeye girdi. 
FUAT KÖKTAŞ
(Samsun) – Dersi başkaydı da ondan!
ÖZGÜR ÖZEL
(Devamla) – Girdiği mesele de şu: Bir tanktan bahsediyor, “Tankın üstüne
çıkmadınız.” diyor ve bu konuda bir tane cevabımız var: Tankların üstünü siz
doldurdunuz, Başbakan doldurdu, Cumhurbaşkanı doldurdu da yer kalmadı, biz
aşağıda mı kaldık kardeşim? Hanginiz tankın üstündeydiniz? (CHP sıralarından alkışlar)

EJDER AÇIKKAPI
(Elâzığ) – Kılıçdaroğlu ne söylemişti? “Tankın üstüne çıkacağım.” demişti,
kaçtı!
ÖZGÜR ÖZEL
(Devamla) – Şimdi, tankın üstünde milletimiz vardı, tankın üstünde milletimiz
vardı.
İLYAS ŞEKER
(Kocaeli) – Tankları kâğıt zannediyormuş Kılıçdaroğlu.
ÖZGÜR ÖZEL
(Devamla) – İkincisi: Sayın Ayşe Keşir, ben ona bazen “15 Temmuzun demokrasi
kahramanı.” diyorum, hoşuna da gidiyor. Burada CNN Türk’ün yayınına Bülent
Tezcan’ı verdi. Bülent Tezcan aldı Facebook’u, CNN Türk canlı yayın. “Şimdi
tankların üstüne çıkma, tankların önünde durma zamanıdır.” diye burada
dediğinde Bülent Tezcan’ın alnından kimlerin öptüğünü biliyoruz. (AK PARTİ
sıralarından gürültüler) Cumhuriyet Halk Partisi olarak size şunu söyleyeyim
-sabaha kadar, sabaha kadar- hiç duymadığınız bir şeyi söyleyeyim: Manisa’nın
Çepnibektaş köyünün imamı, müezzini... (AK PARTİ sıralarından gürültüler) 
MUSTAFA ELİTAŞ
(Kayseri) – Biz Bülent Bey’e bir şey demedik, Kemal Bey’e diyoruz.
İLYAS ŞEKER
(Kocaeli) – Bülent Bey’e bir şey demiyoruz.
ZEYNEL EMRE
(İstanbul) – Ya, bir dinleyin ya!
FUAT KÖKTAŞ
(Samsun) – Size de bir şey diyen olmadı.
ÖZKAN YALIM
(Uşak) – Ya, bir dinleyin ya!
ÖZGÜR ÖZEL
(Devamla) – Arkadaşlar, bir durun ya! 
Bak, grubunuza
bir hâkim olursanız cevap hakkını…. On dakika konuşuyorsunuz asimetrik ve şöyle
yapıyorsunuz…
OKTAY ÇANAK
(Ordu) – Yalan yanlış konuşuyorsun. 
İLYAS ŞEKER
(Kocaeli) – Siz sabahtan beri konuşuyorsunuz. 
ÖZGÜR ÖZEL
(Devamla) - Parsel bazında imar değişikliği gibi İsmail Bey kürsüye yürürken
pat konuşmayı alıyorsunuz. Müsaade ederseniz şunu söyleyeceğim…
OKTAY ÇANAK
(Ordu) – Veli Ağbaba’ya söyle sen, geçen bakanın konuşmasında yaptılar.
BAŞKAN – Sayın
milletvekilleri…
ÖZGÜR ÖZEL
(Devamla) - …hiç duymadığınız bir şeyi anlatacağım: Manisa’nın Çepnibektaş
köyünün 15 Temmuz sonrası müezzinini veya imamını, çünkü 1 personel var,
sürdüler Soma’ya, adam geldi hikâyesini anlattı. Vali görevdedir, kaymakam
görevdedir, arar, yarın sorarsınız. “Neden seni görevden aldılar?”
“Çepnibektaş’ta sela okumadığım için.” Dedim ki: “Böyle bir çağrı var da
teşkilatın, uymadıysan ve darbeye karşı direniş…” “Ya, sela okumadım ama ben
darbeye karşı direnişe çağırdım.” dedi. 
(Mikrofon
otomatik cihaz tarafından kapatıldı) 
ÖZGÜR ÖZEL
(Devamla) – Sayın Başkan, bir dakika daha…
BAŞKAN – Tamamlayın
bir dakika daha veriyorum ek süre. 
ÖZGÜR ÖZEL
(Devamla) – “Ne oldu?” “Ya, bunu söylemem doğru değil ama söyleyeyim.” dedi.
Çepnibektaş 1.200 oyun 1.198’ini bizim aldığımız bir köy, Cumhuriyet Halk
Partisinin. “Ben, sela okuyarak bu köyü darbeye karşı direnmeye çağırsam ne
etki yapacağını bilemedim, televizyondaki konuşmanızı…” (AK PARTİ sıralarından
gürültüler)
Bir dinleyin
yahu. 
“Televizyondaki
sizin konuşmanızı aldım, bunu dinlettim ve Cumhuriyet Halk Partisinin Grup
Başkan Vekili burada daha etkili olur diye düşündüm ve herkes darbeye karşı net
bir tutum aldı.” 
EJDER AÇIKKAPI
(Elâzığ) – O insanlar selaya karşı mı ki yani? Keşke bunu anlatmasaydınız,
keşke bunu örnek vermeseydin. 
ÖZGÜR ÖZEL
(Devamla) – “Bir tane sela okudum, üç kere sizin konuşmayı dinlettim.” dedi.
Buna Manisa Valisi şahit. Valiyi aradım, “Bakın, bunu görevden almışsınız ama
gerekçesi budur dedim, adamın niyeti darbeye karşı en ikna edici argümanı
kullanmak olmuş cami hoparlörü de olsa.” dedim, valinin inisiyatif
kullanmasıyla sürgününden vazgeçildi. 
EJDER AÇIKKAPI
(Elâzığ) – Keşke bunu örnek vermeseydin, seçmene hakaret ettin. 
ÖZGÜR ÖZEL
(Devamla) - Şimdi, kendi mahallenizden falan konuşup örnek veriyorsanız
Cumhuriyet Halk Partisinin…
(Mikrofon
otomatik cihaz tarafından kapatıldı) 
ÖZGÜR ÖZEL
(Devamla) -…oradaki insanların ne kadar sizin kitlenizden ve sizin kitlenizi
destekleyerek konuşuyorsunuz ya…
BAŞKAN –
Teşekkür ederim Sayın Özel. 
OKTAY ÇANAK
(Ordu) – Sizin Ordu İl Başkanı meydana gelmedi meydana, telefon açtık, meydana
gelmedi, “Genel merkez talimat vermedi.” dedi. 
ÖZGÜR ÖZEL
(Devamla) - Biz hepimiz, Cumhuriyet Halk Partisi… 
İLYAS ŞEKER
(Kocaeli) – O köyde yaşayanların hepsinin selaya karşı olduğunu söylüyorsunuz. 
ÖZGÜR ÖZEL
(Devamla) - Ya, ne alakası var. 
İLYAS ŞEKER
(Kocaeli) – Öyle diyorsun. 
BAŞKAN – Sayın
Özel…
ÖZGÜR ÖZEL
(Devamla) – Oradaki köydekilere, oradaki imam en etkili yöntemi kullanıyor.
İLYAS ŞEKER
(Kocaeli) – Hakaret ediyorsun sen bu insanlara. Ama bu insanlara hakaret
ediyorsun. 
BAŞKAN – Sayın
Özel, konuşma süreniz bitti, bitti. 
HAYDAR AKAR
(Kocaeli) – İlyas bağırma, İlyas. Ben Kocaeli’ne mesaj çekerken sen ortada
yoktun. 
OKTAY ÇANAK
(Ordu) – Senin il başkanın meydana gelmedi, telefon açtım, telefon.
HAYDAR AKAR
(Kocaeli) – Ben Kocaeli’ne mesaj çektiğimde sen ortada yoktun.
İLYAS ŞEKER
(Kocaeli) – Sen meydanda yoktun, sesini çıkarma, seni ben yirmi dokuz gün hiç
görmedim meydanlarda, hiçbir meydanda görmedim.
KEMAL ZEYBEK
(Samsun) – Hepiniz yoktunuz, kusura bakmayın, kaçıyordunuz, kaçıyordunuz. 
ÖZGÜR ÖZEL
(Devamla) – Son olarak… 
HAYDAR AKAR
(Kocaeli) – Git sor İsmet Çiğit’e, kim mesaj çekti? Hiçbiri yoktu, hiçbiri. 
İLYAS ŞEKER
(Kocaeli) – Haydar, sus! Bu konuda sicilin bozuk, sus! Meydanda yoktunuz, CHP
bile yoktu. 
BAŞKAN – Sayın
Özel, konuşma süreniz sona erdi, bitti.
ÖZGÜR ÖZEL
(Devamla) – Tamam, selamlayacağım ama müsaade etmiyorlar. (AK PARTİ
sıralarından gürültüler) 
Hiç kimse, hiç
kimse ama hiç kimse geçmişten ve ortak değerlerden husumet yaratmaya kalkmasın.
Hata varsa geçmişten ders alacağız ama geçmişten husumet çıkararak… 
BAŞKAN – Sayın
Özel, sesiniz duyulmuyor zaten boşuna konuşuyorsunuz. 
ÖZGÜR ÖZEL
(Devamla) – …siyasete devam belki size yakışır ama bu ülkeye yakışmaz.
Teşekkür
ediyorum. (CHP sıralarından alkışlar)
MUSTAFA ELİTAŞ
(Kayseri) – Sayın Başkan, sadece bir cümle söyleyeceğim.
BAŞKAN – Buyurun
Sayın Elitaş.
MUSTAFA ELİTAŞ
(Kayseri) – Biraz önce “uyarımız dikkate alınmış ki” dedi, aslında onları
söylemedi; o konuya girmeyeceğim.
ÖZGÜR ÖZEL
(Manisa) – Girmesen iyi olur tabii. 
MUSTAFA ELİTAŞ
(Kayseri) – Girmeyeceğim çünkü aynı çuvala girmem ben senle. 
İkinci konu…
ÖZGÜR ÖZEL
(Manisa) – Ben hiç çuvala girmem. Aynı çuvala değil, çuvala girmem. 
BAŞKAN – Sayın
Özel…
MUSTAFA ELİTAŞ
(Kayseri) – Şuna inanıyorum: O gün burada bulunan 11 civarında…
ÖZGÜR ÖZEL
(Manisa) – 15.
MUSTAFA ELİTAŞ
(Kayseri) – …15 Cumhuriyet Halk Partili milletvekili vardı. Kesin olarak
inanıyorum ki o milletvekilleri eğer bir tank görselerdi hepsi üstüne çıkardı,
Genel Başkanları gibi kaçmazdı. (AK PARTİ sıralarından “Bravo” sesleri
alkışlar, CHP sıralarından gürültüler) 
KEMAL ZEYBEK
(Samsun) – Alakası yok. 
ÖZKAN YALIM
(Uşak) – Ne alakası var canım! Yani, Mustafa Bey, yapma canım! 
MUSTAFA ELİTAŞ
(Kayseri) – Buraya gelen CHP’li milletvekilleri… 
KEMAL ZEYBEK
(Samsun) – Alakası yok. 
ÖZKAN YALIM
(Uşak) – Yani böyle şey mi olur ya, olmuyor yani. Olur mu böyle şey ya.
KADİM DURMAZ
(Tokat) – Grup Başkan Vekiline yakışmadı. 
MUSTAFA ELİTAŞ
(Kayseri) – …AK PARTİ’li milletvekilleri, bombalar atılırken o zamanki Adalet
Bakanı kürsüde konuşma yapıyordu. 
KADİM DURMAZ
(Tokat) – Yakışmadı Elitaş Grup Başkan Vekiline, olmadı. 
KEMAL ZEYBEK
(Samsun) – Yakışanı yapıyor, niye yakışmasın canım!
MUSTAFA ELİTAŞ
(Kayseri) – Buradaki arkadaşlar sığınağa gitmek yerine o FETÖ’cülerle, o
darbecilerle mücadele etmek için -ayırmıyorum hiç birini- kesinlikle aynı
duyguları paylaşıyordu; bunu ifade etmek istedim. 
BAŞKAN –
Teşekkür ederim.
ÖZGÜR ÖZEL
(Manisa) – Sayın Başkan…
SALİH CORA
(Trabzon) – Burada sataşma yok.
ÖZGÜR ÖZEL
(Manisa) – Sataşma var, “Onların Genel Başkanı gibi kaçmazdı.” dedi efendim,
sataşma var. 
ÖZKAN YALIM
(Uşak) – Var tabii, nasıl yok ya!
BAŞKAN – Tamam,
buyurun iki dakika. 
MEHMET DEMİR
(Kırıkkale) – Mustafa ağabey bu gece uzun olacak. 
ÖZKAN YALIM
(Uşak) – Olsun, problem yok buradayız. Problem yok, buradayız. 
MEHMET DEMİR
(Kırıkkale) – Biz de buradayız Özkan. 13 kişi buradasınız.
ÖZKAN YALIM
(Uşak) – Fark etmez, tek başımıza da olsak buradayız, hiç sıkıntı yok.
MUSTAFA ELİTAŞ
(Kayseri) – Sayın Başkan, burada arkadaşını sakinleştir, ondan sonra konuş. 
ÖZKAN YALIM
(Uşak) – Yine oradan laf atarsın cevabını veririm ben.
BAŞKAN – Sayın
Yalım…
10.- Manisa Milletvekili Özgür Özel’in, Kayseri
Milletvekili Mustafa Elitaş’ın yerinden sarf ettiği bazı ifadeleri sırasında
Cumhuriyet Halk Partisi Grup Başkanına sataşması nedeniyle konuşması
ÖZGÜR ÖZEL
(Manisa) – Özkan… Özkan…
Sayın Başkan,
değerli milletvekilleri; “Birileri geliyor Meclisi geriyor.” falan... Böyle bir
ithamda bulundu Sayın Elitaş. Şu anda hem de asimetrik bir rekabet yaratmaya
çalışarak ne yapmaya çalıştığının farkındayız. Ama şöyle bir gerçek var:
Oradaki 15 milletvekilinin bir kısmı burada, bir tanesi benim, parti adına
konuşan benim. Daha önce de size söylediğimi tekrar ediyorum: Darbeye direnme,
bu darbeye, darbecilere karşı, onlara umut verecek bir davranışı yaratmak
isteyenlere karşı en açık tutumu ortaya koyma ve bu darbe sırasında ve
sonrasında yani 20 Temmuzda OHAL ilan edip de bu Meclise siyasi bir nankörlük
yapmasaydınız 15 ile 20 Temmuz arasında size verilen mesaj “FETÖ’nün
temizlenmesi, darbecilerden hesap sorulması için açık çek, sabahlara kadar
çalışalım, ne istiyorsanız yapalım.” denilmişken…
HÜSNÜYE ERDOĞAN
(Konya) – “Kontrollü darbe” diyerek mi…
ÖZGÜR ÖZEL
(Devamla) - …sanki o gece üç grup birden ve ertesi gün darbe karşıtlığı
üzerinde sizinle ortaklaşmamış gibi, darbeyi bir fırsata çevirerek, önceden
bilindiği, öngörüldüğü hâlde gerekli tedbiri almayıp önlenmeyen…
RADİYE SEZER
KATIRCIOĞLU (Kocaeli) – Kanıtlayın ya… Neye göre söylüyorsun bunu?
ÖZGÜR ÖZEL
(Devamla) - …o gece yapıldığı sırada öngörülen, o gece önlenmeyen ve
sonuçlarından yararlanılan yani 20 Temmuz sivil darbesiyle OHAL ilan edip, OHAL
sopasını eline alıp bunu tüm muhalifler üzerinde…
İLYAS ŞEKER
(Kocaeli) – Yine FETÖ dilinden konuşuyorsun! 
ÖZGÜR ÖZEL
(Devamla) - …bu sopayı on yedi aydır şehvetle kullananlara şunu söylüyoruz…
İLYAS ŞEKER
(Kocaeli) – Yine FETÖ dilinden konuşuyorsun!
ÖZGÜR ÖZEL
(Devamla) - …15 Temmuza da şehitlerine de gazilerine de haksızlık ve
saygısızlık yapıyorsunuz. 
Teşekkür ederim.
(CHP sıralarından alkışlar) 
HÜSNÜYE ERDOĞAN
(Konya) – Pensilvanya ağzıyla konuşuyorsunuz. 
IV.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı
(1/887) ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu
Tasarısı (1/861), 2016 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2016 Yılı Genel Uygunluk Bildiriminin, 2016 Yılı Dış
Denetim Genel Değerlendirme Raporunun ve 6085 Sayılı Sayıştay Kanunu Uyarınca
Hazırlanan 174 Adet Kamu İdaresine Ait Sayıştay Denetim Raporunun Sunulduğuna
İlişkin Sayıştay Başkanlığı Tezkeresi (3/1187), 6085 Sayılı Sayıştay Kanunu
Uyarınca Hazırlanan 2016 Yılı Faaliyet Genel Değerlendirme Raporunun ve 2016
Yılı Mali İstatistikleri Değerlendirme Raporu ile 2016 Yılı Kalkınma Ajansları
Genel Denetim Raporunun Sunulduğuna İlişkin Sayıştay Başkanlığı Tezkeresi
(3/1188) ile Plan ve Bütçe Komisyonu Raporu (S.Sayısı: 504) (Devam)
BAŞKAN – Son
olarak şahsı adına Van Milletvekili Sayın Bedia Özgökçe Ertan konuşacak. 
Buyurun Sayın
Ertan. (HDP sıralarından alkışlar) 
BEDİA ÖZGÖKÇE
ERTAN (Van) – Teşekkür ediyorum Sayın Başkan. 
Sayın Başkan,
değerli milletvekilleri; Genel Kurulu ve eğer izliyorlarsa bizi bu saatte
izleyen herkesi saygıyla selamlıyorum. 
Bu gece
şebiyelda yani 20 Aralığı 21 Aralığa bağlayan yılın en uzun gecesi değerli
arkadaşlar. Gerçekten bitmek bilmeyen bir gece oldu. Evet, 15 Temmuz hain darbe
girişimi akabinde bu Mecliste aslında dört parti -yani sizler görmezden
gelseniz de, ısrarla unutturmaya çalışsanız da- bir araya gelerek ortak bir
kanaatle “Darbeyle nasıl mücadele edilir”in yeksesini vermişti. 
MUSTAFA ELİTAŞ (Kayseri)
– Biz Mecliste olanları söylüyoruz.
BEDİA ÖZGÖKÇE
ERTAN (Devamla) - Bu Meclisten darbeyle mücadelenin demokrasiye sahip çıkmakla
aşılabileceğini ve tek yolun aslında insanlığı, hakkaniyeti, adaleti korumaktan
geçtiği mesajını vermişti. İşte o çok kritik beş günlük süre içerisinde
gerçekten iktidar partisi o günkü samimiyetinde mücadeleye bu anlamda, bu
rotada devam etmiş olsaydı bugün belki de çok farklı bir dönemi yaşıyor
olacaktık. Ama 20 Temmuzda başlayan, başka bir şekilde başlayan, devam eden
darbe gerçekten bütün muhalifler üzerinde ağır bir sopa olarak bugüne kadar
uygulaması devam eder tarzdadır. Evet, aslında 4 Kasımda bir darbe oldu yine. 4
Kasımda Parlamentoya, işte bu ikinci defa gazi olan Meclise darbe yapıldı. Bu
Parlamentoda 20 milyon kadar insanı temsil eden, 6,5 milyon seçmenin iradesiyle
bu Meclise gönderilmiş olan bir partinin eş genel başkanları ve milletvekilleri
bir operasyonla hapse atıldı. O günden beri OHAL süresince KHK’ler
kullanılarak, OHAL kötüye kullanılarak aslında FETÖ’cülerle ya da darbecilerle
mücadele edilmedi, kendinizden olmayan herkesle mücadele etmeye başladınız. Ama
bu bir yol değil. İşte bugün bütçe görüşmelerini yapıyoruz, gerçekten sağlıklı
bir ortamda yapmıyoruz ve bir partinin, bir kesimin, bu ülkenin gerçekliği olan
çok önemli bir kesimin Kürt halkının siyasi iradesi bu Parlamento çatısı
altında yok şu an.
HARUN KARACA
(İstanbul) - Var burada; burada, burada.
BEDİA ÖZGÖKÇE
ERTAN (Devamla) – Siz bu iradeyi görmezden geliyorsunuz ama bu bir yol değil.
Bu bir yol değil Sayın Milletvekili. Sürekli olarak toplumun gerildiği,
kutuplaştığı… Birbirine artık nefret söylemiyle davranan kesimler oluşmaya
başladı; her gün cinnet hâlinde insanlar birbirini boğazlamaya, öldürmeye
başladı. Çok daha fazlası var, şiddet artık öyle noktalara vardı ki yani tarif
edilemez manzaralarla karşılaşıyoruz; hayvanlara yönelik şiddetle, evcil
hayvanlara yönelik şiddet manzaralarıyla karşılaşıyoruz. Hepimizi bir cinnet
hâli sarmış oldu. 
İşte
bugün taşeronlardan bahsedecektim size; gerçekten bu taşeron işçilerin yaşadığı
mağduriyet, OHAL baskısı altında artık kimsenin güvenceli bir işten, çalışma
hakkından, çalışma hayatından bahsedemediği bir ortamda yaşıyoruz. Herkes
çekiniyor ve korkuyor, kimse konuşamıyor, kimse fikirlerini özgürce, serbestçe
ifade edemiyor ne hâkimi ne savcısı ne doktoru ne profesörü ne öğretmeni ne
işçisi; hiç kimse. Artık öyle bir hâle getirdiniz ki kamu personel rejimindeki
temel ilkeler bile hiçe sayıldı. İşte liyakat, hakkaniyet gibi ilkelerden hiç
kimse bahsetmiyor. Taşeronlar bu gece evet, Hükûmetten gelecek bir müjdeli
haberle beklenti içerisinde diyor Sayın Bakan ama aslında Meclisten bir
beklenti içerisinde milyonlarca insan. 1 milyonun üzerinde insandan
bahsediliyor; 1 milyonun üzerinde taşeron işçi demek milyonlarca yuva demek,
insan demek. Bunların geleceğiyle oynamaya ve kimsenin geleceğini karartmaya
hakkımız yok. Bir an önce öncelikle OHAL’den vazgeçilmeli, OHAL uygulamasından,
bu haksız uygulamalardan. Halkın iradesine saygı göstermekten geçiyor iş, halkın
iradesini halka teslim etmekten geçiyor, bu Meclisin gerçek iradesine saygı
göstermekten geçiyor. Bunları göz ardı ederek hiçbir politika üretemezsiniz.
Enflasyon, dolar, her gün bu rakamlar altında giderek yoksullaşan ve geleceği
karartılan, geleceğe artık güvenle bakamayan, ümitsiz olan milyonlarca insan
var artık. Böyle bir iklim yarattınız ve bu sizin eseriniz; bunun müsebbibi ne
yazık ki sizlersiniz. 
Ben
bütün Genel Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Bedia Özgökçe Ertan. 
Şimdi,
soru-cevap bölümüne geldik sayın milletvekilleri.
Süremiz
on dakika; ilk beş dakikasında sayın milletvekillerinin sorularını alacağım,
ikinci beş dakikada ise Sayın Bakan bu sorulara cevap verecek. 
Sayın
Erdem…
ARZU
ERDEM (İstanbul) – Teşekkür ederim Sayın Başkan. 
Sorum
Sayın Maliye Bakanına: Öncelikle, bütün gece, sabaha kadar verilen sorulara
göstermiş olduğu yapıcı tutumu için teşekkür etmek istiyorum Sayın Bakana. Göz
bebeğimiz, emniyet güçlerimiz, polisimizin 3600 ek gösterge ve özlük haklarının
iyileştirilmesine yönelik çalışma var mıdır?
İkinci sorum:
Polis Özel Harekât alımı ve POMEM’de özellikle yeni düzenlemeyle yaş aşağı
doğru çekildiği için bir mağduriyet oluştu. Yaşın maksimum sınıra çekilmesiyle
ilgili bir çalışma var mıdır?
Yine, çözümü
geciktirilmiş sosyal sorunlardan, önemli sorunlardan bir tanesi: Staj ve
çıraklık sürelerinin sigorta başlangıcı kabul edilmemesi hususu. Bu anlamda bir
çalışma var mıdır? Stajyer öğrenci olarak çalışan gençlerimizin mağduriyete
uğramasına sebep oluyor.
Bir de,
muhtarlarımızın bir talebi var, bu konu değerlendirilebilir mi? Bir kereye
mahsus olmak üzere ÖTV indirimli ve KDV indirimli bir araç verilmesi söz konusu
olabilir mi?
BAŞKAN – Sayın
Şimşek…
BAKİ ŞİMŞEK
(Mersin) – Teşekkür ediyorum Sayın Başkan.
Sayın Bakanım,
gelecek olan tasarıyla, taşeron yasasıyla 4 Aralıkta yani bundan on beş gün
önce işe giren bir işçi kadro alabilecek; şu anda, basına sızan tasarı bu.
Ömrünü Türk ordusuna ve Türk milletine hizmete adamış, on beş yirmi yıl “uzman
çavuş” olarak görev yapmış olanlar, maalesef, sözleşmeli olarak görevlerine
devam ediyorlar. Bunların hayatı, komutanın ağzından çıkacak iki kelimeye
bağlı; sözleşme süresi dolduğu zaman komutanı yenilemeyi kabul etmezse uzman
çavuşun görev süresi sona eriyor. Buradan net bir şekilde soruyorum: Uzman
çavuşları kadroya almak gibi bir düşünceniz var mı Sayın Bakanım? Bütün uzman
çavuşlar ve sözleşmeli erler sizden müjdeli bir haber bekliyorlar, yeni yıla
girerken.
İkinci sorum da:
Türkiye Büyük Millet Meclisinde eski milletvekili lojmanlarının olduğu yer
yıkıldı. “Milletin Meclisini millet yapar.” diye de oraya bir yazı asıldı. 
(Mikrofon
otomatik cihaz tarafından kapatıldı)
BAKİ ŞİMŞEK
(Mersin) – Ben buradan soruyorum: Millette mi para yok, devlet mi proje
üretemiyor? Sıkıntı nedir Sayın Bakanım? 
Teşekkür ederim.
BAŞKAN – Sayın
Özdemir yerine Sayın Kara…
NİYAZİ NEFİ KARA
(Antalya) – Teşekkürler.
Sayın Bakan,
birçok branşta sağlık meslek yüksekokulları açılarak, yaklaşık 450 bin sağlık
çalışanı atama bekliyor. Şu ana kadar net bir açıklama yok. 2018 bütçesinde bu
üniversite mezunu gençlerimiz için bir kadro ayrıldı mı, sayısı ne kadardır? 
Bir diğer soru
ise: Yardımcı sağlık personeli olarak “ATT” adı altında on binlerce öğrenci var
yani bitirmiş üniversiteyi ama işsiz, acilde çalışmaları yasaklandı bunların.
Bir diğer konu
da -geçen yıl da konuşmuştuk- sağlık çalışanlarının özlük haklarıyla ilgili “Bu
yıl bütçede yok.” demiştiniz. Bu yıl bütçemizde bir ödenek ayırdınız mı?
Teşekkür ederim.
BAŞKAN – Sayın
Demir…
NURETTİN DEMİR
(Muğla) – Teşekkür ederim Sayın Başkan.
Sayın Bakan,
biraz önce ilk sorularda sormuştum, onun cevabını veremediniz, vakit yetmedi
ama sonra yazılı verip vermeyeceğiniz konusunda da bir bilgi vermediniz.
Sayın Bakan,
Türkiye nüfusunun yüzde 93,3’ü belediyelerde ikamet etmekte olmasına rağmen
genel bütçeden belediyelere ayrılan pay yüzde 6’dır ama genel olarak
baktığımızda, büyükşehirler başta olmak üzere hizmetlerini yeterince halka
sunamamaktadırlar. Bu rakamın yüzde 10-15 olması gerektiği düşüncesindeyim. Bu
konuda bir çalışma var mı? Düşüncenizi öğrenmek istiyorum. 
İkinci sorum:
TÜİK verilerine göre icra sayısı 28 milyona ulaştı Sayın Bakan. Bu sayıyı
azaltmak için ne gibi önlemler almayı düşünüyorsunuz? 
Yine biraz önce sorulan
sorulardan, uzman çavuşlar sokaklarda dolaşıyor. Bunlara karşı devletin bir
çalışması var mı?
BAŞKAN – Sayın
Tor…
FAHRETTİN OĞUZ
TOR (Kahramanmaraş) – Sayın Başkan, sorum Maliye Bakanı Sayın Naci Ağbal’adır.
Sayın Bakan, valilik ve kaymakamlıklara bağlı olarak faaliyet gösteren, sosyal
yardımlaşma ve dayanışma vakıflarında görev yapan 10 bin civarındaki
kardeşlerimiz ile Tarım Bakanlığına bağlı müdürlüklerde görev yapan mühendis
kariyerli işçi statüsündeki kardeşlerimiz ve Orman Bakanlığında geçici statüde
çalışan kardeşlerimiz de kadro beklemektedir. Sayın Bakan, son aşamaya gelen
taşerona kadro çalışmaları sırasında bu kardeşlerimize de kadro vermeyi
düşünüyor musunuz?
Teşekkür
ediyorum.
BAŞKAN –
Teşekkür ederim Sayın Tor.
Sayın Depboylu…
DENİZ DEPBOYLU
(Aydın) – Sayın Bakan, 2013 yılında vazife malullerinin aylıklarında
iyileştirme yapılarak yüzde 25 zam verilmiş ancak rütbeli ordu ve vazife
malulleri bu artıştan yararlanamamıştır. Bu hakkın onlara da verilmesi yönünde
çalışmalarınız var mıdır?
Yine, terörle
mücadelede malul sayılmayacak derecede yaralanan ve malul sayılmayan gaziler
hiçbir haktan yararlanamıyor. Terör mağdurlarına yüzde 40 engellilik aylığıyla
aylık bağlanırken yüzde 40’ın üzerinde engellilik oranı olan ama malul
sayılmayan gazilerimiz var; sağlık sorunları devam ediyor ve maalesef sağlıkta
katılım payı muafiyetleri bile yok. Onlar için neler yapılacak, öğrenmek
istiyorum.
Teşekkür ederim.
BAŞKAN – Sayın
Bakan, buyurun lütfen.
MALİYE BAKANI
NACİ AĞBAL (Bayburt) – Sayın Başkan, teşekkür ediyorum.
Sayın Erdem, ek
gösterge düzenlemesiyle ilgili bir çalışmamız olup olmadığını ifade ettiler. Şu
an itibarıyla farklı kamu personeli kesimleriyle ilgili bu tür talepler var.
Daha önce de ifade ettim, bu konuları topluca değerlendirmek daha doğru bir
yaklaşım olsa gerekir diye düşünüyorum. 
Diğer konularla
ilgili olarak da arkadaşlarımız notlarını aldı. Şu anda detaylı bilgi sahibi
değilim. 
Sayın Şimşek,
Sayın Demir, Sayın Tor, Sayın Depboylu da yine kamu çalışanlarına ilişkin
olarak kadro talepleri konularını gündeme getirdiler. Bu konularla ilgili
-zaman zaman gündeme gelen konular- ilgili kurumlarımız bu konuda gerekli
çalışmaları yapıyorlardır diye tahmin ediyorum.
Teşekkür
ediyorum.
BAŞKAN –
Teşekkür ederim.
Sayın
milletvekilleri 8’inci maddeyi oylarınıza sunuyorum: Kabul edenler… Kabul
etmeyenler… 8’inci madde kabul edilmiştir.
Sayın
milletvekilleri, programımız gereğince bugünkü görüşmeler tamamlanmıştır. 
Programa göre
2018 Yılı Merkezi Yönetim Bütçe Kanunu Tasarısı’nın oylanmamış maddeleri ile
2016 Yılı Merkezi Yönetim Kesin Hesap Kanunu Tasarısı’nın maddelerini görüşerek
oylamalarını yapmak için 21 Aralık 2017 Perşembe günü saat 11.00’de toplanmak
üzere birleşimi kapatıyorum.
Kapanma Saati: 04.07




(x) 503, 504 S. Sayılı Basmayazılar ve Ödenek
Cetvelleri 11.12.2017 tarihli 34’üncü Birleşim Tutanağı’na eklidir.


(x) Bu bölümde hatip tarafından Türkçe
olmayan kelimeler ifade edildi. 


(x) Bu bölümde hatip tarafından Türkçe
olmayan kelimeler ifade edildi.


(X) Bu bölümde Hatip tarafından Türkçe olmayan
kelimeler ifade edildi.




